{"id": "608956", "url": "https://cs.wikipedia.org/wiki?curid=608956", "title": "KkStB řada 80", "text": "KkStB řada 80\n\nParní lokomotiva řady 80 kkStB byla pětispežní nákladní lokomotiva s vlečným tendrem c.k. Státních drah a rakouské Jižní dráhy. Po první světové válce se tyto lokomotivy dostaly i do dalších zemí.\n\nNa přelomu století se začaly všeobecně prosazovat lokomotivy na přehřátou páru. Tento vývoj reflektovala úprava osvědčené lokomotivní řady 180 na přehřátou páru. Jak již bylo u lokomotiv Karla Gölsdorfa obvyklé, plocha přehřívače byla omezená, neboť vyšší teplota páry by vyžadovala použití dražších olejů z dovozu, což by bývalo mělo nepříznivý vliv na ekonomiku provozu těchto lokomotiv.\n\nV letech 1909 - 1910 bylo v lokomotivkách ve Floridsdorfu, Vídeňském Novém Městě a StEG postaveno 36 strojů s pístovým šoupátkem u vysokotlakého válce a plochým u nízkotlakého. Plochá šoupátka měla sklon k netěsnostem, proto dalších 104 strojů z let 1911 – 1915 (80.100–203) již mělo válcová šoupátka na obou stranách. Tato varianta však nesplnila zcela očekávání, proto po první světové válce byla u strojů určených na vývoz použita opět kombinace válcového a plochého šoupátka. V Rakousku zůstal po válce jediný stroj tohoto typu – 80.37.\n\nV letech 1911 – 1918 byly pro kkStB stavěny tyto stroje jako dvojčité (80.900 – 999, 1900 – 1999, 2900 - 2908). Toto provedení se osvědčilo ze všech nejlépe. Jižní dráha si taktéž objednala lokomotivy dvojčité, které se v detailech lišily od provedení pro kkStB. Po první válce přešlo všech 8 strojů - 80.31–38 – spolu s dalšími stroji kkStB k FS, které je označily řadami 476 (pouze 80.9) a 475 .\n\nHlavními oblastmi nasazení řady 80 byly do roku 1918 Čechy, Karawankenbahn a Dráha prince Rudolfa (spojnice Západní dráhy a tratě do Jesenice) a Západní dráha. Patřily svého času k nejoblíbenějším lokomotivám a jejich nasazení bylo ve srovnání s pruskou řadou G 10 mnohostrannější.\nPo první světové válce připadlo 74 strojů ČSD, které je označily řadou 524.0 a provozovaly až do 60. let. PKP označily tyto stroje řadou Tw12, JDŽ 28 (později 144) a CFR  50.0. Stroje, které získaly MÁV, nesly řadu 520.5.\n\nNově vzniklé BBÖ objednaly další sérii lokomotiv řady 80 (80.1900−4900). Z nich mělo pět Lentzův ventilový rozvod a malotrubnatý přehřívač - 80.600–604. Celkem měly BBÖ 213 strojů této řady.\n\nDeset strojů bylo prodáno do Persie, z nich některé zrušené. V roce 1938 přeznačily Deutsche Reichsbahn lokomotivy řady 80 takto: 57.101–105 (ex 80.600), 57.201–318 (ex 80.900) a 57.401–473 (80 a 80.100). Během války přešly do stavu DRB i polské a jugoslávské lokomotivy.\n\nPo roce 1945 se osmdesátky staly nosnou řadou ÖBB v nákladní dopravě. Ve stavu měly 12 sdružených lokomotiv (nově řada 157) a 69 dvojčitých (řada 57). Poslední sdružená byla vyřazena v roce 1960, poslední dvojčitá v roce 1968.\n\nČSD převzaly 74 strojů kkStB. Výroba této řady pokračovala i v nové republice. Firma Breitfeld-Daněk dodala v letech 1919 – 1922 celkem 70 strojů této řady. Posledních 25 strojů z let 1921 a 1922 (80.3923 – 3947, pozdější 524.0120 – 144) se od předchozích sérií lišilo různými úpravami. Lokomotivy měly velkotrubnatý přehřívač s plochou 34,4 m2, chyběly škrticí klapky u kouřovek, dýmniční dveře byly kulaté, komín litinový, na kotli byly dva parní dómy spojené trubkou, regulátor se nacházel v prvním z nich. Od čísla 80.3936 (524.0133) měl parní stroj vnitřní vstup páry. U posledních dvou se zkoušela pístová napájecí čerpadla Knorr.\n\nBěhem dílenských oprav se lokomotivy unifikovaly. Plocha přehřívače se sjednotila na 26,8 m2, dosazovala se tlaková brzda Westinghouse, později Božič, odebírala se sací brzda, acetylénové osvětlení bylo nahrazováno elektrickým, baňaté komíny byly nahrazovány litinovými s korunou.\n\nPo druhé světové válce začaly být vytlačovány z traťové služby lokomotivami řad 534.03 a 556.0. Na sklonku 60. let již končily i na posunu. Poslední byla vyřazena 524.0144 v roce 1971 v Plzni.\n\nRumunské dráhy si v letech 1919 – 1922 pořídily celkem 80 lokomotiv řady 50. Lokomotivy byly postaveny v lokomotivce Státních drah (70 kusů) a ve Vídeňském Novém Městě (10 kusů). Konstrukčně tato řada odpovídala řadě 80 kkStB. Téměř polovina lokomotiv byla již z výroby vybavena přídavným olejovým vytápěním. Lokomotivy byly využívány především v oblasti Bukoviny a Besarábie na málo únosných tratích.\nZa druhé světové války se po obsazení těchto území Sovětským svazem ocitlo sedm lokomotiv v zahraničí. Lokomotivy byly úředně Rumunsku vráceny v roce 1942. Ve skutečnosti se čtyři z nich již nevrátily a dojezdily v Sovětském svazu v letech 1950 – 1951.\n\nV 60. letech prodaly CFR část lokomotiv průmyslovým podnikům a zbytek byl většinou používán na posunu. Malá část zůstala v traťové službě, kde se až do 70. let udržely pouze na trati Oraviţa – Anina. Pro tuto dráhu byly upraveny dosazením druhých kompresorů a vzduchojemů 400 l. Zde také dosloužila v roce 1981 poslední.\n\nDvě lokomotivy se zachovaly – 50.025 v muzeu v Rešici a 50.065 v provozuschopném stavu v depu Oraviţa.\n\nZvláštní kapitolou v historii této řady bylo přerozchodování 16 lokomotiv na 1524 mm a dosazení samočinných spřáhel SA-3 pro zajištění přeshraniční dopravy se Sovětským svazem. Ve srovnání s mnohem početnější řadou 50.1 (pruská G10) měla řada 50.0 větší přechodnost – zatímco 50.1 mohla v obloucích o poloměru 150 - 180 m jezdit rychlostí 35 km/h komínem napřed a 10 km/h tendrem napřed, řada 50.0 mohla v obloucích až do 100 m jezdit bez omezení. Poslední z takto upravených lokomotiv byla vyřazena v roce 1979.\n\nŘecké státní dráhy si pořídily v letech 1922 - 1926 52 strojů odpovídajících rakouské řadě 80.9. Lokomotivy byly označeny řadou Κβ.\n\nŘada 80 byla často využívána i ke zkouškám různých technických zlepšení. Na příklad na 80.990 zkoušel Karl Gölsdorf novou širokou dyšnu – připomínala Gieslovu dyšnu s komínem napříč. Výsledky měření byly po Gölsdorfově smrti ve víru války ztraceny.\n\nZvláště pozoruhodná byla též 80.4911, na které byl zkoušen předehřívač vody s využitím kouře. Lokomnotiva si svým hranatým, objemným zjevem vysloužila přezdívky „Lautsprecher“ (amplion) nebo „Bauernschreck“ (strašidlo sedláků).\n\nPouze Lentzův ventilový rozvod se prosadil ve větší míře – rekonstruované lokomotivy nesly označení 80.800.\n\nŘada 80 byla u kkStB již jednou použita pro šest lokomotiv Dněsterské dráhy. Ty byly v roce 1894 přečíslovány na 31.11-16.\n\n"}
{"id": "608958", "url": "https://cs.wikipedia.org/wiki?curid=608958", "title": "Arrondissement Foix", "text": "Arrondissement Foix\n\nArrondissement Foix je správní územní jednotka ležící v regionu Midi-Pyrénées ve Francii. Člení se dále na 9 kantonů a 135 obcí.\n\n"}
{"id": "608961", "url": "https://cs.wikipedia.org/wiki?curid=608961", "title": "Šindelná", "text": "Šindelná\n\nŠindelná je hora v Moravskoslezských Beskydech, 10 km jiho-jihozápadně od Třince a 1 km od o 31 m vyššího Javorového vrchu.\n\nS výškou 1001 m n. m. jde o nejnižší tisícovku Moravskoslezských Beskyd. Má velmi plochou a zároveň protáhlou vrcholovou část, území s výškou 990-1001 m n. m. je dlouhé téměř 600 m a široké maximálně 150 m. Vrchol je zalesněný smrkem, místy paseky, v sedle s Javorovým vrchem malá louka.\n\nNejjednodušší přístup vede lanovkou na Malý Javorový a dále po modré značce přes Javorový vrch a dál směrem na Ropicí. Od horní stanice lanovky až na vrchol to jsou asi 3 km.\n\n"}
{"id": "608967", "url": "https://cs.wikipedia.org/wiki?curid=608967", "title": "České středohoří – Dolní Poohří", "text": "České středohoří – Dolní Poohří\n\nČeské středohoří – Dolní Poohří je sdružení obcí v okresu Litoměřice a okresu Ústí nad Labem, jeho sídlem jsou Třebenice a jeho cílem je podpora regionálního rozvoje. Sdružuje celkem 10 obcí a byl založen v roce 2001.\n\n\n"}
{"id": "608971", "url": "https://cs.wikipedia.org/wiki?curid=608971", "title": "Přezkumné řízení", "text": "Přezkumné řízení\n\nPřezkumné řízení je dozorčí institut ve správním řízení, ve kterém správní orgány z úřední povinnosti přezkoumávají pravomocná či i jen předběžně vykonatelná rozhodnutí, jestliže lze pochybovat o tom, že byla vydána v souladu s právními předpisy. Stejně tak lze přezkoumávat závazná stanoviska, veřejnoprávní smlouvy a opatření obecné povahy.\n\nObecná úprava přezkumného řízení je ve správním řádu, takže se použije vždy, ledaže by speciální právní předpis stanovil jinak. Vzhledem k tomu, že jde o prostředek úředního dozoru, není na jeho uplatnění právní nárok a účastník řízení nebo jiný dotčený správní orgán může dát k jeho provedení správnímu orgánu pouze podnět (za takový podnět je možné považovat i opožděné nebo nepřípustné odvolání). Nelze přezkoumávat rozhodnutí, kterými byl udělen souhlas k občanskoprávnímu, obchodněprávnímu nebo pracovněprávnímu úkonu nebo kterým byl povolen vklad práva k nemovitosti evidované v katastru nemovitostí, anebo jestliže bylo rozhodnuto ve věci osobního stavu a žadatel nabyl práv v dobré víře. Logicky také nelze přezkoumávat rozhodnutí z přezkumného řízení.\n\nV případě podání podnětu účastníkem řízení je možné místo přezkumného řízení postupovat podle institutu autoremedury, tzn. sám správní orgán, který vadné rozhodnutí vydal, může tomuto účastníkovi plně vyhovět a např. dané rozhodnutí zrušit nebo jej změnit. Naopak samo přezkumné řízení může být autoremedurou, pokud účastník řízení rozhodnutí napadl žalobou ve správním soudnictví. Pak správní soud může soudní řízení přerušit a správní orgán, který napadané rozhodnutí vydal, jej může v rámci přezkumného řízení sám, i když se souhlasem svého nadřízeného správního orgánu, zrušit, případně změnit.\n\nPřezkumné řízení jinak vede vždy správní orgán, který je instančně nadřízen správnímu orgánu, který dané rozhodnutí vydal, přičemž je musí zahájit do 2 měsíců ode dne, kdy se o důvodnosti tohoto řízení dozvěděl. Vždy však nejpozději do 1 roku od právní moci rozhodnutí, později již přezkumné řízení zahájit nelze a je nejvýše možné využít mimořádných opravných prostředků (v případě opatření obecné povahy až do 3 let a veřejnoprávní smlouvy zcela bez tohoto omezení).\n\nRozhodnout je třeba nejpozději do 15 měsíců od právní moci přezkoumávaného rozhodnutí, a to tak, že buď:\n\nPři rozhodování má správní orgán šetřit práva nabytá v dobré víře a posuzovat možné újmy, které by mohly vzniknout. Pokud by např. došel k závěru, že dané rozhodnutí sice bylo vydáno v rozporu s právními předpisy, ale jeho zrušením nebo změnou by účastníkovi řízení, který z něj nabyl práva v dobré víře, vznikla újma, která by byla ve zjevném nepoměru s jinou újmou, pak musí řízení zastavit. Navíc je během přezkumného řízení možné, jestliže by hrozila vážná újma, pozastavit vykonatelnost nebo jiné právní účinky přezkoumávaného rozhodnutí.\n\nKromě klasického přezkumného řízení je možné realizovat i přezkumné řízení zkrácené, jestliže je porušení právního předpisu zjevné už ze spisu a není potřeba vysvětlení účastníků řízení. V takovém případě se dokazování neprovádí a správní orgán rovnou vadné rozhodnutí zruší nebo změní, případně zruší a věc vrátí k došetření.\n\nSprávní orgán, který v přezkumném řízení vydá rozhodnutí, v něm zároveň zároveň určí, jaké bude mít účinky, protože tyto mohou nastat jak \"ex tunc\" (od právní moci nebo předběžné vykonatelnosti přezkoumávaného rozhodnutí), tak \"ex nunc\" (od právní moci nebo předběžné vykonatelnosti rozhodnutí v přezkumném řízení). Jestliže přezkoumávaným rozhodnutím byla uložena povinnost, pak je určí \"ex tunc\", jestliže jím bylo naopak přiznáno právo, určí je \"ex nunc\" (ledaže bylo vydáno na základě nesprávných či neúplných žadatelových údajů, pak také \"ex tunc\").\nRozhodnutí vydané v přezkumném řízení je svou povahou prvoinstanční, takže je lze napadnout odvoláním nebo rozkladem.\n\nPři přezkumném řízení podle branného zákona se na základě závažných změn zdravotního stavu posuzuje schopnost vojáků v činné službě i v záloze vykonávat vojenskou činnou službu. Vojáci v záloze se k němu povolávají povolávacím rozkazem. Přezkumné řízení tohoto typu je realizováno jen ve formě lékařské prohlídky a provádějí je tříčlenné přezkumné komise u vojenských nemocnic a u Ústavu leteckého zdravotnictví, složené výhradně z vojenských lékařů. \n\nPodle výsledků lékařské prohlídky pak přezkumná komise stanoví stupeň zdravotní způsobilosti a následně rozhodne o schopnosti vojáka vykonávat vojenskou činnou službu. Pokud bude rozhodnuto o neschopnosti vykonávat takovou službu, právní mocí rozhodnutí branná povinnost zanikne.\n\nOdvolání proti přezkumnému rozhodnutí nemá odkladný účinek a rozhoduje o něm u Ministerstva obrany tříčlenná vyšší přezkumná komise, opět složená jen z vojenských lékařů. Ta napadené rozhodnutí buď potvrdí, nebo změní. Proti takovému rozhodnutí se již odvolat nelze.\n\nRozhodnutí ve věcech služebního poměru příslušníků \"bezpečnostních sborů\" (Policie ČR, Hasičský záchranný sbor, Celní správa, Vězeňská služba, Bezpečnostní informační služba a Úřad pro zahraniční styky a informace) může na základě zákona č. 361/2003 Sb. přezkoumat příslušný rezortní ministr (u BIS vládou určený ministr), pokud se účastník řízení, případně i rozhodující služební funkcionář, domnívá, že je v rozporu s právními předpisy.\n\nŘízení je možné zahájit nejvýše do 4 let ode dne právní moci přezkoumávaného rozhodnutí a rozhodnutí je nutné vydat nejdéle do 5 let. Podobně jako u obecného přezkumného řízení je toto buď zastaveno, jestliže ministr rozpor s právními předpisy nenalezne, nebo je vydáno rozhodnutí o změně či zrušení přezkoumávaného rozhodnutí (s případným vrácením zpět rozhodujícímu služebnímu funkcionáři). Proti rozhodnutí ministra v přezkumném řízení je možné použít rozklad. \n\nMimo toto přezkumné řízení je stejně jako u obecného přezkumného řízení možno postupovat cestou autoremedury, kdy služební funkcionář, který rozhodnutí vydal, může plně vyhovět podnětu účastníka řízení a dané rozhodnutí buď zrušit nebo změnit. Takové rozhodnutí je pak bráno za nové v prvním stupni a je tedy možné se proti němu odvolat.\n\nToto přezkumné řízení je již součástí právní historie. Navíc je výjimečné, protože svou povahou spadá spíše do oblasti práva trestního, než do práva správního.\n\nZákonem č. 119/1990 Sb., o soudní rehabilitaci, mělo dojít k nápravě nezákonností v oblasti trestní justice, které se děly za doby komunistického režimu v Československu. Pro tento účel daný zákon mj. stanovil přezkumné řízení vůči vyjmenovaným politickým zločinům, trestným činům, přečinům nebo přestupkům, spáchaným po 5. květnu 1945, za které padl v době od 25. února 1948 do 1. ledna 1990 odsuzující rozsudek. Přezkumné řízení mohlo být zahájeno od 1. července 1990 nejpozději do 1. července 1993 a návrh na jeho zahájení mohl podat nejen nespravedlivě odsouzený, ale i jeho příbuzný nebo jiné osoby, jejíž práva či právem chráněné zájmy byly rozhodnutím dotčeny, případně prokurátor. Z důvodu naplnění účelu zákona platilo, že řízení nebránila smrt odsouzeného a jeho úmrtí nemohlo navíc zapříčinit zastavení případně obnoveného trestního stíhání.\n\nPřezkumným soudem byl ten, který ve věci původně rozhodoval v prvním stupni. Pokud už neexistoval, tak ten, v jehož obvodu měl bývalý soud sídlo, v případě bývalého Státního soudu pak krajský soud. Rozhodoval zásadně ve veřejném zasedání a jestliže zjistil, že přezkoumávané rozhodnutí je vadné (zejména z důvodů podvržených nebo zfalšovaných důkazů, vynuceného doznání, státem vyprovokovaného jednání odsouzeného nebo zcela nepřiměřeného uloženého trestu) rozhodnutí zcela nebo částečně zrušil a spolu s ním i všechna obsahově navazující rozhodnutí. Jinak návrh jako nedůvodný zamítl. Po právní moci zrušujícího rozhodnutí pak pokračoval v trestním řízení na podkladě původní obžaloby a nově rozhodl.\n\n"}
{"id": "608975", "url": "https://cs.wikipedia.org/wiki?curid=608975", "title": "Dobrovolný svazek obcí Sever", "text": "Dobrovolný svazek obcí Sever\n\nDobrovolný svazek obcí Sever (DSO Sever) je zájmové sdružení v okresu Děčín, jeho sídlem je Lipová. Cílem jsou úkoly v oblasti školství, sociální péče, zdravotnictví a kultury, s výjimkou výkonu státní správy, čistota obcí, rozvoj regionu – zpracování koncepce a její postupná realizace. Sdružuje celkem 11 obcí a byl založen v roce 2000.\n\n\n"}
{"id": "608976", "url": "https://cs.wikipedia.org/wiki?curid=608976", "title": "51 (číslo)", "text": "51 (číslo)\n\nPadesát jedna je přirozené číslo. Následuje po číslu padesát a předchází číslu padesát dva. Řadová číslovka je \"padesátý první\" nebo \"jednapadesátý\". Římskými číslicemi se zapisuje LI.\n\n\n\n\n"}
{"id": "608978", "url": "https://cs.wikipedia.org/wiki?curid=608978", "title": "Integro - Západ Českého středohoří - Poohří", "text": "Integro - Západ Českého středohoří - Poohří\n\nIntegro - Západ Českého středohoří - Poohří je dobrovolný svazek obcí v okresu Litoměřice, okresu Louny a okresu Teplice, jeho sídlem je Třebívlice a jeho cílem je podpora regionálního rozvoje. Sdružuje celkem 33 obcí a byl založen v roce 1998.\n\n"}
{"id": "608984", "url": "https://cs.wikipedia.org/wiki?curid=608984", "title": "52 (číslo)", "text": "52 (číslo)\n\nPadesát dva je přirozené číslo. Následuje po číslu padesát jedna a předchází číslu padesát tři. Řadová číslovka je \"padesátý druhý\" nebo \"dvaapadesátý\". Římskými číslicemi se zapisuje LII.\n\n\n\n"}
{"id": "608985", "url": "https://cs.wikipedia.org/wiki?curid=608985", "title": "Christine Baranski", "text": "Christine Baranski\n\nChristine Baranski (* 2. května 1952, Buffalo, stát New York, USA) je americká herečka, držitelka ceny Emmy (ze 7 nominací celkem) a dvojnásobná držitelka prestižní divadelní Ceny Tony a několika dalších významných divadelních cen, která patří mezi nejváženější a nejuznávanější americké herečky.\n\nPochází z umělecké rodiny polského původu, už její prarodiče byli polští herci, její otec Lucien Baranski byl novinář.\n\nPo studiích na newyorské konzervatoři Juilliard School začala vystupovat v místních divadlech.\n\nAčkoliv se v televizi se objevuje již od dětství, své první větší filmové obdržela až na počátku 80. let.\n\n\n"}
{"id": "609009", "url": "https://cs.wikipedia.org/wiki?curid=609009", "title": "Mikroregion Bouřlivák", "text": "Mikroregion Bouřlivák\n\nMikroregion Bouřlivák je dobrovolný svazek obcí v okresu Teplice, jeho sídlem jsou Košťany a jeho cílem je podpora regionálního rozvoje. Sdružuje celkem 5 obcí a byl založen v roce 2000.\n\n\n"}
{"id": "609022", "url": "https://cs.wikipedia.org/wiki?curid=609022", "title": "Mikroregion Budyňsko", "text": "Mikroregion Budyňsko\n\nMikroregion Budyňsko je dobrovolný svazek obcí v okresu Litoměřice, jeho sídlem je Budyně nad Ohří a jeho cílem je podpora regionálního rozvoje a ochrana životního prostředí. Sdružuje celkem 11 obcí a byl založen v roce 1999.\n\n\n"}
{"id": "609025", "url": "https://cs.wikipedia.org/wiki?curid=609025", "title": "Katastrofismus", "text": "Katastrofismus\n\nKatastrofismus je názor, že Země byla v minulosti ovlivněna náhlou, krátkodobou, mohutnou události, možná i celosvětového rozsahu.\n\n\n\n"}
{"id": "609027", "url": "https://cs.wikipedia.org/wiki?curid=609027", "title": "Mikroregion Cínovec", "text": "Mikroregion Cínovec\n\nMikroregion Cínovec je dobrovolný svazek obcí v okresu Teplice, jeho sídlem je Dubí a jeho cílem je koordinace územních plánů, koordinace významných investičních akcí, vytváření, projektování a realizace společných projektů, slaďování zájmů a činností místních samospráv, vytváření, zmnožování a samospráva společného majetku, všeobecná ochrana životního prostředí, společný postup při dosahování ekologické stability, zastupování členů sdružení při jednání o společných věcech, vytváření předpokladů pro podnikatelskou a spolkovou činnost a propagace sdružení a jeho zájmového území. Sdružuje celkem 3 obce a byl založen v roce 2004.\n\n\n"}
{"id": "609029", "url": "https://cs.wikipedia.org/wiki?curid=609029", "title": "Mikroregion České středohoří", "text": "Mikroregion České středohoří\n\nMikroregion České středohoří je dobrovolný svazek obcí v okresu Litoměřice, jeho sídlem jsou Žitenice a jeho cílem je podpora regionálního rozvoje. Sdružuje celkem 7 obcí a byl založen v roce 2001.\n\n\n"}
{"id": "609031", "url": "https://cs.wikipedia.org/wiki?curid=609031", "title": "Orlové práva", "text": "Orlové práva\n\nOrlové práva, anglicky Legal Eagles, je americká romanticko-kriminální filmová komedie z roku 1986 režiséra Ivana Reitmana s Robertem Redfordem a Debrou Wingerovou v hlavní roli. Další významnou roli vytvořila Daryl Hannahová. Snímek pojednává o napínavém vyšetřování spletitého kriminálního případu padělání uměleckých děl, spojeného s vraždami a krádežemi obrazů.\n\nChelsey Deardonová (Daryl Hannahová) je dcera slavného malíře, která se pokouší ukrást z galerie obraz, který ji kdysi její otec v době jejího dětství osobně věnoval a který zmizel při požáru jejich domu, při kterém tragicky zahynul i její otec. Při této své kriminální akci je přistižena a zatčena. Její obhájkyní je mladá a energická nekonvenční právnička Laura Kelly (Debra Wingerová), které pomáhá bývalý renomovaný prokurátor Tom Logan (Robert Redford).\n\n\nFilm existuje ve dvou různých verzích, které se od sebe liší zakončením celého příběhu. V prvním případě je Daryl Hannahová soudem uznána zcela nevinnou a osvobozena úplně, ve druhém případě ji soud uzná vinnou pouze z jedné vraždy. V českých televizích a posléze i na DVD byl film uváděn v happyendovém stylu v první šťastnější verzi.\n"}
{"id": "609034", "url": "https://cs.wikipedia.org/wiki?curid=609034", "title": "Mikroregion Hrobčice", "text": "Mikroregion Hrobčice\n\nMikroregion Hrobčice je dobrovolný svazek obcí v okresu Teplice, jeho sídlem je Hrobčice a jeho cílem je podpora regionálního rozvoje. Sdružuje celkem 2 obce a byl založen v roce 1905.\n\n\n"}
{"id": "609036", "url": "https://cs.wikipedia.org/wiki?curid=609036", "title": "Mikroregion Chožov - Vršovice", "text": "Mikroregion Chožov - Vršovice\n\nMikroregion Chožov - Vršovice je zájmové sdružení v okresu Louny, jeho sídlem je Chožov a jeho cílem je realizace investic - vodovod, kanalizace, revitalizace vodních toků, zlepšení dopravní obslužnosti a propagace. Sdružuje celkem 2 obce a byl založen v roce 1999.\n\n\n"}
{"id": "609038", "url": "https://cs.wikipedia.org/wiki?curid=609038", "title": "Alexander County", "text": "Alexander County\n\nAlexander County je název dvou okresů ve Spojených státech amerických:\n"}
{"id": "609039", "url": "https://cs.wikipedia.org/wiki?curid=609039", "title": "Mikroregion Labské skály", "text": "Mikroregion Labské skály\n\nMikroregion Labské skály je dobrovolný svazek obcí v okresu Děčín a okresu Ústí nad Labem, jeho sídlem je Jílové a jeho cílem je podpora regionálního rozvoje. Sdružuje celkem 9 obcí a byl založen v roce 2001.\n\n\n"}
{"id": "609041", "url": "https://cs.wikipedia.org/wiki?curid=609041", "title": "Allen County", "text": "Allen County\n\nAllen County je název čtyř okresů ve Spojených státech amerických:\n"}
{"id": "609042", "url": "https://cs.wikipedia.org/wiki?curid=609042", "title": "Mikroregion Lounské podlesí", "text": "Mikroregion Lounské podlesí\n\nMikroregion Lounské podlesí je zájmové sdružení na území zvaném Podlesí v okresu Louny, jeho sídlem jsou Domoušice a jeho cílem je podpora regionálního rozvoje. Sdružuje celkem 11 obcí a byl založen v roce 2003.\n\n\n"}
{"id": "609043", "url": "https://cs.wikipedia.org/wiki?curid=609043", "title": "Anderson County", "text": "Anderson County\n\nAnderson County je název pěti okresů ve Spojených státech amerických:\n"}
{"id": "609047", "url": "https://cs.wikipedia.org/wiki?curid=609047", "title": "Frank Wartenberg", "text": "Frank Wartenberg\n\nFrank Wartenberg (* 29. května 1955, Bülzig, Sasko-Anhaltsko) je bývalý východoněmecký atlet, který se specializoval na skok daleký.\n\nV roce 1973 se stal v tehdy západoněmeckém Duisburgu juniorským mistrem Evropy. O rok později na halovém ME ve švédském Göteborgu obsadil výkonem 765 cm 8. místo a na evropském šampionátu v Římě skončil dvanáctý.\n\nV roce 1976 vybojoval na letních olympijských hrách v Montrealu bronzovou medaili. Ve čtvrté sérii skočil do vzdálenosti 802 cm. V první sérii skočili rovných osm metrů Francouz Jacques Rousseau a Brazilec João Carlos de Oliveira. Stříbro získal Američan Randy Williams (811 cm) a zlato jeho krajan Arnie Robinson (835 cm).\n\nNa halovém ME 1977 ve španělském San Sebastiánu se umístil skokem dlouhým 768 cm na 5. místě.\n\nV roce 1977 se oženil s Christiane Stollovou, která na letních olympijských hrách v Moskvě získala stříbro v běhu na 1500 metrů.\n\n"}
{"id": "609049", "url": "https://cs.wikipedia.org/wiki?curid=609049", "title": "Brigitte Wujaková", "text": "Brigitte Wujaková\n\nBrigitte Wujaková, rozená Künzelová (* 6. března 1955, Karl-Marx-Stadt, Sasko) je bývalá východoněmecká atletka, jejíž specializací byl skok daleký.\n\nNa Mistrovství Evropy v atletice 1978 v Praze skončila těsně pod stupni vítězů, na 4. místě. Její nejdelší pokus měřil 660 cm. Bronzovou medaili získala československá dálkařka Jarmila Nygrýnová, která skočila o 9 centimetrů dál. V roce 1979 skončila druhá na světovém poháru v Montrealu a pomohla Východním Němkám k celkovému vítězství.\n\nNejvětší úspěch své kariéry zaznamenala v roce 1980 na letních olympijských hrách v Moskvě, kde vybojovala výkonem 704 cm stříbrnou medaili. Olympijskou vítězkou se stala sovětská dálkařka Taťána Kolpakovová, která dolétla v poslední sérii do vzdálenosti 706 cm.\n\nNa evropském šampionátu 1982 v Athénách skončila na desátém místě.\n\n"}
{"id": "609053", "url": "https://cs.wikipedia.org/wiki?curid=609053", "title": "Amtrak", "text": "Amtrak\n\nAmtrak je americká státní železniční společnost provozující osobní dopravu. Oficiální název společnosti je The National Railroad Passenger Corporation, značka Amtrak, pod kterou společnost na trhu působí, je složeninou slov \"America\" a \"track\". Společnost sídlí na Union Station ve Washingtonu D.C. Vznikla v roce 1971, kdy převzala dálkovou osobní dopravu od 26 železničních společností.\n\nSpolečnost obsluhuje 34 000 km linek spojujících 500 nádraží ve 46 amerických státech a 3 kanadských provinciích, přímo vlastní jen 1 175 km tratí. Má přes 20 000 zaměstnanců a v roce 2012 přepravila 31,2 milionu cestujících. Nejrušnější trasou je plně elektrifikovaný \"Severovýchodní koridor\", spojující Washington D.C. a Boston (na trase leží i Baltimore, Philadelphia či New York). Zde je přepravováno asi 10 milionu cestujících (tedy třetina výkonů celého Amtraku) a jezdí zde i rychlovlak Acela vyráběný společností Bombardier a Alstom.\n\n"}
{"id": "609061", "url": "https://cs.wikipedia.org/wiki?curid=609061", "title": "Jake a Blake", "text": "Jake a Blake\n\nJake a Blake (ve španělském originále Jake & Blake) je argentinský komediální televizní seriál, vysílaný na Disney Channel v letech 2009–2010. Příběh se zaměřuje na jednovaječná dvojčata Jakea Valleyho a Blakea Hilla (v titulní dvojroli Benjamín Rojas), kteří byli od sebe při narození rozděleni. Po mnoha letech se znovu setkávají a vyměňují si své životy.\n\n\n"}
{"id": "609065", "url": "https://cs.wikipedia.org/wiki?curid=609065", "title": "Závazné stanovisko", "text": "Závazné stanovisko\n\nZávazné stanovisko je úkon správního orgánu, který je závazný pro rozhodnutí jiného správního orgánu.\n\nSprávní orgán, který má na základě zákona závazné stanovisko vydat (např. závazné stanovisko ke stavebnímu povolení), se označuje jako tzv. dotčený orgán. Toto stanovisko je skutečně závazné, bez něj nelze ve věci rozhodnout a pokud není příznivé, nelze žádosti o vydání příslušného rozhodnutí vyhovět. Navíc v případě, že dojde k jeho změně nebo ke zrušení a přitom bylo zásadně podmiňujícím pro vydání určitého rozhodnutí, dojde ve vztahu k tomuto rozhodnutí k obnově řízení.\n\nAčkoli nejde o rozhodnutí, ale pouze o správněprávní úkon, i proti němu lze \"de facto\" podat odvolání. To v tom případě, jestliže je podáno včasné odvolání proti rozhodnutí ve věci samé, ale jeho obsahem jsou námitky proti závaznému stanovisku. Pak si odvolací správní orgán od správního orgánu, který je nadřízený správnímu orgánu, jenž závazné stanovisko vydal, vyžádá jeho změnu či potvrzení. Protiprávní závazné stanovisko je možné také změnit nebo i zrušit v přezkumném řízení.\n\n"}
{"id": "609068", "url": "https://cs.wikipedia.org/wiki?curid=609068", "title": "MBDA Aster", "text": "MBDA Aster\n\nMBDA Aster je rodina řízených střel země-vzduch, vyráběných konsorciem Eurosam, které tvoří společnosti MBDA Missile Systems (podíl 66%) a Thales Group (podíl 33%). \n\nJedná se o rychle manévrující (přetížení až 60 g) střely pro zajištění bodové obrany, poziční obrany a prostorové obrany proti koordinovanému útoku letadel či řízených střel.\n\nStřely Aster 15 a Aster 30 mají modulární konstrukci a řadu společných prvků. Odpalovány jsou z vertikálních vypouštěcích sil Sylver. Každý modul Sylver má osm buněk, přičemž verze Sylver A43 nese jen střely Aster 15, zatímco modul Sylver A50 nese oba typy střel.\n\nStřely Aster jsou základním prvkem systému PAAMS (\"Principal Anti Air Missile System\" – Základní systém protiraketových střel), vyvíjeného společně Velkou Británií, Francií a Itálií (nesou jej torpédoborce třídy \"Daring\", \"Horizon\" a \"Orizzonte\"). \n\nVyvinuta byla rovněž pozemní verze systému, označená SAMP/T, sloužící k obraně objektů a prostor prvořadé důležitosti. Ta je vybavena střelami Aster 30, které dokážou ničit balistické rakety s doletem do 600 km. Francie 20. září 2010 zařadila do služby první baterii SAMP/T. Do roku 2011 mají být operační celkem tři baterie. Francie objednala celkem 10 a Itálie 5 systémů.\n\n\n\n\n\n\n\n\n"}
{"id": "609071", "url": "https://cs.wikipedia.org/wiki?curid=609071", "title": "Nachal Giborim", "text": "Nachal Giborim\n\nNachal Giborim (: נחל גיבורים, doslova \"Tok hrdinů\",: \"Vádí Rušmija\") je krátké vádí v Izraeli, ve východní části města Haifa.\n\nZačíná poblíž hřebenu masivu Karmel u haifských čtvrtí Ramat Chen a Neve Ša'anan. Spojuje se s dalším vádím Nachal Vardija a pak směřuje severním směrem, přičemž vytváří hluboké údolí, které je výrazným prvkem městské dopravní a urbanistické struktury východní části města Haifa. Zleva ještě přijímá vádí Nachal Tan. V dolní části města pak míjí čtvrť al-Chalisa. Ústí do Středozemního moře v prostoru Haifského přístavu, západně od ústí řeky Kišon.\n\nHebrejský název vádí odkazuje na hrdiny z první arabsko-izraelské války v roce 1948, kdy zde probíhaly boje v rámci soupeření Židů a Arabů o kontrolu nad Haifou. Bojů se účastnila Brigáda Karmeli a její oddíl \"Gdud 22\" (batalión číslo 22). Strategický význam zde v roce 1948 měl zejména Most Rušmija (\"Gešer Rušmija\") z 20. let 20. století, který vedl ve východozápadním směru přes vádí a umožňoval tak dopravní spojení mezi centrem města a východními předměstími. Most tu stojí dodnes.\n\nOd 90. let 20. století se podoba údolí Nachal Giborim výrazně proměnila. Nejprve kvůli výstavbě velkého obchodního střediska Grand Canyon a počátkem 21. století pak kvůli projektu Karmelských tunelů, ze kterých zde, na křížení s ulicí Derech Rupin, vychází mimoúrovňová křižovatka. Zároveň zde došlo ke zbudování dalšího mostu (Most Gdud 22) překonávajícího údolí Nachal Giborim nedaleko od starého Mostu Rušmija.\n\nVe 20. letech 20. století v údolí fungovaly lomy na kámen, ke kterým vedla údolím provizorní železnice, později po ukončení těžby kamene zrušená. Od 50. a 60. let 20. století docházelo přímo na dně údolí Nachal Gibor k živelnému osidlování ze strany nových židovských imigrantů a haifských Arabů. Od 80. let 20. století začalo vedení města tyto obyvatele vystěhovávat. V roce 2010 bylo dosaženo dohody s posledními obyvateli údolí (manželé Jusuf a Amana Hasanovi) a v únoru toho roku město ohlásilo, že Nachal Giborim hodlá proměnit na městský park (Central Park of Haifa) rekreačního charakteru, jehož součástí má být i umělá vodní nádrž. Podél vádí má ovšem rovněž být zřízena silnice o délce 2,3 kilometru spojující dolní město a čtvrti na masivu Karmel.\n\n"}
{"id": "609076", "url": "https://cs.wikipedia.org/wiki?curid=609076", "title": "Luleč (hrad)", "text": "Luleč (hrad)\n\nLuleč je hrad, který stával na okraji náhorní planiny rozsáhlého pravěkého hradiska v jihomoravské obci Luleč, v okrese Vyškov. Dnes po něm zbyly valovité půdní pozůstatky. Jeho zbytky jsou chráněny jako kulturní památka České republiky.\n\nHrad se poprvé v listinách připomíná roku 1406, tehdy už byl ale více než sto let starý. Sídlil na něm významný rod moravské nižší šlechty. Jako první se v letech 1349–66 uvádí Fridrich z Lulče a po něm Bedřich. Následoval jeho syn Diva, který byl aktivním přívržencem katolického tábora. Za husitských válek proto zřejmě došlo i k poboření lulečského hradu. Stalo se tak asi v roce 1423, kdy už byly dobyty všechny opěrné body katolíků na Vyškovsku. Následující majitelka – Eliška z Lulče – však stavbu znovu dočasně obnovila. Obyvatelný byl hrad ještě v roce 1490, kdy ho zakoupil Václav z Ludanic. Byl asi ihned ponechán svému osudu a roku 1522 je uveden jako opuštěný. Zřícenina v roce 1751 posloužila jako zdroj levného kamene pro stavbu sousedního kostela sv. Martina.\n\n"}
{"id": "609084", "url": "https://cs.wikipedia.org/wiki?curid=609084", "title": "Seznam mezistátních utkání panamské fotbalové reprezentace", "text": "Seznam mezistátních utkání panamské fotbalové reprezentace\n\n\"Přehled zápasů Panamské fotbalové reprezentace od roku 1938:\"\n\n12. Února 1938, Ciudad de Panamá, Panama – 3-1 přátelský zápas první výhra \n\n2. Dubna 1938, Ciudad de Panamá, Panama – 2-4 přátelský zápas \n\n16. Dubna 1938, Ciudad de Panamá, Panama – 0 – 11 přátelský zápas \n\n20. Dubna 1938, Ciudad de Panamá, Panama – 2-2 přátelský zápas \n\n23. Dubna 1938, Ciudad de Panamá, Panama – 1-2 přátelský zápas \n\n8. Května 1941, San José, Kostarika – 3-3 přátelský zápas \n\n11. Května 1941, San José, Kostarika – 7-0 přátelský zápas \n\n15. Května 1941, San José, Kostarika – 4-3 přátelský zápas \n\n18. Května 1941, San José, Kostarika – 2-5 přátelský zápas 2ND WIN \n\n23. Února 1946, San José, Kostarika – 0 – 1 přátelský zápas 3RD WIN \n\n26. Února 1946, San José, Kostarika – 7-0 přátelský zápas \n\n10. Března 1946, San José, Kostarika – 3-1 přátelský zápas \n\n13. Března 1946, San José, Kostarika – 3-3 přátelský zápas \n\n9. Prosince 1946, Barranquilla, Kolumbie – 2-4 přátelský zápas 4TH WIN \n\n13. Prosince 1946, Barranquilla, Kolumbie – 0 – 12 přátelský zápas 5TH WIN & největší WIN \n\n16. Prosince 1946, Barranquilla, Kolumbie – 1-2 přátelský zápas 6TH WIN \n\n17. Prosince 1946, Barranquilla, Kolumbie – 2-2 přátelský zápas \n\n20. Prosince 1946, Barranquilla, Kolumbie – 2-1 přátelský zápas \n\n21. Prosince 1946, Barranquilla, Kolumbie – 0 – 2 přátelský zápas 7TH WIN \n\n2. Dubna 1948, Ciudad de Guatemala, Guatemala – 7-0 přátelský zápas \n\n4. Dubna 1948, Ciudad de Guatemala, Guatemala – 3-1 přátelský zápas \n\n7. Dubna 1948, Ciudad de Guatemala, Guatemala – 1-2 přátelský zápas 8TH WIN \n\n9. Dubna 1948, Ciudad de Guatemala, Guatemala – 4-3 přátelský zápas \n\n11. Dubna 1948, Ciudad de Guatemala, Guatemala – 3-2 přátelský zápas \n\n14. Dubna 1948, Ciudad de Guatemala, Guatemala – 2-5 přátelský zápas 9TH WIN \n\n21. Dubna 1948, Ciudad de Guatemala, Guatemala – 0 – 2 přátelský zápas 10TH WIN \n\n21. Dubna 1948, Ciudad de Guatemala, Guatemala – 4-5 přátelský zápas 11TH WIN \n\n27. Února 1951, Ciudad de Panamá, Panama – 2-0 přátelský zápas 12TH WIN \n\n28. Února 1951, Ciudad de Panamá, Panama – 4-0 přátelský zápas 13TH WIN \n\n2. Března 1951, Ciudad de Panamá, Panama – 1 1 přátelský zápas \n\n4. Března 1951, Ciudad de Panamá, Panama – 6-2 přátelský zápas 14TH WIN \n\n16 Březen 1952, Santiago de Chile, Chile – 6 1 přátelský zápas \n\n23 Duben 1952, Santiago de Chile, Chile – 7-1 přátelský zápas \n\n6 Dubna 1952, Santiago de Chile, Chile – 6 1 přátelský zápas \n\n10 Duben 1952, Santiago de Chile, Chile – 4-2 přátelský zápas \n\n13 Duben 1952, Santiago de Chile, Chile – 5-0 přátelský zápas \n\n10. Března 1953, San José, Kostarika – 3-0 přátelský zápas \n\n12. Března 1953, San José, Kostarika – 4 1 přátelský zápas \n\n14. Března 1953, San José, Kostarika – 2-0 přátelský zápas \n\n17. Března 1953, San José, Kostarika – 2-2 přátelský zápas \n\n19. Března 1953, San José, Kostarika – 2-1 přátelský zápas \n\n21. Března 1953, San José, Kostarika – 3-1 přátelský zápas \n\n1. Března 1954, Mexiko, Mexiko – 2-1 přátelský zápas \n\n11. Března 1954, Mexiko, Mexiko – 4-0 přátelský zápas \n\n16. Března 1954, Mexiko, Mexiko – 0 – 4 přátelský zápas 15TH WIN \n\n17. Března 1954, Mexiko, Mexiko – 1-0 přátelský zápas \n\n14. Března 1956, Port-au-Prince, Venezuela – 4-2 přátelský zápas \n\n12. Srpna 1957, Curaçao, Nizozemské Antily – 0 – 1 přátelský zápas 16TH WIN \n\n15. Srpna 1957, Curaçao, Nizozemské Antily – 3-0 přátelský zápas \n\n22. Srpna 1957, Curaçao, Nizozemské Antily – 3-1 přátelský zápas \n\n25. Srpna 1957, Curaçao, Nizozemské Antily – 2-1 přátelský zápas \n\n1. Ledna 1959, Caracas, Venezuela – 3-1 přátelský zápas \n\n1. Ledna 1959, Caracas, Venezuela – 3-1 přátelský zápas \n\n7. Ledna 1959, Caracas, Venezuela – 1-2 přátelský zápas 17TH WIN \n\n14. Ledna 1959, Caracas, Venezuela – 2-2 přátelský zápas \n\n11. Března 1961, San José, Kostarika – 0 – 1 přátelský zápas 18TH WIN \n\n14. Března 1961, San José, Kostarika – 6 1 přátelský zápas \n\n23. Března 1963, San Salvador, Salvador – 1 1 kontinentální turnaj, základní část \n\n25. Března 1963, San Salvador, Salvador – 2-2 kontinentální turnaj, základní část \n\n27. Března 1963, San Salvador, Salvador – 1-0 kontinentální turnaj, základní část \n\n31. Března 1963, San Salvador, Salvador – 0 – 5 kontinentální závěrečného 19TH WIN \n\n13. Února 1967, Ciudad de Guatemala, Guatemala – 3-1 kontinentální turnaj, kvalifikace \n\n17. Února 1967, Ciudad de Guatemala, Guatemala – 3-1 kontinentální turnaj, kvalifikace \n\n4. Listopadu 1969, Kingston, Jamajka – 1 1 přátelský zápas \n\n5. Listopadu 1969, Kingston, Jamajka – 2-1 přátelský zápas \n\n2. Března 1970, Ciudad de Panamá, Panama – 4-3 \" přátelský zápas 20TH WIN\"' \n\n4. Března 1970, Ciudad de Panamá, Panama – 3-4 \"\"' přátelský zápas \n\n14. Prosince 1972, Ciudad de Panamá, Panama – 5-0 přátelský zápas \n16. Prosince 1972, Ciudad de Panamá, Panama – 0 – 1 přátelský zápas \n\n3. Března 1974, Santo Domingo, Dominikánská republika – 1-0 přátelský zápas \n\n8. Března 1974, Santo Domingo, Dominikánská republika – 1-3 přátelský zápas 21ST WIN \n\n4. Dubna 1976, Ciudad de Panamá, Panama – 3-2 přátelský zápas 22ND WIN \n\n2. Května 1976, Ciudad de Panamá, Panama – 1 1 přátelský zápas \n\n11. Srpna 1976, San Salvador, Salvador – 4 1 kvalifikace na Mistrovství světa \n\n17. Září 1976, Ciudad de Panamá, Panama – 2-4 kvalifikace na Mistrovství světa \n\n8. Července 1978, Medellín, Kolumbie – 1 1 přátelský zápas \n\n10. Července 1978, Medellín, Kolumbie – 1-6 přátelský zápas 23 WIN \n\n14. Července 1978, Medellín, Kolumbie – 3-1 přátelský zápas \n\n19. Března 2000, Diriamba, Nikaragua – 0 – 2 kvalifikace na Mistrovství světa 24th WIN \n\n2. Dubna 2000, Ciudad de Panamá, Panama – 1-0 kvalifikace na Mistrovství světa 25th WIN \n\n7. Května 2000, Tegucigalpa, Honduras – 3-1 kvalifikace na Mistrovství světa \n\n21. Května 2000, Ciudad de Panamá, Panama – 4-0 kvalifikace na Mistrovství světa 26th WIN \n\n31. Května 2000, San Cristóbal, Venezuela – 3-1 přátelský zápas \n\n22. Června 2000, Ciudad de Panamá, Panama – 2-0 \" přátelský zápas 27th WIN\"' \n\n1. Července 2000, San José, Kostarika – 5-1 přátelský zápas \n\n23. Července 2000, Ciudad de Panamá, Panama – 0 – 0 \" \" přátelský zápas \n\n11. Srpna 2000, Ciudad de Panamá, Panama – 0 – 0 \" \" přátelský zápas \n\n3. Září 2000, Mexiko, Mexiko – 7-1 kvalifikace na Mistrovství světa \n\n21. Února 2001, Ciudad de Panamá, Panama – 2-2 \"\" \" přátelský zápas \n\n14. Březen 2001, Ciudad de Panamá, Panama – 1-0 \" přátelský zápas 28th WIN\"' \n\n5. Dubna 2001, Port-au-Prince, Haiti – 1 1 přátelský zápas \n\n24. Dubna 2001, Ciudad de Panamá, Panama – 2-0 \" přátelský zápas 29thWIN\"' \n\n23. Května 2001, Tegucigalpa, Honduras – 1-2 kontinentální turnaj, kvalifikace #30 WIN \n\n25. Května 2001, Tegucigalpa, Honduras – 2-1 kontinentální turnaj, kvalifikaceu. \n\n27. Květen 2001, Tegucigalpa, Honduras – 0 – 6 kontinentální turnaj, kvalifikace # 31 WIN \n\n31. Května 2001, Tegucigalpa, Honduras – 2-1 kontinentální turnaj, kvalifikace \n\n1. Června 2001, Tegucigalpa, Honduras – 1 1 kontinentální turnaj, kvalifikace \n\n3. Června 2001, Tegucigalpa, Honduras – 3-1 kontinentální turnaj, kvalifikace \n\n10. Června 2001, Ciudad de Panamá, Panama – 0 – 0 přátelský zápas \n\n29. Července 2001, Ciudad de Panamá, Panama – 0 – 0 kontinentální turnaj, kvalifikace\n\n5. Srpna 2001, Ciudad de Panamá, Panama – 0 – 1 kontinentální turnaj, kvalifikace\n\n9. Srpna 2001, Curitiba, Brazílie – 5-0 přátelský zápas \n\n9. Února 2003, Ciudad de Panamá, Panama – 1-2 kontinentální turnaj, kvalifikace \n\n16. Února 2003, Ciudad de Panamá, Panama – 2-0 kontinentální turnaj, kvalifikace WIN # 32 \n\n18. Února 2003, Ciudad de Panamá, Panama – 1 1 kontinentální turnaj, kvalifikace \n\n21. Února 2003, Ciudad de Panamá, Panama – 0 – 1 kontinentální turnaj, kvalifikace \n\n23. Února 2003, Ciudad de Panamá, Panama – 0 – 1 kontinentální turnaj, kvalifikace \n\n27. Červen 2003, Ciudad de Panamá, Panama – 2-0 přátelský zápas WIN # 33 \n\n29. Červen 2003, Ciudad de Panamá, Panama – 1-0 přátelský zápas WIN # 34 \n\n20. Srpna 2004, Ciudad de Panamá, Panama – 1-2 přátelský zápas \n\n28. Ledna 2004, San Salvador, Salvador – 1 1 přátelský zápas \n\n16. Března 2004, Havana, Kuba – 1 1 přátelský zápas \n\n18. Března 2004, Havana, Kuba – 3-0 přátelský zápas \n\n7. Dubna 2004, La Ceiba, Honduras – 0 – 0 přátelský zápas \n\n28. Dubna 2004, Ciudad de Panamá, Panama – 4 1 přátelský zápas WIN # 35 \n\n1. Května 2004, Ciudad de Guatemala, Guatemala – 1-2 kvalifikace na Mistrovství světa WIN # 36 \n\n13. Června 2004, Ciudad de Panamá, Panama – 4-0 kvalifikace na Mistrovství světa # 37 WIN \n\n20. Června 2004, Vieux pevnosti, Svatá Lucie – 0 – 3 kvalifikace na Mistrovství světa # 38 WIN \n\n23. Července 2004, Ciudad de Panamá, Panama – 1 1 přátelský zápas \n\n28. Července 2004, Tegucigalpa, Honduras – 0 – 0 přátelský zápas \n\n18. Srpna 2004, San Salvador, Salvador – 2-1 kvalifikace na Mistrovství světa \n\n4. Září 2004, Kingston, Jamajka – 1-2 kvalifikace na Mistrovství světa WIN # 39 \n\n8. Září 2004, Ciudad de Panamá, Panama – 1 1 kvalifikace na Mistrovství světa \n\n9. Října 2004, Ciudad de Panamá, Panama – 1 1 kvalifikace na Mistrovství světa \n\n13. Října 2004, Washington DC, USA – 6-0 kvalifikace na Mistrovství světa \n\n17. Listopadu 2004, Ciudad de Panamá, Panama – 3-0 kvalifikace na Mistrovství světa # 40 WIN \n\n18. Prosince 2004, Teherán, Írán – 1-0 přátelský zápas \n\n26. Ledna 2005, Ambato, Ekvádor – 2-0 přátelský zápas \n\n29. Ledna 2005, Babahoyo, Ekvádor – 2-0 přátelský zápas \n\n9. Února 2005, Ciudad de Panamá, Panama – 0 – 0 kvalifikace na Mistrovství světa \n\n19. Února 2005, Ciudad de Guatemala, Guatemala – 0 – 1 kontinentální turnaj, kvalifikace WIN # 41 \n\n23. Února 2005, Ciudad de Guatemala, Guatemala – 1-0 kontinentální turnaj, kvalifikace \n\n25. Února 2005, Ciudad de Guatemala, Guatemala – 3-0 kontinentální turnaj, kvalifikace \n\n27. Února 2005, Ciudad de Guatemala, Guatemala – 1-0 kontinentální turnaj, kvalifikace \n\n26. Března 2005, San José, Kostarika – 2-1 kvalifikace na Mistrovství světa \n\n30. Března 2005, Ciudad de Panamá, Panama – 1 1 kvalifikace na Mistrovství světa \n\n25. Května 2005, Caracas, Venezuela – 1 1 přátelský zápas \n\n4. Června 2005, Port of Spain, Trinidad a Tobago – 2-0 kvalifikace na Mistrovství světa \n\n8. Června 2005, Ciudad de Panamá, Panama – 0 – 2 kvalifikace na Mistrovství světa \n\n6. Července 2005, Miami, USA – 0 – 1 kontinentální závěrečného WIN # 42 \n\n10. Července 2005, Miami, USA – 2-2 kontinentální turnaj, základní část \n\n12. Července 2005, Miami, USA – 1-0 kontinentální turnaj, základní část \n\n17. Července 2005, Houston, USA – 3-5 kontinentální turnaj, základní část WIN # 43 \n\n21. Července 2005, New York (stát) / New Jersey, USA – 2-3 kontinentální turnaj, základní část \"# 44 \"WIN\"\" \n\n24. Červenec 2005, New York (stát) / New Jersey, USA – 0 – 0 kontinentální turnaj, základní část \n\n17. Srpna 2005, Ciudad de Guatemala, Guatemala – 2-1 kvalifikace na Mistrovství světa \n\n3. Září 2005, Ciudad de Panamá, Panama – 1-3 kvalifikace na Mistrovství světa \n\n7. Září 2005, Mexiko, Mexiko – 5-0 kvalifikace na Mistrovství světa \n\n8. Října 2005, Ciudad de Panamá, Panama – 0 – 1 kvalifikace na Mistrovství světa \n\n12. Října 2005, Foxboro, USA – 2-0 kvalifikace na Mistrovství světa \n\n27. Října 2005, Manáma, Bahrajn – 5-0 přátelský zápas \n\n16. Srpna 2006, Lima, Peru – 0 – 2 # 45 WIN přátelský zápas \n\n6. Září 2006, Ciudad de Guatemala, Guatemala – 1-2 přátelský zápas # 46 WIN \n\n7. Října 2006, Ciudad de Panamá, Panama – 1-0 přátelský zápas # 47 WIN \n\n11. Října 2006, Port of Spain, Trinidad a Tobago – 2-1 přátelský zápas \n\n19. Listopadu 2006, Ciudad de Panamá, Panama – 1-2 přátelský zápas \n\n29. Listopadu 2006, San Salvador, Salvador – 0 – 0 přátelský zápas \n\n14. Ledna 2007, Monterey Park, USA – 1 1 přátelský zápas \n\n31. Ledna 2007, Ciudad de Panamá, Panama – 2-1 přátelský zápas WIN # 48 \n\n11. Únor 2007, San Salvador, Salvador – 1 1 kontinentální turnaj, kvalifikace \n\n13. Února 2007, San Salvador, Salvador – 0 – 1 kontinentální turnaj, kvalifikace # 49 WIN \n\n16. Února 2007, San Salvador, Salvador – 0 – 2 kontinentální turnaj, kvalifikace # 50 WIN \n\n18. Února 2007, San Salvador, Salvador – 1 1 kontinentální turnaj, kvalifikace \n\n24. Března 2007, Miami, USA – 3-0 přátelský zápas \n\nBřezen 2007, Kingston, Jamajka – 1 1 přátelský zápas \n\n9. Května 2007, Ciudad de Panamá, Panama – 0 – 4 přátelský zápas \n\n8. Června 2007, New York (stát) / New Jersey, USA – 2-3 kontinentální závěrečného # 51 WIN \n\n10. Červen 2007, New York (stát) / New Jersey, USA – 2-2 kontinentální turnaj, základní část \n\n13. Června 2007, Houston, USA – 1-0 kontinentální turnaj, základní část \n\n16. Června 2007, Foxboro, USA – 2-1 kontinentální turnaj, základní část \n\n22. Srpna 2007, Ciudad de Panamá, Panama – 2-1 přátelský zápas # 52 WIN Alberto Blanco a Victor Herrera \n\nZáří 9, 2007, Puebla, Mexiko – 1-0 \"pozastaveno z důvodu deště v poloviční čas\" přátelský zápas \n\n12. Září 2007, Barquisimeto, Venezuela – 1 1 přátelský zápas \n\n14. Října 2007, Tegucigalpa, Honduras – 1-0 přátelský zápas \n\n21. Listopadu 2007, Ciudad de Panamá, Panama – 1 1 přátelský zápas \n\nJune 1, 2008, Fort Lauderdale, USA – 1-0 přátelský zápas # 53 WIN \n\n4. Června 2008, Fort Lauderdale, USA – 2-2 \n\nJuly 7, 2008, Valparaíso Chile – 0 – 0 přátelský zápas \n\n15. Června 2008, Ciudad de Panamá, Panama – 1-0 kvalifikace na Mistrovství světa # 54 WIN \n\n15. Června 2008, San Salvador, Salvador – 3-1 kvalifikace na Mistrovství světa \n\n20. Srpna 2008, Santa Cruz, Bolívie – 1-0 přátelský zápas \n\n23. Leden 2009, Tegucigalpa, Honduras – 0 – 3 kontinentální turnaj, kvalifikaceu. \n\n27. Leden 2009, Tegucigalpa, Honduras – 1-0 kontinentální turnaj, kvalifikace # 55 WIN \n\n30. Ledna 2009, Tegucigalpa, Honduras – 1-0 kontinentální turnaj, kvalifikace # 56 WIN \n\n1. Února 2009, Tegucigalpa, Honduras – 5-3 kontinentální turnaj, kvalifikace WIN # 57 \n\n18. Března 2009, Marabella, Trinidad a Tobago – 1-0 přátelský zápas \n\n20. Května 2009, Fe santé, Argentina – 3-1 přátelský zápas \n\nČervna 2009, Kingston, Jamajka – 3-2 přátelský zápas \n\n19. Června 2009, Port-au-Prince, Haiti – 1 1 přátelský zápas \n\n28. Června 2009, Cary, USA – 2-0 přátelský zápas \n\n9. Července 2009, Houston, USA – 1 1 přátelský zápas \n\n12. Července 2009, Phoenix, USA – 0 – 4 # 58 WIN přátelský zápas \n\n18. Července 2009, Filadelfie, USA – 2-1 přátelský zápas \n\n1. Ledna 2010 Coquimbo, Chile – 2-1 přátelský zápas \n\n20. ledna 2010 2 – 1 – Coquimbo, Chile – přátelský zápas\n\n3. Března 2010 Barquisimeto, Venezuela – 1-2 přátelský zápas # 59 WIN \n\n11. Srpna 2010, Ciudad de Panamá, Panama – 3-1 přátelský zápas # 60 WIN \n\n3. Září 2010, Ciudad de Panamá, Panama – 2-2 přátelský zápas \n\n7. Září 2010, Ciudad de Panamá, Panama – 3-0 přátelský zápas # 61 WIN Edwin Aguilar, Luis Tejada y Gabriel Gómez\nPanamská fotbalová reprezentace\n"}
{"id": "609085", "url": "https://cs.wikipedia.org/wiki?curid=609085", "title": "Most Rušmija", "text": "Most Rušmija\n\nMost Rušmija nebo Most ha-Giborim (: גשר רושמיה, \"Gešer Rušmija\", nebo : גשר הגיבורים, \"Gešer ha-Giborim\", doslova \"Most hrdinů\") je most přes vádí Nachal Giborim (: \"Vádí Rušmija\") v Haifě v Izraeli.\nSpojuje dolní centrum města Haifa se čtvrtí al-Chalisa. Vádí Nachal Giborim vytváří výrazný terénní zářez, který ve východozápadním směru rozděloval Haifu. Most byl postaven roku 1927 za starosty Hasana Bej Šukriho. V té době se v údolí Nachal Giborim a ve vyvýšených lokalitách při jeho horním toku těžil kámen. K zdejším lomům tak pod mostem vedla provizorní železniční vlečka. Později byla zrušena spolu s lomy. Most byl postaven z betonu a představoval z inženýrského hlediska jednu z nejmodernějších staveb tohoto typu v tehdejší mandátní Palestině. Jeho oblouk měl rozpětí 30 metrů.\n\nSoučasný hebrejský název mostu odkazuje na hrdiny z první arabsko-izraelské války respektive z předcházejícího období občanské války v Palestině v roce 1948, kdy zde probíhaly boje v rámci soupeření Židů a Arabů o kontrolu nad Haifou. Bojů se účastnila Brigáda Karmeli a její oddíl \"Gdud 22\" (batalión číslo 22). Strategický význam zde měl zejména právě Most Rušmija, který vedl ve východozápadním směru přes vádí a umožňoval tak dopravní spojení mezi centrem města a východními předměstími. 22. dubna 1948 se židovským silám podařilo most ovládnout.\n\nV roce 1992 vyrostl několik desítek metrů po proudu vedle starého mostu i nový most nazvaný Gešer Gdud 22. Doprava pak byla rozdělena mezi oba mosty. Po starém vede jednosměrný provoz východním směrem, po novém se jezdí jednosměrně západním směrem. Starý most prošel roku 2005 rekonstrukcí.\n\n"}
{"id": "609096", "url": "https://cs.wikipedia.org/wiki?curid=609096", "title": "Pivovar U Fleků", "text": "Pivovar U Fleků\n\nPivovar u Fleků je jeden z nejznámějších a nejstarších českých pivovarů, který se nachází v Praze v městské části Praha 1 na Novém Městě v Křemencově ulici. Kromě pivovaru nabízí podnik také restauraci, Kabaret U Fleků a také expozici Pivovarského muzea U Fleků.\n\nPrvní písemná zmínka o existenci pivovaru pochází z roku 1499, kdy dům \"U dvou strak\", kde se nyní pivo vaří koupil sladovník Vít Skřemenec. Pivovar pak častokrát měnil majitele. Po bitvě na Bílé hoře byl celý tento dům zkonfiskován tehdejší majitelce Kateřině Ulrichové, která emigrovala. Roku 1762 podnik zakoupil Jakub Flekovský, jehož jméno nese dodnes. Téměř celé 19. století patřil dům s pivovarem rodině Pštrossových, za jejichž správy podnik dosáhl do dnešního rozsahu. Pro pivovar je významný zejména rok 1843, kdy se zde poprvé začal vařit proslulý \"Flekovský tmavý 13° ležák\". Ten se zde vaří dodnes.\n\nPočátkem 20. století koupil podnik Josef Karel Khop, ale po jeho smrti patřil dům rodině Brtníků, kteří ho vlastnili až do roku 1949, kdy jim byl zkonfiskován a podnik znárodněn. Roku 1986 prošel pivovar rozsáhlou rekonstrukcí, díky které dostal dnešní vzhled. Rodina Brtníkových ho pak v roce 1991 získala zpět v restituci. Následně patřil pod různé pražské pivovary. Nynějším sládkem je Ivan Chramosil.\n\nRoku 1911 zde skupina chorvatských studentů založila po zhlédnutí zápasu Sparty se Slavií klub HNK Hajduk Split.\n\n1998: 2 420 hl\n1999: 2 450 hl\n2000: 2 400 hl\n2001: 2 398 hl\n2002: 2 014 hl\n2003: 2 120 hl\n2005: 2 200 hl\n2008: 2 360 hl.\n\nOficiální stránky pivovaru\n"}
{"id": "609097", "url": "https://cs.wikipedia.org/wiki?curid=609097", "title": "Most Gdud 22", "text": "Most Gdud 22\n\nMost Gdud 22 (: גשר גדוד 22, \"Gešer Gdud 22\", doslova \"Most praporu 22\") je most přes vádí Nachal Giborim v Haifě v Izraeli, spojující dolní centrum města Haifa se čtvrtí al-Chalisa. Nachal Giborim vytváří výrazný terénní zářez, který ve východozápadním směru rozděluje Haifu.\n\nV roce 1927 vádí překlenul betonový Most Rušmija, který pak během první arabsko-izraelské války respektive v předcházejícím období občanské války v Palestině v roce 1948 představoval strategický bod, okolo kterého probíhalo soupeření Židů a Arabů. Bojů se účastnila Brigáda Karmeli a její oddíl \"Gdud 22\" (batalión číslo 22). 22. dubna 1948 se židovským silám podařilo most ovládnout.\n\nPrávě tato historická událost dala název novému mostu, který vyrostl v roce 1992 několik desítek metrů po proudu vádí od starého mostu. Doprava pak byla rozdělena mezi oba mosty. Po starém vede jednosměrný provoz východním směrem, po novém se jezdí jednosměrně západním směrem.\n\n"}
{"id": "609103", "url": "https://cs.wikipedia.org/wiki?curid=609103", "title": "Lanová dráha Kouty nad Desnou – Medvědí hora", "text": "Lanová dráha Kouty nad Desnou – Medvědí hora\n\nLanová dráha Kouty nad Desnou – Medvědí hora je první šestisedačková lanovka v Česku. Jejím vlastníkem a provozovatelem je firma \"K3 SPORT, s.r.o.\", dodavatelem rakouský Doppelmayr. Dolní stanice leží při Divoké Desné. V průběhu léta 2009 došlo k vykácení průseku pro lanovku, následovala betonáž patek a v květnu a červnu 2010 montáž podpěr (některé byly osazeny vrtulníkem). Během léta 2010 práce pokračovaly stavbou dolní i horní stanice, 21. října téhož roku došlo k zátěžovým testům dráhy s pivními sudy. Provoz byl zahájen 4. prosince 2010. Na stavbu lanové dráhy byly využity prostředky Evropské unie.\n\n\n"}
{"id": "609104", "url": "https://cs.wikipedia.org/wiki?curid=609104", "title": "Ledvinka", "text": "Ledvinka\n\nLedvinka znamená malá ledvina, jde také o české příjmení, které nosí více různých osobností:\n\n\n\n\n\n"}
{"id": "609106", "url": "https://cs.wikipedia.org/wiki?curid=609106", "title": "Medvědí hora (Hrubý Jeseník)", "text": "Medvědí hora (Hrubý Jeseník)\n\nMedvědí hora (1159 m n. m.), je zalesněný spočinek na severní rozsoše Mravenečníku v pohoří Hrubý Jeseník, asi 2,5 km východo-jihovýchodně od Koutů nad Desnou.\n\nNa severozápadním svahu se nachází skiareál Kouty s lyžařskými vleky, šestisedačkovou lanovkou Kouty nad Desnou - Medvědí hora a sjezdovkami. Zároveň z něj vybíhají běžkařské trasy na Dlouhé stráně a Mravenečník.\n\nAsi 400 m jihozápadně se nacházejí tři větrné elektrárny. Asi 1 km východně je Vodopád na Borovém potoce.\n\nNejbližšími vrcholy jsou:\n\n"}
{"id": "609108", "url": "https://cs.wikipedia.org/wiki?curid=609108", "title": "Magurka", "text": "Magurka\n\nMagurka je hora v Moravskoslezských Beskydech na jihovýchodní rozsoše Čertova mlýna, nacházející se 4 km východo-jihovýchodně od Pusteven a 4 km jiho-jihozápadně od Horní Čeladné. Zalesněno smrko-bukovým lesem, bez výhledů.\n\nVrchol je nejsnáze přístupný po červeně značené hřebenovce z Pusteven přes Tanečnici a Čertův mlýn, kde na červenou (která odbočuje na sever ke Kněhyni) navazuje zelená značka. Z ní po 700 m odbočuje neznačená cesta/průsek na jiho-jihovýchod, která po 500 m dojde do sedla s Magurkou a po dalších 300 m až na vrchol.\n\nDalší možností je využít neznačených silnic, cest a průseků na východním svahu hory, ale tento výstup je prudší a především orientačně náročnější.\n\nSeverovýchodní svahy Magurky prudce spadají do hlubokého údolí Kněhyňky, jihozápadní svahy padají podobně prudce do údolí Magurky. Oba potoky se vlévají do Čeladenky, kde se tedy setkává veškerá voda z Magurky.\n\n"}
{"id": "609109", "url": "https://cs.wikipedia.org/wiki?curid=609109", "title": "Nachal Gišron", "text": "Nachal Gišron\n\nNachal Gišron (: נחל גשרון, : وادِي جسرية,\"Vádí Džisrija\") je vádí v Izraeli a Egyptě.\n\nZačíná na izraelsko-egyptské hranici poblíž hraničního přechodu Netafim na pomezí jižní části Negevské pouště a Sinajského poloostrova, cca 10 kilometrů severozápadně od Ejlatu. Pak směřuje k jihu kopcovitou pouštní krajinou, přičemž zhruba sleduje mezistátní hranici. Pak vstupuje plně na území Egypta, kde ústí poblíž letoviska Taba do Rudého moře. Část horního toku nacházejícího se plně na izraelském území je turisticky využívána. Je tu zřízena 3 kilometry dlouhá okružní trasa. Poblíž prochází i izraelská stezka.\n\n"}
{"id": "609115", "url": "https://cs.wikipedia.org/wiki?curid=609115", "title": "Linie následnictví ruského trůnu", "text": "Linie následnictví ruského trůnu\n\nLinie následnictví ruského trůnu byla ustanovena carským výnosem o následnictví cara Pavla I. a po úpravě roku 1911 platil až do konce ruské monarchie v roce 1917. Následnictví trůnu se uskutečňovalo podle tzv. polo-salického práva, kdy měla žena nárok na vládu pouze pokud nebyli mužští členové rodu schopní vlády.\n\nText Carského výnosu o následnictví:\n\n\"Naším společným dobrovolným a vzájemným souhlasem a po zralé úvaze a s klidnou myslí stanovili jsme tento Náš společný Akt, kterým s ohledem k lásce k Vlasti vybíráme naším Následníkem, po přirozeném právu, po smrti Mě Pavla, našeho staršího syna Alexandra a po něm jeho mužské potomky. Po přerušení jeho mužského potomstva následnictví přechází na Mého druhého Syna a tak dále, pokud bych už neměl synův potom podle práva prvorozenectví. Při přerušení posledního mužského potomstva Mých Synů následnictví zůstává v rodě, v ženském potomstvu posledního Vládnoucího panovníka jako nejbližší k Trůnu...Po přerušení tohoto potomstva následnictví přechází do rodiny mého staršího Syna v ženském pokolení, ve kterém nastupuje nejbližší příbuzná naposledy Vládnoucího potomka Mého výševzpomínaného Syna, a při nedostatku takové, muž nebo žena, s ohledem na to, že muži mají přednost před ženami, jak bylo již řečeno shora...Po přerušení tohoto potomstva následnictví přechází na ženský rod Mých dalších Synů, podle stejného pořádku a poté na potomstvo Mojí nejstarší Dcery na její mužské potomstvo a při přerušení tohoto potomstva na Její ženské potomky podle pořádku jako u ženských potomků Mých Synů. Po přerušení potomstva Mojí starší Dcery následnictví přechází na Mojí mladší Dceru a její mužské a potom ženské potomstvo a tak dále.\"\n\nLegenda:\npř. (3/2/1) - dotyčný je 3. v pořadí dle Romanovské rodinné asociace, 2. v pořadí dle nároků Marie Vladimirovny, 1. dle primogeniturního nároku\n"}
{"id": "609120", "url": "https://cs.wikipedia.org/wiki?curid=609120", "title": "Nachal Dolev", "text": "Nachal Dolev\n\nNachal Dolev (: נחל דולב) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 600 metrů jižně od vesnice Nes Harim. Směřuje pak skrz Národní park Bejt Ita'b k západu zahloubeným údolím se zalesněnými svahy. Ústí do vádí Nachal Zanoach na jižním okraji města Bejt Šemeš, které pak jeho vody odvádí do potoku Sorek. Společně s nedalekými toky Nachal ha-Me'ara a Nachal Azen je součástí Přírodní rezervace Nachal Dolev. Podél údolí vedou turistické trasy. Přírodní rezervace je součástí širšího lesního komplexu Park Acma'ut Arcot ha-Brit (פארק עצמאות ארצות הברית, Park Americké nezávislosti), který se rozprostírá na ploše 30 000 dunamů (30 kilometrů čtverečních).\n\n"}
{"id": "609125", "url": "https://cs.wikipedia.org/wiki?curid=609125", "title": "Sabine Güntherová", "text": "Sabine Güntherová\n\nSabine Güntherová, rozená Riegerová (* 6. listopadu 1963, Jena, Durynsko) je bývalá východoněmecká atletka, sprinterka, jejíž hlavní disciplínou byl běh na 200 metrů.\n\nPrvní mezinárodní úspěchy zaznamenala v roce 1981 na juniorském mistrovství Evropy v nizozemském Utrechtu, kde získala dvě zlaté medaile (200 m, 4×100 m). O rok později vybojovala na evropském šampionátu v Athénách v čase 22,51 s bronzovou medaili v běhu na 200 metrů a zlato v krátké štafetě. Dne 6. října 1985 na světovém poháru v australské Canbeře byla členkou štafety, která zaběhla nový a dosud platný světový rekord 41,37 s v závodě na 4×100 metrů. Na rekordu se dále podílely Silke Gladischová, Marlies Göhrová a Ingrid Auerswaldová.\n\nNa ME v atletice 1986 ve Stuttgartu postoupila rovněž do finále dvoustovky, kde doběhla na 7. místě (22,98 s). Sedmá skončila také na následujícím evropském šampionátu ve Splitu, kde trať zaběhla v čase 22,51 s. Stříbro a zlato vybojovaly její krajanky Heike Drechslerová (22,19 s) a Katrin Krabbeová (21,95 s).\n\nV roce 1992 reprezentovala na letních olympijských hrách v Barceloně, kde skončila v běhu na 200 metrů ve čtvrtfinále. Ve štafetovém běhu na 4×100 metrů, kde běžela poslední úsek, vybojovala pro německé kvarteto 5. místo.\n\n\n"}
{"id": "609126", "url": "https://cs.wikipedia.org/wiki?curid=609126", "title": "Rečkov", "text": "Rečkov\n\nNárodní přírodní památka Rečkov, ev. č. 370, byla vyhlášena 17. srpna 1949. Území se nachází ve Středočeském kraji, v okrese Mladá Boleslav, v okolí osady Velký Rečkov, na katastrálních územích Malá Bělá a Nová Ves u Bakova.\n\nÚzemí je součástí stejnojmenné evropsky významné lokality č. CZ0212020 (kód AOPK je 2854).\n\nDůvodem ochrany jsou slatinné a bezkolencové louky a přirozené mokřadní olšiny tvořící biotop vzácných a ohrožených druhů rostlin a živočichů, včetně populací popelivky sibiřské a vrkoče bažinného.\n\nPřevážná část území se nachází v údolní nivě potoka Rokytky, který zde přirozeně meandruje a vytváří i více ramen, slepých či průtočných. Do území patří i oblast několika soutoků Rokytky s říčkou Bělá. Nadmořská výška území se pohybuje kolem 220 m. Geologické podloží je tvořeno křídovými vápnitými pískovci, na nichž se vyvinuly zvodnělé nivní sedimenty s převahou písčité složky. Větší část území zaujímají mokřadní olšiny, ale nejcennější částí území je slatinná louka. Nejvýznamnější rostlinou je zde popelivka sibiřská (Rečkov je jedna ze čtyř lokalit popelivky v Česku), vyskytuje se jak na slatinném bezlesí, tak ji nalezneme i v rozvolněné olšině či lemových společenstvech, řídkých rákosinách. Na Rečkově se vyskytuje silná populace drobného měkkýše vrkoče bažinného, kterého řadíme společně s popelivkou mezi glaciální relikty. Při ornitologickém průzkumu bylo prokázáno 42 druhů ptáků, mj. chřástal vodní, cvrčilka říční a vlaštovka obecná.\n\nChráněné území v jižní části přetíná železniční trať č. 080 (Bakov nad Jizerou – Jedlová).\n\n\n"}
{"id": "609129", "url": "https://cs.wikipedia.org/wiki?curid=609129", "title": "Nachal ha-Me'ara", "text": "Nachal ha-Me'ara\n\nNachal ha-Me'ara (: נחל המערה, doslova \"Jeskynní tok\") je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 600 metrů u vesnice Bar Giora. Směřuje pak skrz Národní park Bejt Ita'b k západu zahloubeným údolím se zalesněnými svahy. Ústí poblíž vesnice Zanoach, jihovýchodně od města Bejt Šemeš do vádí Nachal Zanoach, které pak jeho vody odvádí do potoku Sorek. Údolí je turisticky využíváno a vedou tudy značené trasy. Nachází se zde terénní stupně, které v době dešťů vytvářejí vodopády. Zvětráváním vápence zde také vznikly jeskyně. V nich byly objeveny stopy po kontinuálním osídlení předchůdců dnešních lidí, které trvalo jeden milión let.\n\nSpolečně s nedalekými toky Nachal Dolev a Nachal Azen je toto vádí začleněno do Přírodní rezervace Nachal Dolev. Ta je součástí širšího lesního komplexu Park Acma'ut Arcot ha-Brit (פארק עצמאות ארצות הברית, Park Americké nezávislosti), který se rozprostírá na ploše 30 000 dunamů (30 kilometrů čtverečních).\n\n"}
{"id": "609136", "url": "https://cs.wikipedia.org/wiki?curid=609136", "title": "Sergej Berezin", "text": "Sergej Berezin\n\nSergej Jevgenijevič Berezin (Березин, Сергей Евгеньевич; * 5. listopadu 1971 ve Voskresensku) je bývalý ruský hokejový útočník.\n\nRodák z Voskresensku začínal v tamním klubu Chimik Voskresensk nedaleko Moskvy. V roce 1990 odehrál první zápasy za seniorský A-tým, poslední sezona sovětské hokejové ligy. V roce 1991 byl nominován na mistrovství světa juniorů, se sovětským týmem získali stříbrné medaile. V roce 1991 se změnila liga na Ruská superliga, s Voskresensk hrával do roku 1994. Německý klub Kölner Haie si jej vyhlédl a nakonec se s klubem dohodl. Jeho první zahraniční angažmá v německé nejvyšší lize odehrál v ročníku 1994/95,ze 43 odehraných zápasů nasbíral 57 kanadských bodů, čímž překvapil všechny kritiky. Ještě téhož roku 1994 byl draftován týmem Toronto Maple Leafs až 256. místa. Vzhledem k tomu že měl držení hole na pravé straně neměl klub zájem o jeho služby, rozhodl se setrvat v Kolíně nad Rýnem. Svůj přínos klubu oplatil sbíraní kanadských bodů, celkem nastřádal 80 bodů a byl zvolen do All-Star týmu. K tomu nastřílel v základní čáti 49 branek z 50 odehraných zápasů. Tím se stal nejlepším střelcem a vytvořil tak rekord soutěže Deutsche Eishockey Liga, který je stále platný.\n\nPo úžasné sezoně v německém týmu Kölner Haie, odcestoval do zámoří, přesněji do týmu Toronto Maple Leafs, kterým byl draftován. První zápas v NHL odehrál 5. října 1996, v zápase mezi Mighty Ducks of Anaheim a Toronto Maple Leafs vstřelil na branku čtyři krát. Ve třetím zápase proti Tampa Bay Lightning, vstřelil branku a jednou asistoval. Ve své první sezoně v NHL odehrál 73 zápasů, v nichž nastřádal 41 kanadských bodů. Jako nováček byl díky dobrým výkonům zvolen do All-Rookie Tým. V organizaci Maple Leafs vydržel do roku 2001, během pěti let působení v týmu se stal jedním z nejpopulárnějších hráčů mezi fanoušky za jeho fair play chování mimo led. 23. června 2001 byl vyměněn do týmu Phoenix Coyotes za Mikaela Renberga. Ve Phoenixu dlouho nesetrval, po 49 odehraných zápasů byl vyměněn do Montreal Canadiens za Briana Savageho a 3 kolo draftu v roce 2002 a 2003. V Montreal Canadiens pouze dohrál sezonu. 30. června 2002 byl vyměněn do týmu Chicago Blackhawks za 4 kolo draftu 2004 (touto volbou byl vybrán James Wyman). Opět v týmu nesetrval do konce sezony a v závěru ročníku byl opět vyměněn, jeho pátým klubem v NHL se stal Washington Capitals. Jeho projevy výměn se ukázalo i k zhoršenými výkony, necítil se v NHL pohodlně. 11. března 2003 byl vyměněn do týmu Philadelphia Flyers za 4 kolo draftu v roce 2004 (touto volbou byl vybrán R.J. Anderson). Za Philadelphii neodehrál žádný zápas a byl uvolněn mezi volnými hráči. Tým New Jersey Devils měl zájem o jeho služby ale nakonec podepsal smlouvu s ruským klubem HC CSKA Moskva jako volný hráč. Po skončení ročníků ukončil hráčskou kariéru.\n\n\n\nV sezoně 2001/02, kdy hrál v NHL vstřelil legendární 10 000. gól v historii vstřelených gólů týmu Montreal Canadiens.\n\n"}
{"id": "609138", "url": "https://cs.wikipedia.org/wiki?curid=609138", "title": "Skřípovská lípa", "text": "Skřípovská lípa\n\nSkřípovská lípa je památný strom, který roste na pozemku parc. č. 630 u domu čp. 85 ve Skřípově v okrese Prostějov. \n\nJedná se o vzrostlou malolistou lípu, jejíž stáří se odhaduje na 300 až 400 let. Výška stromu činí 25 m, obvod stromu 560 cm.\n\n\n"}
{"id": "609140", "url": "https://cs.wikipedia.org/wiki?curid=609140", "title": "Atchison County", "text": "Atchison County\n\nAtchison County je název dvou okresů ve Spojených státech amerických pojmenovaných podle kansaského senátora Davida Rice Atchisona:\n"}
{"id": "609141", "url": "https://cs.wikipedia.org/wiki?curid=609141", "title": "Nachal Azen", "text": "Nachal Azen\n\nNachal Azen (: נחל אזן) je vádí v Izraeli, v Judských horách v Jeruzalémském koridoru.\n\nZačíná u pramenu Ejn Azen v nadmořské výšce přes 600 metrů severně od vesnice Mata a jihozápadně od vesnice Bar Giora. Pramen je skryt v jeskyni. Směřuje pak k západu zahloubeným údolím se zalesněnými svahy. Ústí poblíž vesnice Zanoach, jihovýchodně od města Bejt Šemeš do vádí Nachal Zanoach, které pak jeho vody odvádí do potoku Sorek.\n\nSpolečně s nedalekými toky Nachal Dolev a Nachal ha-Me'ara je toto vádí začleněno do Přírodní rezervace Nachal Dolev. Ta je součástí širšího lesního komplexu Park Acma'ut Arcot ha-Brit (פארק עצמאות ארצות הברית, Park Americké nezávislosti), který se rozprostírá na ploše 30 000 dunamů (30 kilometrů čtverečních).\n\n"}
{"id": "609142", "url": "https://cs.wikipedia.org/wiki?curid=609142", "title": "Kanton Milly-la-Forêt", "text": "Kanton Milly-la-Forêt\n\nCanton de Milly-la-Forêt je francouzský kanton v departementu Essonne v regionu Île-de-France. Vznikl 22. července 1967. Jeho střediskem je město Milly-la-Forêt.\n"}
{"id": "609146", "url": "https://cs.wikipedia.org/wiki?curid=609146", "title": "Ashland County", "text": "Ashland County\n\nAshland County je název dvou okresů ve Spojených státech amerických:\n\n"}
{"id": "609149", "url": "https://cs.wikipedia.org/wiki?curid=609149", "title": "Julius Schaub", "text": "Julius Schaub\n\nJulius Schaub (20. srpna 1898, Mnichov, Německé císařství – 27. prosince 1967 Mnichov) byl dlouholetý pobočník Adolfa Hitlera a jeden ze zakladatelů Schutzstaffel (SS).\n\nJulius Schaub navštěvoval základní školu, poté se vyučil drogistou. Pracoval také pro obchodní společnost jako lékárník. V roce 1917 byl odveden na vojnu. Po ošklivém pádu, kdy si poranil obě nohy, byl v roce 1918 propuštěn.\n\nDne 10. října 1920 se připojil k NSDAP (měl členské číslo 81). V roce 1923 se účastnil Pivního puče. Po jeho krachu utekl do Korutan, ale brzy byl zatčen a odsouzen na jeden rok a tři měsíce vězení. V roce 1925 byl spoluzakladatelem Schutzstaffelu (SS), kde měl členské číslo 7. Jeho prvními soudruhy v SS byli Emil Maurice, Ulrich Graf, Erhard Heiden, Julius Schreck a Christian Weber. \n\nTéhož roku jmenoval Hitler Schauba jako svého osobního asistenta, a až do roku 1945 měli Hitler a Schaub k sobě blízko. Dobrý vztah se svým podřízeným projevil Hitler coby svědek na Schaubově svatbě.\n\nDne 23. dubna 1945, kdy Hitler věděl, že prohrál válku, poslal Schauba s říšskými dokumenty do Berghofu, kde je Schaub spálil.\n\nPo německé kapitulaci 8. května 1945 byl Schaub zatčen a až do roku 1949 přežíval v různých internačních táborech. Jelikož americká armáda ani německé soudy neobjevily v letech 1933–1945 valné množství činností odpovídajících válečným zločinům, byl ve všech bodech obžaloby zproštěn viny.\n\nZbytek svého života strávil Schaub jako chemik v Mnichovské továrně.\n\nÚdaje použity z: ruská Wikipedie-Шауб, Юлиус/Награды\n"}
{"id": "609150", "url": "https://cs.wikipedia.org/wiki?curid=609150", "title": "Johor", "text": "Johor\n\nJohor je malajsijský stát, konstituční sultanát, ležící v jižní části Malajského poloostrova. Hlavní město Johoru je Johor Bahru. Z jižní strany je Johor oddělen Johorským průlivem od Singapuru. Johor patří k nejrozvinutějším malajsijským státům.\n\n"}
{"id": "609156", "url": "https://cs.wikipedia.org/wiki?curid=609156", "title": "Thomas Blaschek", "text": "Thomas Blaschek\n\nThomas Blaschek (* 5. dubna 1981, Gera) je bývalý německý atlet, který se věnoval krátkým překážkovým běhům.\n\nV roce 1999 vybojoval na juniorském mistrovství Evropy v lotyšské Rize bronzovou medaili v běhu na 110 metrů překážek. O rok později na MS juniorů v chilském Santiagu prohrál ve finále o dvacet setin s kubánským překážkářem Yunielem Hernándezem a získal stříbro.\n\nV roce 2006 vybojoval časem 13,46 s stříbrnou medaili na evropském šampionátu v Göteborgu. Rychlejší byl pouze Staņislavs Olijars z Lotyšska, který trasu zvládl o 22 setin sekundy rychleji. Na Mistrovství světa v atletice 2007 v Ósace doběhnul ve třetím semifinálovém běhu na posledním místě a do finále nepostoupil.\n\nMezi jeho největší halové úspěchy v běhu na 60 metrů patří 5. místo na halovém ME 2005 v Madridu, 6. místo na halovém MS 2006 v Moskvě, 3. místo na evropském poháru 2008 v Moskvě a 5. místo na halovém MS 2008 ve Valencii.\n\nSvoji atletickou kariéru ukončil v roce 2009.\n\n\n"}
{"id": "609159", "url": "https://cs.wikipedia.org/wiki?curid=609159", "title": "Parosphromenus tweediei", "text": "Parosphromenus tweediei\n\nParosphromenus tweediei je drobná sladkovodní paprskoploutvá ryba z čeledi guramovití (Osphromenidae). Pochází z černých vod jižní části Malajského poloostrova, okresu Pontian ve státě Johor.\n\n Parosphomenus tweediei na stránkách IGL\n"}
{"id": "609162", "url": "https://cs.wikipedia.org/wiki?curid=609162", "title": "Nachal Zanoach", "text": "Nachal Zanoach\n\nNachal Zanoach (: נחל זנוח) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 600 metrů poblíž vesnice Mata. Směřuje pak k západu zahloubeným údolím se zalesněnými svahy. Pak se poblíž čtvrti města Bejt Šemeš nazvané Ramat Bejt Šemeš stáčí k severu. Zde přijímá zprava vádí Nachal Azen , Nachal ha-Me'ara a Nachal Dolev, přičemž míjí vesnici Zanoach. Na severovýchodním okraji města Bejt Šemeš poblíž vesnice Machseja pak ústí do potoku Sorek. Část horního toku Nachal Zanoach je turisticky využívána a prochází tudy i takzvaná Izraelská stezka.\n\n"}
{"id": "609166", "url": "https://cs.wikipedia.org/wiki?curid=609166", "title": "Velká Stolová", "text": "Velká Stolová\n\nVelká Stolová je hora v Moravskoslezských Beskydech na severní rozsoše Kněhyně, necelé 3 km západně od Horní Čeladné a 4,5 km východně od Trojanovic. Zalesněno smrko-bukovým lesem s částečnými výhledy.\n\nNejjednodušší přístup je od rozcestí pod sedlem Malé Stolové s Kněhyní, kam vede červená turistická značka z Horní Čeladné (5 km) a z Pusteven (5,5 km) a žlutá značka z Kunčic pod Ondřejníkem (4,5 km). Asi 300 m nad zmíněným rozcestím odbočuje od červené značky neznačená lesácká silnice, ze které se po dalších 150 m odpojuje hřebenová cesta přes sedlo s Kněhyní (500 m) na vrchol Velké Stolové (dalších 500 m). Celkem je to od rozcestí pod Malou Stolovou až na vrchol 1,5 km.\n\nOd 70. let 20. století se z průseků vzniklých při těžbě dřeva poničeného exhalacemi a vlivem škůdců začalo létat s rogaly a od 90. let se zde létá také s paraglidy.\n\n"}
{"id": "609171", "url": "https://cs.wikipedia.org/wiki?curid=609171", "title": "Lípy v Karolíně", "text": "Lípy v Karolíně\n\nLípy v Karolíně jsou skupina státem chráněných lip, která se nachází v osadě Karolín, jež je součástí města Rájec-Jestřebí na Blanensku.\n\nLípy dorůstají výšky až 30 metrů a obvod kmene činí 3 až 4 metry. Některé z nich jsou poškozeny a jsou na nich instalovány stříšky, aby do nich nezatékalo. \n\n"}
{"id": "609172", "url": "https://cs.wikipedia.org/wiki?curid=609172", "title": "Nachal Dalija", "text": "Nachal Dalija\n\nNachal Dalija (: נחל דליה) je vádí v Izraeli, v pahorkatině Ramat Menaše jižně od Haify.\n\nZačíná v nadmořské výšce přes 200 metrů poblíž vesnice Ejn ha-Šofet. Směřuje pak k západu mírně zahloubeným údolím. Z jihu míjí vesnici Dalija. Pak přijímá zprava vádí Nachal Šelef. Z jihu míjí vesnici Bat Šlomo, poblíž které do ní zprava ústí Nachal Tut, a vstupuje do pobřežní planiny mezi městy Furejdis a Zichron Ja'akov. Plní pak komplex umělých vodních nádrží u obce Ma'agan Micha'el a ústí do Středozemního moře. Plocha povodí dosahuje 95 kilometrů čtverečních.\n\nPřes údolí Nachal Dalija byl počátkem 21. století postaven úsek dálnice číslo 6, dokončený v červnu 2009.\n\n"}
{"id": "609176", "url": "https://cs.wikipedia.org/wiki?curid=609176", "title": "Baldwin County", "text": "Baldwin County\n\nBaldwin County je název dvou okresů ve Spojených státech amerických:\n"}
{"id": "609178", "url": "https://cs.wikipedia.org/wiki?curid=609178", "title": "Mikroregion MILADA", "text": "Mikroregion MILADA\n\nMikroregion MILADA je dobrovolný svazek obcí v okresu Ústí nad Labem, jeho sídlem jsou Trmice a jeho cílem je rozvoj měst a obcí sdružených v mikroregionu. Sdružuje celkem 10 obcí a byl založen v roce 2000.\n\n\n"}
{"id": "609182", "url": "https://cs.wikipedia.org/wiki?curid=609182", "title": "Bučina u Suché louky", "text": "Bučina u Suché louky\n\nPřírodní rezervace bučina U Suché louky se nachází mezi Bukovou, Lipovou a Malým Hradiskem v okrese Prostějov. Jedná se o přirozený porost s převahou buku, avšak jsou zde zastoupeny i jiné stromy, jako je smrk, modřín a v menší míře i jedle a javor klen. Provádí se zde sběr osiva buku. Oblast spravuje Krajský úřad Olomouckého kraje.\n\nZ chráněných druhů se v přírodní rezervaci nacházejí svízel vonný (\"Asperula odorata\"), jenž se vyskytují převážně v samotném jádru chráněného území, a kostřava lesní (\"Festuca altissima\"). Dále tu roste rozrazil horský, samorostlík klasnatý, věsenka nachová, bukovinec osladičovitý, borůvka nebo třtina chloupkatá.\n\nZ ptáků na území hnízdí datel černý, holub doupňák či lejsek malý.\n\nMinimální nadmořská výška výška rezervace činí 520 m n. m., maximální nadmořská výška je 622 m n. m. Jeho rozloha činí 15,49 ha.\n\nPodloží tvoří kulmské droby, na nich leží místy silně kamenité mezotrofní a oligotrofní kambizemě.\n\nV minulosti byla oblast silně zasažena kácením a výsadbou jiných druhů, převážně smrku, ovšem buku se podařilo na své původní stanoviště samovolně navrátit.\n\nPřírodní rezervace byla vyhlášená jako chráněná dne 1. 8. 1990.\n\n"}
{"id": "609183", "url": "https://cs.wikipedia.org/wiki?curid=609183", "title": "Nachal Šelef", "text": "Nachal Šelef\n\nNachal Šelef (: נחל שלף) je vádí v Izraeli, v pahorkatině Ramat Menaše jižně od Haify.\n\nZačíná v nadmořské výšce přes 200 metrů poblíž vesnice Ramat ha-Šofet, kde na úbočích západně od obce vyvěrá pramen \"Ejn Šelef\". Směřuje pak k západu mírně zahloubeným údolím mezi vesnicemi Dalija a Ramot Menaše. Západně od nich pak zprava ústí do vádí Nachal Dalija, které jeho vody odvádí do Středozemního moře. Přes lokalitu poblíž soutoku s Nachal Dalija byl počátkem 21. století postaven úsek dálnice číslo 6, dokončený v červnu 2009.\n\n"}
{"id": "609186", "url": "https://cs.wikipedia.org/wiki?curid=609186", "title": "Mikroregion Nechranicko", "text": "Mikroregion Nechranicko\n\nMikroregion Nechranicko je dobrovolný svazek obcí v okresu Chomutov a okresu Louny, jeho sídlem je Březno a jeho cílem je podpora regionálního rozvoje. Sdružuje celkem 8 obcí a byl založen v roce 2000.\n\n\n"}
{"id": "609187", "url": "https://cs.wikipedia.org/wiki?curid=609187", "title": "Seznam členů Poslanecké sněmovny Parlamentu České republiky", "text": "Seznam členů Poslanecké sněmovny Parlamentu České republiky\n\nSeznam členů Poslanecké sněmovny Parlamentu České republiky uvádí přehled všech poslanců, kteří byli členy dolní komory Parlamentu České republiky od jejího ustavení v roce 1993. \n\n"}
{"id": "609190", "url": "https://cs.wikipedia.org/wiki?curid=609190", "title": "Zöblitz", "text": "Zöblitz\n\nZöblitz je sídlo v německé spolkové zemi Sasko, část města Marienberg. Leží nedaleko českých hranic a má 2876 obyvatel.\n\n"}
{"id": "609192", "url": "https://cs.wikipedia.org/wiki?curid=609192", "title": "Mikroregion Perucko", "text": "Mikroregion Perucko\n\nMikroregion Perucko je samostatná právnická osoba v okresu Louny, jeho sídlem je Peruc a jeho cílem je vytváření podmínek pro ekonomický rozvoj mikroregionu, zlepšení podmínek zaměstnanosti a zlepšení sociálních podmínek pro občany. Sdružuje celkem 21 obcí a byl založen v roce 2004.\n\n"}
{"id": "609194", "url": "https://cs.wikipedia.org/wiki?curid=609194", "title": "Nachal Tut", "text": "Nachal Tut\n\nNachal Tut (: נחל תות, : \"Vádí Milk\", v přepisu do hebrejštiny ואדי מילק) je vádí v Izraeli, v pahorkatině Ramat Menaše jižně od Haify.\n\nZačíná v nadmořské výšce okolo 250 metrů poblíž vesnice Eljakim. Směřuje pak k jihozápadu, přičemž údolím podél něj probíhá dálnice číslo 70, jejíž úsek v této oblasti bývá někdy označován jako \"Derech Vádí Milk\" (דרך ואדי מילֶ‏ק). Vádí Milk v tomto významu označuje nejen vlastní vodní tok ale i dopravní tah spojující pobřežní planinu a Jizre'elské údolí. Analogicky jako v případě o něco více na jihu ležícího Vádí Ara. Severně od vesnice Ramot Menaše, poblíž pramene \"Ejn Tut\", byla počátkem 21. století navíc do dálnice číslo 70 zaústěna dálnice číslo 6 (takzvaná \"Transizraelská dálnice\"), dokončená v červnu 2009. Nachal Tut pak pokračuje k jihozápadu mírně zahloubeným údolím, které stále sleduje dálnice číslo 70. U vesnice Bat Šlomo pak ústí zprava do vádí Nachal Dalija, které jeho vody odvádí do Středozemního moře.\n\nKvůli výstavbě mimoúrovňového křížení dálnic číslo 70 a 6 došlo v lokalitě Ejn Tut v roce 2005 k záchrannému archeologickému výzkumu. Byly zde objeveny pozůstatky z doby dynastie Herodovců (přelom křesťanského letopočtu) a ze středověké éry Mamlúckého sultanátu. Nejcennější je ale nález sídelních vrstev z doby železné s velkými stavbami. Na jednom ze zde objevených drahokamů byl identifikován hebrejský nápis. Další hebrejské nápisy byly přítomné na úlomcích keramiky. Patrně se jednalo o správní středisko, které dosáhlo svého vrcholu koncem 8. století před naším letopočtem.\n\n"}
{"id": "609203", "url": "https://cs.wikipedia.org/wiki?curid=609203", "title": "Rekreační matematika", "text": "Rekreační matematika\n\nRekreační matematika je matematika pro rekreaci (zábavu), spíše než jako přísně výzkumná a aplikačně založená profesní činnost. Zahrnuje vytváření a luštění hlavolamů matematické povahy resp. zábavných matematických úloh nebo vytváření a hraní her založených na matematice. Mnoho témat v této oblasti nevyžaduje žádné znalosti pokročilé matematiky. Rekreační matematika zahrnuje matematické hádanky a hry , často přitažlivé pro děti a netrénované dospělé, inspirující jejich další studium předmětu. \nNěkterými částmi rekreační matematiky jsou Rubikovy kostky , magické čtverce , fraktály , logické hádanky a matematické šachové problémy , ale tato oblast matematiky zahrnuje i estetiku a kulturu matematiky, zvláštní nebo zábavné příběhy a shody okolností matematiky , a osobní život matematiků . \n\nMatematické hry jsou hry pro více hráčů, jejichž pravidla, strategie a výsledky lze studovat a vysvětlovat pomocí matematiky . Hráči hry nemusí používat explicitní matematiku, aby mohli hrát matematické hry. Například, Mancala je studována za pomoci teorie kombinatorické hry , ale pro samotnou hru není matematika potřebná. \n\nMají specifická pravidla, stejně jako hry pro více hráčů , ale matematické hádanky a hlavolamy nejsou obvykle pro dva a více hráčů. \n\nLogické hádanky, hlavolamy a klasické šifry jsou běžnými příklady matematických hádanek. Buněčné automaty a fraktály jsou také považovány za matematické hádanky, a to i přesto, že se s nimi řešitel pouze setkává poskytnutím sady počátečních podmínek. \nPříkladem může být níže uvedená úlohaː\nExistuje například mnoho úloh na zápis čísla s využitím daných prvků, jako „Pomocí čtyř šestek zapište výraz s hodnotou 7777“. Řešení zní\n\n\n\nVýznamní popularizátoři rekreační matematiky byli: \n\n"}
{"id": "609204", "url": "https://cs.wikipedia.org/wiki?curid=609204", "title": "Vývěry Punkvy", "text": "Vývěry Punkvy\n\nNárodní přírodní rezervace Vývěry Punkvy se rozkládá na 556,5 ha na území Suchého a Pustého žlebu a Punkevního údolí v Moravském krasu. Rezervací byla vyhlášena v roce 1997. Oblast spravuje Agentura ochrany přírody a krajiny České republiky - regionální pracoviště Jižní Morava.\n\nV lokalitě se nacházejí vývěry říčky Punkvy, Punkevní jeskyně, propast Macocha, Kateřinská jeskyně, Amatérská jeskyně, Koňský spád a mnoho dalších volně přístupných či nepřístupných jeskyní a jiných zajímavých přírodních úkazů.\n\nV rezervaci rostou smrky, jasany, javory, jedle, tisy, a další druhy dřevin. Nachází se zde mnoho chráněných a vzácných druhů rostlin, jako je např. měsíčnice vytrvalá (\"Lunaria rediviva\"), ploštičník evropský (\"Cimicifuga europaea\"), jelení jazyk celolistý (\"Phyllitis scolopendrium\") či kruhatka Matthiolova (\"Cortusa matthioli\"), pro kterou je propast Macocha jediným místem výskytu v Česku, a další.\n\nV krasových žlebech žijí vzácní živočichové, jako je např. motýl píďalka šťavelová (\"Entephria infidaria\") a píďalka kuřičková (\"Perizoma taeniatum\"). V jeskyních přezimuje vrápenec malý (\"Rhinolophus hipposideros\"), netopýr velký (\"Myotis myotis\") a netopýr černý (\"Barbastella barbastellus\").\n\nV rezervaci se nachází zřícenina hradu Blansek a jediný dosud známý jeskynní hrad v Česku – Rytířská jeskyně. Na zajímavosti v lokalitě upozorňují panely Naučné stezky Macocha.\n\n"}
{"id": "609206", "url": "https://cs.wikipedia.org/wiki?curid=609206", "title": "Kyčelnice devítilistá", "text": "Kyčelnice devítilistá\n\nKyčelnice devítilistá (\"Dentaria enneaphyllos\", též uváděna jako \"Cardamine enneaphyllos\" nebo \"Dentaria enneaphylla\") je 20–30 cm vysoká bylina z čeledi brukvovité. Má šupinatý oddenek, z kterého vyrůstá jednoduchá lodyha s trojčetným přeslenem, tříčetných listů. Je velmi důležitým ukazatelem lesního stanoviště, které poukazuje na bohatost minerálů, svěžest půdy a její kyprost a humóznost. Je významným nitrofilním druhem. Kvete světle žlutými květy v dubnu a květnu ještě před vlastním olistěním stromů, pod nimiž roste. Nejčastěji se vyskytuje v horských a podhorských bučinách. Slabá léčivka, proti průjmům a kašli.\n\nV Podkrkonoší byla především v minulosti německými starousedlíky tato květina využívána k léčebným účelům. Její kořeny se pečlivě očistily a naložily na delší dobu do tvrdého alkoholu (vodka, žitná, výčepní lihovina). Tento nápoj se užíval v případech, kdy trpěl člověk žaludečními potížemi, zvracením, průjmy a zácpou. Její lidový název, používaný německou menšinou, především v oblasti Žacléřska (Rýchory) je „óstalokai“. Sběr oddenků je v březnu až v dubnu (do první bouřky).\n\n"}
{"id": "609211", "url": "https://cs.wikipedia.org/wiki?curid=609211", "title": "Bette Davisová", "text": "Bette Davisová\n\nRuth Elizabeth Davisová (5. dubna 1908, Lowell, Massachusetts, USA – 6. října 1989, Neuilly-sur-Seine, Francie) byla americká herečka.\n\nByla hereckou ikonou mezi americkými hvězdami filmu, televize a divadla, jež byla známa nejen svým důvtipem. Během své dlouhé kariéry vystupovala v 120 filmech, jedna z velkých hollywoodských hvězd stříbrného plátna. Celkem jedenáctkrát (naposledy v roce 1962) byla nominována na Cenu Akademie, Oscara si odnesla pouze dvakrát, za film \"Nebezpečná\" v roce 1935 a za \"Jezebel\" v roce 1938. V roce 1979 také obdržela cenu Emmy za hlavní roli v televizním filmu \"Strangers: The Story of a Mother and Daughter\". Roku 1977 získala jako první žena v historii Cenu za celoživotní dílo od Amerického filmového institutu.\n\nUmělecké jméno Bette si zvolila podle Balzacova románu \"Sestřenice Běta\". Na Broadway vstoupila roku 1929, v komedii \"Broken Dishes\". Ihned zazářila a dostala smlouvu v Hollywoodu. Protože neodpovídala dobovému ideálu krásy, začala získávat role nesympatických či narušených žen. Ty ji proslavily, nicméně ona s nimi nebyla spokojená a pokoušela se získat jiný typ rolí, dokonce kvůli tomu načas odešla do Anglie. Hollywoodská studia jí nakonec, zejména ve 40. letech, dala příležitost zazářit i v romantických rolích. Na konci této dekády její sláva pohasla. Napsala dvě knihy pamětí: \"The Lonely Life\" (1962) a \"This 'n' That\" (1987).\n\n"}
{"id": "609225", "url": "https://cs.wikipedia.org/wiki?curid=609225", "title": "Mikroregion Podkrušnohor", "text": "Mikroregion Podkrušnohor\n\nMikroregion Podkrušnohor je sdružení právnických osob v okresu Chomutov, jeho sídlem jsou Droužkovice a jeho cílem je podpora regionálního rozvoje. Sdružuje celkem 6 obcí a byl založen v roce 2001.\n\n\n"}
{"id": "609227", "url": "https://cs.wikipedia.org/wiki?curid=609227", "title": "Mikroregion Polabí", "text": "Mikroregion Polabí\n\nMikroregion Polabí může být:\n\n"}
{"id": "609230", "url": "https://cs.wikipedia.org/wiki?curid=609230", "title": "Mikroregion Polabí (okres Litoměřice)", "text": "Mikroregion Polabí (okres Litoměřice)\n\nMikroregion Polabí je zájmové sdružení v okresu Litoměřice, jeho sídlem jsou Libotenice a jeho cílem je rozvoj turistiky, společné zájmy ve sféře podnikatelské, časová koordince významných invest. akcí v zájmovém území, propagace, atd. úplné znění: Stanovy čl. 3. Sdružuje celkem 6 obcí a byl založen v roce 2001.\n\n\n"}
{"id": "609232", "url": "https://cs.wikipedia.org/wiki?curid=609232", "title": "Marmarth", "text": "Marmarth\n\nMarmarth je malé městečko na jihozápadě státu Severní Dakota (USA). Leží na území okresu Slope County. Při sčítání v roce 2000 zde žilo 140 trvalých obyvatel, dle odhadů z roku 2008 dokonce již jen 119 obyvatel. \n\nMěsto o současné rozloze 6,6 km² bylo založeno v roce 1907. Patří k typickým příkladům tzv. westernových měst, které daleko od velkých center na plošinách Velkých plání prosperovaly počátkem 20. století a později upadly, včetně výrazného úbytku počtu obyvatel (v roce 1920 mělo město ještě 1318 obyvatel). \n\nPřed rokem 1907 bylo toto místo známo jako „Neva“ podle jména první zdejší poštovní úřednice, Nevy Hughesové. Když k tomuto místu poprvé dosáhla železnice, bylo přejmenováno na počest vnučky prezidenta železniční společnosti, Alberta J. Earlinga.\n\nZajímavostí v okolí města jsou četné lokality z geologického souvrství Hell Creek, známé četnými objevy dinosaurů a dalších pozdně křídových organismů. V roce 1999 zde tehdy sedmnáctiletý rodák Tyler Lyson (dnes již profesionální paleontolog) objevil slavný exemplář dinosauří \"mumie\" kachnozobého edmontosaura zvaný Dakota.\n\n"}
{"id": "609241", "url": "https://cs.wikipedia.org/wiki?curid=609241", "title": "Nachal Hadas", "text": "Nachal Hadas\n\nNachal Hadas (: נחל הדס) je vádí o délce cca 10 kilometrů v Izraeli, v aglomeraci Tel Avivu.\n\nZačíná v pobřežní planině východně od města Kfar Saba, poblíž města Kalkílija. Směřuje pak rovinatým a hustě osídleným regionem se zbytky zemědělské krajiny k jihozápadu, okolo vesnic Neve Jamin a Elišama. Na jižním okraji města Hod ha-Šaron, nedaleko od vesnice Adanim, pak ústí do vádí Nachal Kana, které krátce poté vtéká do řeky Jarkon, jež jeho vody odvádí do Středozemního moře. Tok se dlouhodobě potýkal se znečištěním. Od roku 1996 pracuje poblíž jeho ústí čisticí stanice, která upravuje odpady z měst Kfar Saba a Hod ha-Šaron. Ještě v roce 2002 se ale kvalita vody v Nachal Hadas a Nachal Kana kritizovala.\n\n"}
{"id": "609244", "url": "https://cs.wikipedia.org/wiki?curid=609244", "title": "Crime &amp; Investigation Network", "text": "Crime &amp; Investigation Network\n\nCrime & Investigation Network je značka televizních kanálů, které jsou vysílány po celém světě. Tyto kanály jsou provozovány společností A&E Networks. Verze ve Spojených státech amerických vysílá většinou kriminální dramata jako například \"24\", \"Nash Bridges\", či \"Taxík\", a také dokumenty z produkce A&E \"SWAT\", \"Uncovered\", a nebo \"The First 48\". Tento kanál by měl být brzy spuštěn i v ČR - spuštění tohoto kanálu v České republice bylo oznámeno na zasedání České asociace elektronických komunikací..\n\n\n"}
{"id": "609245", "url": "https://cs.wikipedia.org/wiki?curid=609245", "title": "What's My Name?", "text": "What's My Name?\n\nWhat's My Name? je píseň barbadoské popové zpěvačky Rihanny. Píseň se nachází na jejím šestém studiovém albu \"Loud\". Produkce se ujal producent StarGate. S touto písní ji vypomohl kanadský herec a zpěvák Drake.\n\nVideo bylo natočeno 28. října 2010.\n"}
{"id": "609247", "url": "https://cs.wikipedia.org/wiki?curid=609247", "title": "101. kilometr", "text": "101. kilometr\n\n101. kilometr (rusky \"101-й километр\") bylo neoficiální označení omezení pohybu skupin občanů v Sovětském svazu.\n\nPoprvé byl termín použit po olympiádě v Moskvě, kdy byly všechny pro režim „nežádoucí osoby“ (prostitutky, alkoholici apod) násilně přemístěny za východní hranici moskevské oblasti, která je vzdálena 101 km.\nOsoby, na které se vztahovalo toto omezení, se nesměly usadit v okruhu sta kilometrů od Moskvy, Leningradu, hlavních měst svazových republik, jiných velkých měst a tzv. zakázaných měst. Šlo zejména o osoby bez zaměstnání, disidenty a recidivisty. V době politických represí se tato omezení vztahovala i na rodinné příslušníky odsouzených osob. V Rusku byla tato omezení zrušena s konečnou platností v roce 1995.\n"}
{"id": "609248", "url": "https://cs.wikipedia.org/wiki?curid=609248", "title": "Lenkoranská nížina", "text": "Lenkoranská nížina\n\nLenkoranská nížina (ázerbájdžánsky \"Lənkəran ovalığı\") je nížina v Ázerbájdžánu. Nachází se na jihu země, mezi Kaspickým mořem a Talyšskými horami. Je pojmenována podle města Lenkoran. Podnebí v nížině je vlhké, subtropické. Pěstuje se zde čaj, rýže a citrusy. \n"}
{"id": "609249", "url": "https://cs.wikipedia.org/wiki?curid=609249", "title": "We R Who We R", "text": "We R Who We R\n\nWe R Who We R je píseň americké popové zpěvačky Keshy. Píseň pochází z reedice jejího debutového alba \"Animal\" \"Canibal\". Produkce se ujali producenti Dr. Luke, Benny Blanco a Ammo.\n\n"}
{"id": "609251", "url": "https://cs.wikipedia.org/wiki?curid=609251", "title": "Talyšské hory", "text": "Talyšské hory\n\nTalyšské hory (ázerbájdžánsky \"Talış dağları\", persky \"کوههای تالش\") je horské pásmo v severozápadním Íránu a jihovýchodním Ázerbájdžánu, v severozápadní části pohoří Elborz. Táhne se jihovýchodním směrem od Lenkoranské nížiny v jihovýchodním Ázerbájdžánu až k dolnímu toku řeky Sefídrúd v severozápadním Íránu. Několik vrcholů přesahuje 3 000 metrů nad mořem. Podnebí je vlhké, subtropické.\n"}
{"id": "609252", "url": "https://cs.wikipedia.org/wiki?curid=609252", "title": "Barbour County", "text": "Barbour County\n\nBarbour County je název dvou okresů ve Spojených státech amerických:\n"}
{"id": "609253", "url": "https://cs.wikipedia.org/wiki?curid=609253", "title": "Barry County", "text": "Barry County\n\nBarry County je název dvou okresů ve Spojených státech amerických:\n"}
{"id": "609254", "url": "https://cs.wikipedia.org/wiki?curid=609254", "title": "Barton County", "text": "Barton County\n\nBarton County je název dvou okresů ve Spojených státech amerických:\n"}
{"id": "609260", "url": "https://cs.wikipedia.org/wiki?curid=609260", "title": "Bath County", "text": "Bath County\n\nBath County je název tří okresů ve Spojených státech amerických:\n"}
{"id": "609263", "url": "https://cs.wikipedia.org/wiki?curid=609263", "title": "Bay County", "text": "Bay County\n\nBay County je název dvou okresů ve Spojených státech amerických:\n"}
{"id": "609264", "url": "https://cs.wikipedia.org/wiki?curid=609264", "title": "Apraxin", "text": "Apraxin\n\nPříjmení Apraxin nosilo několik osobností:\n"}
{"id": "609266", "url": "https://cs.wikipedia.org/wiki?curid=609266", "title": "Bedford County", "text": "Bedford County\n\nBedford County je název tří okresů ve Spojených státech amerických:\n"}
{"id": "609267", "url": "https://cs.wikipedia.org/wiki?curid=609267", "title": "Bell County", "text": "Bell County\n\nBell County je název dvou okresů ve Spojených státech amerických:\n"}
{"id": "609268", "url": "https://cs.wikipedia.org/wiki?curid=609268", "title": "Berkeley County", "text": "Berkeley County\n\nBerkeley County je název dvou okresů ve Spojených státech amerických:\n"}
{"id": "609270", "url": "https://cs.wikipedia.org/wiki?curid=609270", "title": "Berrien County", "text": "Berrien County\n\nBerrien County je název dvou okresů ve Spojených státech amerických:\n"}
{"id": "609271", "url": "https://cs.wikipedia.org/wiki?curid=609271", "title": "Smrt fašismu, svobodu lidu!", "text": "Smrt fašismu, svobodu lidu!\n\nSmrt fašismu, svobodu lidu! (srbochorvatsky \"Smrt fašizmu, sloboda narodu!\" / \"Смрт фашизму, слобода народу!\", slovinsky \"Smrt fašizmu, svoboda narodu!\") byl pozdrav jugoslávských partyzánů během druhé světové války, který se později stal oficiálním sloganem jugoslávského hnutí odporu. Pozdrav se stal populárním po smrti chorvatského partyzána Stjepana Filipoviće, který jej vykřikl těsně před svou popravou jednotkami kolaborantské Srbské státní stráže ve Valjevu 22. května 1942. \n"}
{"id": "609273", "url": "https://cs.wikipedia.org/wiki?curid=609273", "title": "Bibb County", "text": "Bibb County\n\nBibb County je název dvou okresů ve Spojených státech amerických:\n"}
{"id": "609274", "url": "https://cs.wikipedia.org/wiki?curid=609274", "title": "Big Horn County", "text": "Big Horn County\n\nBig Horn County je název dvou okresů ve Spojených státech amerických:\n"}
{"id": "609276", "url": "https://cs.wikipedia.org/wiki?curid=609276", "title": "Blaine County", "text": "Blaine County\n\nBlaine County je název čtyř okresů ve Spojených státech amerických:\n"}
{"id": "609277", "url": "https://cs.wikipedia.org/wiki?curid=609277", "title": "Spenglerův pohár 2002", "text": "Spenglerův pohár 2002\n\n76. ročník Spenglerova poháru se uskutečnil od 26. do 31. prosince 2002. Všechny zápasy se hrály v hale Vailant Areně v Davosu. Vítězem se stal tým Kanady.\n\n\n\n"}
{"id": "609278", "url": "https://cs.wikipedia.org/wiki?curid=609278", "title": "Sjunik", "text": "Sjunik\n\nSjunik (arménsky \"Սյունիք\"; ) je provincie v Arménii. Nachází se na jihovýchodě země, mezi Nachičevanskou autonomní republikou Ázerbájdžánu, územími Ázerbájdžánu, které fakticky kontroluje mezinárodně neuznaná arménská Náhorně-karabašská republika a Íránem. Její hlavní město je Kapan, má rozlohu 4 506 km² a v roce 2002 měla 134 061 obyvatel. Staré pojmenování této oblasti je \"Zangezur\".\n"}
{"id": "609279", "url": "https://cs.wikipedia.org/wiki?curid=609279", "title": "Brilantina", "text": "Brilantina\n\nBrilantina je přípravek na péči o vlasy, sestávající z barveného a parfémovaného minerálního oleje. Brilantinu vynalezl na přelomu 19. a 20. století francouzský kosmetik Edouard Pinaud a pod značkou \"Brillantine\" ji vystavil na pařížské Světové výstavě 1900.\n"}
{"id": "609281", "url": "https://cs.wikipedia.org/wiki?curid=609281", "title": "Vajoc Dzor", "text": "Vajoc Dzor\n\nVajoc Dzor (arménsky \"Վայոց Ձորի\"; ) je provincie (marz) v Arménii. Nachází se na jihozápadě země, mezi Nachičevanskou autonomní republikou Ázerbájdžánu a územími Ázerbájdžánu, které fakticky kontroluje mezinárodně neuznaná arménská Náhorně-karabašská republika. Jde o provincii Arménie s nejřidším osídlením.\n\nBěhem středověku, byla provincie Vajoc Dzor pod vládou Sjunikského království.\n\nProvincie je bohatá na historické a architektonické památky jako je např. klášter Noravank, Smbataberd a klášter Tsakhats Kar. Lázeňské město Jermuk je též jedno z turistických atrakcí v Arménii.\n\nVajoc Dzor sousedí s marzery:\n\n\nProvincie Vajoc Dzor se skládá z následujících 44 komunit, z toho 3 jsou městské a 41 jsou venkovské.\n"}
{"id": "609283", "url": "https://cs.wikipedia.org/wiki?curid=609283", "title": "Aragacotn", "text": "Aragacotn\n\nAragacotn (arménsky \"Արագածոտն\"; ) je provincie v Arménii. Nachází se na západě země. Na západě hraničí s Tureckem. Její hlavní město je Aštarak, má rozlohu 2 753 km² a v roce 2002 měla 126 278 obyvatel. Na její hranici s provincií Širak se nachází nejvyšší hora Arménie Aragac.\n\nV této provincii se nachází kostel, ve kterém je pohřbený Sv. Mesrop Maštoc, arménský mnich a překladatel bible.\n"}
{"id": "609284", "url": "https://cs.wikipedia.org/wiki?curid=609284", "title": "Tavuš", "text": "Tavuš\n\nTavuš (arménsky \"Տավուշ\"; ) je provincie v Arménii. Nachází se na severozápadě země. Na severu hraničí s Gruzií a na východě s Ázerbájdžánem. Její hlavní město je Idževan, má rozlohu 2 704 km² a v roce 2002 měla 121 963 obyvatel.\n"}
{"id": "609286", "url": "https://cs.wikipedia.org/wiki?curid=609286", "title": "Gegharkunik", "text": "Gegharkunik\n\nGegharkunik (arménsky \"Գեղարքունիք\") je provincie v Arménii. Nachází se na východě země. Na východě hraničí s Ázerbájdžánem. Její hlavní město je Gavar, má rozlohu 5 348 km² a v roce 2002 měla 215 371 obyvatel. Jde o rozlohou největší provincii Arménie. Na jejím území se nachází největší jezero Arménie Sevan.\n"}
{"id": "609288", "url": "https://cs.wikipedia.org/wiki?curid=609288", "title": "Erhard Heiden", "text": "Erhard Heiden\n\nErhard Heiden (23. února 1901, Mnichov, Německé císařství – asi duben 1933) byl jedním z prvních členů NSDAP a druhý říšský vůdce SS.\n\nErhard Heiden vstoupil na jaře roku 1925 do NSDAP a od listopadu téhož roku byl také členem SA. Pomáhal založit ochranné oddíly, známé jako Schutzstaffel (SS).\n\nPo demisi Reichsführera-SS Josepha Berchtolda se Heiden stal jeho nástupcem (spíše se jím jmenoval sám) a jako zástupce si vybral Heinricha Himmlera, kterého považoval za \"horlivého mladého úředníka\".\n\nPod vedením Heidena klesl počet členů SS z 1000 lidí na 280, Heiden dokonce prohlašoval, že SS by měla být rozpuštěna. Heiden upadl v nemilost poté, co byl obviněn, že uniformu mu ušil židovský krejčí. Dne 5. ledna 1929 byl Hitlerem odvolán z postu Reichsführera-SS a jeho nástupcem se stal Heinrich Himmler. Heidenovo jméno bylo z SS vymazáno a Heiden se znovu obrátil k SA.\n\nV dubnu 1933 byl Heiden na rozkaz Himmlera zatčen členy SD v Mnichovské kavárně a později byl pravděpodobně zavražděn. Jeho tělo bylo objeveno náhodně v září 1933 a 15. září téhož roku bylo pohřbeno.\n\n"}
{"id": "609291", "url": "https://cs.wikipedia.org/wiki?curid=609291", "title": "Havildar", "text": "Havildar\n\nHavildar (hindsky \"हविलदार\", urdsky حوِلدار) je vojenská hodnost, používaná v minulosti i současnosti na Indickém subkontinentě. Byla používaná v Maráthské říši, kde označovala správce pevnosti, a v britské Indické armádě, kde byla srovnatelná s hodností četaře. V současnosti se používá v Indické armádě a Pákistánské armádě.\n"}
{"id": "609295", "url": "https://cs.wikipedia.org/wiki?curid=609295", "title": "Broglie", "text": "Broglie\n\nBroglie [\"broej\"] může znamenat:\n\n"}
{"id": "609297", "url": "https://cs.wikipedia.org/wiki?curid=609297", "title": "Nachal Kana", "text": "Nachal Kana\n\nNachal Kana ( נחל קנה) je vádí na Západním břehu Jordánu a v Izraeli. S plochou povodí 240 kilometrů čtverečních a délkou několik desítek kilometrů jde o jedno z největších vádí v regionu.\n\nZačíná v centrální hornaté části Samařska. Směřuje pak k západu, přičemž míjí rozsáhlý blok izraelských osad (část bloku Guš Ari'el) Imanuel, Jakir, Nofim, Karnej Šomron a Ma'ale Šomron. Pak se stáčí k jihozápadu a míjí některé palestinské vesnice, aby pak ze severu obešla další izraelskou osadu Oranit, za ní vstupuje na území vlastního Izraele. Mezi vesnicemi Nirit a Chorešim pak vchází do zemědělsky intenzivně využívané pobřežní planiny, přičemž svahy podél řeky zde byly osázeny lesem. Z jihu obchází město Džaldžulja a pak na jihovýchodním okraji města Hod ha-Šaron v aglomeraci města Tel Aviv ústí do řeky Jarkon. Na dolním toku je vádí silně znečištěno, zejména z města Džaldžulja.\n\nV Bibli se tento tok zmiňuje jako hranice mezi územím kmenů Manases a Efraim. Na středním toku, poblíž izraelských osad okolo Karnej Šomron, vytváří vádí hluboké údolí s částečně zalesněnými svahy. Je tu vyhlášena přírodní rezervace. Údolí tu překonává lokální silnice 5066. Postavili ji roku 1938 Britové během mandátní Palestiny jako strategickou dopravní linii, která měla zlomit odpor Arabů během arabského povstání v letech 1936–1939. Po roce 1967, kdy Západní břeh Jordánu okupoval Izrael a zahájil jeho osidlování, je vádí využíváno i židovskými obyvateli regionu. Koná se tu pravidelný pochod za účasti tisíců lidí ke Dni nezávislosti.\n\nKvalita vody v Nachal Kana se postupně zhoršovala, protože do něj ústily kanalizační splašky ze všech okolních obcí. Postupně ale byly izraelské osady na středním toku vybaveny čističkami vod. Vádí ale trpí nízkým průtokem kvůli odčerpávání zdejších pramenů pro potřeby místních obyvatel.\n\n"}
{"id": "609299", "url": "https://cs.wikipedia.org/wiki?curid=609299", "title": "Seznam toků povodí Aitry", "text": "Seznam toků povodí Aitry\n\nToto je Seznam toků povodí Aitry (přítok Jūry) v Litvě.\n\n\nPřímé přítoky Aitry jsou přítoky Němenu 3. řádu.\n\nAitra nemá významnější pravé přítoky. Původní horní tok řeky (pod názvem Aitralė) byl sveden do řeky Pala.\n\nTabulka přítoků Němenu 4. řádu v povodí Aitry s méně než čtyřmi přítoky:\n\nPřímé přítoky Laukė jsou přítoky Němenu 4. řádu.\n(v závorce řád)\n\nLaukė nemá významnější levé přítoky.\n\nPřímé přítoky Ymėžė jsou přítoky Němenu 4. řádu.\n(v závorce řád)\n\nTabulka přítoků Němenu 5. řádu v povodí Aitry:\n"}
{"id": "609303", "url": "https://cs.wikipedia.org/wiki?curid=609303", "title": "Encovany (zámek)", "text": "Encovany (zámek)\n\nEncovany jsou zámek ve stejnojmenné vesnici u Polep v okrese Litoměřice. Vznikl přestavbou gotické tvrze v šestnáctém století. Po roce 1673 proběhla částečná barokní přestavba a další drobné úpravy probíhaly v osmnáctém a devatenáctém století. Zámek je chráněn jako kulturní památka.\n\nEncovany od roku 1335 patřily chotěšovskému klášteru, který byl jejich majitelem až do roku 1563, ale po většinu doby se nacházely v zástavním držení různých šlechticů. Gotická tvrz zde vznikla snad již roku 1335 nebo až na přelomu čtrnáctého a patnáctého století. První písemná zmínka o ní pochází až z roku 1508.\n\nV Encovanech vzniklo po roce 1511 letní sídlo chotěšovských premonstrátek. V postě roku 1533 strahovský opat Jan při vizitaci zjistil takový pokles kázně, že po marných pokusech zavést opět disciplínu požádal tepelský opat, bezprostřední nadřízený chotěšovského konventu, přímo krále o zakročení. Po ukončení vyšetřování nařídil král Ferdinand I. Encovany roku 1543 zastavit a roku 1563 prodat. Tak zanikl majetek chotěšovského kláštera na území litoměřické diecéze.\n\nZástavním majitelem se od roku 1543 stal místokancléř Českého království Osvald Zejdlic ze Šenfeldu, který o dvacet let později klášteru vyplatil 8750 kop grošů, a vytvořil tak samostatné panství. Osvald zemřel roku 1589 a o několik týdnů později ho následovala jeho manželka Lukrecie z Wittennu. Manželé byli pohřbeni v hrušovanském kostele Narození Panny Marie a správy panství se ujal jediný syn Rudolf Zejdlic ze Šenfeldu.\n\nNoví majitelé na místě staré tvrze zahájili stavbu renesančního zámku, která proběhla v letech 1563–1602, nebo již v první polovině šestnáctého století. Rudolf zemřel v roce 1602 a panství získal sňatkem s vdovou Ludmilou, rozenou Vratislavovou z Mitrovic, zemský sudí Ladislav Zejdlic ze Šenfeldu. Během českého stavovského povstání se přidal na stranu českých stavů, za což neušel císařskému trestu. Jeho majetek byl po bitvě na Bílé hoře v roce 1623 zkonfiskován. Krátce ho ovládl v roce 1631 při saském vpádu do Čech, ale později musel odejít do Pirny, kde roku 1632 zemřel. Zámek byl, poté co jej kněžna Polyxena Lobkowiczová z Pernštejna již v roce 1623 řádně zakoupila, připojen k lobkovickému roudnickému panství.\n\nArchitekt Antonio della Porta vypracoval projekt přestavby encovanského zámku pro Václava Eusebiua Popela z Lobkowicz, ale na jeho podkladě byly doplněny pouze arkády severního a východního křídla. Na zámku pak sídlily místní panské úřady a do roku 1923 zde bydleli lobkovičtí úředníci. Potom zámek sloužil, mimo jiné, také jako depozitář Zemědělského muzea v Praze.\n\nPo roce 2000 bylo do oprav zámku investováno více než deset miliónů korun. V roce 2013 byla dokončena kompletní rekonstrukce střechy. Od roku 2014 byl zámek na prodej s vyvolávací cenou 11,9 miliónů korun. K roku 2017 je nabízen za 11,4 milionu. \n\nZámeckou budovu tvoří čtyři křídla postavená okolo obdélného dvora. Podobu gotického sídla neznáme, ale z část renesanční stavby se zachovala v jihozápadním nároží, ve kterém stojí také schodišťový přístavek, kam byla přenesena ostění dvou pozdně gotických portálků s profilovaným a přetínaným ostěním a šroubovanými patkami. Ostatní křídla s jihovýchodní věží byla postavena v období vrcholné renesance. Okna v průčelí jsou usazena v renesančních ostěních a nároží zdůrazněna omítkovým kvádrováním. Do dvora se vjíždí z jižní strany půlkruhově sklenutou bránou s pravoúhlém bosovaném rámu s brankou pro pěší. Nádvoří je v přízemí východního a severního a druhém patře severního a západního křídla lemované arkádami. Původně bývaly arkády i v prvním patře, ale později byly zazděny. Přízemní místnosti a některé prostory v první patře jsou zaklenuté hřebínkovými nebo valenými klenbami s lunetami. V interiéru věže a prvního patra jihozápadního nároží se dochovaly fragmenty renesančních maleb.\n\n\n"}
{"id": "609307", "url": "https://cs.wikipedia.org/wiki?curid=609307", "title": "Radouč", "text": "Radouč\n\nNárodní přírodní památka Radouč je maloplošné chráněné území ležící v okrese Mladá Boleslav v nadmořské výššce 225-240 m n. m. Předmětem ochrany je výskyt travinobylinných a skalních teplomilných společenstev na svazích tvořených vápnitými pískovci a to hlavně ochrana devaterky poléhavé (\"Fumana procumbens\"), jejíž přirozený výskyt je ojedinělý na celém území ČR. Vzhledem k tomuto postglaciálnímu reliktu se Radouč stal chráněnou lokalitou již od roku 1922, rezervací byl vyhlášen až v roce 1933 pod názvem Debř o výměře 30 m² a dne 5. prosince 1977 byl prohlášen za chráněné území v platném právním předpisu o vyhlášení ZCHÚ (přehlášení na dnešní rozlohu). Vyhláškou MŽP č.395/1992 Sb. se území převedlo do kategorie národní přírodní památka (NPP). Dne 5. října 2009 vláda ČR schválila rozšíření seznamu území soustavy Natura 2000 o evropsky významnou lokalitu (EVL) Radouč.\n\nNa lokalitě se nachází skalní terásky, ochozy na jihozápadě oblasti a stepní plochy mezi skalním svahem a sídlištěm. Stepní plochy jsou zoologicky významné, neboť tu žije evropsky chráněný sysel obecný (\"Spermophilus citellus\"). Tato štěrkopísková plošina byla v minulosti využívána jako vojenské cvičiště, jehož zásluhou se zachovala pionýrská vegetace písků.\n\nÚzemí leží ve Středočeském kraji, na okraji města Mladá Boleslav, v katastrálním území Debř. K této přírodní památce se lze dostat pěšky od Debře (vzdálené cca 0,5 km jjv.), od Mladé Boleslavi či městské části Podlázky. Plocha Radouče se dá popsat jako strmý svah údolí Jizery (levý břeh), na který navazuje terasová plošina (tvořená štěrkopísky) na severozápadním okraji Mladé Boleslavi. Z pohledu od jihozápadních skalních ochozů je vidět údolí Jizery a hrad Michalovice. Na severozápadě je oblast ohraničena silnicí I/38.\n\nZa sedmileté války v roce 1759 se na Radouči a v okolí utábořily vojenské jednotky Rusů a Prusů, mezi kterými později došlo na tu dobu ke krvavé bitce. Na místě kde byli pohřbeni padlí, nechala vystavět hraběnka Johanna z Mirbachu kamenný kříž, který byl po více než sto letech nahrazen pomníkem zhotoveným kameníkem Hugo Mauermannem. Dnes je v bídném stavu a chybí mu hlava. Díky uvedené události se místu v minulosti říkalo německy \"Todtenwald\".\n\nS Radoučí jsou spojeny i počátky letectví. V roce 1910 7. října zde odstartoval letoun vlastní konstrukce závodník a šéfkonstruktér firmy Laurin a Klement Otto Hieronymus. Ve výšce 60 metrů letěl v době 26 minut 6x ke Kosmonosům a zpět. V květnu 1912 zde ve výšce 150 metrů letěl v elipse mezi Radoučí a Kosmonosy Ing. Jan Kašpar z Pardubic. Dalším průkopníkem na tomto poli byl Metoděj Vlach, který zde v roce 1912 rovněž zkoušel stroj vlastní výroby vyrobený výhradně z tuzemských materiálů. Později, ve 30. letech minulého století zde bylo vybudováno oficiálně registrované letiště s hangárem.\n\nRadouč byla za Rakouska-Uherska využívána též jako vojenské cvičiště a to v dobách možná i před rokem 1759. Po vypuknutí 1. světové války se zde cvičili i mobilizovaní vojáci před odchodem na frontu. Mezi nimi byly i známé osobnosti jako básník a malíř František Gellner, který se z fronty již nevrátil. V době 1. republiky zde kromě výcviku československé armády probíhaly i hojně navštěvované jezdecké závody na koních.\n\n9. května v roce 1945 po bombardování Mladé Boleslavi pravděpodobně sovětskými letadly byly na Radouč sváženy a později odpalovány nevybuchlé pumy. V ranních hodinách 21. srpna 1968 stála na Radouči k překvapení lidí ze širokého okolí kolona tanků a vojenské techniky sovětské armády. Ale tato nadále využívala s přestávkami dalších dvacet let tuto plošinu pro vojenské účely.\n\nV letech reálného socialismu v době od šedesátých do osmdesátých let na jižní straně probíhala intenzivní výstavba sídliště, která zabírala čím dál větší plochu radoučské plošiny. Po roce 1990 došlo na jižním konci Radouče k výstavbě několika komerčních staveb, které ukrojily část chráněné plochy.\n\nJe prokázáno, že do 20. století byl na území pastvou udržován nelesní charakter. Po ukončení pastvy se tu začaly spontánně šířit stromy a keře, především akát a jasan.\n\nDle geomorfologického hlediska je tato oblast součástí Jizerské tabule, podcelku Středojizerská tabule, okrsku Skalská tabule a podokrsku Strenická tabule. Fytogeograficky území patří do okresu 12 – Dolní Pojizeří, biogeograficky jej lze zařadit do 1.4 - Benátského bioregionu.\n\nGeologickým podkladem území jsou křídové (střední turon) vápnité pískovce s polohami písčitých vápenců jizerského souvrství, které vystupují v podobě přirozených výchozů i uměle odlámané stěny opuštěného lomu a často vytvářejí převislé skalní stupně. Tento horninový podklad je bohatým zdrojem nálezů křídových zkamenělin jako jsou mlži, plži, amoniti, mechovky a další. Půdním typem jsou pararendziny a litozemě v iniciálních stádiích na hranách skalních stupňů, jinde s hlubším humusovým horizontem. Na plošším terénu se rychle odvápňují a mění se na oligotrofní kambizemě (hnědé půdy) s tendencí k podzolizaci. Údolní svah navazuje na západ na terasovitou štěrkopískovou plošinu, která byla v minulosti využívána jako vojenské cvičiště, jehož zásluhou se zachovaly psamofilní druhy.\n\nPotenciální přirozenou vegetaci představuje teplomilná doubrava, mimo stávající chráněné území pak acidofilní doubrava. Nelesní část dnes představuje mozaika xerotermních travinobylinných společenstev skalních štěrbin, skalních terásek, úzkolistých suchých trávníků a na plošším terénu i acidofilních suchých trávníků. V horní části západního svahu se nachází pionýrská společenstva skalních štěrbin svazu Cystopteridion zastoupena druhy netřesk výběžkatý (\"Jovibarba globifera\"), rozchodník ostrý (\"Sedum acre\"), rozchodník šestiřadý (\"Sedum sexangulare\"), Puchýřník křehký (\"Cystopteris fragilis\"), sleziník routička (\"Asplenium ruta-muraria\"), zvonek okrouhlolistý (\"Campanula rotundifolia\"), kakost holubičí (\"Geranium columbinum\"), kyselka obecná tenkolistá (\"Acetosella multifida\"), rozchodníkovec velký (\"Hylotelephium maximum\"). Na sešlapávaném stanovišti se daří Lipnici cibulkaté (\"Poa bulbosa\").\n\nNa vytvořených půdách typu litozem až pararendzina rostou mezerovité porosty travin s výskytem druhů suchých trávníků s širší ekologickou amplitudou. Nalezneme zde česnek šerý horský (\"Allium senescens subs. montanum\"), mochnu písečnou (\"Potentilla arenaria\"), psineček obecný (\"Agrostis capillaris\"), paličkovec šedavý (\"Corynephorus canescens\"), mateřídoušku časnou (\"Thymus praecox\"), pryšec chvojku (\"Euphorbia cyparissias),\" pamětník rolní \"(Acinos\" \"arvensis),\" mařinku psí \"(Asperula\" \"cynanchica),\"z trav tu můžeme vidět strdivku \"(\"Melica transsilvanica\"), kostřavu sivou (\"Festuca pallens\"). Dále se zde nachází širokolisté trávníky sv. Bromion erecti a úzkolisté trávníky (sv. Festucion valesiacae) s ostřicí nízkou (\"Carex humilis\") a ohrožený druh kavylem Ivanovým (\"Stipa pennata\"). \"Z travin typických pro stepní stanoviště zde můžeme potkat smělky \"(Koeleria spp.) nebo vousatku prstnatou (\"Botriochloa ischaemum\").Dále jsou typické tyto traviny: smělek jehlancovitý (\"Koeleria pyramidka\"), ovsíř luční (\"Helictotrichon pretense\"), bojínek tuhý (\"Phleum phleoides\"). Na části svahu hlubších rendzinoidních půd nastupuje válečka prapořitá (Brac\"hypodium pinnatum\"), sveřep vzpřímený (\"Bromus erectus\"), lipnice úzkolistá (\"Poa angustifolia\"). Ovsík vyvýšený (\"Arrhenatherum elatius\"), srha laločnatá (\"Dactylis glomerata\") a třtina křovištní (\"Calamagrostis epigejos\") se dík\"y přísunu živin chovají expanzivně. Vzácný je zlatovlásek obecný (\"Aster\" \"linosyris\"), silně ohrožený koniklec luční český (\"Pulsatilla pratensis\" subsp. \"bohemica\"), silně ohrožený smil písečný (\"Helichrysum arenarium\") a nejvýznamnější je pak silně ohrožená devaterka poléhavá (\"Fumana procumbens\"), která je submediteránním a subatlantským druhem, jehož výskyt v České republice je ojedinělý. Roste ještě na Jižní Moravě a u Vídně, roztroušeně pak na vápnitých skalách a písčinách v Německu. Území oživují místy souvislé porosty barevně nápadných bylin jako je např: bíle kvetoucí bělozářka větvitá (\"Anthericum ramosum\") a svízel sivý (\"Galium glaucum\"), hlaváč žlutavý (\"Scabiosa ochroleuca\") s žlutými květy, růžová čičorka pestrá (\"Coronilla varia\") a chrpa porýnská (\"Centaurea stoebe\"). Ojediněle jsou tu zastoupena vřesoviště s vřesem obecným (\"Calluna vulgaris\"), přežívajícím extrémní podmínky jako jsou např: sucha, požáry.\n\nÚpatí svahu u silnice je ohraničené souvislým porostem náhodných směsí dřevin (jasany, javory mléče, habry, akáty atd.) s rozšířením některých, především keřů, do horních partií. Na horní straně svahu je hlavně trnka obecná (Prunus spinosa) a v dolní části svahu dominuje svída krvavá (\"Cornus sanguinea\"), ptačí zob obecný (\"Ligustrum vulgare\"), hlohy (\"Crataegus spp.)\" s převahou invazivního akátu i přes snahy o jeho likvidaci.\n\nTato lokalita hostí řadu chráněných bezobratlých živočichů. Lze tu spatřit spoustu druhů brouků. Vzácní koprofágní brouci jsou vázáni na nory zde žijících králíků divokých. Žijí zde např. \"Trox eversmanni\", \"Onthophagus vitulus\", \"Onthophagus semicornis\" a další, z nichž Trox eversmanni se v Čechách nachází jen v této lokalitě. Dále zde lze nalézt množství psamofilních a psamobiontních druhů jako \"Anisoplia villosa\", \"Diastictus vulneratus\", \"Rhyssemus germanus\", \"Tropinota hirta hirta\" ... Dále brouci čeledí Carabidae (např. \"Masoreus wetterhalli\"), Chrysomelidae (např. \"Timarcha goettingensis\", \"Chrysolina carnifex\", \"Chrysolina analis\"), Cerambycidae (např. \"Phytoecia icterica\") či Buprestidae (např. \"Poecilonota dives\"). Tyto druhy jsou většinou vázány na xerotermní, písčité či stepní stanoviště. Radouč je nejbohatší lokalitou na listorohé brouky, kterých se tu objevilo 42 druhů, z nichž 6 je ohrožených (\"Trox eversmanni\", \"Odontaeus armiger\", \"Diastictus vulneratus\", \"O.vitulus\", \"Tropinota hirta hirta\", nosorožík kapucínek- \"Oryctes nasicornis ondrejanus\") 4 zranitelní a 2 téměř ohroženi. Zvláště chráněná je majka fialová (\"Meloe violaceus\") vedená v České republice jako ohrožená. Při malakologickém průzkumu byl nalezen významný teplomilný plž \"Pupilla triplicata\".\nNěkteří pavouci zde vytvářejí vyvinutá teplomilná společenstva s řadou vzácných druhů typických pro stepní stanoviště. Jedná se hlavně o stepníka rudého (\"Eresus cinnaberinus\"), dále tu žije snovačka (\"Dipoena melanogaster\"), skálovka (\"Zelotes longipes\"), listovník (\"Thanatus arenarius\"), běžník (\"Tmarus piger\")nebo skákavka (\"Phlegra festiva\").\n\nÚzemí této NPP je velmi cenné výskytem motýlů. Bylo nalezeno 43 druhů motýlů s denní aktivitou, z toho 38 druhů z nadčeledí Hesperioidea, Papilionoidea a 5 druhů z čeledi Zygaenidae. Byly zde shledány druhy zahrnuté do červeného seznamu. Ohrožený druh perleťovec prostřední (\"Argynnis adippe\"), dále regionálně významné druhy, modrásek nejmenší (\"Cupido minimus\"),modrásek černolemý (\"Plebejus argus\"), modrásek podobný (\"Plebejus argyrognomon\"), modrásek vikvicový (\"Polyommatus corido\"n), vřetenuška ligrusová (\"Zygaena carniolica\"). Vyskytuje se zde i zvláště chráněný druh, ohrožený, otakárek fenyklový (\"Papilio machaon\").\n\nNa lokalitě byla pozorována a popsána silně ohrožená ještěrka obecná (\"Lacerta agilis\").\n\nPři ornitologickém inventarizačním průzkumu se zjistilo, že na území NPP a jejím nejbližším okolí hnízdí 42 druhů ptáků. Hnízdí tu ptáci křovin jako je ohrožený ťuhýk obecný (\"Lanius collurio\") a otevřených ploch jako např. pěnice pokřovní (\"Sylvia corruca\") a pěnice černohlavá (\"Sylvia atricappila\").\n\nNa přilehlé plošině je významný výskyt evropsky chráněného sysla obecného (\"Spermophilus citellus\"), který zde má kolonii. Spolu s ním má zde rozšíření i králík divoký.\n\nNachází se tu čtyři typy evropsky významných stanovišť, což je také důvodem aktuální ochrany Radouče. Jedná se o :\n\nÚzemí je v současnosti ohroženo převážně šířením náletových křovin a nepůvodních druhů, dále pak dopadem turistického využití, nanadměrným sešlapem v okolí skalních terásek, což vede k erozi, zahazováním odpadků a následná ruderalizace a s ní spojená postupná degradace teplomilných trávníků, skládkováním sutí a betonových bloků a frekventovanou komunikací v těsném sousedství (výfukové plyny, prašnost).\n\nZásahy do území v minulosti se zaměřovaly na asanaci invazivních dřevin, hlavně akátů. Akáty totiž způsobují silnou intoxikaci a eutrofizaci půdy, což následuje výraznými změnami v prostředí. Nejprve byly akáty káceny v roce 1995, kdy se na řezné rány aplikoval Roundup. Jelikož docházelo k silnému zmlazení, přistoupilo se k aplikaci Roundupu do mízního systému (1996, 1997). Suché stromy byly odstraněny, ale počet výmladků byl stále hojný. Atak se každoročně výmladky vyřezávaly a v roce 1998 začal být prováděn postřik Roundupu i na listy, přičemž se výmladky rovněž nepovedlo zlikvidovat. V následujících letech se prováděla likvidace akátu a jasanu, v roce 2006 došlo k pokosení ploch s třtinou křovištní a odstranění náletových křovin. V letech 2005-2008 se zavedl pravidelný úklid této národní přírodní památky, v kterém by se mělo pokračovat, neboť odpadky na NPP Radouč rostou vzhledem k nedalekému sídlišti a zahrádkářské činnosti.\n\nK plánovaným zásahům do území patří jako už v minulosti likvidace invazivních a expanzivních druhů, především akátu, jasanu a třtiny. Pokácení zeleně a prořezání keřů rostoucích podél silnice je ale nežádoucí jak z důvodu obecné ochrany ptáků, tak z důvodu následného zničení zelené bariéry chránící vlastní území před prachem a dalšími škodlivinami z komunikace. Dalším důležitým krokem k ochraně území je zavést pastvu pro obnovu teplomilných trávníků a také kosení některých ploch. Je totiž prokázáno, že do 20. století byl na území pastvou udržován nelesní charakter. Po ukončení pastvy se tu začaly spontánně šířit stromy a keře, především akát a jasan. Nezanedbatelným krokem k ochraně je pravidelná likvidace odpadu (včetně biomasy ze skládek). Vhodné by bylo odstranit betonové bloky a stavební suť, pokud by byly odkryty staré štoly nainstalovat mříže, neboť tím bychom vytvořili příznivé podmínky pro netopýry. V neposlední řadě je žádoucí vytvořit optimální podmínky pro devaterku a monitorovat její populaci, omezit sešlap, ale zároveň udržet do jisté míry narušený terén. Důraz by měl být kladen také na výrobu a instalaci infopanelů a instalaci zařízení, které by dokázalo usměrňovat pohyb návštěvníků.\n\nPro udržení a případné rozrůstání kolonie sysla je důležité pravidelné kosení travního porostu a hlídání psích mazlíčků v okolí syslích nor. Radouč je jedna z 35 lokalit, kde se vyskytuje sysel obecný. Kolonie syslů v roce 2006 byla odhadována na 5 jedinců, roku 2010 kolonie čítala už 30-40 jedinců, neboť v roce 2007 byl pokosen travní porost, což vytvořilo příznivé podmínky jak pro život sysla obecného, tak i pro králíka divokého.\n\n\n"}
{"id": "609311", "url": "https://cs.wikipedia.org/wiki?curid=609311", "title": "Zach Parise", "text": "Zach Parise\n\nZachary Justin Parise (* 28. července 1984, Minneapolis, Minnesota, USA) je americký hokejový útočník hrající v týmu Minnesota Wild v severoamerické lize National Hockey League. Parise byl členem americké reprezentace, která na Zimních olympijských hrách 2010 získala stříbrné medaile. Na tomto turnaji vyrovnával ve finále proti Kanadě v závěrečných sekundách na 2:2.\n\n\n\n"}
{"id": "609315", "url": "https://cs.wikipedia.org/wiki?curid=609315", "title": "Spring (engine)", "text": "Spring (engine)\n\nSpring (dříve známý TA Spring nebo Total Annihilation: Spring) je 3D opensource herní engine inspirovaný hrou Total Annihilation. Jádro enginu je licencováno pod GNU GPL.\n\n"}
{"id": "609318", "url": "https://cs.wikipedia.org/wiki?curid=609318", "title": "Vauvert", "text": "Vauvert\n\nVauvert je francouzská obec, která se nachází v departementu Gard a regionu Languedoc-Roussillon. Starostou je od roku 2008 Gérard Gayaud za UMP. Zdejší radní Damien Abad se v roce 2009 stal nejmladším poslancem Evropského parlamentu .\n\nVauvert leží na jihovýchodě Francie mezi Petite Camargue (část národního parku Camarque) a náhorní rovinou Costières, 20 km jižně od Nîmes a 35 km severovýchodně od Montpellier.\n\n\n"}
{"id": "609319", "url": "https://cs.wikipedia.org/wiki?curid=609319", "title": "Vauvert (Paříž)", "text": "Vauvert (Paříž)\n\nVauvert je středověký název pro území v 6. obvodu v Paříži, kde se dnes rozkládá Jardin du Luxembourg.\n\nV 11. století se francouzský král Robert Pobožný rozhodl usídlit mimo město a vybral si údolí porostlé vinnou révou s názvem Vauvert (z \"val vert\", zelené údolí). Zde vystavěl rezidenci. Po jeho smrti hrad zpustnul a ruiny se staly obydlím pro žebráky a zloděje.\n\nFrantiškáni, kteří se roku 1217 usídlili v Saint-Denis, přesídlili o několik let později do Vauvert. Ale již v roce 1230 se přesunuli blíže k městu, na Porte Saint-Germain, do dnešní ulice \"Rue de l'École de Médecine\", kde založili Couvent des Cordeliers.\n\nKrál Ludvík IX. věnoval území Vauvert v roce 1257 kartuziánům, kteří si zde zřídili svou kartouzu. Jejich klášter zde stál až do Francouzské revoluce a byl známý svou lesní školkou, která ležela na jihu dnešní Jardin du Luxembourg.\n\n"}
{"id": "609321", "url": "https://cs.wikipedia.org/wiki?curid=609321", "title": "Pařížská kartouza", "text": "Pařížská kartouza\n\nPařížská kartouza (francouzsky \"Chartreuse de Paris\") byl klášter kartuziánů v Paříži. Kartouza byla založena v roce 1257 na pozemcích zvaných Vauvert (dnes Jardin du Luxembourg) a stála zde až do Francouzské revoluce. Patřily k ní rozsáhlé pozemky na jih od Lucemburského paláce. Vchod do kláštera se nacházel na úrovni dnešního domu č. 64 na Boulevardu Saint-Michel.\n\nFrancouzský král Ludvík IX. daroval v roce 1257 kartuziánskému řádu pozemky jižně od Paříže zvané Vauvert, kde se dříve rozkládal královský hrad. V souladu s pravidly svatého Bruna mniši vytvořili kolem kláštera zahrady. V 18. století se Pařížská kartouza stala významným pěstitelem ovocných stromů. Před Francouzskou revolucí se kartouza rozkládala na území asi 23 ha mezi \"Boulevardem Saint-Michel\" a \"Rue d'Assas\" a Lucemburskou zahradou.\n\nV roce 1790 byl klášter uzavřen a prodán. Jeho budovy byly zbořeny a na jeho pozemcích vznikly ulice \"Avenue de l'Observatoire\", \"Rue d'Assas\", \"Rue Auguste Comte\" a \"Rue Michelet\".\n\nNa působení kartuziánů dnes upomíná pouze název malé uličky \"Rue des Chartreux\" ().\n\n"}
{"id": "609326", "url": "https://cs.wikipedia.org/wiki?curid=609326", "title": "Boulevard de l'Amiral-Bruix", "text": "Boulevard de l'Amiral-Bruix\n\nBoulevard de l'Amiral-Bruix je bulvár v 16. pařížském obvodu. Je součástí tzv. Maršálských bulvárů. Bulvár nese jméno admirála Étienna Eustache Bruixe (1759–1805), ministra námořnictva v roce 1798.\n\nTento bulvár je jedním ze tří Maršálských bulvárů, které nejsou pojmenovány po maršálu Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV roce 1932 byla severní část Boulevardu Lannes mezi Porte Dauphine a Porte Maillot vyčleněna a vznikl z ní Boulevard de l'Amiral-Bruix.\n\n"}
{"id": "609328", "url": "https://cs.wikipedia.org/wiki?curid=609328", "title": "Benton County", "text": "Benton County\n\nBenton County je název deseti okresů ve Spojených státech amerických:\n"}
{"id": "609329", "url": "https://cs.wikipedia.org/wiki?curid=609329", "title": "Nachal ha-Ro'a", "text": "Nachal ha-Ro'a\n\nNachal ha-Ro'a (: נחל הרועה) je vádí v Negevské poušti v Izraeli.\n\nZačíná na severním okraji hornaté části pouště Negev (Har Negev). Směřuje pak k jihozápadu a podélně protéká plochým údolím, ve kterém se nacházejí vesnice Merchav Am a Sde Boker. Jde o izolovaná lidská sídla v jinak pusté pouštní krajině. U Sde Boker se vádí stáčí k severu a vstupuje do užšího kaňonu, ve kterém zprava přijímá vádí Nachal Noked a ústí do Nachal Boker, které jeho vody odvádí do Středozemního moře.\n\nPodél toku se nacházejí některé stavební památky nabatejské kultury. Původně se tento vodní tok nazýval \"Vádí Chalikum\" (ואדי חליקום), nynější název je připomínkou Barbary Propper, pastýřky (hebrejsky: \"ha-Ro'a\") ovcí z vesnice Sde Boker, která byla v této lokalitě zabita v září 1952 beduínem kvůli sporu o vlastnictví dobytka.\n\n"}
{"id": "609335", "url": "https://cs.wikipedia.org/wiki?curid=609335", "title": "Nachal Noked", "text": "Nachal Noked\n\nNachal Noked (: נחל נוקד) je vádí v Negevské poušti v Izraeli.\n\nZačíná na severním okraji hornaté části pouště Negev (Har Negev), severně od vesnice Sde Boker. Směřuje pak k severozápadu hornatým terénem bez lidského osídlení. Prochází pod úsekem dálnice číslo 40 a ústí do vádí Nachal Boker, které je součástí povodí Nachal Besor. Vádí je turisticky využíváno. Vyznačuje se populací vzácných stromů Acacia pachyceras (druh akácie), díky kterým je známo též jako Nachal Ec (נחל עץ, \"Stromové vádí\").\n\n"}
{"id": "609339", "url": "https://cs.wikipedia.org/wiki?curid=609339", "title": "Christina Ricci", "text": "Christina Ricci\n\nChristina Ricci (* 12. únor 1980, Santa Monica, Kalifornie, USA) je americká filmová herečka. Byla nejmladší ze čtyř dětí modelky a právníka. Od svých 8 let žije v New Yorku, kde začala vystupovat v televizních reklamách. V deseti letech uskutečnila svůj filmový debut v roli mladší dcery Cher, ve filmu Mořské víly z roku 1990. Už v jedenácti se úspěšně zapsala do povědomí diváků rolí dívenky \"Wednesday\" s věčně morbidním výrazem ve filmu Addamsova rodina a tím se v roce 1991 stala dětskou hvězdou. Následovala role ve filmu Casper z roku 1995, která z ní učinila vyhledávanou dětskou hvězdu. Kritika sice jejími výkony nadšená nebyla, zato u diváků se těšila veliké popularitě. V roce 1998 získala za ztvárnění Dede ve filmu Všichni moji muži (\"The Opposite of Sex\") nominaci na ocenění Zlatý glóbus. Celkem získala přes 14 různých filmových cen. Skvělý výkon podala také v postavě Katriny Van Tassel, která pomáhá mladému konstáblovi (Johnny Depp) vyšetřit sérii vražd v filmu Ospalá díra, který režíroval Tim Burton. Pokračovala úspěšnými a uznávanými rolemi ve filmech Zrůda (2003), Penelope (2006) a V řetězech (\"Black Snake Moan\") (2007). V roce 2006 byla nominována na cenu Emmy za roli v dramatu \"Grey's Anatomy\". V letech 2011–12 hrála Maggie Ryan v televizní show Pan Am.\n\nNarodila se v Santa Monice (Kalifornie), jako čtvrté a nejmladší dítě Sarah (rozené Murdoch), bývalé Ford Model a realitnímu agentovi Ralfu Ricci, právníkovi a skupinovému terapeutovi. Ke svému původu uvedla: \"Proudí ve mně italská krev. Před pěti generacemi si Ital vzal irskou ženu, jejich synové si vzali irské ženy a jejich synové další irské ženy. Já jsem v podstatě skotsko-irského původu.\"\nRodina se přestěhovala do Montclair (New Jersey), kde navštěvovala Edgemontovu základní školu, Glenfieldovu střední školu a Montclairskou vysokou školu, stejně jako Morristown-Beard School. Po prvním ročníku opustila \"Professional Children's School\" v New Yorku. Její sourozenci jsou Rafael (narozen 1971), Dante (narozen 1974), a Pia (narozená 1976). Rodiče žijí odděleně od roku 1993, kdy jí bylo 13 let, a od té doby nemluvila s otcem.\n\nVe věku osmi let ji objevil kritik z Bergen Record ve školní hře (The Twelve Days of Christmas) na Edgemontově škole v Montclair. Roli mělo původně hrát jiné dítě, ale to Ricci udeřilo a za trest o roli přišlo. Poté, co natočila několik reklam (od šesti let), dostalo se jí velkého debutu v Mermaids v roli mladší dcery Cher. Jako mladá herečka udělal dojem, takže dostala další práci. Později se objevila ve videu filmového soundtracku písně The Shoop Shoop Song. V následujícím roce již hrála morbidní, předčasně vyspělou Wednesday Addamsovou ve filmové adaptaci Addamsova rodina. Role ji pomohla stát se charakterovou herečkou nekonvenčních rolí, v čemž pokračovala znovu jako Wednesday v pokračování z roku 1993 \"Addams Family Values\", který se stal kasovním trhákem.\nJejí další projekt, \"Casper\", byl přijat se smíšenými recenzemi, ale byl na osmém místě pokud se týká vydělaných peněz. Dále hrála ve filmu \"Now and Then\", o dospívání čtyř 12letých dívek a jejich přátelství v letech 1970–1990, kde ztvárnila roli mladší verze Rosie O'Donnell. Film měl znovu kasovní úspěch a byl přirovnáván jako ženská verze k filmu \"Stand by Me\". Hrála několik dospívajících rolí, např. ve filmech \"Gold Diggers: The Secret of Bear Mountain\" a \"That Darn Cat\". V roce 1997 se začala objevovat v rolích dospělých, na začátku to byla role problémové, sexuálně kuriózní Wendy Hood v kritikou uznávaném filmu \"The Ice Storm\".\n\nPoté se objevila v nezávislém hitu \"Buffalo'66\", ve filmu režiséra Johna Waterse Pecker a Dona Roosa Všichni moji muži (\"The Opposite of Sex\", jako jedovatá, manipulativní Dede). Za tuto roli byla nominována na Zlatý Globus. Pozdější filmy zahrnovaly \"Sleepy Hollow\" (vedle Johnny Deppa), a \"Prozac Nation\" (který je uváděn jako první s její nahou scénou), hrála protějšek Charlize Therona ve filmu \"Monster\". Měla hrát ve filmu Ghost World (2001), ale než se začalo s filmováním, byla na svoji roli příliš stará a proto se věnovala dalším projektům. Podílela se na Beckově úspěšném albu Guero v písni \"Hell Yes\". \nV únoru 2006 měla roli paramedičky v ABC dramatu \"Grey's Anatomy\", za kterou byla nominovaná na cenu Emmy. Byla hostující hvězdou (Debbie \"Liza\" Bump) v roce 2002 v sedmi epizodách poslední série Ally McBeal, jako právnička pracující u Cage&Fish si v poslední epizodě vzala Richarda Fishe. V roce 2006 uvedla, že se při svých 155 cm cítí být \"too short\", aby kdy byla zařazena na A-seznam hereček a též uvedla, že má sklon se opravdu stydět před kamerou. Též uvedla, že věří tomu, že moc neovládá svou kariéru, neboť se musí stále účastnit konkurzů na filmové natáčení.\nV roce 2007 hrála ve filmu \"Black Snake Moan\", který byl přijat se smíšenými recenzemi, na webu rottentomatoes.com dostal celkově pouze 66 procent. Na televizním programu Ebert&Roeper filmový tvůrce Kevin Smith však označil film za nejlepší film roku a její výkon označil za dosud nejlepší herecký výkon. Film, který dostal i palec nahoru od Richarda Roepera, vydělal při premiérovém týdnu 4 miliony dolarů, což ho zařadilo na 8. místo. Kvůli roli v tomto filmu musela zhubnout několik liber a při filmování nosila 40 lb (18 kg) těžký řetěz.\nV roce 2006 hrála v moderní filmové pohádce \"Penelope\", v roce 2008 měla hlavní ženskou roli ve filmu bratrů Wachovských \"Speed Racer\". Hrála též ve třech epizodách druhé série kriminálního dramatu TNT \"Saving Grace\", a to Abby Charles, mladou detektivku, dočasnou partnerku Grace (Holly Hunter). S Liamem Neesonem a Justinem Longem hrála v psychologickém thrilleru \"After.Live\", který byl omezeně uvolněn 9. dubna 2010. Na Broadway debutovala 23. září 2010 jako Mandy ve hře \"Time Stands Still\" v \"Cort Theatre\" vedle původně obsazených členů Laury Linney, Briana d'Arcy James a Erika Bogosiana. Nahradila Aliciu Silvestrone, která měla závazek hrát roli Mandy v manhattanském Theater Clubu.\nV září 2011 začínala s rolí v televizním seriálu ABC Pan Am, který dějově začínal v šedesátých letech. Na jeviště se vrátila v dubna 2012, kdy hrála Herminu v obnovené Shakespearově hře na Broadway Sen noci svatojánské. V roce 2013 hrála v australském filmu \"Around The Block\".\n\nObjevila se v několika národních reklamách na antikoncepci. Podporovala Johna Kerryho v prezidentské kampani v roce 2004. Poté, co se dostala do top seznamu nejhůře oblečených lidí PETA a poté, co dostávala řadu dopisů od skupin ochránců zvířat, se vzdala nošení kožešin. Na památku svého oblíbeného románu z dětství \"Lev, čarodějnice a skříň\" má na pravé lopatce vytetovaného lva a má na těle řadu dalších tetování. Byla krátce zasnoubená s hercem Owenem Benjaminem. Je národní mluvčí sítě RAINN (Rape, Abuse&Incest National Network).\n\n\n"}
{"id": "609340", "url": "https://cs.wikipedia.org/wiki?curid=609340", "title": "Blount County", "text": "Blount County\n\nBlount County je název dvou okresů ve Spojených státech amerických:\n"}
{"id": "609342", "url": "https://cs.wikipedia.org/wiki?curid=609342", "title": "Boulevard Masséna", "text": "Boulevard Masséna\n\nBoulevard Masséna je bulvár ve 13. obvodu v Paříži. Je součástí tzv. Maršálských bulvárů. Bulvár nese jméno Andrého Massény (1756–1817), maršála Francie.\n\nBulvár začínal původně od nábřeží Seiny (u mostu National), ale jeho východní část od nábřeží až ke křižovatce ulic \"Avenue de la Porte de Vitry\" a \"Rue de Patay\" byla v roce 2005 přeměněna na Boulevard du Général-Jean-Simon. Nyní tady vede odtud až na Porte d'Italie, kde na něj navazuje z druhé strany Boulevard Kellermann.\n\nBoulevard Masséna má na své trase různou šířku:\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV 60. a 70. letech proběhla v okolí bulváru rozsáhlá výstavba v rámci akce \"Opération Italie 13\", při které vzniklo mnoho obytných výškových domů. Zde se později usadili přistěhovalci z Asie a vytvořili zde Asijskou čtvrť.\n\nDům č. 24bis až 26 se nazývá \"Maison Planeix\" (podle svého prvního majitele) a je jedním z mála obytných domů postavených Le Corbusierem v Paříži.\n\nDům č. 37 z roku 1971 jsou kasárny pařížských hasičů, kde se nachází i jejich muzeum.\n\nV roce 2006 byla na bulváru zprovozněna tramvajová linka T3.\n\n"}
{"id": "609343", "url": "https://cs.wikipedia.org/wiki?curid=609343", "title": "Bourbon County", "text": "Bourbon County\n\nBourbon County je název dvou okresů ve Spojených státech amerických:\n"}
{"id": "609344", "url": "https://cs.wikipedia.org/wiki?curid=609344", "title": "Bradford County", "text": "Bradford County\n\nBradford County je název dvou okresů ve Spojených státech amerických:\n"}
{"id": "609345", "url": "https://cs.wikipedia.org/wiki?curid=609345", "title": "Bradley County", "text": "Bradley County\n\nBradley County je název dvou okresů ve Spojených státech amerických:\n"}
{"id": "609346", "url": "https://cs.wikipedia.org/wiki?curid=609346", "title": "Karel Kraus", "text": "Karel Kraus\n\nKarel Kraus (28. ledna 1920 Plzeň – 15. března 2014 Praha) byl český dramaturg, překladatel, esejista a literární teoretik, dlouholetý spolupracovník režiséra Otomara Krejči. \n\nStudoval literární historii na Filozofické fakultě Univerzity Karlovy, za války vykonával různá povolání a studium ukončil až po skončení 2. světové války. Pak působil jako lektor a dramaturg vinohradského divadla, odkud musel roku 1950 odejít a pracoval ve scenáristickém oddělení Československého státního filmu. \n\nRoku 1956 začal spolupracovat s Otomarem Krejčou jako dramaturg Národního divadla. Roku 1961 byl z politických důvodů propuštěn a přešel do Divadelního ústavu. Roku 1965 spolu s O. Krejčou zakládal Divadlo za branou, když bylo v roce 1972 zrušeno, byl ve svobodném povolání, ale nesměl působit v kulturní oblasti. Podepsal Chartu 77 a od roku 1986 byl redaktorem samizdatové revue O divadle. V letech 1990–1995 působil jako dramaturg obnoveného Divadla za branou II. Překládal dramatické texty z němčiny, z francouzštiny a spolu s Josefem Topolem také hry A. P. Čechova. \n\nZa knihu \"Divadlo ve službách dramatu\" obdržel v dubnu 2002 Cenu F. X. Šaldy (za rok 2001). V roce 2010 mu byla udělena Cena Ministerstva kultury za přínos v oblasti divadla.\n\n"}
{"id": "609347", "url": "https://cs.wikipedia.org/wiki?curid=609347", "title": "Brad Richards", "text": "Brad Richards\n\nBradley Glenn Richards (* 2. května 1980, Murray Harbour, Ostrov prince Edwarda, Kanada) je kanadský hokejový útočník hrající v týmu Detroit Red Wings v severoamerické lize NHL, kam přestoupil jako volný hráč 1. července 2015 z Chicago Blackhawks. Richards je dvojnásobným vítězem Stanley cupu, který vyhrál s Tampou Bay Lightning v roce 2004 a s Chicagem Blackhawks v roce 2015.\n\nV roce 1998 si ho ve třetím kole draftu NHL jeho celkově 64. hráče v pořadí vybral tým Tampa Bay Lightning. Na svůj debut v nejlepší hokejové lize světa si musel Richards počkat dva roky, tedy do sezóny 2000/01, kdy odehrál za Lightning všech 82 zápasů základní části, ve kterých si připsal 62 kanadských bodů, což ho řadilo k největším ofenzivním tahounům mužstva. Tuto roli pak Richards potvrzoval i v několika dalších ročnících. Největších týmových i individuálních úspěchů pak dosáhl v roce 2004, kdy s Tampou vyhrál Stanley Cup a v play off byl tím vůbec nejužitečnějším hráčem, za což dostal ocenění Conn Smythe Trophy. Ve stejném roce získal i Lady Byng Trophy pro nejslušnějšího hráče v NHL a také vyhrál s kanadskou reprezentací světový pohár. Za Tampu Bay nakonec hrál až do roku 2008.\n\n26. února 2008, několik hodin před tradiční uzávěrkou přestupů, se jej Lightning rozhodli vyměnit do týmu Dallas Stars. Společně s Richardsem do Dallasu putoval také brankář Johan Holmqvist a za tuto dvojici hráčů Tampa dostala brankáře Mikea Smitha, centra Jeffa Halperna. levé křídlo Jussiho Jokinena a čtvrtou volbu v draftu roku 2009. Za Stars Richards hrál do roku 2011 a vždy patřil k nejlepším hráčům v týmu. Do play off však dokázal svůj tým dotáhnout pouze jednou a i kvůli tomu se rozhodl v létě roku 2011 nepodepsat s Dallasem novou smlouvu a odejít jako volný hráč jinam.\n\n2. července 2011 podepsal Richards lukrativní devítiletou smlouvu na 60 miliónů USD s týmem New York Rangers. Jeho výkony však měly po podpisu této monstrózní smlouvy sestupnou tendenci, a tak se ho rozhodli Rangers již v létě roku 2014 z kontraktu vykoupit a to i přesto, že klubu předtím pomohl k postupu do finále Stanley Cupu, kde Rangers podlehli týmu Los Angeles Kings. Richards se po vykoupení stal opět volným hráčem.\n\nHned první den po otevření trhu s volnými hráči, tedy 1. července 2014 podepsal jednoletou smlouvu na 2 milióny USD s týmem Chicago Blackhawks a doufal, že by mohl s tímto týmem znovu vyhrát Stanley Cup. To se mu nakonec také povedlo, když Blackhawks ve finále porazili jeho bývalý tým Tampu Bay Lightning v šesti zápasech.\n\nRichards chtěl v Chicagu zůstat, ale Blackhawks tížil platový strop, a tak mu nakonec novou smlouvu nenabídli. On si však nové angažmá našel velmi rychle, když 1. července 2015 podepsal jednoletou smlouvu na 3 milióny USD s týmem Detroit Red Wings. Jeho kontrakt obsahuje také jeden milión USD, který si Richards může vydělat na bonusech, jenž závisí na úspěchu týmu v play off.\n\n\n\n"}
{"id": "609348", "url": "https://cs.wikipedia.org/wiki?curid=609348", "title": "Brooks County", "text": "Brooks County\n\nBrooks County je název dvou okresů ve Spojených státech amerických:\n"}
{"id": "609352", "url": "https://cs.wikipedia.org/wiki?curid=609352", "title": "Boulevard Kellermann", "text": "Boulevard Kellermann\n\nBoulevard Kellermann je bulvár ve 13. obvodu v Paříži. Je součástí tzv. Maršálských bulvárů. Bulvár nese jméno Françoise Christopha Kellermanna (1735–1820), maršála Francie.\n\nBulvár začíná u Porte d'Italie (u křižovatky ulic \"Avenue de la Porte-d'Italie\" a \"Avenue d'Italie\"), kde na něj z druhé strany navazuje Boulevard Masséna a pokračuje směrem na západ v obloukové dráze až k hranicím se 14. obvodem, kde na něj navazuje Boulevard Jourdan.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nNa konci roku 2006 byla na bulváru zprovozněna tramvajová linka T3.\n\n"}
{"id": "609353", "url": "https://cs.wikipedia.org/wiki?curid=609353", "title": "Brown County", "text": "Brown County\n\nBrown County je název devíti okresů ve Spojených státech amerických:\n"}
{"id": "609358", "url": "https://cs.wikipedia.org/wiki?curid=609358", "title": "Josef Vágner", "text": "Josef Vágner\n\nJméno a příjmení Josef Vágner neslo či nese více různých osobností:\n\n"}
{"id": "609359", "url": "https://cs.wikipedia.org/wiki?curid=609359", "title": "Brunswick County", "text": "Brunswick County\n\nBrunswick County je název dvou okresů ve Spojených státech amerických:\n"}
{"id": "609360", "url": "https://cs.wikipedia.org/wiki?curid=609360", "title": "Nachal Ecjona", "text": "Nachal Ecjona\n\nNachal Ecjona (: ) je vádí na Západním břehu Jordánu a v Izraeli.\n\nZačíná v kopcovitém regionu Guš Ecjon v Judských horách na východním okraji města Bejtar Ilit a poblíž obce Nachalin. Směřuje pak k jihozápadu, přičemž zleva do něj ústí vádí Nachal Na'amanim a zprava Vádí Fukin. Západně od vesnice Jab'a vstupuje na území vlastního Izraele, stále v sevření svahů, nyní již zalesněných. Na severním břehu je zde ovšem původní krajina narušena velkým lomem na kámen. Mezi obcemi Avi'ezer a Neve Micha'el vstupuje do mělkého údolí, v němž ústí do vádí Nachal Sansan, který pak po několika stovkách metrů ústí do toku Nachal ha-Ela.\n"}
{"id": "609369", "url": "https://cs.wikipedia.org/wiki?curid=609369", "title": "Daniel Dvořák", "text": "Daniel Dvořák\n\nJméno a příjmení Daniel Dvořák neslo či nese více různých osobností:\n"}
{"id": "609370", "url": "https://cs.wikipedia.org/wiki?curid=609370", "title": "Boulevard Brune", "text": "Boulevard Brune\n\nBoulevard Brune je bulvár ve 14. obvodu v Paříži. Je součástí tzv. Maršálských bulvárů. Bulvár nese jméno Guillaume Marie-Anne Brune (1763–1815), maršála Francie.\n\nBoulevard Brune navazuje na Boulevard Lefebvre u železničního viaduktu na Porte de Vanves a končí u Porte d'Orleans, odkud pokračuje Boulevard Jourdan.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV roce 2006 byla ve středovém pruhu bulváru zprovozněna tramvajová linka T3.\n\n"}
{"id": "609374", "url": "https://cs.wikipedia.org/wiki?curid=609374", "title": "Vádí Fukin (vádí)", "text": "Vádí Fukin (vádí)\n\nVádí Fukin nebo Vádí al-Fukin (: ואדי פוכין, : وادي فوقين nebo وادي فوكين) je vádí na Západním břehu Jordánu.\n\nZačíná v kopcovitém regionu Guš Ecion v Judských horách na západním okraji města Bejtar Ilit, kde se v údolí nachází palestinská vesnice Vádí Fukin. Vádí je tu živeno devíti (podle některých zdrojů jedenácti) prameny. Směřuje pak k jihozápadu hlubokým kaňonem, který leží poblíž Zelené linie, oddělující Západní břeh Jordánu od Izraele. Severně od vesnice Jab'a ústí do vádí Nachal Eciona, které jeho vody odvádí do Izraele a do Středozemního moře.\n\nPočátkem 21. století se sdružili někteří palestinští obyvatelé Vádí Fukin a izraelští obyvatelé vesnice Cur Hadasa v negativním postoji proti plánované výstavbě bezpečnostní bariéry, která měla fyzicky oddělit arabské oblasti Západního břehu Jordánu od Izraele. Vadilo jim také chaotické územní plánování a zástavba v okolí. Podle stavu z února 2008 sice byla trasa bezpečnostní bariéry v tomto regionu již schválena, ale ještě nevyrostla.\n\n"}
{"id": "609377", "url": "https://cs.wikipedia.org/wiki?curid=609377", "title": "Stříbrný vrch", "text": "Stříbrný vrch\n\nStříbrný vrch je přírodní památka v Ralské pahorkatině. Nachází se na stejnojmenném vrchu na území obce Blíževedly (katastrální území Hvězda pod Vlhoštěm) v jihozápadní části okresu Česká Lípa. Maloplošná chráněná přírodní památka na území Chráněné krajinné oblasti Kokořínsko – Máchův kraj je tvořena geomorfologicky hodnotnými skalními útvary a chráněna je rovněž z důvodu výskytu drobných vzácných živočichů.\n\nNecelé 2 km na jih od vrcholu Vlhoště a 5 km východně od obce Blíževedly je kopec zvaný Stříbrný vrch o výšce 440 m n. m. Poblíž něj je řada přírodních památek – Husa, Vlhošť, Martinské stěny, Pod Hvězdou. Celá okolní krajina je zalesněná s travnatými prolukami a plná kopců i skal. Také část Stříbrného vrchu je přírodní památkou. Byla vyhlášena roku 2002 v souladu se zákonem 114/1992 Sb. na rozloze 1,81 ha, chráněné území je ve výšce 420 až 440 m n. m. a nachází se s katastru obce Blíževedly, její části Hvězda. Jsou zde lišejníky, vřes a žije zde bezobratlý živočich, vzácný slíďák vřesovištní (\"Alopecosa fabrilis\"). Plocha území patří do povodí Ploučnice.\n\nStříbrný vrch je na území Ralské pahorkatiny, podrobněji Dokeská pahorkatina, Polomené hory, Vlhošťská vrchovina, její Kostelecká část\n\nSkály na území přírodní památky jsou tvořeny kvádrovými středně zrnitými a hrubozrnnými pískovci jizerského souvrství české křídové pánve. V horních partiích se vyskytují limonitické polohy, na úbočích lze spatřit typické skalní tvary - voštiny a římsy, způsobené zvětráváním pískovce. Půdy jsou mělké kambizemě se svrchní vrstvou žlutošedé hlinitopísčité, slabě skeletovité zeminy.\n\nPod vrchem prochází turisticky značené cesty – zelená od Blíževedel, modrá z Holan a také pod vrchem vede cyklotrasa 3058. Nejbližší silnice je zhruba 300 m na sever do vesničky Hvězda. Nejbližší železniční stanice jsou v Blíževedlech a Stvolínkách na trati Česká Lípa – Lovosice (Trať 087).\n\nStříbrných vrchů je na území České republiky několik (Orlické hory, Beskydy, u Českého Krumlova aj.) a stejnojmenná přírodní památka existuje i na jižní Moravě v okrese Znojmo.\n\n"}
{"id": "609378", "url": "https://cs.wikipedia.org/wiki?curid=609378", "title": "Boulevard Gouvion-Saint-Cyr", "text": "Boulevard Gouvion-Saint-Cyr\n\nBoulevard Gouvion-Saint-Cyr je bulvár v 17. obvodu v Paříži. Je součástí tzv. Maršálských bulvárů. Bulvár nese jméno Laurenta de Gouvion-Saint-Cyra (1764–1830), maršála Francie.\n\nBoulevard Gouvion-Saint-Cyr začíná severně od Porte Maillot u Kongresového paláce (z jižní strany přiléhá Boulevard de l'Amiral-Bruix) a končí na Porte de Champerret (křižovatka ulic \"Avenue Stéphane Mallarmé\" a \"Avenue de Villiers\"). Boulevard Berthier na něj pak navazuje o několik metrů jižněji od \"Place Stuart Merrill\".\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nJeště dříve tudy vedla silnice, která se nazývala \"Route de la Révolte\". Ta vznikla kolem roku 1750 na místě staré silnice vedoucí do Saint-Denis.\n\n"}
{"id": "609380", "url": "https://cs.wikipedia.org/wiki?curid=609380", "title": "Jan Pištěk", "text": "Jan Pištěk\n\nJméno a příjmení Jan Pištěk neslo či nese více různých osobností:\n\n"}
{"id": "609382", "url": "https://cs.wikipedia.org/wiki?curid=609382", "title": "Parosphromenus ornaticauda", "text": "Parosphromenus ornaticauda\n\nParosphromenus ornaticauda je drobná sladkovodní paprskoploutvá ryba z čeledi guramovití (Osphromenidae). Pochází z černých vod západního Bornea.\n\n Parosphomenus ornaticauda na stránkách IGL\n"}
{"id": "609384", "url": "https://cs.wikipedia.org/wiki?curid=609384", "title": "Nachal Chever", "text": "Nachal Chever\n\nNachal Chever (: נחל חבר, : \"Vádí al-Chajat\" nebo \"Vádí Chabra\") je vádí o délce cca 17 kilometrů a ploše povodí cca 180 km na Západním břehu Jordánu a v Izraeli.\n\nZačíná na hřbetu Judských hor severovýchodně od města Džata a jižně od vesnice Pnej Chever. Směřuje pak k východu neosídlenou a suchou krajinou Judské pouště pozvolna klesající směrem k příkopové propadlině Mrtvého moře. Na okraji horského hřebenu nad Mrtvým mořem se směr toku stáčí k jihovýchodu a zároveň se prudce zařezává do okolního terénu. V úzkém kaňonu, v němž se nalézá několik soutěsek a vodopádů (jeden o výšce 100 metrů), pak míří k západnímu břehu Mrtvého moře, do kterého ústí cca 5 kilometrů jižně od obce Ejn Gedi. V tomto strmém údolí do něj ještě zprava ústí vádí Nachal Choled.\n\nNa útesech ve svazích nad vádím Nachal Chever odkryli archeologové ve dvou jeskyních pozůstatky z doby povstání Bar Kochby. Lidské ostatky zde nalezené byly nedaleko odtud roku 1982 pietně uloženy. Tyto nálezy jsou začleňovány do skupiny svitků od Mrtvého moře.\n\n"}
{"id": "609386", "url": "https://cs.wikipedia.org/wiki?curid=609386", "title": "Vojtěch Bednář", "text": "Vojtěch Bednář\n\nPhDr. Vojtěch Bednář (* 22. září 1979 Karviná) je český sociolog, publicista a vysokoškolský učitel. Publikuje na českých webových serverech a v tištěných médiích. Je autorem několika publikací.\n\nPůsobí na katedře žurnalistiky Filozofické fakulty Univerzity Palackého v Olomouci, na katedře ekonomické žurnalistiky Ekonomické fakulty Vysoké školy báňské v Ostravě a na Vysoké škole mezinárodních a veřejných vztahů v Praze. Je provozovatelem portálu Firemní sociolog. Člen Masarykovy české sociologické společnosti, Syndikátu novinářů České republiky a řady dalších. Jako poradce a školitel pracoval pro společnosti IBM, Economia a další.\n\n"}
{"id": "609389", "url": "https://cs.wikipedia.org/wiki?curid=609389", "title": "Jakub Kindl", "text": "Jakub Kindl\n\nJakub Kindl (* 10. února 1987, Šumperk, Československo) je český hokejový obránce hrající v německém týmu Kölner Haie. V roce 2014 se zúčastnil mistrovství světa v Minsku, kde český tým skončil na čtvrtém místě. \n\n\nStatistiky reprezentace:\n"}
{"id": "609390", "url": "https://cs.wikipedia.org/wiki?curid=609390", "title": "Nachal Choled", "text": "Nachal Choled\n\nNachal Choled (: נחל חולד) je vádí na Západním břehu Jordánu a v Izraeli.\n\nZačíná na svazích hory Har Choled, která leží v Judské poušti na pomezí Západního břehu Jordánu a Izraele. Pak vádí směřuje k východu mírně zvlněnou pouštní krajinou, pozvolna klesající směrem k příkopové propadlině Mrtvého moře. Na okraji horského stupně nad Mrtvým mořem se tok prudce zařezává do okolního terénu. V úzkém kaňonu pak ústí zprava do vádí Nachal Chever, které jeho vody odvádí do Mrtvého moře cca 5 kilometrů jižně od obce Ejn Gedi. Kaňon je turisticky využíván.\n\n"}
{"id": "609393", "url": "https://cs.wikipedia.org/wiki?curid=609393", "title": "Jan Pištěk (výtvarník)", "text": "Jan Pištěk (výtvarník)\n\nJan Pištěk (* 10. srpna 1961 Praha) je český akademický malíř a filmový výtvarník.\n\nVystudoval Akademii výtvarných umění v Praze, obor figurální malba a krajinomalba. Věnuje se malbě, grafice, filmovému a divadelnímu designu.\n\n\n\nVe spolupráci s otcem Theodorem Pištěkem:\n\nSamostatně:\n\n"}
{"id": "609395", "url": "https://cs.wikipedia.org/wiki?curid=609395", "title": "Ymėžė", "text": "Ymėžė\n\nYmėžė je potok v Litvě, v Žemaitsku, teče v Telšiajském a Tauragėském kraji, v okresech Šilalė a Rietavas. Je to levý přítok řeky Aitra, do které se vlévá 8,4 km od jejího ústí do Jūry, 1,5 km na jihovýchod od Girėnů. Pramení na severní okraj vsi Alkupis, 7,5 km na jihozápad od města Laukuva. Klikatí se v celkovém směru západním. V horním toku meandruje více než v dolním.\n\nAlkupis, Paymėžis, Žadeikiai, Prapymas.\n\nVedlejší silnice Žadeikiai - Laukuva, cesta Alkupis - Prapymas, vedlejší silnice Žadeikiai - Prapymas, dvě cesty místního významu, dálnice A1/E85 Kaunas - Klaipėda, další cesta místního významu.\n\n"}
{"id": "609397", "url": "https://cs.wikipedia.org/wiki?curid=609397", "title": "Nachal Sansan", "text": "Nachal Sansan\n\nNachal Sansan (: נחל סנסן) je vádí o délce 14 kilometrů v Izraeli, v jihozápadní části Judských hor.\n\nZačíná v kopcovitém terénu jižně od obce Cur Hadasa, na svazích hory Har Sansan, která dosahuje nadmořské výšky 733 metrů. Směřuje pak k jihozápadu údolím, jehož svahy jsou zčásti zalesněné. Jižně od vesnice Mata sem zprava ústí vádí Nachal Geres. Mezi vesnicemi Avi'ezer a Netiv ha-Lamed He do něj zleva ústí vádí Nachal Eciona a po několika stech metrech pak Nachal Sansan vtéká do potoka Nachal ha-Ela, v mělkém údolí na pomezí Judských hor a pahorkatiny Šefela.\n\nČást toku je začleněna do Přírodní rezervace Reches Sansan (שמורת רכס סנסן), kde jsou rozsáhlé lesní komplexy a stopy starého osídlení v lokalitě \"Chirbet Sansan\".\n\n"}
{"id": "609399", "url": "https://cs.wikipedia.org/wiki?curid=609399", "title": "João da Nova", "text": "João da Nova\n\nJoão da Nova (portugalská výslovnost: \"ʒuɐw dɐ nɔvɐ\"), také Xoán de Novoa, Juan de Nova (asi 1460 Maceda, Ourense, Španělsko – červenec 1509 Kóčin, Indie) byl španělský mořeplavec a průzkumník Atlantského a Indického oceánu ve službách Portugalska.\n\nVe dnech 9. a 10. března 1501 vyplul jako velitel portugalské expedice do Indie. V květnu 1501 objevil v jižním Atlantiku ostrov Ascension původně nazývaný \"\"Concepsão\"\". Po obeplutí mysu Dobré naděje, pokračoval na sever, kde v průlivu mezi ostrovem Madagaskar a africkým kontinentem objevil ostrov, který nese jeho jméno Juan de Nova. V listopadu roku 1501 připlul do indického přístavu Kannur, kde se 31. prosince 1501 účastnil s malou flotilou první portugalské námořní bitvy v Indickém oceánu. V lednu 1502 se vydává na zpáteční cestu, na které 21. května 1502 v jižním Atlantiku objevil ostrov. Tento den byl svátek Flavii Iulii Heleny a na její počest ostrov nazval Svatá Helena.\n\nZnovu do Indie se vydává v roce 1505. Po obeplutí mysu Dobré naděje byl zajat na území dnešního Mosambiku. Po osvobození pokračoval do Indie. I v letech 1506–1509 pobýval v Indickém oceánu, účastnil se několika bitev v Ománském zálivu odsud v bojích napadal města a postupoval na západ k Hormuzskému průlivu a k ostrovu Hormuz. V roce 1509 byl opět v Indii, kde téhož roku v přístavu Kóčin zemřel.\n\n"}
{"id": "609401", "url": "https://cs.wikipedia.org/wiki?curid=609401", "title": "Světové ekonomické fórum", "text": "Světové ekonomické fórum\n\nSvětové ekonomické fórum (\"World Economic Forum\", WEF) je nezisková organizace založená v Ženevě. Pořádá každoroční zasedání ve švýcarském Davosu, kde se setkávají špičkoví podnikatelé, světoví politici, vybraní intelektuálové a novináři k diskusi o nejnaléhavějších problémech, kterým svět čelí, včetně ochrany zdraví a životního prostředí. WEF vydává množství výzkumných zpráv a zapojuje své členy do iniciativ v různých sektorech. WEF také organizuje \"Výroční zasedání nových šampionů\" v Číně a řadu regionálních setkání v průběhu celého roku.\nWEF založil v roce 1971 Němec Klaus Martin Schwab, profesor managementu na univerzitě v Ženevě. Původní název „Evropské manažerské fórum“ změnil v roce 1987 na „Světové ekonomické fórum“, protože chtěl poskytnout platformu pro řešení mezinárodních konfliktů.\nV roce 1971 pozval Schwab do Davosu 444 vedoucích pracovníků západoevropských firem na první „Evropské manažerské fórum“. Konalo se pod záštitou Evropské komise a evropských průmyslových sdružení. Schwab chtěl do evropských firem zavést prvky amerického managementu. Pak založil WEF a začal zvát v lednu do Davosu čelné evropské manažery na výroční konference. Chtěl, aby manažeři při svém rozhodování brali ohled nejen na zájmy akcionářů a zákazníků, ale také na zaměstnance a komunity, v nichž firmy pracují, včetně vlád.\n\nZhroucení Brettonwoodského systému pevných směnných kursů v roce 1973 a arabsko-izraelský konflikt vedl k rozšíření agendy fóra i o ekonomické a sociální otázky. V roce 1974 tam proto byli poprvé přizváni i politici. Během následujících let začali političtí vůdcové používat Davos jako neutrální platformu pro řešení sporů. V roce 1988 podepsalo „Davoskou deklaraci“ také Řecko a Turecko, což zabránilo hrozícímu konfliktu mezi těmito zeměmi. V roce 1992 se na výročním zasedání setkali jihoafrický prezident F. W. de Klerk, Nelson Mandela a generál Mangosuthu Buthelezi. Bylo to jejich první společné vystoupení mimo Jihoafrickou republiku. Na výročním zasedání v roce 1994 došlo k návrhu dohody mezi izraelským ministrem zahraničí Šimonem Peresem a předsedu OOP Jásirem Arafatem o Gaze a Jerichu. V roce 2008 vystoupil Bill Gates se zásadním projevem o kreativním kapitalismu, který dovoluje generovat zisk a současně pomocí tržních sil lépe reagovat na potřeby chudých.\nWEF má sídlo v malé obci Cologny v ženevském kantonu. V roce 2006 otevřelo regionální kanceláře v Pekingu a New York City. WEF se snaží být nestranné a není vázáno na žádné politické, stranické či národní zájmy. \"Usiluje o zlepšení stavu světa\".. Má status pozorovatele při Ekonomické a sociální radě OSN a je pod dohledem švýcarské federální vlády. Jeho nejvyšším orgánem je správní rada, která se skládá z 22 členů, včetně bývalého britského premiéra Tonyho Blaira a královny Ranie z Jordánska.\nWEF financuje 1000 členských firem,což jsou zpravidla podniky s více než pěti miliardami dolarů obratu. Od roku 2005 každý člen společnosti platí základní roční členský poplatek ve výši 42 500 švýcarských franků a poplatek 18 000 CHF za výroční zasedání v Davosu. Průmysloví a strategičtí partneři, kteří chtějí mít větší roli v iniciativách fóra, platí 250 000 resp. 500 000 CHF.\n\nVlajkovou lodí fóra je každoroční zasedání v Davosu. Zasedání se zúčastňují ředitelé členských firem, vybraní politici, zástupci akademické obce, nevládních organizací, náboženských vůdců a médií. Přibližně 2200 účastníků se během pěti dnů účastní zhruba 220 zasedání zařazených do oficiálního programu. Diskuse se zaměřují na klíčové otázky globálního zájmu, jako jsou mezinárodní konflikty, chudoba nebo problémy životního prostředí a jejich možná řešení. Ke všem zasedáním mají přístup sdělovací prostředky.\nTradiční orientaci švýcarské zahraniční politiky odpovídá i velmi pečlivě vyvažovaná účast politických osobností z rozvinutého a rozvojového světa. WEF se kromě jiných zúčastnili:\nGloria Macapagal-Arroyo, Abdoulaye Wade, Abdullah Ahmad Álvaro Uribe Vélez, Anders Fogh Rasmussen, Ban Ki-moon, Condoleezza Riceová, Ferenc Gyurcsány, François Fillon, Gloria Macapagal Arroyo, Gordon Brown, Hamíd Karzáí, Ilham Alijev, Jan Peter Balkenende, Lee Bollinger, Lee Hsien Loong, Parvíze Mušarafa , královna Rania z Jordánska, Ruth Simmons, Salám Fajad, Sali Berisha, Serže Sargsyan, Šimon Peres, Umaru Musa Yar'Adua, Valdas Adamkus, Yasuo Fukuda, Viktor Juščenko a A. Zeng Peiyan.. Al Gore, Bill Clinton, Bill Gates, Michael Wolf, Bono, Paulo Coelho a Tony Blair, Angela Merkelová, Dmitrij Medveděv, Henry Kissinger, Nelson Mandela, Raymond Barre, Julian Lloyd Webber, Jásir Arafat.\n\nV roce 2007 založil WEF výroční zasedání nových šampionů (tzv. letní Davos). Koná se každoročně v Číně , a to střídavě v Dalianu a Tianjinu. Sdružuje 1 500 vlivných osobností především z rychle rostoucích rozvíjejících se zemí jako je Čína, Indie, Rusko, Mexiko, Brazílie a dalších. Na plenárním zasedání pravidelně hovoří premiér Wen Ťia-pao.\n\nKaždý rok se navíc koná deset regionálních setkání, která nabízejí kontakt mezi firemními manažery, místními vládními představiteli a nevládními organizacemi. Setkání se konají v Africe, východní Asii, Latinské Americe a na Blízkém východě. Kromě Číny a Indie se hostitelské země střídají.\n\nV roce 2005 založil WEF společenství \"Young Global Leaders\", nástupce \"Global Leaders of Tomorrow\". Členy jsou osobnosti do 40 let z celého světa, z různých oborů a odvětví. Vedoucí představitelé se zapojili do iniciativy 2030 zaměřené na tvořivé aktivity usilující ovlivnit podobu světa v roce 2030.\n\nOd roku 2000 WEF v úzké spolupráci s Schwabovou nadací pro sociální podnikání. vyzdvihuje sociální podnikání jako klíčový prvek v rozvoji společnosti a v řešení sociálních problémů. Vybraní sociální podnikatelé jsou zváni k účasti na regionálních setkáních a výročních zasedáních fóra, kde mají možnost se setkat se výkonnými řediteli podniků a vysokými vládními úředníky.\n\nWEF slouží také jako think-tank a vydává celou řadu zpráv zaměřených na různé závažné otázky, jako jsou zejména konkurenceschopnost, globální rizika a strategické plánování. Zprávy z poslední doby obsahují významné texty o možných krátkodobých a dlouhodobých dopadech globální finanční krize z let 2008-2009, o budoucnosti globálního finančního systému a scénáře dopadu demografických posunů na financování důchodů a zdravotní péče do roku 2030.\n\n\n"}
{"id": "609408", "url": "https://cs.wikipedia.org/wiki?curid=609408", "title": "Senet", "text": "Senet\n\nSenet je desková hra doložená v době Starověkého Egypta, známá již kolem roku 3100 př. n. l. Funguje na principu hry \"Člověče, nezlob se!\".\n\nSenet je jedním z nejstarších známých deskových her. Senet byl nalezen v první dynastii pohřbívání v Egyptě, cca 3100 před naším letopočtem. Hieroglyf připomínající desku Senetu byla objevena v hrobce Merknera (3300-2700 před naším letopočtem). První jednoznačný obraz této staré hry je ze třetí dynastie hrobky Hesy (cca 2686 - 2613 př. n. l.). Lidé jsou znázorněny až na desce hry v hrobce Rashepes, stejně jako z ostatních hrobů z páté a šesté dynastie (cca 2500). Nejstarší intaktní desky hry se datují do období Střední říše, ale vyzobrazení lidí se datují již v období Staré říše.\n\nAlespoň do doby Nové říše Egypta (1550-1077 př. n. l.), Senet byl brán jako symbol cesty k posmrtnému životu. Ukazuje se, že tato hra má i náboženský podtext.\n\nSenet také byl hrán lidmi sousedních kultur a pravděpodobně i na místech obchodních vztahů mezi Egypťany a místními obyvateli. Vzhledem k místním zvyklostem tvorby her z kamene, existuje více her podobné Senetu, které byly nalezeny například i na Kypru.\n\nHraje se na plánu nejčastěji o rozměrech 3x10 polí. Postupuje se z levého horního rohu horní řadou doprava 1-10, pak se pokračuje zpět prostřední řadou 11-20 a nakonec se postupuje opět zleva doprava dolní řadou. Dále je potřeba po pěti figurkách pro každého hráče a házecí dřívka. (klasická kostka je pro tuto hru nevhodná, neboť jedním ze základních prvků hry je, že jednotlivé hodnoty padají s různou pravděpodobnosti).\nExistují různé verze pravidel a samotná původní hra měla trochu jiná pravidla.\n\nKameny se rozmístí střídavě od pole jedna až po pole 10. Zaplní tedy celou horní řadu. Začíná hráč, jehož figurka je umístěna na poli 1.\n\nKameny se posunují podle hodů čtyřmi dřívky, které mají lícovou a rubovou stranu:\nNa každém poli může být pouze jeden kámen. Jestliže se kámen ocitne na poli, kde je kámen soupeře, vymění si místa.\n\nPokud stojí alespoň dva kameny v řadě za sebou, jsou blokované a nelze si s nimi vyměnit místa. Pokud nelze postoupit žádným kamenem dopředu, protože jsou všechna možná pole blokovaná, musí se pohnout libovolným kamenem dozadu. Pokud ani to není možné, tah propadá. Pokud hráči padne 1, 4, nebo 5 provede tah a hází znovu. Pokud hodí 2, nebo 3 provede tah a pokračuje soupeř. Hodnoty 2 a 3 padají nejpravděpodobněji.\n\nVýznam zvláštních polí:\nVyhrává hráč, který jako první vyvede ven z desky všechny své kameny.\n\n"}
{"id": "609410", "url": "https://cs.wikipedia.org/wiki?curid=609410", "title": "Mistrovství světa ve vzpírání 2011", "text": "Mistrovství světa ve vzpírání 2011\n\n79. mužské a 22. ženské mistrovství světa ve vzpírání se konalo od 5. do 13. listopadu 2011 v Paříži, hlavním městě Francie. Soutěže probíhaly v areálu Disneylandu, 30 km východně od francouzské metropole. Mistrovství světa ve vzpírání hostila Paříž už pošesté v historii. Předchozí světový šampionát se zde konal v roce 1950.\n\nNejúspěšnější výpravou se stala reprezentace Číny. Její členové vybojovali 6 titulů v olympijském dvojboji a celkem 16 zlatých medailí. ČLR rovněž vyhrála mužskou i ženskou klasifikaci podle bodů. Nejlepší výkony mistrovství v přepočtu na Sinclairovy body předvedli Číňan Lü Siao-ťün (472,16 S.) mezi muži a Ruska Naděžda Jevsťuchinová (332,56 b.) mezi ženami. Na mistrovství bylo ustanoveno 6 nových seniorských světových rekordů, z toho 5 v kategoriích žen.\n\nSoučasně s udělením světových titulů a medailí na šampionátu vyvrcholila také hlavní část kvalifikace na nadcházející olympijské hry. Plnou kvótu 10 účastnických míst (6 mužů a 4 ženy) dokázaly vybojovat reprezentace Číny, Ruska a Jižní Korey.\n\nČeskou republiku reprezentovali 2 vzpěrači: Petr Petrov (celkově třicátý devátý v kategorii do 69 kg) a Libor Wälzer (celkově dvacátý sedmý v kategorii do 105 kg). Vzhledem ke špatnému postavení v kvalifikačním žebříčku po MS 2010 již Česká republika neusilovala o kvalifikaci na OH probíhající na MS a skončila daleko za příčkami, které by jí zajistily zisk účastnických míst na londýnských olympijských hrách.\n\nPozn.: Pouze „velké“ dvojbojové medaile.\n\nNa základě výsledků z Mistrovství světa v letech 2010 a 2011 bude rozdělena většina účastnických míst na Letní olympijské hry 2012 v Londýně. Konečné pořadí je následující, výsledky v důsledku dodatečných změn pořadí mohou podléhat změnám:\n\nPozn. 1: Propočty Mezinárodní vzpěračské federace nezapočítávají výsledek reprezentantů Kosova a Niue, protože MOV dosud neregistruje tamní národní olympijské výbory. Ani jeden z reprezentantů těchto zemí však stejně nedosáhl na bodované příčky a na uvedené pořadí by tak započítání jejich výkonu nemělo žádný vliv.\n\nPozn. 2: Po Mistrovství světa 2010 byli kvůli dopingu diskvalifikováni Vietnamec Hoàng, Číňan Liao, Rumun Miculescu a Ramazanov z Turkmenistánu. Jejich bodové zisky byly dodatečně anulovány. Z jiných důvodů byly dále anulovány výsledky reprezentací Saúdské Arábie, Iráku, Tádžikistánu, Kamerunu, Mauriciu a Portorika.\n\nPozn. 3: Po Mistrovství světa 2011 byly dodatečně anulovány bodové zisky českého reprezentanta Libora Wälzera a slovenského reprezentanta Karola Samka.\n\nPozn. 1: Propočty Mezinárodní vzpěračské federace nezapočítávají výsledky reprezentantek Makaa, protože MOV dosud neregistruje tamní národní olympijský výbor. Bodový zisk reprezentantek Makaa však nestačil na zisk startovních míst na OH. Pokud by výsledky byly započítány, byly by mírně pozměněny bodové zisky ostatních států.\n\nPozn. 2: Po Mistrovství světa 2010 byla kvůli dopingu diskvalifikována Leila Lassouaniová z Francie a její bodový zisk byl dodatečně anulován. Z jiných důvodů byly dále anulovány výsledky reprezentací Hongkongu, Kamerunu, Mongolska a Portorika.\n\nPozn. 3: Po Mistrovství světa 2011 byly kvůli dopingu diskvalifikovány Olha Korobková z Ukrajiny, Shqiponja Brahjaová z Albánie a Yusoff Raihana Bintiová z Malajsie. Jejich bodové zisky byly dodatečně anulovány.\n\n\n"}
{"id": "609418", "url": "https://cs.wikipedia.org/wiki?curid=609418", "title": "Pákistánské ozbrojené síly", "text": "Pákistánské ozbrojené síly\n\nPákistánské ozbrojené síly (urdsky عسکریہ پاکستان) jsou ozbrojené síly Pákistánu. Skládají se z Pákistánské armády, Pákistánského námořnictva, Pákistánského vojenského letectva a dalších složek. Síla Pákistánských ozbrojených sil je v současné době přibližně 617 000 vojáků v aktivní službě, 513 000 rezervistů a 304 000 osob v polovojenských jednotkách. Výzbroj Pákistánských ozbrojených sil zahrnuje jaderné zbraně. Pákistánské ozbrojené síly bojovaly v několika válkách s Indií.\n"}
{"id": "609419", "url": "https://cs.wikipedia.org/wiki?curid=609419", "title": "Indické ozbrojené síly", "text": "Indické ozbrojené síly\n\nIndické ozbrojené síly (, ) jsou ozbrojené síly Indie. Skládají se z Indické armády, Indického válečného námořnictva, Indického letectva a dalších složek. Síla Indických ozbrojených sil je v současné době přibližně 1 325 300 vojáků. Jejich výzbroj zahrnuje jaderné zbraně. Indické ozbrojené síly bojovaly v několika válkách s Pákistánem a Čínskou lidovou republikou.\n\n\n"}
{"id": "609422", "url": "https://cs.wikipedia.org/wiki?curid=609422", "title": "Jeff Lynne", "text": "Jeff Lynne\n\nJeffrey \"Jeff\" Lynne (* 30. prosince 1947 Birmingham) je anglický textař, hudební skladatel, aranžér, zpěvák, kytarista a producent, který se proslavil jako vedoucí a jediný stálý člen skupiny Electric Light Orchestra a spoluzakládající člen Traveling Wilburys. Lynne byl nahrávacím producentem pro umělce jako The Beatles, Brian Wilson, Roy Orbison, Del Shannon a Tom Petty. Byl spoluautorem některých písní Toma Pettyho a také George Harrisona, jehož album \"Cloud Nine\" z roku 1987 také s Harrisonem produkoval. Jeho nejznámějšími skladbami jsou \"Do Ya\", \"Livin' Thing\", \"Evil Woman\", \"Turn to Stone\", \"Sweet Talkin' Woman\", \"Telephone Line\", \"Mr. Blue Sky\", \"Hold on Tight\" a \"Don't Bring Me Down\".\n\n"}
{"id": "609423", "url": "https://cs.wikipedia.org/wiki?curid=609423", "title": "Bryan County", "text": "Bryan County\n\nBryan County je název dvou okresů ve Spojených státech amerických:\n"}
{"id": "609424", "url": "https://cs.wikipedia.org/wiki?curid=609424", "title": "Buchanan County", "text": "Buchanan County\n\nBuchanan County je název tří okresů ve Spojených státech amerických:\n"}
{"id": "609425", "url": "https://cs.wikipedia.org/wiki?curid=609425", "title": "Buffalo County", "text": "Buffalo County\n\nBuffalo County je název tří okresů ve Spojených státech amerických:\n"}
{"id": "609426", "url": "https://cs.wikipedia.org/wiki?curid=609426", "title": "Burke County", "text": "Burke County\n\nBurke County je název tří okresů ve Spojených státech amerických:\n"}
{"id": "609427", "url": "https://cs.wikipedia.org/wiki?curid=609427", "title": "Butler County", "text": "Butler County\n\nButler County je název osmi okresů ve Spojených státech amerických:\n"}
{"id": "609430", "url": "https://cs.wikipedia.org/wiki?curid=609430", "title": "Otakar Vejvoda (starší)", "text": "Otakar Vejvoda (starší)\n\nOtakar Vejvoda (* 11. listopadu 1950 Kladno) je český hokejový obránce, později hokejový trenér.\nJe otcem úspěšného hokejisty a mistra světa Otakara Vejvody ml. I jeho druhý syn Martin se krátce aktivně věnoval hokeji, nyní pracuje jako hokejový manažer.\n\nByl dlouholetým hráčem Kladna. Působil zde od sezony 1968/1969 až do sezony 1980/1981. Přerušení této dlouholeté spolupráce s Kladnem nastalo jen v době vojenské základní služby, kdy hrál za Duklu Jihlava. Je šestinásobným mistrem ligy, v sezoně 1971/72 s Jihlavou, poté 5× s Kladnem – 74/75, 75/76, 76/77, 77/78 a 79/80). Stal se s Kladnem také vítězem PMEZ v roce 1977. V dresu Kladna sehrál celkem 11 sezon, 663 zápasů a vstřelil 106 branek(400/50 v nejvyšší soutěži). V letech 1981 až 1986 hrál v pražské Spartě. V různých výběrech nastupoval za reprezentaci. V závěru kariéry působil v zahraničí v mužstvu CZ Bělehrad (Jugoslávie). V roce 1988 ukončil aktivní hráčskou kariéru. \n\nOd roku 1989 se postavil do role trenéra. V počátku kariéry trenéra působil v Kladně jako trenér mládeže, v sezoně 1991/92 byl pak asistentem Eduarda Nováka u A-mužstva. Po sezoně byl postaven do role hlavního trenéra, zajímavé bylo, že u mužstva neměl žádného asistenta (kapitánem týmu tehdy byl Zdeněk Eichenmann). V průběhu ročníku byl však po neshodách s hráči a vedením od mužstva odvolán a nahradil ho právě Eduard Novák, který si za asistenta zvolil pozdějšího dlouholetého kladenského kouče Zdeňka Müllera. Po odvolání se od sezony 1994 vydá na své nejúspěšnější angažmá trenérské kariéry, sice do Japonska, kde pět sezon vedl celek Furukawa Denko. V sezoně 1998/99 se vrací zpět do Kladna. Ročník zde začíná jako hlavní trenéru juniorů. V září 1998 však tehdejšího hlavního kladenského kouče Zdeňka Šindlera zastihnou zdravotní potíže. Otakar Vejvoda ho nejprve nějakou dobu zastupuje, nakonec se, po žádosti pana Šindlera o možnosti odchodu ze zdravotních důvodů, ujímá mužstva. Nevydrží zde dlouho, hned v počátku následujícího ročníku je odvolán a nahrazen Eduardem Novákem. Poté funguje jako trenér v prvoligovém Berouně, později v Kadani a znovu v Berouně. V sezoně 2000/01 byl asistentem Václava Sýkory u mužstva HC Litvínov. Sezonu 2008/09 začal opět na lavičce Berouna, vydržel zde však pouze do konce září. Poté byl až do ledna 2010 bez angažmá. V lednu 2010 prodělal jeho dlouholetý spoluhráč Zdeněk Müller mozkovou příhodu. Byl hospitalizován v nemocnici Na Bulovce, později v Kladně. Extraligové Kladno, které Zdeněk Müller do té doby dlouhodobě vedl (celkem osm sezon v kuse), tak nečekaně hledalo náhradního trenéra. A tím se stal právě Otakar Vejvoda. Pod jeho vedením skončilo Kladno v sezoně 09/10 poslední, v play out se však zvedlo a celkově bylo na 12. místě. Otakar Vejvoda pokračoval v Kladně i v ročníku 2010/2011. Mužstvo však bylo od prvního kola na posledním místě, poprvé dokázalo zvítězit až v 9. kole extraligy. A když po 18.kole bylo Kladno stále poslední, vyhrálo do té doby pouze čtyři utkání z osmnácti a na předposlední Spartu ztrácelo 9 bodů, tak se Otakar Vejvoda na vlastní žádost funkce hlavního trenéra vzdal. U A-týmu ho nahradil Petr Tatíček st., který byl do té doby koučem juniorů Hc Kladno, jeho místo u juniorů převzal právě Otakar Vejvoda. U mužstva skončil i asistent trenéra Petr Kasík, který se přesunul k mladšímu dorostu HC Kladno. \nU kladenských juniorů se Vejvodovi dařilo, po svém přesunu se mu s týmem podařilo zachránit sezonu a přes všechny předpoklady mužstvo nakonec udrželo nejvyšší soutěž. V sezoně 2011/12 pak Vejvodův tým nečekaně postoupil do play off, což byl po předchozích letech významný úspěch. Otakar Vejvoda se i přes nabídku z prvoligového Berouna rozhodl u juniorky Kladna pokračovat. U kladenské mládeže vydržel až do srpna 2015, kdy odešel do důchodu.\n"}
{"id": "609431", "url": "https://cs.wikipedia.org/wiki?curid=609431", "title": "Nachal Chadera", "text": "Nachal Chadera\n\nNachal Chadera (: נחל חדרה, : \"Nahr Mifdžir\", na středním toku \"Abu Nay\", na horním toku \"Vádí al-Siach\") je vádí na Západním břehu Jordánu a v Izraeli.\n\nZačíná v kopcovitém terénu v severní části Samařska, jihovýchodně od města Dženín. Vede pak k západu, k městu Kabatija, kde se stáčí k severu a vstupuje do Dotanského údolí (\"Sachl Araba\"), kterým prochází podélně, od východu k západu. Poblíž vesnice Mevo Dotan na západním konci údolí vchází do soutěsky sevřené okolními svahy a směřuje stále k západu, byť s četnými oblouky. Na území Izraele vstupuje ve městě Baka-Džat, kterým přímo prochází a odděluje jeho části Baka al-Garbija a Džat. Pak Nachal Chadera vchází do rovinaté krajiny v pobřežní planině a stáčí se k severozápadu. Ze severu obchází město Chadera a ústí do Středozemního moře poblíž elektrárny Orot Rabin.\n\nNa většině své délky nejde o stálý vodní tok. Vzhledem k dlouhodobému znečištění byl spuštěn program obnovy ekosystému v Nachal Chadera. Uvažuje se o prohlášení za národní park.\n\nV roce 1946 napsal básník Natan Jonatan, ve které popisuje krásy Nachal Chadera:\n\n„\"Plážím se někdy stýská po řekách. Viděl jsem jednou pláž, kterou opustila řeka\".“\n\nNarážel tím na stav během letní suché sezóny, kdy nízký stav vody vede k tomu, že koryto končí v písku a neproudí do moře.\n\n"}
{"id": "609434", "url": "https://cs.wikipedia.org/wiki?curid=609434", "title": "Britská Indická armáda", "text": "Britská Indická armáda\n\nBritská Indická armáda, úředním názvem Indická armáda (anglicky \"British Indian Army\", úředně \"Indian Army\") byla hlavní ozbrojená síla Britské Indie. Byla zřízena v roce 1895 a existovala původně vedle tří dalších britských armád (Bengálské armády, Madráské armády a Bombajské armády), které se do ní v roce 1903 sloučily. Od roku 1903 se skládala ze dvou částí - vlastní \"Indické armády\" a \"Britské armády v Indii\" (což byly britské jednotky z Evropy, rozmístěné v Indii). Britská Indická armáda zanikla spolu se zánikem Britské Indie v roce 1947 a na jejím základě vznikly dnešní Indická armáda a Pákistánská armáda.\n\nHlavním úkolem britské Indické armády byla obrana Britské Indie (území pod přímou britskou správou i území knížecích států pod britskou svrchovaností). Bojovala však na britské straně i v první a druhé světové válce a dalších válečných střetnutích mimo Britskou Indii.\n"}
{"id": "609439", "url": "https://cs.wikipedia.org/wiki?curid=609439", "title": "Seznam čestných občanů města Paříže", "text": "Seznam čestných občanů města Paříže\n\nSeznam čestných občanů města Paříže zahrnuje osoby, kterým rada města Paříže udělila čestné občanství, i ty, které byly navrženy, ale toto ocenění nezískaly. Toto ocenění mohou získat osoby z kterékoliv země, které se zasloužily o svobodu jednotlivce, lidská práva nebo svobodu tisku.\n\n"}
{"id": "609445", "url": "https://cs.wikipedia.org/wiki?curid=609445", "title": "Ivana Kobilca", "text": "Ivana Kobilca\n\nIvana Kobilca, též Ivana Kobilcová (20. prosince 1861, Lublaň – 4. prosince 1926, Lublaň) byla slovinská malířka, především portrétistka období realismu.\n\nJejí rodiče pocházeli z podhorské slovinské vesnice Homec v okrese Kamnik, kde se její otec vyučil kožešníkem a později byl deštníkářem. Až do zemětřesení měl v Lublani obchod ve Špitálské ulici, potom na Mestnim trgu č.24. Vytvořil svým pěti dětem dobré finanční zázemí pro jejich studia. Ivana navštěvovala obecnou školu a měšťanskou školu v Lublani u voršilek. Od dětství tíhla k malbě a kreslení. Nejprve studovala malířství v Lublani v soukromé škole malířky Idy Künlové, zároveň se učila italsky a francouzsky. Poté, v letech 1879 až 1880 studovala ve Vídni. V letech 1882 až 1889 studovala v Mnichově soukromě u Aloise Erdtelta, protože nemohla být jako žena přijata na Uměleckoprůmyslovou školu; stýkala se mj. s Käthe Kollwitzovou a přátelila se s dvěma malířkami, Němkou Marií Slavonou a Rakušankou Rosou Pfäffinger. Později kratší čas pobývala v pařížské škole Henriho Gervexe.. V té době třikrát vystavovala na pařížském Salónu krásných umění. Své obazy tehdy prodávala prostřednictvím dánsko-německého malíře, obchodníka a hochštaplera Willy Gretora, do kterého se zamilovala a se kterým žila své období \"pařížské bohémy\" stejně jako Marie Slavona a Rosa Pfäffinger (a společně s nimi). Roku 1894 odjela na čtyři měsíce do Florencie. Od roku 1897 žila v Sarajevu, roku 1906 krátce vyučovala kreslení v dívčí škole v Lublani, odkud téhož roku odjela a až do roku 1914 bydlela v Berlíně. Pak až do své smrti žila v Lublani.\n\nPoprvé vystavovala ve vídeňském Künstlerhausu v roce 1888. První samostatnou výstavu měla o rok později v budově polytechnické reálky v  Lublani. Vystavovala také na skupinových výstavách v Berlíně, Paříži, Drážďanech, Praze a v Budapešti.. V Praze to byla 57. výroční výstava Krasoumné jednoty, konaná roku 1896, na které se objevil jeden portrét ze soukromého majetku. První posmrtná výstava jejích děl byla otevřena v květnu 1928 v Jakopičevu pavilonu v Lublani, druhá roku 1979.\n\nV její tvorbě lze vysledovat dvě etapy. V prvním období mnichovských studií (1882 až 1899) obdivovala portréty starých nizozemských mistrů 17. století, typicky rembrandtovským obrazem této etapy je \"Pijačka kávy\". Ve druhém období pařížském (1890 až 1897) Kobilcová objevila význam denního světla, impresionisty a plenér. Prvním a zároveň zásadním dílem tohoto období je obraz \"Léto\", na němž velkoměstská dáma v módním kostýmu přijela na venkov a vije dětem věnce z lučního kvítí. Po celou dobu své činnosti Kobilca zůstala bytostnou realistkou. \n\nJejí dílo zahrnuje více než třista padesát prací, především portrétních polofigur nebo žánrových figur v životní velikosti, vytvořených technikou olejomalby nebo pastelem, a dále zátiší s květinami. Podstatná část její tvorby je v majetku Slovinské Národní galerie v Lublani.. Roku 1903 na žádost primátora Ivana Hribara vytvořila pro společenský sál lublaňské radnice alegorický obraz \"Slovinsko uctívá Lublaň\", který současníci přijali velmi kriticky. \n\nKobilca byla nejvýznamnější slovinskou malířkou z přelomu éry Rakousko-Uherska a počátků svobodné Jugoslávie, a symbolem ženské emancipace umělecké tvorby. Roku 2018 proběhla v Národní galerii Slovinska v Lublani monografická výstava k jejímu jubileu, při níž bylo konstatováno, že kolem sto čtyřiceti obrazů této pilné malířky je dosud nezvěstných. \n\n\nV červnu 1993 se její portrét objevil na slovinské bankovce v hodnotě 5000 tolarů. Oběh bankovky skončil v důsledku zavedení eura v lednu 2007.\n\n\n\n"}
{"id": "609448", "url": "https://cs.wikipedia.org/wiki?curid=609448", "title": "Nachal Chejk", "text": "Nachal Chejk\n\nNachal Chejk (: נחל חיק, : \"Vádí Chik\") je vádí v pohoří Karmel v Izraeli.\n\nZačíná na hlavním hřebenu pohoří Karmel na západním okraji města Isfija. Směřuje pak k jihozápadu zalesněným údolím, na jehož konci ústí zprava do vádí Nachal Oren. Vádí je zapojeno do celostátně turisticky využívané izraelské stezky. V údolí se nachází několik strmých sekcí s vodopádem o výšce 4 metry a menším jezírkem, které se v zimním období plní vodou. Zdrojem vody je kromě srážek i zdejší pramen \"Ejn Chejk\". V okolí jsou plochy lesních porostů tvořené eukalypty a duby.\n\n"}
{"id": "609451", "url": "https://cs.wikipedia.org/wiki?curid=609451", "title": "Boulevard Murat", "text": "Boulevard Murat\n\nBoulevard Murat je bulvár v 16. obvodu v Paříži. Je součástí tzv. Maršálských bulvárů. Bulvár nese jméno Joachima Murata (1767–1815), maršála Francie.\n\nV Maršálských bulvárech navazuje Boulevard Murat na Boulevard du Général-Martial-Valin, který leží přes Seinu na levém břehu. Geograficky je však v tomto místě souvislá řada přerušena. Na pravém břehu totiž pokračuje přes most Garigliano Boulevard Exelmans, který se mezi Maršálské bulváry nepočítá (přestože Rémy Joseph Isidore Exelmans (1775–1852) byl taktéž maršálem Francie). Boulevard Murat vybíhá až o několik desítek metrů po proudu řeky a vede přes Porte de Saint-Cloud, odkud dále pokračuje severním směrem rovnoběžně s Boulevardem Exelmans až na Porte d'Auteuil. Zde z druhé strany náměstí \"Place de la Porte-d'Auteuil\" navazuje Boulevard Suchet.\n\n"}
{"id": "609452", "url": "https://cs.wikipedia.org/wiki?curid=609452", "title": "Fred Karger", "text": "Fred Karger\n\nFred Karger (* 31. ledna 1950) je židovský gay aktivista a politický konzultant z Kalifornie, člen Republikánské strany.\n\nV roce 2010 jako první kandidát ohlásil, že se hodlá ucházet o republikánskou nominaci pro prezidentské volby v roce 2012. Mezi republikánskými voliči, kteří jsou obvykle pravicově a konzervativně orientováni, měl však minimální podporu. Ostře vystupuje proti mormonské církvi, která zaujímá odmítavý postoj k homosexuálním svazkům.\n\n"}
{"id": "609453", "url": "https://cs.wikipedia.org/wiki?curid=609453", "title": "Nachal Jagur", "text": "Nachal Jagur\n\nNachal Jagur (: נחל יגור) je vádí v pohoří Karmel v Izraeli.\n\nZačíná na hlavním hřebenu pohoří Karmel na severním okraji města Isfija. Směřuje pak k severovýchodu prudce klesajícím zalesněným údolím, zleva přijímá boční vádí Nachal Sevach a na dolním konci údolí prochází skrz vesnici Jagur. Pak ústí do řeky Kišon v Zebulunském údolí. Už v době mandátní Palestiny byly podél toku vádí zřízeny stezky spojující Isfiji s údolím pod ní. Vegetace na svazích údolí je tvořena porosty dubů, borovic a dalších stromů. Poblíž vesnice Jagur je starobylá hrobka ve skále. Údolí podél vádí je turisticky využíváno.\n\n"}
{"id": "609455", "url": "https://cs.wikipedia.org/wiki?curid=609455", "title": "Gardner (příjmení)", "text": "Gardner (příjmení)\n\nPříjmení Gardner nosí více různých osobností:\n\n"}
{"id": "609457", "url": "https://cs.wikipedia.org/wiki?curid=609457", "title": "Juan de Oñate", "text": "Juan de Oñate\n\nJuan de Salazar Oñate (1552 Nové Španělsko - 1626 tamtéž) byl španělský cestovatel, důstojník a první koloniální guvernér provincie Nové Španělsko a Nové Mexiko. Byl také zakladatelem nových osad na jihozápadním území dnešních Spojených států.\n\nJeho rodiče byli kolonisté a majitelé stříbrného dolu. Otec byl conquistador Cristóbal de Oñate, matka \"Doña Catalina Salazar y de la Cadena\". Svou kariéru začal jako bojovník proti indiánskému kmenu Chichimeků v severní oblasti Nového Španělska. Jeho manželka byla \"Isabel de Tolosa Cortés de Moctezuma\", vnučka Hernána Cortése a pravnučka aztéckého císaře Montezuma II.\n\nV roce 1595 král Filip II. Španělský se rozhodl kolonizovat území podél severního břehu Rio Grande, která odděluje Mexiko od Spojených států, které objevil v letech 1540 - 1542 Francisco Vásquez de Coronado. Expedici zahájil v roce 1598. Znovu prozkoumal oblast ležící severně od španělského panství v Mexiku. Postupoval od Kalifornského zálivu k severovýchodu. Dne 30. dubna 1598 přebrodil řeku Rio Grande a postupoval k hornímu toku Kansasu. Tuto oblast nazval Nové Mexiko a připojil ji k španělskému panství při tom stejně jako Coronado se pokoušel najít legendární zemi \"Quiviru\". Při zpáteční cestě sledoval řeku Colorado od Velkého kaňonu až po ústí.\n\n"}
{"id": "609462", "url": "https://cs.wikipedia.org/wiki?curid=609462", "title": "Boulevard Sérurier", "text": "Boulevard Sérurier\n\nBoulevard Sérurier je bulvár v 19. obvodu v Paříži. Je součástí tzv. Maršálských bulvárů. Bulvár nese jméno Jeana Mathieu Philiberta Séruriera (1742–1819), maršála Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859. Jeho délka činí 2550 metrů a šířka kolísá od 15 do 40 metrů.\n\nTento bulvár má ve srovnání s jinými Maršálskými bulváry velmi neobvyklou formu. Začíná na Porte des Lilas, kde navazuje na Boulevard Mortier. Jako 40 m široký bulvár vede až ke křižovatce s ulicí \"Rue Haxo\". Odtud však pokračuje v mnohem užší formě (15 m) městskou zástavbou, zatímco širší \"Boulevard d'Algérie\" a po něm \"Boulevard d'Indochine\" probíhají po okraji města přes Parc de la Butte du Chapeau-Rouge. \"Boulevard Sérurier\" a \"Boulevard d'Indochine\" se setkají na Porte de Pantin u boulevardu périphérique, podél kterého \"Boulevard Sérurier\" pokračuje opět jako hlavní dopravní tepna až ke kanálu Ourcq, kde končí. Za mostem začíná Boulevard Macdonald. Obdobně neobvyklou trasu má i Boulevard Murat na druhém konci Paříže.\n\n"}
{"id": "609465", "url": "https://cs.wikipedia.org/wiki?curid=609465", "title": "Cena/tržby", "text": "Cena/tržby\n\nCena/tržby poměr (angl. Price/Sales ratio) je poměrový ukazatel, který se používá na akciových trzích k porovnávání jednotlivých obchodovaných firem. V praxi se často používá zažitý název P/S poměr.\n\nPoměrových ukazatelů, tedy i \"poměru P/S\"' se používá především při porovnávání jednotlivých firem na akciovém trhu. Postup takové analýzy je následující:\n\n\n"}
{"id": "609468", "url": "https://cs.wikipedia.org/wiki?curid=609468", "title": "Boulevard Exelmans", "text": "Boulevard Exelmans\n\nBoulevard Exelmans je bulvár v 16. obvodu v Paříži. Nese jméno Rémyho Josepha Isidora Exelmanse (1775-1852), maršála Francie z doby Druhého císařství.\n\nBulvár začíná na \"Place de la Porte-d'Auteuil\" a končí na nábřeží Seiny \"Quai Louis-Blériot\", kde pokračuje most Garigliano a Boulevard du Général-Martial-Valin na druhé straně řeky. Ačkoliv plynule navazuje na tento Maršálský bulvár, není jejich součástí. \"Boulevard Exelmans\" totiž vznikl na místě bývalé železniční tratě Petite Ceinture a nikoliv na zrušených městských hradbách.\n\n"}
{"id": "609473", "url": "https://cs.wikipedia.org/wiki?curid=609473", "title": "Hlemýžď kropenatý", "text": "Hlemýžď kropenatý\n\nHlemýžď kropenatý (\"Cornu aspersum\"), známý také jako hlemýžď jihoevropský nebo hlemýždík kropenatý, je druh suchozemského plže z čeledi hlemýžďovití, který se vyskytuje převážně kolem Středozemního moře, v západní Evropě, severní Africe a Malé Asii, kde žije na polích, v lesích či parcích a lze ho nalézt i na vinicích. Patří mezi nejrozšířenější druhy v Evropě. Vzhledem k tomu, že hlemýžď kropenatý se z areálu svého původního výskytu rozšířil do řady nových oblastí a že se v některých těchto oblastech invazně šíří a působí závažné škody, je považován za invazivní druh.\n\nZ hlediska šíření je hlemýžď kropenatý typicky antropochorním druhem (tj. druhem rozšiřovaným člověkem). Často je šířen záměrně jak do farmářských, tak i do zájmových chovů. Nezáměrně je šířen dopravními prostředky, na přepravních obalech, s rostlinnými komoditami, vajíčka hlemýždě mohou být šířena v půdním substrátu při mezinárodním obchodu s hrnkovými rostlinami.\n\nHlemýžď kropenatý se původně vyskytoval ve Středomoří, jak v jeho africké, tak i evropské části, a dále v západní Evropě. V současné době je rozšířen ve všech světadílech mimo Antarktidy. V Evropě je hlemýžď v některých zemích původní (v Andoře, Francii, Itálii, Kypru, Maltě, Portugalsku, Řecku a Španělsku), do řady dalších evropských zemí byl dovezen (např. Albánie, Belgie, Bělorusko, Bosna a Hercegovina, Dánsko, Estonsko, Irsko, Maďarsko, Moldavsko, Německo, Nizozemsko, Norsko, Polsko, Lichtenštejnsko, Rakousko, Rusko, Severní Makedonie, Slovensko, Slovinsko, Srbsko, Švédsko, Švýcarsko, Ukrajina, Velká Británie), přičemž do některých z nich záměrně k chovu na hlemýždích farmách. V řadě z těchto zemí je výskyt tohoto druhu omezen právě jen na hlemýždí farmy.\n\nStatus karanténního škodlivého organismu má hlemýžď kropenatý v Kanadě a USA. Z řady zemí je hlášeno jeho invazní chování (např. Jihoafrická republika, Izrael, Nový Zéland, Francouzská Polynésie, USA, Kanada, Haiti, Argentina, Brazílie, Chile, Peru, Uruguay, Venezuela).\n\nV České republice byl výskyt živých jedinců hlemýždě poprvé zjištěn v roce 2008 na ruderálních stanovištích v Holešovicích, kam byl pravděpodobně zavlečen při mezinárodním obchodu s rostlinnými komoditami, a dále v roce 2011 v Mariánských Lázních, kde došlo k úniku hlemýždě z nezabezpečeného chovu. O předcházejících průnicích hlemýždě na území Čech a Moravy, při nichž nedošlo k jeho usídlení, svědčí nález jedné prázdné ulity před padesáti lety v Praze a dvou živých jedinců před více než třiceti lety v Mohelně.\n\nÚdaje jeho o malé schopnosti odolávat mrazu jsou však v rozporu se situací v ČR v zimě 2011–2012, kdy bylo území ČR zasaženo výjimečně mrazivým počasím v prvních čtrnácti dnech února. V tomto období se denní teploty na většině území pohybovaly okolo -10 °C a noční teploty klesaly i v Praze k -20 °C. Průměrná únorová teplota vzduchu pro území ČR byla -5,3 °C. Jak potvrdilo pozorování Státní rostlinolékařské správy v roce 2012, české populace hlemýždě přežily tyto mrazy, a to i ve stadiu dospělce.\n\nVzhledem k tomu, že se nepotvrdil předpoklad, že hlemýžď v České republice nepřežije silné mrazy v zimním období, Státní rostlinolékařská správa jej považuje za potenciální hrozbu pro zemědělce a zahrádkáře a věnuje tomuto druhu zvýšenou pozornost. Státní rostlinolékařská správa v roce 2012 kromě sledování schopnosti přezimovat provádí i průzkum k namátkovému ověření, neexistují-li další lokality výskytu hlemýždě na území ČR. Vzhledem k rozsahu mezinárodního obchodu a množství různých cest umožňujících šíření je velmi pravděpodobné, že hlemýžď kropenatý bude nadále pronikat na území ČR a v místech průniku může dojít k jeho usídlení. \nDospělý jedinec má pevnou tenkou ulitu z uhličitanu vápenatého. Je 25-40 mm široká a 25-35 mm vysoká, se čtyřmi či pěti závity a pěti tmavými, místy přerušovanými pásky. Ulita je žluto-hnědě kropenatá a má oválné ústí. Šedé až černé tělo je měkké a slizké, někdy mívá bílý pruh, jenž se táhne od ulity k tykadlům.\n\nHlemýžď je hermafrodit, vývoj je přímý. Při páření k sobě dva hlemýždi přilnou spodními ploskami a napřímí se do vztyčené polohy. Páření trvá dlouho. Dospělí jedinci se páří 2–6 x během jedné vegetační sezóny, ale frekvence páření, stejně jako frekvence kladení vajíček, jsou závislé na řadě faktorů, zejména klimatických. Oba pářící se jedinci fungují současně jako samec i jako samice.\nK rozmnožování v podmínkách mírného pásma dochází v jarním období. Dva týdny po spáření klade snůšku obsahující 80–140 vajíček. Oplodněná vajíčka jsou uzavřena ve zvláštní vápenité skořápce a jsou kladena do hnízd většinou 4–7 cm hlubokých, vyhloubených svalnatou nohou. Kupičky vajíček jsou spojeny lepkavým bezbarvým slizem a jsou pokryty exkrementy a přikryty nalepenou půdou. Stadium vajíčka trvá 14–40 dní v závislosti na okolní teplotě a vlhkosti. Teplota, vlhkost a délka fotoperiody pak ovlivňují i počet snůšek za vegetační období. Za příznivých podmínek, tzn. za vysoké teploty a vlhkosti, může hlemýžď snášet vajíčka každé 4 týdny, nejčastěji však snáší 2–3 krát za vegetační období.\nV raném období vývoje se u hlemýždě často objevuje kanibalismus, kdy čerstvě vylíhlí hlemýždi požírají během prvních 4 dnů svého vývoje dosud nevylíhlá vajíčka ve snůšce. Dospělosti hlemýžď dosahuje zhruba po dvou letech od vylíhnutí.\n\nHlemýžď kropenatý je aktivní především v noci, se dvěma vrcholy aktivity, tj. 2 a 6 hodin po západu slunce. Za vlhka po dešti je aktivní i přes den. Nízké teploty a nízká vlhkost obecně potlačují aktivitu, (při teplotě pod 7 °C a nad 27 °C nebo při relativní vlhkosti vzduchu mimo optimální rozmezí 70-95% upadá do dormance). V oblastech původního výskytu se obvykle zdržuje v porostech volně rostoucích živných rostlin, kde se zároveň přes den skrývá. Uzavřené ulity se nacházejí na místech, kde jsou chráněny před vyschnutím. \n\nMá tenkou ulitu, což je i jedním z důvodů, proč hůře snáší zimy. Před zimou si vyhledává úkryt v chráněných místech (škvíry, trhliny a pukliny ve zdech atd.) nebo se zahrabe pod povrch půdy nebo mezi kameny a ulitu uzavře vápnitým slizovitým víčkem.\n\nMetabolismus se v zimním období sníží na 5–30 % jeho normální hodnoty, což se týká spotřeby kyslíku, výměny vody, rytmu srdce, činnosti nervové soustavy, syntézy bílkovin. Podle literárních údajů není schopen se zahrabat tak hluboko, aby byl před mrazem dostatečně chráněn. Z hlediska odolnosti k mrazu je charakterizován jako druh plže částečně tolerující mráz. Nejnižší teploty, kterým je schopen odolávat, se nejčastěji udávají v rozmezí od -2 °C do -5 °C, pod -10 °C vydrží obecně jen několik hodin. Vajíčka jsou vůči nízkým teplotám odolnější, čemuž se hlemýžď v oblastech mírného pásma přizpůsobuje kladením vajíček jen na jaře a na podzim. Údaje o mrazuvzdornosti hlemýždě do minus pěti stupňů Celsia jsou v rozporu se skutečností zjištěnou na území ČR, kde i dospělci hlemýždě přežili silné mrazy v letech 2011 – 2012.\nV nepůvodních oblastech výskytu se živí kromě volně rostoucích rostlin řadou plodin (zelenina, obilniny, citrusy, réva vinná ad.) a dalšími pěstovanými rostlinami, jako jsou okrasné květiny a keře. Ve svém původním prostředí požírá z volně rostoucích rostlin např. kopřivu dvoudomou (\"Urtica dioica\"), břečťan popínavý (\"Hedera helix\") nebo různé druhy trav.\n\nPříznaky napadení rostlin jsou podobné jako u jiných plžů, tj. nepravidelné otvory v listech s ponechanými hlavními žilkami, vyžrané otvory v plodech a slizovité stopy a trus na rostlinném materiálu. K potvrzení, že se jedná o hlemýždě, je třeba najít dospělce nebo nedospělé, ale už charakteristicky vybarvené jedince. Ti se mohou nacházet na rostlinách nebo v úkrytech v jejich okolí.\nHlemýžď kropenatý je vysoce ceněným jedlým druhem plže, především v Evropě, ale v současné době i v Asii, Americe a Africe, a je často chován na hlemýždích farmách. Jeho chov, vzhledem k možnosti získání poměrně levného masa s vysokým obsahem bílkovin (37–51 %), je podporován v řadě rozvojových zemí. Hlemýždí farmy jsou v současné době považovány za perspektivní směr udržitelné živočišné produkce. Je také využíván k výrobě kosmetických přípravků určených k péči o kůži a k lékařským účelům. V internetových obchodech je nabízen i k zájmovému chovu v domácnostech.\nHospodářské škody působené hlemýžděm jsou známé z řady zemí, jak na zelenině (např. zelí, kapusta, salát, rajče), na ovocných plodinách a révě vinné, tak i na okrasných rostlinách. V Kalifornii (USA) působí ztráty na produkci citrusů zvláště v deštivých letech, kdy napadení může přesahovat 1000 jedinců na jeden strom a ztráty na produkci plodů 40–50 %, ojediněle i 90–100 %. Ve vinohradnických oblastech Jihoafrické republiky mohou výnosové ztráty u révy dosáhnout až 25 %. Navíc slizovité stopy na hroznech znehodnocují jejich vzhled a brání možnosti využití hroznů k vývozním účelům. Na Novém Zélandu a v USA působí problémy také producentům kiwi (\"Actinidia chinensi\"s) jednak přímým poškozením plodů žírem, jednak tím, že v napadených porostech dochází k významnému zvýšení poškození plodů šedou hnilobou působenou houbou plíseň šedá \"Botrytis cinerea\". \n\nZavlečení hlemýždě kropenatého do nových oblastí může mít nepříznivý dopad i na původní ekosystémy a původní druhy plžů. Např. na Novém Zélandu je hlemýžď hojný v původních ekosystémech a představuje pro tyto systémy nebezpečí jednak potravními preferencemi, které mohou ovlivnit strukturu rostlinných společenstev, jednak produkcí slizu a výkalů, která může vést k ovlivnění rozkladných procesů v půdě, a dále potenciálem přenášet nové parazity, schopné napadat původní druhy plžů. \nSledování výskytu hlemýždě kropenatého je třeba provádět ve vhodných obdobích po dešti, kdy je aktivní i ve dne. Nejstarší, ale stále používanou metodou ochrany, využitelnou zejména na zahrádkách, je ruční sběr plžů a jejich následná likvidace. Kromě vyhledávání hlemýžďů v době, kdy jsou aktivní, je možné je sbírat v místech jejich úkrytů. Využitelnost této metody zvyšuje skutečnost, že hlemýžď žije ve skupinách a v přirozených úkrytech může být nalezeno větší množství jedinců pohromadě. Úkryty pro plže v okolí hostitelských rostlin, např. z ovlhčených prken, jutových pytlů nebo lepenky, je možné vytvářet i uměle. Metoda je účinná zejména tehdy, jsou-li ponechány jen pasti a jsou-li z okolí hostitelských rostlin odstraněny další možné úkryty (kameny, stavební odpad, husté porosty např. břečťanu, větve rostoucí blízko u země apod.). Další možností ochrany na zahrádkách jsou návnadové pasti, např. do země zahloubené nádoby plněné potravním atraktantem (např. pivem). Oblíbený způsob ochrany obsypáním záhonů popelem, pískem a jinými materiály, které brání plžům v pohybu, může sloužit na zahrádkách jen k zajištění krátkodobé ochrany.\n\nZ prostředků biologické ochrany se v citrusových sadech v Kalifornii na ploše přes 20 000 ha úspěšně používá jihoevropský dravý plž \"Rumina decollata\" (Linnaeus, 1758). V Jihoafrické republice je studována možnost využití původního dravého plže \"Natalina cafra\" (Férussac, 1821). V menších hospodářstvích může zajistit dlouhodobou ochranu proti hlemýždi v sadech a vinohradech vypouštění drůbeže (kachny, slepice, perličky) k jejich sběru na těchto pozemcích.\n\nOchrannou účinnost mají také pásy vysypané páleným vápnem nebo síranem měďnatým. Natření kmenů bordeauxskou jíchou k ochraně před průnikem hlemýždě do korun stromů je účinné až jeden rok. Nejobvyklejším způsobem ochrany v produkčních sadech a v dalších zemědělských plodinách je pesticidní ošetření. Ošetření moluskocidy však většinou nezajistí úplnou ochranu a je ho nutné kombinovat s dalšími metodami. V České republice jsou k ochraně proti plžům povoleny přípravky s účinnými látkami fosforečnan železitý (Ferramol, SLUXX, Zdravá zahrada přípravek proti slimákům), metaldehyd (Vanish Slug Pellets) a methiokarb (Mesurol Schneckenkorn). Přípravky s těmito účinnými látkami jsou k ošetřování proti hlemýždi úspěšně využívány v zemích, v nichž škodí. \n\n"}
{"id": "609477", "url": "https://cs.wikipedia.org/wiki?curid=609477", "title": "Calhoun County", "text": "Calhoun County\n\nCalhoun County je název jedenácti okresů ve Spojených státech amerických:\n"}
{"id": "609482", "url": "https://cs.wikipedia.org/wiki?curid=609482", "title": "Don Juan", "text": "Don Juan\n\nDon Juan (čti \"Don Chuan\", ) je fiktivní divadelní, filmová a literární postava volnomyšlenkáře a sukničkáře, která byla od 1. poloviny 17. století zpracována mnoha různými autory v mnoha různých podobách. Zároveň se jedná o výraz označující promiskuitní nebo v některých případech i hypersexuální jedince.\n\nPrvní zaznamenaným uměleckým dílem s Donem Juanem je divadelní hra španělského dramatika Tirso de Moliny, uvedená okolo roku 1630, \"Sevillský svůdce a kamenný host\" ( ). Pravděpodobně nejznámějším dílem tohoto druhu je opera \"Don Giovanni\" rakouského hudebního skladatele Wolfganga Amadea Mozarta. Tento archetyp použili ve své tvorbě například i Alexandr Sergejevič Puškin, Søren Kierkegaard, George Bernard Shaw a Albert Camus.\n\nModerní verzi tohoto tématu představují romány Juan v Americe a Juan v Číně (Eric Linklater).\n\n\n\n"}
{"id": "609483", "url": "https://cs.wikipedia.org/wiki?curid=609483", "title": "Arboretum Mlyňany", "text": "Arboretum Mlyňany\n\nArboretum Mlyňany (celým slovenským názvem \"Arborétum Mlyňany Slovenskej akadémie vied\") je chráněný areál na území obcí Tesárske Mlyňany a Vieska nad Žitavou v Nitranském kraji na Slovensku. Jde o nejvýznamnější dendrologický park na Slovensku, roste v něm kolem 2300 druhů dřevin.\n\nLeží v Žitavské pahorkatině východně od obcí Tesárske Mlyňany a Vieska nad Žitavou (příjezd od Viesky nad Žitavou). Mírné podnebí umožnilo po aklimatizaci pěstování řady stálozelených rostlin původem z teplejších klimatických oblastí. Současná rozloha areálu činí 61 hektarů.\n\nPark byl založen v roce 1892 šlechticem Dr. Štefanem Ambrózym, který svatbou s Antonií Migazzi získal část panství v Mlyňanech, k němuž přikoupil dubovo-habrový les u obce Vieska nad Žitavou. Na jeho okraji nechal postavit neoklasicistní zámeček (dokončen v roce 1894, věž v roce 1905) a okolí postupně přebudoval na park. Z původního lesa se zachovaly porosty v okrajových částech parku. Rozloha činila původně asi 40 hektarů. Po zemních pracích (terasy pod zámečkem) probíhala nejintenzivnější výsadba v letech 1905 až 1910. Ambrozy měl kontakt s řadou evropských dendrologů a použil zejména dřeviny původně ze Severní Ameriky a Východní Asie již částečně adaptované ve školkách v Západní Evropě. Zaměřil se zejména na introdukci stálozelených rostlin. Jeho zásadou bylo sadit rostliny pohromadě, aby napodobovaly přirozená společenství, odmítal umělé výsadby podle geometrických plánů, nekladl důraz na dekorativní vzhled.\n\nVýznamnou měrou se o rozvoj arboreta zasloužil také zahradník Jozef Mišák, kterému Ambrózy předal park v roce 1914, když opustil Mlyňany. Ve dvacátých letech Jozef Mišák s Karlem Dominem provedli podrobnou inventarizaci všech taxonů a výsledky publikovali v odborných časopisech. Díky tomu se arboretum stalo mezi odborníky v Evropě uznávaným. V zimě 1928/1929 silné mrazy až -32 st. Celsia vážně poškodily řadu stromů, zejména díky Mišákovi však park přežil. Od roku 1931 byl správcem zahradník Jozef Richtár. Ten usiloval o přechod arboreta pod státní správu, k němuž došlo v roce 1947. 30. května 1951 bylo vyhlášeno přírodní rezervací.\n\nOd roku 1953 přešlo pod správu Slovenské akademie věd. Pod vedením doc. Ing.  Františka Benčati, DrSc., jednoho z nejvýznamnějších slovenských dendrologů, se park transformoval ve významnou vědecko-vzdělávací instituci. Rozeběhla se fenologická pozorování a \"Index seminum\", který umožnil formou bezplatné výměny semen spolupráci s dalšími ústavy. Dokončila se také laboratoř pro fyziologii a anatomii rostlin. Doc. Benčať podnikl několik cest (v padesátých letech do Bulharska a na černomořské pobřeží Sovětského Svazu), vrcholem byla expedice do Číny v roce 1960. Tato vedla od severu Číny až na hranici subtropů. Část získaného materiálu byla znehodnocena opožděním zásilky, přesto však zůstalo velké množství semen. Výsledkem cesty bylo vybudování \"Experimentální plochy čínské dendroflóry\" od roku 1969, kdy byly první rostliny vypěstované ze semen připraveny k výsadbě (projekt doc. Ivana Tomašky). Tato se po dalších cestách (např. expedice do Střední Asie v roce 1964) rozšířila na \"Plochu východoasijské dendroflóry\" o rozloze 14 hektarů. V osmdesátých letech byl park po uvolnění zemědělských pozemků rozšířen o \"Plochu severoamerické dendroflóry\". Další expedice směřovaly do Severokorejské republiky (v letech 1982, 1983 a 1985) a stály na začátku budování \"Plochy korejské dendroflóry\". Dosud poslední částí je \"Plocha slovenské dendroflóry\" zahrnující dřeviny od nízkých poloh po vysokohorské polohy. Oficiální název se od roku 1947 několikrát měnil, současné pojmenování je používáno od roku 1994.\n\n\n"}
{"id": "609486", "url": "https://cs.wikipedia.org/wiki?curid=609486", "title": "Lietava", "text": "Lietava\n\nLietava může být:\n\n\n"}
{"id": "609487", "url": "https://cs.wikipedia.org/wiki?curid=609487", "title": "Don Juan (rozcestník)", "text": "Don Juan (rozcestník)\n\nDon Juan může být:\n\n"}
{"id": "609488", "url": "https://cs.wikipedia.org/wiki?curid=609488", "title": "Don Giovanni (rozcestník)", "text": "Don Giovanni (rozcestník)\n\nDon Giovanni může být: \n\n\n"}
{"id": "609491", "url": "https://cs.wikipedia.org/wiki?curid=609491", "title": "Gardner", "text": "Gardner\n\nGarner může být:\n\n\n\n\n\n\n"}
{"id": "609492", "url": "https://cs.wikipedia.org/wiki?curid=609492", "title": "Philippe Bozon", "text": "Philippe Bozon\n\nPhilippe Bozon (* 30. listopadu 1966 v Chamonix, Francie) je bývalý francouzský lední hokejista a v současné době hokejový trenér. Byl prvním francouzským hokejistou, který nastoupil v NHL.\n\nJako junior odehrál tři sezóny v severní Americe za Saint-Jean Castors v QMJHL. V roce 1987 se vrátil do francouzské hokejové ligy a hrával v týmech Mont-Blanc Hockey Club, Grenoble Métropole Hockey 38 (v jeho dresu se stal francouzským mistrem v roce 1991) a HC Chamonix.\nV letech 1991 až 1994 nastupoval za St. Louis Blues jako útočník především s defenzivními úkoly, příležitostně v útoku s Brettem Hullem. Celkem v NHL nastoupil ke 144 utkáním s bilancí 16 gólů a 25 asistencí. Po návratu hrál ve Francii a druhé švýcarské lize. Největších úspěchů dosáhl v německé hokejové lize v dresu Adler Mannheim, kterým v letech 1997, 1998 a 1999 významnou měrou přispel ke třem německým titulům v řadě. Závěr kariéry odehrál ve švýcarské hokejové lize za HC Lugano a Servette Ženeva.\n\nFrancii reprezentoval na čtyřech olympijských hrách (v letech 1988, 1992, 1998 a 2002) a jedenácti světových šampionátech. Na olympijských hokejových turnajích vstřelil celkem 14 gólu a zaznamenal 9 asistencí.\n\nPůsobí jako trenér (mimo jiné francouzská juniorská reprezentace), v roce 2010 trénoval HC Lugano.\n\nV roce 2008 byl jmenován členem Síně slávy Mezinárodní hokejové federace.\n\n"}
{"id": "609498", "url": "https://cs.wikipedia.org/wiki?curid=609498", "title": "Velmož", "text": "Velmož\n\nVelmož, nebo také magnát podle pozdně latinského \"magnas\", velký muž, z latinského \"magnus\" (velký), označuje šlechtice nebo jiného člověka ve vysokém společenském postavení, ke kterému jej mohl předurčit jeho původ, bohatství či jiné přednosti. Ve středověku se tento termín často užíval k odlišení výše postavených hrabat, earlů, vévodů aj., pod které zpravidla spadalo větší území, od baronů.\n\nV Polském království, Litevském velkoknížectví (později Republika obou národů) a některých dalších středověkých královstvích a říších byli velmoži sociální třídou bohatých a vlivné šlechty. Ve Španělsku existovala od pozdního středověku společenská třída nejvyšší šlechty, která se nazývala \"Grandeza de España\". Ve Švédsku byli ti nejbohatší aristokraté známí jako \"storman\" (v množném čísle \"stormän\"). Toto slovo mělo stejný význam jako velmož. V Maďarsku se nazývali \"Főrendiház\". V Anglii termín \"magnate\" představoval nesmírně vlivné šlechtice, o jejichž moc se postaral král Eduard III., když rozdělil své království mezi své syny spíše, než aby vybral jednoho, který by poté zdědil celé království. Následující konflikt mezi těmito magnáty a jejich následovníky o moc vedl k aristokratické válce známé jako války růží.\n\n"}
{"id": "609504", "url": "https://cs.wikipedia.org/wiki?curid=609504", "title": "Soudní řád správní", "text": "Soudní řád správní\n\nSoudní řád správní (ve zkratce SŘS nebo s. ř. s.) je název zákona č. 150/2002 Sb., který je základním procesním předpisem upravujícím správní soudnictví. Jeho zavedení do českého právního řádu bylo reakcí na nález Ústavního soudu ze dne 27. června 2001, sp. zn. Pl. ÚS 16/99 (publikováno pod č. 276/2001 Sb.), kterým byla zrušena celá tehdejší pátá část občanského soudního řádu, která do té doby správní soudnictví upravovala. Soudní řád správní upravuje nejen řízení před správním soudem, ale i organizaci tohoto typu soudnictví, např. poprvé na zákonné úrovni je normováno postavení a působnost Nejvyššího správního soudu. Ve správním soudnictví se dále subsidiárně použije občanský soudní řád a úprava správních soudů je také subsidiárně řešena v zákoně o soudech a soudcích.\n\nSprávní řád soudní se člení na celkem 6 částí:\n\n"}
{"id": "609511", "url": "https://cs.wikipedia.org/wiki?curid=609511", "title": "Ulágčny Char núr", "text": "Ulágčny Char núr\n\nUlágčny Char núr, někdy nazývané jen Char núr, což znamená \"Černé jezero\", ( ) je jezero v Zavchanském ajmaku na západě Mongolska. Vyplňuje údolí v pohoří Changaj východně od Kotliny Velkých jezer. Má rozlohu 84,5 km². Je 29,3 km dlouhé a průměrně 3,5 km široké (maximální šířka je 6,6 km). Průměrnou hloubku má 20 m a maximální 47 m. Celkový objem vody je 1,654 km³. Leží v nadmořské výšce 1980 m.\n\n"}
{"id": "609515", "url": "https://cs.wikipedia.org/wiki?curid=609515", "title": "Foylova válka", "text": "Foylova válka\n\nFoylova válka (v anglickém originále Foyle's War) je britský televizní seriál z roku 2002 podle námětu a scénáře, jehož autorem byl Anthony Horowitz (scénář napsal pro 17 epizod z 22). Jde o dvaadvacetidílný detektivní a kriminální seriál zasazený do společenského prostředí Velká Británie v době druhé světové války. Hlavní roli detektiva Foyla ztvárnil britský herec Michael Kitchen, další výrazné role zde vytvořili Anthony Howell, Honeysuckle Weeksová a Julian Ovenden. Převážná většina děje se odehrává ve městě Hastingsu a jeho okolí.\n\nJde o klasický kriminální seriál, který se vyznačuje neobvykle perfektním a věcným podchycením specifické dobové válečné atmosféry ve Velké Británii spojené se společenskými problémy oné doby, což jej činí velmi netradičním a svým způsobem i velice unikátním.\n\n\n"}
{"id": "609518", "url": "https://cs.wikipedia.org/wiki?curid=609518", "title": "Kanton Bièvres", "text": "Kanton Bièvres\n\nCanton de Bièvres je francouzský kanton v departementu Essonne v regionu Île-de-France. Vznikl 20. července 1967. Jeho střediskem je město Bièvres.\n"}
{"id": "609521", "url": "https://cs.wikipedia.org/wiki?curid=609521", "title": "Royal Jordanian", "text": "Royal Jordanian\n\nRoyal Jordanian Airlines (IATA kód: RJ, ICAO kód: RJA) jsou národními aerolinkami Jordánska se sídlem v hlavním městě Ammánu. Jako svou hlavní základnu využívají ammánské mezinárodní letiště královny Aliy a provozují mezinárodní, charterové i cargo lety do zemí na 4 kontinentech. \n\nSpolečnost je členem Organizace arabských leteckých dopravců (AACO) a v roce 2007 se připojila k alianci Oneworld. \n\nLetecká společnost byla založena 9. prosince 1963 dekretem jordánského krále Husajna I. a svou činnost zahájila o šest dní později. Původní název společnosti, \"Alia Airlines\", byl zvolen na počest královy třetí manželky, královny Aliy. Společnost založili soukromí podnikatelé s vlastním kapitálem, později byla odkoupena jordánskou vládou, která poskytla značné finanční prostředky pro její expanzi. \n\nSpolečnost začala provozovat své první lety s několika málo letadly (dva Handley Page Dart Herald a jeden Douglas DC-7) na mezinárodních trasách do Kuvajtu, Bejrútu a Káhiry. V roce 1964 přibyl do seznamu letadel další DC-7 a novou destinací se stala Džidda. O rok později vznikla první evropská pravidelná linka do Říma. V roce 1967 musela společnost z důvodů Šestidenní války zastavit veškerý svůj letecký provoz, především kvůli zničení obou DC-7 izraelskou armádou. Tato letadla byla po válce nahrazena novými nizozemskými letouny Fokker F-27. V roce 1968 začaly aerolinky létat do Nikósie, Benghází, Dahránu a Dauhá. V roce 1969 vzniklo několik evropských a asijských linek (vč. Mnichova, Teheránu a Istanbulu). \n\nV roce 1970 společnost do své flotily koupila první proudové letouny (Boeing 707, Boeing 727 a také Boeing 747, přezdívaný \"Jumbo Jet\"). Seznam letů se tak rozšířil o další destinace v Evropě, Asii a Africe. V roce 1975 se Alia Airlines zapsaly do historie tím, že zaměstnaly první arabskou pilotku (ženu). V roce 1979 se společnost stala zakládajícím členem Organizace arabských leteckých dopravců. \n\nV osmdesátých letech byl zaveden autorizovaný prodej letenek, rozšířil se seznam destinací a společnost byla přejmenována na současný název. V devadesátých letech vznikl nový rezervační systém a Royal Jordanian začaly jako první společnost létat do nově otevřeného letiště v Gaze. Aerolinky začaly spolupracovat s TWA a také založila svou dceřinou společnost Royal Wings, která poskytovala vnitrostátní lety. V říjnu 1998 začal v Royal Jordanian probíhat proces privatizace. \n\nV říjnu 2005 podepsala společnost smlouvu o koupi dvou letounů Q400 od SASu.\n\n17. října 2005 se Royal Jordanian staly členem Oneworld a byly první společností na Středním Východě, která do aliance vstoupila.\n\nRoyal Jordanian létají pravidelně do více než 50 světových destinací, včetně několika dálkových, jako např. New York, Montreal nebo Hong Kong.\n\nV červnu 2010 byl průměrný věk flotily 8, 8 let.\n\nPro cargo přepravu Royal Jordanian používají dva letouny Airbus A310-F (nosnost 35, 5 tuny) a jeden Boeing 737-200F (14, 5 tuny, používaný společností Transworld Aviation).\n\n"}
{"id": "609531", "url": "https://cs.wikipedia.org/wiki?curid=609531", "title": "Saint-Vrain (Essonne)", "text": "Saint-Vrain (Essonne)\n\nSaint-Vrain je francouzská obec v departementu Essonne, v regionu Île-de-France, 35 kilometrů jižně od Paříže.\n\nSousední obce: Marolles-en-Hurepoix, Leudeville, Vert-le-Petit, Cheptainville, Itteville, Lardy a Vert-le-Petit.\n\n\"Počet obyvatel\"\n\n\n"}
{"id": "609535", "url": "https://cs.wikipedia.org/wiki?curid=609535", "title": "Jamie Heward", "text": "Jamie Heward\n\nJamie Heward (* 30. března 1971 v Regina (Saskatchewan)) je bývalý kanadský hokejový obránce a trenér.\n\nByl draftován v roce 1989 v 1. kole, celkově 16. týmem Pittsburgh Penguins.\n\nV lize WHL odehrál 4 sezony (1987/91) za tým Regina Pats. Poté odehrál 3 sezony (1991/94) v lize IHL v týmech Muskegon Lumberjacks kde odehrál jednu sezonu a Cleveland Lumberjacks kde odehrál dvě sezony.\n\nSezonu 1994/95 odehrál ve výběru Kanaďanů.\n\n4. května 1995 podepsal smlouvu s týmem Toronto Maple Leafs jako volný hráč.\nSezonu 1995/96 měl debut v NHL za tým Toronto Maple Leafs kde odehrál pět zápasů a zbytek sezony odehrál na farmě za tým St. John's Maple Leafs kde odehrál 73 zápasů a 3 zápasy v playoff.\n\nSezonu 1996/97 měl střídavě starty mezi ligou NHL za tým Toronto Maple Leafs a ligou AHL za tým St. John's Maple Leafs.\n\n31. července 1997 podepsal smlouvu s týmem Philadelphia Flyers jako volný hráč. Za Flyers neodehrál žádný zápas a hrál na farmě v týmu Philadelphia Phantoms, kde pomohl vybojovat Calderův pohár.\n\n10. srpna 1998 podepsal smlouvu s týmem Nashville Predators jako volný hráč. V Nashvillu odehrál celou sezonu 1998/99.\n\n27. července 1999 podepsal smlouvu s týmem New York Islanders jako volný hráč. V New York Islanders odehrál celou sezonu 1999/00.\n\n26. května 2000 přestoupil do nového klubu NHL Columbus Blue Jackets. V týmu odehrál 2 sezony a v sezoně 2001/02 odehrál 14 zápasu v lize AHL v týmu Syracuse Crunch.\n\n17. dubna 2002 podepsal smlouvu s týmem HC Servette Genève jako volný hráč.\nV lize NLA strávil 3 roky ve které změnil v každé sezoně tým.\nPrvní sezonu 2002/03 v NLA odehrál v týmu HC Servette Genève, druhou sezonu 2003/04 odehrál v týmu ZSC Lions ve kterém si zahrál playoff a třetí sezonu odehrál v týmu SC Langenthal.\n\n12. srpna 2005 se vrátil do zámoří kdy podepsal smlouvu s týmem Washington Capitals jako volný hráč.\n\n27. února 2007 byl vyměněn do týmu Los Angeles Kings za budoucí vyrovnání.\n\n13. srpna 2007 odchází ze zámoří a podepsal smlouvu s týmem SKA Petrohrad jako volný hráč. V Petrohradu nahradil obránce Jana Platila, a v týmu Petrohrad odehrál celou sezonu.\n\n1. ledna 2009 v zápase Tampa Bay Lightning proti Washington Capitals ve 3.třetině v čase 13:19 ho Alex Ovečkin tvrdě srazil o mantinel zůstal ležet a byl převezen do nemocnice. To byl jeho poslední zápas jeho kariéry.\n\nZa 9 odehraných sezon v NHL neodehrál žádný zápas playoff.\n\nJeho bývalí spoluhráč Alexandr Ovečkin z Washingtonu Capitals ho tvrdě srazil o mantinel a utrpěl otřes mozku.\n\n4. března 2009 kdy byl zraněny byl vyměněn společně s Olafem Kölzigem který byl rovněž taky zraněný, Andym Rogersem a 4. kolo draftu 2009 do týmu Toronto Maple Leafs za Richarda Petiota.\n\n\n\n"}
{"id": "609540", "url": "https://cs.wikipedia.org/wiki?curid=609540", "title": "Saint-Vrain", "text": "Saint-Vrain\n\nSaint-Vrain je:\n\n"}
{"id": "609544", "url": "https://cs.wikipedia.org/wiki?curid=609544", "title": "Milešov (zámek)", "text": "Milešov (zámek)\n\nZámek Milešov je hrad přestavěný na renesanční a později na barokní zámek na skalnatém kopci v Milešově u Velemína v okrese Litoměřice v Ústeckém kraji. Nedaleko odtud, směrem na sever, se vypíná nejvyšší hora Českého středohoří Milešovka. Zámek je chráněn jako kulturní památka České republiky.\n\nPůvodní hrad zde vznikl již v průběhu 14. století, ale prvním známým majitelem byl v roce 1391 Petrman z Milešova. Ve 14. století patřil rodu rodu Kaplířů ze Sulevic. Na místě někdejšího hradu si na konci 16. a na počátku 17. století postavil Bohuslav Kaplíř na skalnatém návrší původně jednokřídlý renesanční zámek. V letech 1662–1676 byl zámek znovu přestavěn a rozšířen v barokním slohu. Závěr přestavby řídil architekt Antonín Porta.\nV současnosti zámek není pro veřejnost přístupný, nachází se v něm nemocniční zdravotnické zařízení – léčebna dlouhodobě nemocných.\n\nJádro gotického hradu bylo vhledem k velikosti skály zřejmě velmi malé. Dochovala se z něj spodní část bergfritu, ale celý zbytek jádra zabral goticko-renesanční palác postavený na přelomu 15. a 16. století. Podobu předhradí neznáme, protože ho překryly úpravy spojené se zámeckými přestavbami.\n\nMezi nejzachovalejší památky na zámku patří štuková výzdoba, barokní zámecká kaple z roku 1775 a zahradní pavilon.\n\n\n\n"}
{"id": "609557", "url": "https://cs.wikipedia.org/wiki?curid=609557", "title": "Michal Kaňka", "text": "Michal Kaňka\n\nMichal Kaňka (* 23. května 1960, Praha) je český violoncellista z významného rodu Kaňků. \n\nStudoval hru na violoncello na Pražské konzervatoři u profesorů Mirko Škampy, Viktora Moučky a Josefa Chuchra, krátkodobě také v zahraničí u Paula Torteliera a Andrého Navarry. Během studií se zúčastnil 32 národních i mezinárodních soutěží. Nejvýznamnějšími úspěchy jsou laureátský titul v Mezinárodní soutěži Petra Iljiče Čajkovského v Moskvě 1982, 1. cena na mezinárodní soutěži Pražské jaro v roce 1983 a vítězství na mezinárodní soutěži ARD v Mnichově 1986.\n\nVystupoval sólově v Evropě, USA i Japonsku. Od roku 2003 je čestným sólistou Symfonického orchestru Českého rozhlasu. Od roku 1993 nahrává výhradně pro francouzskou firmu Praga digitals, kde mu již vyšlo přes 30 sólových CD. Od roku 1986 je členem Pražákova kvarteta, se kterým vystupoval na nejvýznamnějších pódiích celého světa.\n\nOd října 2011 působí jako pedagog sólového violoncella na katedře strunných nástrojů Hudební a taneční fakulty Akademie múzických umění v Praze.\n\nOd září 2013 začal svojí pedagogickou činnost na Pražské konzervatoři.\n\nV září 2014 byl jmenován předsedou Stálé soutěžní komise Pražského jara.\n\nOd října 2016 působí ve Správní radě Nadace Bohuslava Martinů.\n\nOd dubna 2017 zastává pozici violoncellisty ve Wihanově kvartetu.\n\nV roce 2018 byl nominován do Umělecké rady Mezinárodního hudebního festivalu Pražské Jaro.\n\n"}
{"id": "609559", "url": "https://cs.wikipedia.org/wiki?curid=609559", "title": "Pohár UEFA 2004/05", "text": "Pohár UEFA 2004/05\n\nSezóna 2004/05 byla 47. sezónou Poháru UEFA. Finále se hrálo 18. května 2005 na Estádio José Alvalade v Lisabonu. Obhájcem titulu byl španělský celek Valencia CF. Vítězem se stal ruský celek CSKA Moskva.\n\nPoprvé byl použit hrací systém se základními skupinami.\n\nVyloučené týmy: Tobol Kostanaj FK a FK Kajrat Almaty.\n\n"}
{"id": "609561", "url": "https://cs.wikipedia.org/wiki?curid=609561", "title": "Zákon o soudech a soudcích", "text": "Zákon o soudech a soudcích\n\nZákon o soudech a soudcích je zkrácený název zákona č. 6/2002 Sb., o soudech, soudcích, přísedících a státní správě soudů a o změně dalších zákonů (zákon o soudech a soudcích). Upravuje jak organizaci českých soudů, včetně jejich státní správy, tak postavení soudce, přísedícího a justičního čekatele. Pro věci správního soudnictví je tento zákon subsidiární vůči soudnímu řádu správnímu.\n\nCelý zákon se člení na 12 částí, první část, která jediná se zabývá problematikou soudů a soudců, se dále člení na 4 hlavy. Zákon má také 7 příloh:\n\n\nPřílohy:\n\n\n"}
{"id": "609564", "url": "https://cs.wikipedia.org/wiki?curid=609564", "title": "Fritz Haarmann", "text": "Fritz Haarmann\n\nFriedrich Heinrich Karl \"Fritz\" Haarmann, známý jako \"Řezník z Hannoveru\" (25. října 1879 – 15. dubna 1925) byl německý sériový vrah a kanibal který zabil nejméně 24 mladých mužů.\n\nFritz Haarmann se narodil jako šesté dítě chudým rodičům. Matka si přála holčičku, a když se narodil Fritz, začala ho matka oblékat do dívčích šatů. Malý Fritz si často hrál s panenkami a byl šťastný.\n\nVe škole mu brilantně šla gymnastika, zato neovládal mužské kolektivní sporty. Již tehdy měl problémy se svou homosexualitou, kdy obtěžoval své spolužáky. Několikrát navštívil psychiatrickou léčebnu.\n\nRoku 1897 vstoupil Haarmann do armády, z níž však byl brzy propuštěn, zčásti kvůli své homosexualitě, a byl označen za nesociální osobnost. Úřední cestou byl uznán za invalidního důchodce.\n\nMusel se vrátit do Hannoveru, kde začal pašovat a krást. Svou první vraždu spáchal na konci první světové války.\n\nV září 1918 byl Haarmann přistižen při sexuálním styku s nezletilým a byl odsouzen na devět měsíců. Policie ho hledala kvůli zmizení pobudy Friedela Rotha, který byl s Haarmannem naposled viděn. Když však přišli strážníci do Haarmannova bytu a viděli ho při styku s chlapcem, zapomněli na pravý důvod prohlídky.\n\nRoku 1919 vyšel Haarmann z vězení a vraždil dál. Své oběti si hledal na Hannoverském nádraží a lákal je k sobě domů na jídlo, cigarety a nocleh. Do \"karet\" mu hrála německá poválečná inflace.\n\nNa nádraží objevil i mladého běžence Hanse Granse, který se však Haarmannovi líbil, a nechal ho žít. Grans však jednou Haarmanna přistihl při vraždě, ale na policii nešel.\n\nJeho modus operandi bylo, že oběť znásilnil, prokousl jí hrdlo a rozporcoval. Jejich maso poté prodával na černém trhu jako fajnové vepřové na řízky (proto byl později obviněn z kanibalismu, ale nikdy se k němu nepřiznal). Grans mezitím prodával oblečení a věci obětí.\n\nV řece Leine bylo roku 1924 nalezeno asi několik lebek a kostí, které patřily asi 22 lidem. Mezi podezřelými byl i Haarmann, který však byl ze seznamu vyškrtnut hlavně proto, že dělal policejního informátora. Pravděpodobně se paktoval i s mafií coby agent provokatér (podobně jako Jevno Azef).\n\nHaarmann se však v podstatě udal sám, když na policejní stanici přivedl chlapce, který ho údajně napadl. Chlapec strážníkovi vylíčil, jak ho chtěl Haarmann znásilnit a že pokud se mu nepodvolí, skončí \"jako ti druzí\".\n\nHaarmann a Grans byli zatčeni a při domovní prohlídce bylo nalezeno oblečení obětí. Haarmann se přiznal ke 2 vraždám.\n\nSoud začal 8. prosince 1924. Haarmann spoléhal na svůj status udavače, a že tak bude brzy osvobozen. Grans se naopak hájil, ale Haarmannovi se podařilo obvinit ho ze dvou vražd.\n\nHaarmann i Grans byli nakonec odsouzeni k trestu smrti. Před popravou se Haarmann přiznal, že Granse křivě obvinil. Gransův proces byl obnoven a Grans byl odsouzen na 12 let vězení.\n\nHaarmann byl popraven gilotinou 15. dubna 1925.\n\n"}
{"id": "609567", "url": "https://cs.wikipedia.org/wiki?curid=609567", "title": "Rappresent", "text": "Rappresent\n\nRappresent je taneční formace, která se reprezentuje v současných tanečních stylech street dance a break dance. Působí v Karlových Varech a funguje už téměř 12 let.\n\nV roce 2003 se skupina zaregistrovala jako občanské sdružení.\n\nTanečníci z Rappresent Crew pořádají taneční kurzy pro téměř pro každého. Vyučují základy stylů hip hop, new style, hype, house dance, lockin, poppin, krump a break dance. Účinkují také na komerčních tanečních show a v neposlední řadě na soutěžním poli tuzemském i zahraničním.\n\n\n"}
{"id": "609575", "url": "https://cs.wikipedia.org/wiki?curid=609575", "title": "Antikleia", "text": "Antikleia\n\nV řecké mytologii Antikleia (Ἀντίκλεια) byla dcera Autolycuse a Amphithea a matkou Odyssea Laërtského (ačkoliv někteří hovoří o Sisifovi). Byla také vnučka boha Herma, (který byl otcem jejího otce, Autolycuse). \n\nV 12. knize eposu \"Odysseia\" jde Odysseus do podsvětí, aby požádal o věštbu mrtvého proroka Theresiase. V podsvětí se setká s mnoha zemřelými, včetně své matky Antikleii. Zpočátku ji odmítá mít ve své blízkosti, jelikož čeká na Theresiase. Po rozhovoru s ním však začne se svou matkou hovořit. Antikleia se Odyseea ptá, proč je v posvětí, když je živý. On jí vypráví o své dlouhé cestě domů a o různých strastech na ní. Pak se jí Odysseus ptá, jak zemřela. \"Žalem po Tobě\", odpovídá mu Antikleia. Dále mu prozradí, že jeho otec Laërtes (Odysseův otec), \"truchlí neustále\" pro Odysseovi a žije v kůlně na venkově, oblečený v hadrech a spí na podlaze. Antikleia mu říká, že jeho žena Penelope je svými nápadníky nucena se znovu vdát, ale zatím díky své chytrosti odolává. Jejich syn Telemachos zatím spravuje království. Odysseus se snaží třikrát obejmout svou matku, ale zjistí, že je nehmotná, a ruce jí prostě projdou. Antikleia vysvětluje, že je jako ostatní pouhým stínem. Odysseus odchází zpět do světa živých.\n\nPodle některých pozdějších zdrojů byl Odysseus synem Antikleii a Sisyfa, nikoliv Laërtese. V této verzi příběhu Autolycus, neslavný podvodník, ukradl Sisyfovi dobytek. Sisyfos však poznal svůj dobytek, a zatímco svědkové se s Autolycusem dohadovali, Sisyfos svedl (nebo v některých verzích znásilnil) Antikleiu, Autolycusovu dceru. Odysseus byl výsledek tohoto nemaželského spojení. \n\nHomérova Odysseia, \"Kniha XI\". Překlad: Lombardo, Stanley. Indianapolis, USA: Hackett, 2000.\n\n"}
{"id": "609578", "url": "https://cs.wikipedia.org/wiki?curid=609578", "title": "Ferdinand II. Leónský", "text": "Ferdinand II. Leónský\n\nFerdinand II. Leónský (1137 – 22. leden 1188) byl král Leónu a Galicie v letech 1157 – 1188. Pocházel z burgundsko-Ivrejské dynastie. Byl druhorozeným synem kastilského, leónského a galicijského krále Alfonse VII. Byl pohřben v katedrále Santiago de Compostela.\n"}
{"id": "609584", "url": "https://cs.wikipedia.org/wiki?curid=609584", "title": "Alfons IX. Leónský", "text": "Alfons IX. Leónský\n\nAlfons IX. Leónský (15. srpna 1171 – 23. září 1230) byl král Leónu a Galicie v letech 1188 – 1230.\n\nPocházel z burgundsko-Ivrejské dynastie. Byl synem leónského a galicijského krále Ferdinanda II. Byl posledním samostatným leónským králem. Po jeho smrti se stal králem jeho syn Ferdinand III., který sjednotil Kastilské a Leónské království.\n"}
{"id": "609585", "url": "https://cs.wikipedia.org/wiki?curid=609585", "title": "Městský soud v Brně", "text": "Městský soud v Brně\n\nMěstský soud v Brně vykonává soudnictví na území statutárního města Brna, pro okolní obce je zřízen Okresní soud Brno-venkov. Na rozdíl od Městského soudu v Praze je soudem okresním a proto je jeho odvolacím soudem Krajský soud v Brně. Rozhoduje tedy jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je stejně jako správní soudnictví svěřena krajskému soudu.\n\nSoud sídlil do roku 2009 na více místech Brna: v budově krajského soudu na Rooseveltově ulici, na Moravském náměstí 2 a také na Malinovského náměstí 4. Poté se přestěhoval do Justičního areálu Brno, který se nachází mezi ulicemi Renneská a Heršpická u řeky Svratky. Zde sídlí společně s Okresním soudem Brno-venkov, Městským státním zastupitelstvím v Brně a Okresním státním zastupitelstvím Brno-venkov. Co do počtu soudců jde spolu s ostravským o největší české okresní soudy.\n\nRoku 1850 vznikly v rozšířeném zemském hlavním městě Brně tři okresní soudy, \"Okresní soud pro Brno-vnitřní město\", který se dělil do dvou sekcí a který zahrnoval jen bývalé královské město vymezené hradbami, a \"Okresní soud pro Brno-horní předměstí\" a \"Okresní soud pro Brno-dolní předměstí\", jejichž působnost se vztahovala jak na předměstí tehdy připojená k Brnu, tak i na několik v té době venkovských obcí. O pět let později byly ale zrušeny a soudní moc na okresní úrovni obvykle vykonával smíšený okresní úřad, pro město Brno a jeho okolí však vznikly dva „městské delegované okresní soudy“ v sídle zemského soudu, jeden pro věci civilní a druhý pro věci trestní. Tento stav vydržel dlouhou dobu, ovšem po roce 1892 působil jak v zemském hlavním městě, tak v jeho tehdejším okolí již jen \"Okresní soud trestní v Brně\", pouze pro město působil \"Okresní soud civilní pro Brno-město\" a pro venkovské obce byl zřízen \"Okresní soud civilní pro Brno-okolí\". Ani po vzniku Velkého Brna roku 1919 se územní působnost městského civilního soudu nerozšířila a venkovský tak i nadále fungoval pro nově získané brněnské městské části. Vládou bylo sice navrženo oba okresní civilní soudy sloučit, k tomu ale tehdy nedošlo.\n\nSjednocení nastalo až roku 1949, kdy byl pro celý obvod brněnského okresního národního výboru zřízen nový \"Okresní soud civilní v Brně\" a dosavadní civilní soudy pro Brno-město a Brno-okolí zanikly. Trestní okresní soud existoval i nadále, nicméně roku 1960 došlo k dalším změnám. Všechny soudy byly rozděleny podle jednotlivých okresů a v Brně byly navíc sloučeny specializované trestní a civilní soudy, takže existoval už jen jeden soud s působností pouze pro území okresu Brno-město s názvem \"Okresní soud Brno-město\". K přejmenování na \"Městský soud v Brně\" došlo v souvislosti s přijetím zákona o městě Brně počátkem roku 1969 a tento název mu už zůstal.\n\n"}
{"id": "609586", "url": "https://cs.wikipedia.org/wiki?curid=609586", "title": "Tyró", "text": "Tyró\n\nV řecké mytologii Tyró (Τυρώ) byla dcerou Salmónea, vzala si Kréthea, ale milovala Enipea. Porodila Peliáa a Nélea, Poseidónovy syny. S Krétheem měla Aesona, Persea, a Amythaona.\n\nJejí otec, Salmoneus, byl bratr Athamánta a Sisyfa. Tyró byla ženatá s Krétheem (s ním měla tři syny – Aesona, Amythaona a Perenta), ale milovala Enipeuse, říčního boha. Pronásledovala ho, ale on její lásku odmítal. Jednou se Poseidón přestrojil za Enipea a z jejich lásky se narodila dvojčata Pelias a Neleus. Tyró pohodila své syny v horách, které zachránil pastevec a vychoval je jako vlastní.\n\nKdyž dosáhli dospělosti, vyhledali Pelias a Neleus svou matku Tyró a zabil její macechu Sidero, za to, že týrala jejich matku. (Salmoneus se oženil s Sidero poté, co Alkidike – jeho žena a matka Tyró – zemřela) Sidero se ukryla v chrámu bohyně Hery, ale Pelias ji zabil stejně, za což ho bohyně Hera nenáviděla – a proto chránila Iasóna a Argonauty v jejich dlouhé cestě za Zlatým rounem. Peliáův nevlastní bratr Aesón byl otcem Íason. Brzy poté si Sisyfos vzal Tyró a měl s ní dvě děti. Jejich děti měl zabít Salmoneus, takže Tyró je zabila sama, aby zachránila svého otce.\n\n"}
{"id": "609587", "url": "https://cs.wikipedia.org/wiki?curid=609587", "title": "Sancho III. Kastilský", "text": "Sancho III. Kastilský\n\nSancho III. Kastilský ( \"Sancho III de Castilla\", 1134, Toledo – 31. srpna 1158, Toledo) byl král Kastílie a Toleda v letech 1157 a 1158 z burgundsko-Ivrejské dynastie. Založil Řád calatravských rytířů.\n\nByl vytouženým prvorozeným synem kastilského krále Alfonse VII. a Berenguely, dcery barcelonského hraběte Ramona Berenguera III. Roku 1149 byl titulován jako \"král Nájery\" a aktivně se zúčastnil bojů s Almohady.\n\n30. ledna 1151 se v Calahoře oženil s Blankou, dcerou navarrského krále Garcíi VI. Blanka roku 1156 zemřela zřejmě na následky druhého porodu. Sancho se znovu neoženil. Když jeho otec roku 1157 umíral, rozdělil dědictví mezi Sancha a mladšího Ferdinanda tak, že Sancho dostal Kastílii a bratr León. V květnu 1158 bratří vyřešili vzájemné rozmíšky tzv. smlouvou ze Sahagúnu. V srpnu 1158 Sancho po roce vlády zemřel a poručníkem jeho nezletilého syna se stal bratr Ferdinand.\n"}
{"id": "609592", "url": "https://cs.wikipedia.org/wiki?curid=609592", "title": "Theodora I.", "text": "Theodora I.\n\nTheodora Byzantská ( Θεοδώρα) (497 Konstantinopol – 28. června 548) byla manželka byzantského císaře Justiniána I.\n\nNarodila se kolem roku 497 v tehdejší Konstantinopoli jako dcera krotitele medvědů v cirku. Byla prý velmi krásná, ale jelikož pocházela z chudé rodiny, pracovala jako herečka, což v té době znamenalo i prostitutka. Není známo, kdy se seznámila s Justiniánem, ale roku 525 se za něho provdala v chrámu Boží moudrosti, a to i přesto, že byl sňatek následníka trůnu s herečkou nepřípustný. Justinián proto nejprve zrušil zákony, které to zakazovaly. Během povstání Níká v roce 532 byl chrám Hagia Sofia zničen, Justinián však nechal postavit nový, vysvěcený v prosinci 537.\n\nI když to od Theodory lid nečekal, byla moudrá a dobrá císařovna. Potlačila výše zmíněné rozsáhlé povstání, čímž Justiniánovi zachránila trůn, vydala zákon, podle kterého mají dcery stejná dědická práva jako synové. Dále vydala výnos proti kuplířství, často cestovala zemí a starala se o výstavbu sídelního města. Justinián Theodoru miloval až do konce jejího života.\n\nTheodora zemřela ve svém rodném městě – Konstantinopoli, pravděpodobně na rakovinu.\n\n"}
{"id": "609596", "url": "https://cs.wikipedia.org/wiki?curid=609596", "title": "Okresní soud Brno-venkov", "text": "Okresní soud Brno-venkov\n\nOkresní soud Brno-venkov je okresní soud se sídlem v Brně, ale s působností pouze pro okolní obce, protože pro statutární město Brno je jako okresní soud zřízen Městský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu svěřenou krajskému soudu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), který také rozhoduje o odvoláních proti rozhodnutím okresního soudu.\n\nSoud sídlil do roku 2009 v Brně na ulici Příkop, poté se přestěhoval do Justičního areálu Brno, který se nachází mezi ulicemi Renneská a Heršpická u řeky Svratky. Zde sídlí společně s Městským soudem v Brně, Okresním státním zastupitelstvím Brno-venkov a Městským státním zastupitelstvím v Brně.\n\nVe druhé polovině 19. století vznikl pro obce okolo Brna občanskoprávní \"Okresní soud civilní pro Brno-okolí\", pro trestní agendu existoval \"Okresní soud trestní v Brně\", jeho územní působnost se ale vztahovala i na samotné zemské hlavní město. V obvodu dnešního okresního soudu navíc fungovaly i obecné okresní soudy v Ivančicích, Tišnově a Židlochovicích. Takový stav vydržel až do roku 1949, kdy v soudní organizaci postupně došlo k několika změnám a po roce 1960 již v okrese Brno-venkov existoval jen jeden obecný okresní soud.\n\nObvod Okresního soudu Brno-venkov se zcela neshoduje s okresem Brno-venkov, patří do něj území jen těchto obcí:\n\nBabice nad Svitavou •\nBabice u Rosic •\nBílovice nad Svitavou •\nBiskoupky •\nBlažovice •\nBlučina •\nBraníškov •\nBratčice •\nBřezina •\nČebín •\nČeská •\nČučice •\nDeblín •\nDolní Kounice •\nDomašov •\nDrásov •\nHajany •\nHeroltice •\nHlína •\nHolasice •\nHostěnice •\nHradčany •\nHrušovany u Brna •\nHvozdec •\nChudčice •\nIvančice •\nJavůrek •\nJinačovice •\nJiříkovice •\nKanice •\nKetkovice •\nKobylnice •\nKovalovice •\nKratochvilka •\nKupařovice •\nKuřim •\nLažánky •\nLedce •\nLelekovice •\nLesní Hluboké •\nLitostrov •\nLomnička •\nLukovany •\nMalešovice •\nMalhostovice •\nMaršov •\nMedlov •\nMělčany •\nMěnín •\nModřice •\nMokrá-Horákov •\nMoravany •\nMoravské Bránice •\nMoravské Knínice •\nMoutnice •\nNebovidy •\nNelepeč-Žernůvka •\nNěmčičky •\nNeslovice •\nNesvačilka •\nNosislav •\nNová Ves •\nNové Bránice •\nOdrovice •\nOchoz u Brna •\nOmice •\nOpatovice •\nOřechov •\nOslavany •\nOstopovice •\nOstrovačice •\nOtmarov •\nPodolí •\nPonětovice •\nPopovice •\nPopůvky •\nPozořice •\nPrace •\nPravlov •\nPrštice •\nPředklášteří •\nPříbram •\nPřibyslavice •\nPřísnotice •\nRadostice •\nRajhrad •\nRajhradice •\nRebešovice •\nRosice •\nRozdrojovice •\nRudka •\nŘícmanice •\nŘíčany •\nŘíčky •\nSentice •\nSilůvky •\nSivice •\nSkalička •\nSobotovice •\nSokolnice •\nStanoviště •\nStřelice •\nSvatoslav •\nSyrovice •\nŠerkovice •\nŠlapanice •\nŠtěpánovice •\nTelnice •\nTěšany •\nTetčice •\nTišnov •\nTrboušany •\nTroubsko •\nTvarožná •\nÚjezd u Brna •\nÚjezd u Rosic •\nUnkovice •\nÚsuší •\nVelatice •\nVeverská Bítýška •\nVeverské Knínice •\nViničné Šumice •\nVohančice •\nVojkovice •\nVranov •\nVšechovice •\nVysoké Popovice •\nZakřany •\nZálesná Zhoř •\nZastávka •\nZbraslav •\nZbýšov •\nŽabčice •\nŽatčany •\nŽelešice •\nŽelezné •\nŽidlochovice\n\n"}
{"id": "609599", "url": "https://cs.wikipedia.org/wiki?curid=609599", "title": "Peter Tosh", "text": "Peter Tosh\n\nPeter Tosh, vlastním jménem Winston Hubert McIntosh (19. října 1944 – 11. září 1987) byl jamajský zpěvák, skladatel, kytarista a rastafarián. Spolu s Bobem Marleym a Bunnym Wailerem tvořil jádro skupiny The Wailers. Proslavily ho skladby jako „Legalize It“, která se stala hymnou zastanců legalizace marihuany, ale i „Feel No Way“ a předělávka „Johnny B. Goode“ od Chucka Berryho.\n\nZemřel roku 1987, kdy byl zastřelen během přepadení v jeho domě na Jamajce.\n\n\n\n"}
{"id": "609600", "url": "https://cs.wikipedia.org/wiki?curid=609600", "title": "Pavel Žídek", "text": "Pavel Žídek\n\nPavel Žídek, známý jako Pavel Pražský (Paulus de Praga), Paulirinus, (1413 Praha – 1471 tamtéž) byl český polyhistor. Narodil se do židovské rodiny, studoval filosofii na vídeňské univerzitě, kde se stal mistrem svobodných umění a konvertoval ke katolicismu. Poté studoval v Padově a Bologni, roku 1442 se stal doktorem práv a lékařství, poté byl v Řezně vysvěcen na kněze a vrátil se do Prahy. Zde se stal univerzitním mistrem, ale byl kališnickou opozicí záhy vyhnán. Jako mistr také působil v Krakově a poté přešel do Vratislavi, kde byl zatčen kvůli psaní proti Janu Kapistránovi a v roce 1453 propuštěn do Čech, vrátil se do Krakova, kde byl opět kvůli Kapistránovi zatčen a uvězněn. V roce 1455 propuštěn a uchýlil do Plzně, kde pracoval ve skromných podmínkách na své knize o dvaceti umění, po přesídlení na dvůr krále Jiřího z Poděbrad pracoval na svém nejznámějším českém díle \"Jiří\"(\"ho\") \"správovna\".\n\n\n"}
{"id": "609601", "url": "https://cs.wikipedia.org/wiki?curid=609601", "title": "Šestý buddhistický koncil", "text": "Šestý buddhistický koncil\n\nŠestý buddhistický koncil se konal poblíž pagoby \"Kaba Aye\" v Yangonu (dříve Rangon) v roce 1954. Koncil organizovala barmská vláda pod vedením premiéra U Nu. Během krátké doby byla vystavěna velká jeskyně \"Maha Passana Guha\", která je nápodobou indické jeskyně \"Saptaparna\", kde se konal první buddhistický koncil. Podobně jako i u předchozích koncilů bylo účelem setkání potvrzení a zachování původního Buddhova učení Dhamma-Vinaya.\n\nŠestý koncil je výjimečný ve dvou ohledech: jednak se jej účastnilo 2500 učených mnichů školy theraváda z osmi tradičně buddhistických zemí Jihovýchodní Asie (Barma, Kambodža, Indie, Laos, Nepál, Srí Lanka a Thajsko), jednak je poprvé historicky doložena přítomnost mnichů evropského původu (ctihodný Nyánatiloka Maháthera a ctihodný Nyánaponika Maháthera). Závěrečným editorem (\"Osana\") a tazatelem (\"Pucchaka\") se stal nejvýznačnější mnich 20. století, ctihodný Mahási Sayadaw, kterému na otázky odpovídal ctihodný Bhadanta Vicittasarabhivamsa. \n\nDva roky trvala recitace celého páli kánonu společně s pečlivou editorskou prací mnichů z výše zmíněných zemí, na jejímž konci, na Vesakha 24. května 1956, přesně 2500 let po Buddhově parinibbáně byl kompletní páli kánon připravený pro tisk. Celý páli kánon je dnes dostupný na CD.\n\n\n"}
{"id": "609607", "url": "https://cs.wikipedia.org/wiki?curid=609607", "title": "Koch Industries", "text": "Koch Industries\n\nKoch Industries, Inc. (IPA: /ˈkoʊk/) je americký soukromý konglomerát energetických společností, který sídlí v městě Wichita v Kansasu.\n\nKoch Industries Incorporated vlastní společnosti:\n\nPobočky a dceřiné firmy Koch Industries podnikají v mnoha oblastech – ve výrobě, obchodu a investicích; též v primárních odvětvích těžby, zpracování a distribuci ropy, chemikálií, energie, vláken, polymerů a podobných surovin, minerálů, hnojiv, papíru, vybavení v zemědělském a chemicko-technologickém sektoru, finančnictví, obchodování s komoditami atd.\n\nV roce 2008 dosáhly Koch Industries obratu 98 miliard dolarů a jsou (po korporaci Cargill) považovány za druhou největší soukromou společností ve Spojených státech. Koch má cca 80 tisíc zaměstnanců téměř v 6 desítkách zemích v Severní a Jižní Americe, Blízkém Východě, Asii, Austrálii, Africe a Evropě (včetně České republiky).\n\nSpolečnost nese jméno Freda C. Kocha, chemika, který byl v roce 1940 spoluzakladatelem Wood River Oil and Refining Company (později se přejmenovala po něm). Fred C. Koch začal využíval inovativní proces zpracování surové nafty, který vyvinul již v roce 1927.\n\nJeho synové převzali řízení Koch Industries po něm. Charles G. Koch je předseda představenstva a vedoucí výkonný úředník společnosti a David H. Koch byl do své smrti v roce 2019 výkonným viceprezidentem. Oby bratři byli majoritními majiteli, každý s 42% podílem.\nKoch Industries mezi lety 2005 a 2008 věnoval na kampaně politických kandidátů 5,7 milionu dolarů.\n\nBratři Kochové podporují nadace hájící volný trh, financují hnutí \"Tea party\", a podle Greenpeace společnost dává částky v řádu desítek milionů na podporu lobbystických skupin bojujícím proti rozvoji alternativ fosilních paliv, stejně jako proti globálnímu oteplování.\n\nKoch Industries (nebo její dceřiné společnosti) se dostala do povědomí i v souvislosti s milionovými pokutami, které opakovaně musela platit za poškozování životního prostředí. K větším porušením došlo v sedmi případech z let 1999, 2000, 2001, 2003, 2006 a 2009 a částky se pohybovaly od několika desítek tisíc do 35 milionů za stovky případů znečištění vody ropnými produkty společnosti.\n\nNegativní dopad na pověst společnosti měla i nehoda v texaském městě Lively, při které prasklo zkorodované potrubí společnosti s vysoce hořlavým butanem, který následně explodoval a zabil mladý pár, který právě projížděl kolem.\n\nPodle studie University of Massachusetts je Koch Industries 10. největším korporátním znečišťovatelem ovzduší v USA.\n\n"}
{"id": "609608", "url": "https://cs.wikipedia.org/wiki?curid=609608", "title": "Western Collegiate Hockey Association", "text": "Western Collegiate Hockey Association\n\nWestern Collegiate Hockey Association je vysokoškolská konference, která provozuje ligu na velkém území středozápadu a západu USA. Je částí divize National Collegiate Athletic Association (NCAA) jako výhradně hokejová konference.\n\nLiga byla založena v roce 1951 s názvem \"Midwest Collegiate Hockey League\" (MCHL), poté byla od roku 1958 známa jako \"Western Intercollegiate Hockey League\" (WIHL) a od roku 1959 se jmenuje \"Western Collegiate Hockey Association\". Členské týmy WCHA vyhrály rekordních 36 mužských titulů NCAA. Posledními byly v roce 2006 Wisconsin Badgers z Milwaukee. Členové WCHA se také dostali 28× do finále NCAA.\n\nŽenské týmy WCHA vyhrály všech deset titulů žen v NCAA, která jsou udílena od roku 2001.\n\nVítězný tým mužské WCHA získá na konci sezony MacNaughton Cup, zatímco mistr ligového turnaje WCHA Final Five vyhraje Broadmoor Trophy.\n\nWCHA má celkově 13 členských škol. Mužská divize má 12 členů a ženská 8.\n\nSeverní Dakota vyhrála titul NCAA v roce 1959 jako nezávislý tým na jakékoliv konferenci.\n\n† Počet titulů NCAA během členství ve WCHA.\n\n\n"}
{"id": "609610", "url": "https://cs.wikipedia.org/wiki?curid=609610", "title": "Seznam litevských řek (A–J)", "text": "Seznam litevských řek (A–J)\n\nToto je abecední seznam litevských řek a jiných vodních toků, část A–J. Sledujte také část K - P a část R - Ž. Seznam je v hrubých rysech dokončen, ale zatím v něm chybí některé dílčí údaje.\n\n\n"}
{"id": "609611", "url": "https://cs.wikipedia.org/wiki?curid=609611", "title": "Seznam litevských řek (R–Ž)", "text": "Seznam litevských řek (R–Ž)\n\nToto je abecední seznam litevských řek a jiných vodních toků, část R–Ž. Sledujte také část A–J a část K–P. Seznam zatím není dokončen, proto v něm chybí některé důležité údaje.\n\n\nSenoji znamená Stará\n\n\n\n\n\n\n\n\n\n\n"}
{"id": "609614", "url": "https://cs.wikipedia.org/wiki?curid=609614", "title": "Raabs an der Thaya (hrad)", "text": "Raabs an der Thaya (hrad)\n\nHrad Rakous (\"Raabs\") je protáhlý výšinný hrad na skále vysoko nad městem Raabs an der Thaya, v okrese Waidhofen an der Thaya v rakouské spolkové zemi Dolní Rakousy, na soutoku Rakouské a Moravské Dyje.\n\nStředověké dějiny tohoto prostoru začínají staromoravským hradištěm v poloze \"Sand\" v katastrálním území Oberpfaffendorf, asi 2 kilometry západně od Rakouse. Toto hradiště roku 1992 objevil Kurt Bors. Podle výsledků dendrochronologického datování byl severní val vystavěn v letech 926 až 929. V té době byla již velkomoravská říše vyvrácena maďarskými nájezdníky, kteří se v dnešním Dolním Rakousku zachytili až na řece Enži. Hradiště \"Sand\" však bylo již po několika desetiletích opuštěno, patrně zničeno katastrofálním požárem při nájezdu Maďarů (podobně jako bylo vypáleno Hradiště sv. Hypolita u Znojma). O těchto událostech však z písemných pramenů nevíme nic.\n\nPrvní písemné zmínky souvisejí až s hradním pánem \"„Gotfridi in castrum Racouz\"\" v Kosmově Kronice české k roku 1100. Z let 1074 a 1076 jsou jmenována lesní území \"„silva Rogacz\"\" (\"les Roháč\" - území kolem pozdějšího města \"Rohů\", dnešního Hornu) ve dvou královských obdarováních pro markrabata z rodu Babenberků. Název „Rakousy“ se v řeči starých Čechů a Moravanů brzy přenesl na označení celé Východní marky (Österreich – Austria), která byla roku 1156 povýšena na vévodství a která staré podyjské hrabství pohltila.\n\nNestabilita v česko-moravském prostoru v první polovině 11. století vedla k opakovaným konfliktům. V Altašských análech je k roku 1082 zaznamenáno, že syn markraběte Vojtěcha (Adalberta) se zmocnil jednoho města (\"urbs\") u dnešní severní zemské hranice poté, co byla jeho otci násilně zabrána Přemyslovci.\n\nKosmova kronika podává zprávu o Gottfriedovi II. z Raabsu († 1137), že tento je příbuzný moravského Přemysla, moravský vévoda Litold († 1112) byl v jeho hradu zajat jako host a potom v noci přepadli moravské území, takže konečně vévoda Břetislav z Čech viděl vojsko táhnout na Moravu. Než ale došlo k bojové akci pokoušel se vévoda zjistit postavení, zatímco Gottfried/Bohumír připomínal dřívější přátelská setkání a žádal vydání Lutolda. Na prosbu Bohumíra obléhal vévoda z Čech hrad šest týdnů, až Lutold Gottfiedovi hrad Raabs opět vrátil. Gottfried z Raabsu byl 1113 jmenovaný jako norimberský městský hrabě, tím měl být již 1104 Heinrich IV. Bohumírův bratr Konrad I. z Raabsu se objevuje již roku 1140 v osobním spojení s markrabětem Heinrichem I.\n\nKonrad II. získal titul hraběte. Po vymření Raabských hrabat v mužské linii (kolem 1192) došlo sňatkem obou dědičných dcer k rozdělení hrabství. Nejstarší dcera Sophie se provdala za Friedricha z Zollernů s „matkou\" Hohenzollerů s pozdějším pruským králem a německým císařem. Západní území s hradem přešlo na hraběte Hirschberg-Tollenstein, další část s tržištěm Raabs kolem roku 1200 na vévodu Leopolda VI. (asi 1176-1230).\n\nV roce 1252 získal král Přemysl Otakar II. celé hrabství od hrabat z Hardeggu. Roku 1260 se majitelem hradu stal Vok I. z Rožmberka. V roce 1282 museli Rožmberkové hrad odstoupit Habsburkům, když již po roku 1278 velká část kraje byla zabavena králem Rudolfem. V tomtéž roce dostali bratři Leutold a Jindřich z Kuenringu hrad lénem. V budoucnu byl majetek opět rozdělen: 1283 část majetku zemského knížete byla dána jako zástava na Stephan z Maissau, západní oblast s hradem přešla na hraběte z Hirschberg. Od roku 1297 bylo celé hrabství s hradem dříve lénem zemského knížete, východní území, hrad a tržiště, bylo nyní ve vlastnictví zástavy Maissauerů.\n\nV roce 1385 přešlo vlastnictví na pány z Puchheimu, od té doby do počátku 16. století přešlo panství ze zemského léna bezplatně do vlastnictví. V tom období byla provedena největší část výstavby hradu na „Hrad-zámek\". Oni získali pro Raabs povolení několika tržních práv a získali velké zásluhy u dvora zemského knížete, Během reformace byli především horlivými přívrženci protestantské víry. Franz Anton von Puchheim prodal v roce 1702 hrad s veškerým příslušenstvím a stal se biskupem ve Vídeňském Novém Městě, a Franz Antona z Quarient a Raall a roku 1708 koupil Raabs. V roce 1760 koupil panství a zámek baron Johann Christoph von Bartenstein (1689–1767). Po jeho potomcích přešel majetek sňatkem na rodinu Kaisersteinů a od něj na barona Ludwiga von Villa-Secca. Roku 1878 nabyl Wilhelm rytíř z Lindheimu a od roku 1888 hrad získal říšský hrabě Philipp Boos z Waldecka a Montfortu. Roku 1912 byl vlastníkem baron Hugo Klinger z Klingerstorffu. První světová válka přinesla hospodářský úpadek panství Raabs a majetek i hrad byl v roce 1932 vydražen. V roce 1970 byl vlastníkem hradu Willy Enk, za něhož došlo k rozsáhlé obnově. Současným vlastníkem je vydavatel Richard Pils.\n\nAž dodnes obydlený hrad je postaven na protáhlé skále u jižního, pravého břehu Rakouské Dyje, naproti soutoku od severu na jih plynoucí Moravské Dyje. Přístup k velké nakloněné ostruze je možný od západu, od obecní části Oberndorf. Díky topografické poloze, vznikal protáhlý, s vnějším opevněním asi 200 metrů dlouhá a nejvýše 40 metrů široká stavba hradu. Na západní přístupné straně je potřebné předhradí a základní ohrazení. Vlastní jádro stavby hradu je 107 m dlouhé, až 37 metrů široké situované na východní straně ostruhy. Podle několik staletí prováděné stavební činnosti vznikl konečně neobyčejný, velmi členitý, topograficky zajímavý soubor staveb hradu.\n\nNejstarší částí stavby je tzv. pevnost, s románskou kaplí svatého Klementa provedenou s omítkami.\n\nAlespoň struktura zdiva částečně přístupné pětistranné strážní věže postavené v části z částečně neopracovaného kamene, které se datuje 12. století. Od výšky asi 10 metrů zdivo odskakuje a věž tvoří klínovou základnu sedmistěnné stavby z druhé poloviny 13. století.\n\nVýstavba hradní kaple je podle bádání dvoupodlažní, protože v poslední době byl suterén využíván jako vinný sklep. V jižní straně kaple byla předchozím vlastníkem W. Enkem na výšku západní empory obnaženo románské okno, jehož vyzdívka jako kulaté klenuté okno s oltářními výklenky se datuje do 12. století.\n\nU jižní obvodové okružní zdi ve sklepě východní hradní věže a soklu kaple se dá místy volně pokládaná zděná konstrukce se dá určit na první polovinu 12. století. Přesně opracované zdivo z lomového kamene se dá díky krátké době, kterou narušuje zastrčený velký kvádr, se dá určit doba prací.\n\nNa jižní straně a v suterénu na východě je viditelné zdivo z první poloviny 12. století. Zdivo je zděné z kamene ve velkých blocích je tektonicky dobré.\n\nNalezený předsunutý klín věže je poslední ukázkou 13. století za dílčí součásti z 12. století. Vysoká stavba hradu je přes lokální reprezentativní vybavení panského sídla je pro Raabská hrabata vysvětlitelná.\n\nRenesanční období brány do hradu označuje také situace románské věže, která stojí v ústraní poblíž rekonstruované věže. Na stěně věže jsou obkreslené ještě původní rohy z 12. století, jehož poslední odkrytá vyzdívka se spárami je podobná uspořádání jako základy hradní věže a již popsané nálezy z 12. století. Čistota prováděné vazby nároží jsou místy později prováděné.\n\nZajímavými archeologickými nálezy prováděných v území (1995, 1999 a 2001), byl v ochranném příkopu předchozím vlastníkem W. Enkem objevený asi 6 × 12 m velký sklep pod tzv. velkou rytířskou síní. Výsledkem prováděných výkopů S. Felgenhauer-Schmiedtem bylo dnes zjištěno, že 1,12 metrů tlusté zdivo probíhá od západu na východ je zděné z kamene a spojované maltou, zatímco vnitřní zdivo bylo zděné na sucho. Západní zděná zeď s maltou je ke konci zešikmená, pravděpodobně pokračovalo zdivo směrem jihozápadním. Na východě je sklep situován v rohu. V mladším období, ve 14. století, procházelo zdivo přímo v jižním směru. Uvnitř probíhají ochozy, většinou z mazaniny a dřevěných fošen, kladených do malty. Nálezy a poloha osídlení na Raabské hoře se zařazují do 11. století. Nalezené stavební zbytky dokládají časně kamennou stavbu, která je ještě na jiných soudobých hradech, a datuje stratigraficky do doby kolem roku 1050.\n\nČetné souborné nálezy z první poloviny 12. století připouštějí jako první období kolem roku 1100 – již mohutný, velmi členitý pokrokový hrad – který spojuje starou část z 11. století a již počátkem 12. století se ucelený soubor již kompletuje.\n\nPevnost, jako masivní stavba, v dosavadní literatuře se počítá mezi nejstarší, musí se do nových poznatků zařadit do 13. století. Rozsáhlá rekonstrukce a výstavba v pozdním středověku a renesanci tvoří nynější obraz: mnohadílný hrad–zámek, jehož mnohopodlažní okrajová křídla domu obklopují dvě nádvoří a integrují se starou zástavbu.\n\nHrad je mohutný díky sjednocené zástavbě v 16. století, jakož i přes množství specifických architektonických detailů u mladší přestavby v 17. století.\n\nPozdně gotické vnitřní stavební práce, v jižním okrsku vystupují dopředu „Ochsenturm\" - půlkruhová dělostřelecká bašta o průměru 17 metrů. Na severní straně se nachází renesanční kašna se studniční šachtou sahající až na dno okolního údolí. Na západě mají stavby pozdně středověké jádro tzv. \"hladomornu\" a další kruhovou věž v předhradí, která je značně přestavěna v 16. a 17. století. Hladomorna vytváří, společně v 16. století nesouvislou další kruhovou věž s bránou, která je jádrem vstupu do výšinného hradu.\n\nVně hradu leží plocha, kolbiště pro rytířské turnaje v prvním nádvoří, které je obráceno na stranu údolí s otevřenými renesančními arkádami. Krčkem mezi předhradím a jádrem hradu je moderní kamenný most. Částečně klesající parkán ze 16. století s půlkruhovou věžičkou dosahuje část hradu.\n\nR. Kuttig prováděl stavební průzkum na základě příslušných nálezů v horské masivní zástavbě 13. století nad přestavěnou krajinou. Baštou nazval terasu vytvořenou ve skále s krčkem příkopu od zázemí a akvadukt s arkádou spojenou s dřívějším zahradnictvím. Pravděpodobně se nachází v této oblasti jádro hradu, vybudovaného jako \"hrad purkrabího\", konfiskovaný zemským knížetem. Na základech ze 13. století byl nejpozději v období opevnění v 16. století jako přední opevnění, které je zobrazeno také na rytině (1672). G. M. Vischera.\n\n\n"}
{"id": "609617", "url": "https://cs.wikipedia.org/wiki?curid=609617", "title": "Südwestrundfunk", "text": "Südwestrundfunk\n\nSüdwestrundfunk (SWR) je veřejnoprávní instituce, která v německých spolkových zemích Bádensko-Württembersko a Porýní-Falc zajišťuje veřejnoprávní televizní a rozhlasové vysílání. Svoje sídla má v Stuttgartu, Baden-Badenu a Mohuči.\n\nSWR vznikla v roce 1998 spojením Süddeutscher Rundfunk (SDR) se sídlem v Stuttgartu a Südwestfunk (SWF) se sídlem v Baden-Badenu. V současnosti je součástí ARD, kde je druhým největším subjektem po Westdeutscher Rundfunk.\nV roce 1969 vznikla televizní stanice Südwest 3 jako společný projekt SDR, SWF a SR. V roce 1998 se program rozdělil na Südwest BW (Bádensko-Württembersko) a Südwest RP (Porýní-Falcko). V roku 2000 byl\nvytvořený společný název Südwest Fernsehen, který se v roce 2006 změnil na SWR Fernsehen. Dnes stanice vysílá program ve dvou regionálních verzích. 70 % programu je společných a je vysíláno z Baden-Badenu.\nKromě této stanice vytváří SWR programy pro:\n\n"}
{"id": "609618", "url": "https://cs.wikipedia.org/wiki?curid=609618", "title": "Pán prstenů: Návrat krále", "text": "Pán prstenů: Návrat krále\n\nPán prstenů: Návrat krále je fantasy film z roku 2003 režírovaný Peterem Jacksonem a založený na třetím dílu \"Pána prstenů\" anglického spisovatele J. R. R. Tolkiena. Jde o třetí díl z filmové trilogie \"Pán prstenů\", kterému předcházely filmy \"\" (2001) a \"\" (2002).\n\nAutorem hudby byl Howard Shore, ústřední píseň „Into the West“ nazpívala Annie Lennox.\n\nFilm začíná před 500 lety v zemi mezi Mlžnými horami a Temným hvozdem. Déagól a Sméagól jsou spolu na rybách. Déagól spadne do řeky a najde v bahně prsten. Sméagól Déagóla zabije a prsten si vezme. Je vyhnán z vesnice a usídlí se v Morijských dolech. Kouzelný prsten mu dává dlouhověkost a postupně jej „milášek“ změní v Gluma.\n\n\n27. ledna 2004 byl film nominován na 11 Oscarů: za nejlepší film, režii, adaptovaný scénář, hudbu, píseň, vizuální efekty, výpravu a dekorace, návrh kostýmů, masky, střih zvukových efektů a střih. 29. února film získal ocenění za všechny tyto kategorie a stal se prvním filmem v historii, který proměnil všechny nominace.\n\nFilm získal také čtyři Zlaté glóby, pět cen BAFTA, dvě Filmové ceny MTV, dvě Ceny Grammy a devět Cen Saturn.\n\n\"Pán prstenů: Návrat krále\" byl nejvýdělečnějším filmem roku 2003; za necelých deset týdnů překročily tržby hranici miliardy dolarů. \n\nV recenzním agregátoru Rotten Tomatoes získal na základě 272 recenzí jen 93 %.\n\nExteriéry se natáčely od 22. prosince 2000 do 11. června 2001 a od 19. dubna do 27. června 2003 na Novém Zélandě (hora Ruapehu, poušť Rangipo, skály Putangirua Pinnacles). Filmová trilogie \"Pán prstenů\" výrazně zvedla novozélandské příjmy z turistického ruchu. \n\nVe filmu se objevilo rekordních 836 mrtvých.\n\n"}
{"id": "609620", "url": "https://cs.wikipedia.org/wiki?curid=609620", "title": "Sancho IV. Kastilský", "text": "Sancho IV. Kastilský\n\nSancho IV. Kastilský (12. května 1258, Valladolid – 25. dubna 1295, Toledo) byl král Kastilie a Leónu (a Galicie) v letech 1284 až 1295. Pocházel z burgundsko-Ivrejské dynastie. Sancho byl druhorozeným synem Alfonse X. Kastilského.\n\nPo smrti staršího bratra Ferdinanda v roce 1275 se měl dědicem koruny stát jeho starší syn a Sanchův synovec Alfons, ale Sancho, mladší bratr zemřelého, se nechal roku 1282 šlechtickou opozicí prohlásit následníkem trůnu a roku 1284 se stal po otcově smrti kastilským králem, kterého uznala většina šlechty.\n\nV roce 1282 si vzal za ženu Marii z Moliny, pár měl tyto děti:\n\n\nSancho IV. měl také tři nemanželské děti před sňatkem – Violanta, Tereza a Alfons Sánchez.\n"}
{"id": "609622", "url": "https://cs.wikipedia.org/wiki?curid=609622", "title": "Campbell County", "text": "Campbell County\n\nCampbell County je název šesti okresů ve Spojených státech amerických:\n"}
{"id": "609624", "url": "https://cs.wikipedia.org/wiki?curid=609624", "title": "Carroll County", "text": "Carroll County\n\nCarroll County je název jedenácti okresů ve Spojených státech amerických:\n"}
{"id": "609626", "url": "https://cs.wikipedia.org/wiki?curid=609626", "title": "Cass County", "text": "Cass County\n\nCass County je název deseti okresů ve Spojených státech amerických:\n\n"}
{"id": "609627", "url": "https://cs.wikipedia.org/wiki?curid=609627", "title": "Ferdinand IV. Kastilský", "text": "Ferdinand IV. Kastilský\n\nFerdinand IV. Kastilský nazývaný \"Pozvaný\" ( \"Fernando IV de Castilla\", \" Fernando El Emplazado\", 6. prosince 1285 – 7. září 1312) byl král Kastilie a Leónu (a Galicie) v letech 1295 až 1312. Pocházel z burgundsko-Ivrejské dynastie.\n\nByl synem Sancha IV. a jeho ženy Marie z Moliny. Po otcově smrti až doby Ferdinandovy dospělosti vládla jako regentka jeho matka. V té době panovala anarchie. Díky tomu v letech 1296 až 1301 neovládal León, Galicii ani Sevillu, kde se prohlásil králem Jan I. V roce 1302 si vzal za ženu Konstancii Portugalskou, dceru krále Dinise I.\n\nFerdinand IV. se ukázal jako nevděčný k matce a jako slabý panovník. V roce 1309 se mu podařilo dobýt Gibraltar od Maurů. Zemřel 7. září 1312 v Jaénu při přípravě na nájezdu na maurskou Granadu a byl pohřben v kostele sv. Hippolyta v Córdobě.\n"}
{"id": "609630", "url": "https://cs.wikipedia.org/wiki?curid=609630", "title": "Champaign County", "text": "Champaign County\n\nChampaign County je název dvou okresů ve Spojených státech amerických:\n"}
{"id": "609631", "url": "https://cs.wikipedia.org/wiki?curid=609631", "title": "Chase County", "text": "Chase County\n\nChase County je název dvou okresů ve Spojených státech amerických:\n"}
{"id": "609632", "url": "https://cs.wikipedia.org/wiki?curid=609632", "title": "Chatham County", "text": "Chatham County\n\nChatham County je název dvou okresů ve Spojených státech amerických:\n"}
{"id": "609633", "url": "https://cs.wikipedia.org/wiki?curid=609633", "title": "Chautauqua County", "text": "Chautauqua County\n\nChautauqua County je název dvou okresů ve Spojených státech amerických:\n"}
{"id": "609634", "url": "https://cs.wikipedia.org/wiki?curid=609634", "title": "Cherokee County", "text": "Cherokee County\n\nCherokee County je název osmi okresů ve Spojených státech amerických:\n"}
{"id": "609635", "url": "https://cs.wikipedia.org/wiki?curid=609635", "title": "Chester County", "text": "Chester County\n\nChester County je název tří okresů ve Spojených státech amerických:\n"}
{"id": "609637", "url": "https://cs.wikipedia.org/wiki?curid=609637", "title": "Seznam vodních toků na Moravě", "text": "Seznam vodních toků na Moravě\n\nTento seznam obsahuje vodní toky na území Moravy a jejích někdejších moravských enkláv ve Slezsku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "609639", "url": "https://cs.wikipedia.org/wiki?curid=609639", "title": "Alfons XI. Kastilský", "text": "Alfons XI. Kastilský\n\nAlfons XI. Kastilský nazývaný \"Spravedlivý\" (španělsky \"Alfonso el Justiciero\", 13. srpna 1311 Salamanca – 26. března 1350 Gibraltar) byl král Kastilie, Leónu a Galicie v letech 1312 až 1350. Byl předposledním králem z burgundsko-ivrejské dynastie. Kolem roku 1330 založil rytířský Řád pásu.\n\nByl synem Ferdinanda IV. a jeho ženy Konstancie, dcery portugalského krále Dinise. Po otcově smrti roku 1312 nastoupil ještě jako nezletilý (byl mu teprve rok) na kastilský trůn, plnoletým byl uznán roku 1325.\n\nAlfons během své vlády začal měnit daňovou politiku království zprůhledněním spotřebních daní a daní z transakcí. Vznikla potravní daň zvaná \"alcabala\" a došlo k regulaci cel, mýt a námořních desátků. Novou složkou státní správy se stali schopní jedinci napříč společenskými vrstvami, svůj podíl ve správě drželi i židé.\n\n30. října 1340 společně s portugalským králem Alfonsem IV. rozdrtil spojená vojska Granady a marínovců v bitvě na Río Salado, čímž ukončil snahy o obnovení arabského panství na Pyrenejském poloostrově.\n\nZemřel v březnu 1350 při obléhání Gibraltaru na morovou nákazu; byl zřejmě jediným evropským panovníkem, který podlehl této nemoci. Tělo bylo nabalzamováno a přeneseno do katedrály v Seville. Roku 1371 byly jeho ostatky převezeny do katedrály v Córdobě a pak roku 1729 do místního kostela svatého Hippolyta Římského.\n\nAlfons XI. byl dvakrát ženat. Poprvé se roku 1325 ve čtrnácti letech oženil s Konstancií Manuel, v té době teprve devítiletou dcerou kastilského infanta dona Juana Manuela; manželství nebylo pro nízký věk nevěsty konzumováno a posléze bylo roku 1327 anulováno. Důvodem byl především Alfonsův zájem o upevnění vztahů se sousedním Portugalskem, což realizoval 24. června roku 1328, když se oženil se svou sestřenicí, portugalskou infantkou Marií, nejstarší dcerou portugalského krále Alfonse IV. a kastilské infantky Beatrix. Z manželství se narodili dva synové, starší však zemřel ještě jako dítě a nástupcem Alfonsovým nástupcem se stal až mladší syn Petr.\n\nAlfonso za manželství udržoval dlouhodobý milenecký vztah z kastilskou šlechtičkou Eleonorou de Guzmán, jež mu porodila deset dětí. Po jeho smrti nechala zřejmě královna vdova nebo mladý král Alfonsovu milenku zatknout a zabít. Alfonsův syn Pedro však ze svých celkem tří manželství neměl legitimního syna a na kastilský trůn pak nakonec nastoupil jeho syn s Eleonorou de Guzmán Jindřich, který se stal zakladatelem mocné dynastie Trastámara.\n\n1. manželství ∞ 1325 Konstancie Manuela Kastilská († 1345)\n\n2. manželství ∞ 1328 Marie Portugalská († 1357)\n\nLevobočci s Eleonorou z Guzmánu\n"}
{"id": "609642", "url": "https://cs.wikipedia.org/wiki?curid=609642", "title": "Řemenatka ptačí", "text": "Řemenatka ptačí\n\nŘemenatka ptačí (\"Ligula intestinalis\") je tasemnice řazená mezi štěrbinovky (Pseudophyllidea). Ve svém tříhostitelském životním cyklu postupně vystřídá dva mezihostitele a jednoho definitivního. Vyskytuje se především v Evropě a Severní Americe, ale byla popsána i z Austrálie a Nového Zélandu.\n\nPrvní stadium (procerkoid) se vyvíjí v prvním mezihostiteli, jímž je drobný vodní korýš buchanka. Po pozření buchanky rybou se v břišní dutině ryb vyvíjí druhé stadium, známý plerocerkoid velkých rozměrů. Dokáží ovlivňovat chování ryb, zejména jejich pohyblivost a plodnost, aby byly ryby snadnějším cílem definitivního hostitele, nějakého rybožravého ptáka.\n\nZ ryb může jako druhý mezihostitel sloužit asi 70 druhů ryb, zejména kaprovití (Cyprinidae), pakaprovcovití (Catostomidae) a okounovití (Percidae). Jako definitivní hostitel se obvykle uplatňuje nějaká volavka, kachna, pelikán, racek, rybák a podobně.\n"}
{"id": "609644", "url": "https://cs.wikipedia.org/wiki?curid=609644", "title": "Nemenčia", "text": "Nemenčia\n\nNemenčia je řeka ve východní části Litvy, v Vilniuském kraji, v okrese Vilnius. Pramení na východním okraji vsi Šarkiškės. Zpočátku, až ke vsi Aliniškės se klikatí převážně směrem jihovýchodním, dále velikým obloukem od severu obkružuje městys Veriškės a od Pakrauglė teče směrem jihozápadním až do Nemenčinė, kde se vlévá do řeky Neris jako její pravý přítok 196,6 km od jejího ústí do Němenu. Je to jedna z nejčistších řek v Litvě s neobyčejně bohatou faunou.\n\n"}
{"id": "609649", "url": "https://cs.wikipedia.org/wiki?curid=609649", "title": "Anežka Bernauerová", "text": "Anežka Bernauerová\n\nAnežka Bernauerová (německy Agnes Bernauer, 1410 asi u Augsburgu – 12. října 1435 u Straubingu) byla milenka a snad i první manželka bavorského vévody Albrechta III. Byla dcerou lazebníka Kašpara Bernauera, sama pracovala jako lazebnice. Byla prý nadpozemsky krásná, plavovlasá, modrooká a s průsvitnou pletí. O jejím životě se ví velmi málo. Spekuluje se, že se za svého milence, bavorského vévodu Albrechta III., provdala, ačkoli byla chudá a neurozená. Albrecht se odmítl s Anežkou rozejít, i když na něj byl jeho otcem Arnoštem činěn silný nátlak. Nakonec dal Albrechtův otec Anežku roku 1435 utopit v Dunaji jako čarodějnici.\n"}
{"id": "609652", "url": "https://cs.wikipedia.org/wiki?curid=609652", "title": "Petr I. Kastilský", "text": "Petr I. Kastilský\n\nPetr I. Kastilský nazývaný \"Krutý\" nebo \"Právoplatný\" ( \"Pedro I el Cruel\", 30. srpna 1334 Burgos – 23. března 1369 Montiel) byl král Kastilie a Leónu a Galicie v letech 1350 až 1369. Byl posledním králem z burgundsko-ivrejské dynastie.\n\nByl jediným přeživším synem kastilského krále Alfonse XI. a jeho ženy Marie Portugalské. Alfons XI. se svou zákonitou chotí zplodil dva syny a pak se již zdržoval u své metresy Eleonory z Guzmánu, která mu dala deset dětí; jedno z nich byl syn Jindřich z Trastámary, o rok starší než Petr a jeho pozdější soupeř o trůn.\n\nAlfons XI. zemřel při obléhání Gibraltaru roku 1350 na mor a na trůn nastoupil šestnáctiletý Petr. Pokračoval v otcových šlépějích a svou podporou měšťanstva proti sobě popudil šlechtu a klér. Novou složkou státní správy se stali Židé, hlavním královým pokladníkem se stal Samuel Halevi z Toleda. Daňové reformy, které měly zabránit zneužívání moci šlechtou a královskými úředníky a nařízení týkající se majetku královského, klášterního, panského a soukromého se králi staly osudnými.\n\nOd roku 1356 do roku 1361 Petr válčil s Aragonií ve „válce dvou Pedrů“, ve které neukázal žádné schopnosti nebo odvahu. Aragonii podporovala Francie, což si Petr zapříčinil sám zapuzením Blanky Bourbonské, v boji proti němu se angažoval také jeho nevlastní bratr Jindřich z Trastámary. Soudobí kronikáři připisují králi během tohoto období sérii vražd.\n\nV roce 1366 vypukla občanská válka a města se rozdělila na příznivce měšťanstva (Burgos, Zamora, Sevilla atd.) a příznivce šlechty či církve (Toledo, Salamanca aj.) Šlechta si našla jako kandidáta na trůn Jindřicha z Trastámary, protože ten, kdo „dobře svému lidu vládne a chrání jej, ten skutečně je králem, druhý budiž vypuzen“. Jindřich byl podporován Francií a stál v čele početného žoldnéřského vojska společně s Bertrandem du Guesclinem. Petra podporovala Anglie; v čele anglického vojska stál Černý princ. Petr uprchl i se svou pokladnicí a dcerami do sousedního Portugalska, kde byl chladně přijat svým strýcem králem Petrem I. Odtud pokračoval do Galicie a pak do anglického Gaskoňska.\n\nKonflikt skončil v březnu 1369 Petrovou smrtí. Bratr Jindřich jej v osobním souboji zabil dýkou a dosedl po něm na kastilský trůn. Musel však čelit nárokům na trůn, jež vznášely a prosazovaly dcery Petra I. ze vztahu s Marií z Padilly; řešení přinesl až sňatek vnuka Jindřicha z Trastámary Jindřicha s vnučkou Petra I. (dcerou jeho starší dcery Konstancie) Kateřinou z Lancasteru.\n\nPetr měl být původně zasnouben s anglickou princeznou Isabelou, k dohodě však nedošlo, a proto se měl oženit s její mladší sestrou Johanou, která na cestě do Kastilie roku 1348 zemřela v Bordeaux na mor. 3. června roku 1353 se mladý král na nátlak své matky, kastilské šlechty a příslibu bohatého věna oženil s Blankou, dcerou bourbonského vévody Petra a přes sestru Johanu také švagrovou francouzského dauphina Karla V. V tu dobu však byl pravděpodobně již ženatý se svou milenkou Marií z Padilly. S mladičkou Blankou strávil pouhých pár dní a pak ji nechal zapudil – poslal ji nejdříve ke své matce do Mediny-Sidonia, posléze ji nechal ji zavřenou na hradě v Arévalu a nakonec v pevnosti v Toledu a vrátil se opět ke své milence Marii, jež mu již porodila dceru Beatrix.\n\nTo vše vyvolalo odpor části šlechty, včetně tří jeho nevlastních bratří, synů Eleonory de Guzmán Jindřicha, Fadriqua a Tella, i Juana Alfonsa de Alburquerque, který po nešťastném sňatku, jenž pomáhal zosnovat, ztratil přízeň krále, i Pedrovy vlastní matky Marie Portugalské.\n\nFrancouzský dvůr se cítil Blančiným zapuzením pochopitelně uražen a uzavřel spojenectví se sousední Aragonií. Bratranec uvězněné Blanky, francouzský král Jan II. podal stížnost k papeži Inocencovi VI. Výsledkem byla Petrova exkomunikace. Reagoval na ni tím, že nechal manželství prohlásit za neplatné a roku 1354 se oženil znovu s Juanou de Castro, dcerou hraběte Pedra de Lemos, kterou však záhy zapudil rovněž, stačil s ní však zplodit syna. Poté se vrátil ke své původní milence a údajné manželce Marii z Padilly.\n\nRoku 1361 byla nešťastná uvězněná Blanka Bourbonská na králův příkaz zavražděna. Téhož roku zemřela i Marie z Padilly, pravděpodobně jako oběť moru. Petr ji posmrtně při zasedání kortesů nechal prohlásit za svou první a jedinou zákonitou choť a obě další manželství za neplatná.\n\n\n\nKromě těchto legitimních nebo za legitimní považovaných dětí měl i řadu levobočků.\n\n"}
{"id": "609653", "url": "https://cs.wikipedia.org/wiki?curid=609653", "title": "Klokočka (národní přírodní památka)", "text": "Klokočka (národní přírodní památka)\n\nNárodní přírodní památka Klokočka, ev. č. 174, byla vyhlášena 14. ledna 1956. Území se nachází ve Středočeském kraji, v okrese Mladá Boleslav, mezi Bělskými papírnami a osadou Velký Rečkov, na katastrálních územích Bělá pod Bezdězem a Malá Bělá.\n\nÚzemí je součástí evropsky významné lokality č. CZ0214043 – Niva Bělé u Klokočky (kód AOPK je 5357), jež zabírá výrazně větší plochu (11,2 ha).\n\nNázev přírodní památky je odvozen od místního polesí, jehož název zase vychází z 1,5 km vzdálené samoty a obory Klokočka.\n\nDůvodem ochrany je slatinná louka a mokřadní olšina tvořící biotop vzácných a ohrožených druhů rostlin a živočichů včetně populací popelivky sibiřské a vrkoče bažinného.\n\nPřevážná část území se nachází v údolní nivě přirozeně meandrujícího úseku říčky Bělé, která je členěna náspem železniční tratě 080. Nadmořská výška se pohybuje kolem 222 m. Geologické podloží je tvořeno křídovými vápnitými pískovci jizerského souvrství, na nichž se vyvinuly zvodnělé nivní sedimenty s převahou písčité složky. Téměř celé území, s výjimkou okrajových částí, je mozaika mokřadních biotopů – olšin, rákosin, ostřicových porostů a slatinné vegetace. Vlivem někdejšího dlouhodobého znečišťování Bělé nedalekými papírnami se zde uplatňují i ruderální druhy. Po instalaci čističky v papírnách je však již delší dobu voda naprosto nezávadná. Nejvýznamnější rostlinou je zde popelivka sibiřská (Klokočka je jedna ze čtyř lokalit popelivky v Česku), vyskytuje se jak na slatinném bezlesí, tak i v rozvolněné olšině či lemových společenstvech. Cenná část území je též slatinná louka s výskytem různých druhů orchidejí či jiných vzácných rostlin, např. kozlík lékařský, zvonečník hlavatý, kapradiník bažinný. Na Klokočce se vyskytuje silná populace drobného měkkýše vrkoče bažinného, řadící se společně s popelivkou mezi glaciální relikty, a další plži. Z ptáků se zde vyskytuje cvrčilka říční či linduška lesní.\n\n"}
{"id": "609663", "url": "https://cs.wikipedia.org/wiki?curid=609663", "title": "Moravista", "text": "Moravista\n\nMoravista může být:\n\n"}
{"id": "609665", "url": "https://cs.wikipedia.org/wiki?curid=609665", "title": "Jevgenij Kuzněcov", "text": "Jevgenij Kuzněcov\n\nJevgenij Jevgenijevič Kuzněcov (Евгений Евгеньевич Кузнецов; * 19. května 1992 v Čeljabinsku) je ruský hokejový útočník, mezinárodním jménem Evgeny Kuznetsov.\n\nS profesionálním hokejem začínal v rodném městě Čeljabinsk, kde debutoval v 3. ruské lize v sezóně 2007/08 a v KHL v sezóně 2009/10.\n\nByl draftován v roce 2010 v 1. kole, celkově 26. týmem Washington Capitals.\n\n12.–13. ledna 2013 se zúčastnil KHL All-star game na straně Východu, za který vstřelil 4 branky.\n\n23.08.2019 bylo prokázáno, že Jevgenij Kuzněcov měl pozitivní nález na kokain, mezinárodní hokejová federace IIHF potvrdila, že Jevgenij Kuzněcov bude na 4 roky vyloučen ze všech mistrovství světa a i Olympijských her. V květnu na mistrovství světa na Slovensku 2019 před zápasem s Českou republikou toto podezření bylo velmi pravděpodobné, nyní je to jisté.\n\n\n\n"}
{"id": "609666", "url": "https://cs.wikipedia.org/wiki?curid=609666", "title": "Link Wray", "text": "Link Wray\n\nLink Wray (rodným jménem Fred Lincoln Wray; 2. května 1929 − 5. listopadu 2005) byl americký kytarista a zpěvák. Svou kariéru zahájil již na počátku padesátých let; následně byl však odveden do armády a kariéry hudebníka se musel vzdát. Po návratu se opět začal věnovat hudbě. Svou vůbec nejznámější píseň „Rumble“ vydal v roce 1958; ta později zazněla v mnoha filmech, jako například \"\" (1994) a \"Den nezávislosti\" (1996). V pozdějších letech se na úspěch písně snažil navázat několika dalšími, ale bez většího úspěchu. Následně se na čas přestal věnovat hudbě a vrátil se v roce 1971 se svým prvním řadovým albem nazvaným jednoduše \"Link Wray\". Během této dekády vydal několik dalších alb a v osmdesátých letech netvořil, i když stále koncertoval. Několik dalších alb vydal v devadesátých letech; své úplně poslední nazval \"Barbed Wire\" a vyšlo v roce 2000.\n\nPůvodem byl ze tří čtvrtin indián Shawnee a během své kariéry hrál několik písní s indiánskou tematikou: „Shawnee“, „Apache“ a „Comanche“. Byl znám pro hutný styl hry na kytaru nazývaný „power akord“; sám k tomu řekl, že chtěl vymyslet něco jiného než dělají jazzoví kytaristé.\n\nNarodil se 2. května 1929 ve městě Dunn v Severní Karolíně jako syn Freda Lincolna Wraye staršího a jeho manželky Lillian M. Coats. Ze tří čtvrtin je původem indián Shawnee. V dětství se s rodiči přestěhoval do Portsmouthu ve Virginii, kde jeho otec dostal práci v loděnici. Podle jeho vlastních slov se naučil hrát na kytaru ve svých osmi letech, kdy cestoval s artistickým představením Hambone. Jeho první skupina byla rozpuštěna poté, co byl Wray počátkem padesátých let povolán do Korejské války. Zde onemocněl tuberkulózou a strávil více než rok v nemocnici; jeho nemoc nakonec vedla ke ztrátě plic. Později spolu se svými bratry Vernonem (přezdívaný Lucky) a Dougem, doplněni o bratrance Shortyho Hortona a kamaráda Dixieho Neala, založili skupinu nazvanou Lucky Wray and the Lazy Pine Wranglers, která se brzy poté přejmenovala na Lucky Wray and the Palomino Ranch Hands. Skupina se specializovala na country hudbu a svou první nahrávku vydala v roce 1956 pro vydavatelství Starday Records.\n\nV roce 1958 vedl Wray vlastní skupinu nazvanou Link Wray & His Ray Men a v dubnu 1958 vydal u vydavatelství Cadence Records svůj první hit nazvaný „Rumble“. Píseň byla zakázána v rádiích, přesto se dostala na šestnáctou příčku amerického singlového žebříčku. Později měl ještě několik hitů, jako například „Rawhide“ (1959) a „Jack the Ripper“ (1961), ale žádný z nich již na velký úspěch „Rumble“ nenavázal. Píseň „Jack the Ripper“ vyšla u vydavatelství Rumble Records, které založil Link Wray spolu se svým bratrem Dougem. Po vydání řady dalších neúspěšných singlů se přestal věnovat hudbě a začal farmařit. K hudbě se však nedlouho poté vrátil a v improvizovaném studiu na své farmě v Accokeek v Marylandu nahrál základy pro své první studiové album nazvané \"Link Wray\"; album vyšlo v roce 1971. Roku 1969 rovněž nahrál album spolu s klavíristou a zpěvákem Joeyem Welzem nazvané \"Listen to the Voices That Want to Be Free\", které vyšlo v roce 1970.\n\nPo vydání eponymního alba následovala série dalších \"Mordicai Jones\" (1971), \"Be What You Want To\" (1972), \"Beans and Fatback\" (1973) a \"Stuck in Gear\" (1975). Během sedmdesátých let rovněž vystupoval s kytaristou Johnem Cipollinou ze skupiny Quicksilver Messenger Service. Koncem sedmdesátých let Wray koncertoval a nahrál dvě alba s rockabilly hudebníkem Robertem Gordonem nazvaná \"Robert Gordon with Link Wray\" (1977) a \"Fresh Fish Special\" (1978). V roce 1979 vydal na jedenáct let poslední studiové album \"Bullshot\". Během osmdesátých let se usadil v Dánsku; více než deset let koncertoval pouze v Evropě a do rodných Spojených států amerických nejezdil.\n\nV roce 1989 se opět vrátil k nahrávání studiových alb: v říjnu toho roku stihl nahrát dvě, konkrétně \"Apache\" a \"Wild Side of the City Lights\"; každé z nich vyšlo samostatně na LP deskách a později i dohromady na jednom CD. Další album nazvané \"Indian Child\" vydal v roce 1993; o čtyři roky poté vyšlo \"Shadowman\" a jeho poslední album nazvané \"Barbed Wire\" vyšlo v roce 2000.\n\nLink Wray zemřel ve věku sedmdesáti šesti let na selhání srdce v Kodani. Pohřeb byl za účasti nejbližších rodinných příslušníků. Své poslední vystoupení odehrál v červenci toho roku v Glendale v Kalifornii. Byl celkem čtyřikrát ženatý a měl devět dětí.\n\nPosmrtně se dočkal řady ocenění. Například jeho rodné město Dunn oslavuje od roku 2011 den jeho narozenin jako „Den Linka Wraye“; ve městě se od roku 2013 rovněž koná festival věnovaný Wrayovi. V říjnu 2013 bylo oznámeno, že byl Link Wray nominován na uvedení do Rock and Roll Hall of Fame za rok 2014. Další nominace se dočkal v roce 2017 (na rok 2018). Nakonec však opět uveden nebyl. Byl uveden do Rockabilly Hall of Fame. Americký hudební časopis \"Rolling Stone\" jej v roce 2003 zařadil na 67. místo v žebříčku 100 nejlepších kytaristů všech dob; v roce 2011 se ve stejném žebříčku umístil na 45. příčce. Mezi sto nejlepších kytaristů všech dob jej v roce 2002 rovněž zařadil časopis \"Guitar World\". Za svůj vzor Wraye označilo mnoho kytaristů, mezi které patří Jimmy Page, Steven Van Zandt, Pete Townshend nebo Bruce Springsteen.\n\nAmerický písničkář Bob Dylan zahrál, poté, co se dozvěděl zprávu o Wrayově smrti, na svém koncertě skladbu „Rumble“.\n\n\n"}
{"id": "609669", "url": "https://cs.wikipedia.org/wiki?curid=609669", "title": "Šója Tomizawa", "text": "Šója Tomizawa\n\nShoya Tomizawa (10. prosince 1990 – 5. září 2010) byl japonský motocyklový závodník. Po úspěšné kariéře v All Japan Road Race Championship přešel do MotoGP, kde v roce 2009 soutěžil ve třídě 250cc. V sezoně 2010 jezdil v nově vytvořené třídě Moto2. V nové třídě vyhrál první závod v Losail v Kataru, vyhrál o téměř pět sekund před Alexem Debonem a Julesem Cluzelem. \nTomizawa zemřel poté, co utrpěl lebeční, hrudní a břišní trauma při Velké ceně San Marina.\nTomizawa se narodil v městě Asahi v prefektuře Čiba. Ve třech letech v roce 1994 začal závodit na kole, kolem roku 2001 se přesunul na minibike. Zatímco navštěvoval střední školu v Čibě, začal se plně účastnit závodů ve třídě 125cc All Japan Road Race Championship a získal 2. místo v sezoně 2006. Titul \"Nováčka roku\" byl bonus k rychle zahájené kariéře. \n\nTomizawa se v následujícím roce objevil v obou kategoriích 125cc a 250cc, skončil na 3. místě v 125cc a na 8. místě v 250cc v sezoně 2007. V roce 2008 se zaměřil na třídu 250cc a skončil druhý. Po dokončení studia střední školy v březnu 2009 byl Tomizawa rekrutován do nového týmu CIPMOTO-GP250, kde skončila jeho první celá sezona mezinárodních závodů na 17. místě s nejlepšími výsledky dvakrát na 10. místě v Motegi a Valencii na motocyklu Honda RS250R. \n\nTomizawa se přesunul do nové třídy Moto2, která v roce 2010 nahradila třídu 250cc. Na motocyklu Suter vyhrál úvodní závod Moto2 v Losail a pokračoval ziskem pole position a druhým místem v závodě ve Španělsku. Poté získal ještě pole position v Brně. Byl ve výrazně lepší formě v porovnání s jeho předchozími roky v MotoGP, byl sedmý po deseti závodech. Komentátor Toby Moody ho popsal jako \"budoucí hvězdu\".\n\nTomizawa soutěžil v jedenáctém závodě mistrovství světa ve třídě Moto2 ve Velké ceně San Marina na mezinárodním okruhu v Misaně. 5. září ve 12. kole Tomizawa upadl v Curvone, rychlé pravoruké zatáčce, když po vlastní jezdecké chybě byl moc široký a ztratil přilnavost jeho zadní pneumatiky. Byl poté udeřen motocyklem Scotta Reddinga a Alexe de Angelise a utrpěl lebeční, hrudní a břišní poranění. Nejdříve byl převezen na lékařské centrum na okruhu než byl transportován do nemocnice v Riccione. Zemřel na následky poranění ve 14:20 místního času v nemocnici ve věku 19 let. Jeho smrt byla oznámena koncem závodu MotoGP. Vlajky na pódiu byly na půl žerdi a oslava na pódiu byla bez šampaňského. \n\nTomizawova nehoda byla první na úrovni Grand Prix od jeho krajana Daijira Kata, který zahynul v nejvyšší kategorii na okruhu Suzuka v roce 2003. Tomizawa si umístil Katovo závodní číslo 74 na levé rameno jako projev pocty k němu.\n\n"}
{"id": "609673", "url": "https://cs.wikipedia.org/wiki?curid=609673", "title": "Seznam osobností vyznamenaných 28. října 2010", "text": "Seznam osobností vyznamenaných 28. října 2010\n\nSeznam osobností, které prezident České republiky Václav Klaus vyznamenal státními vyznamenáními dne 28. října 2010.\n\n\n\n\n"}
{"id": "609675", "url": "https://cs.wikipedia.org/wiki?curid=609675", "title": "Jehuda Lahav", "text": "Jehuda Lahav\n\nJehuda Lahav, rodným jménem Štefan Weiszlovits, pseudonym Jigal Arci (* 17. ledna 1930, Košice – 4. července 2010, Rišon le-Cijon) byl izraelský levicový spisovatel, novinář a pedagog slovenského původu. Pocházel z Prešova, za 2. světové války přežil holokaust, neboť před transportem do vyhlazovacího tábora smrti v roce 1942 uprchl do Maďarska, kde se posléze ukrýval až do konce války.\n\nPo 2. světové válce se stal členem hnutí ha-Šomer ha-ca'ir. V roce 1949 emigroval do Izraele. Pravidelně přispíval do různých českých, slovenských i maďarských periodik i elektronických médií, kdy psal zejména o současné izraelské politice. V 50. letech byl členem Komunistické strany Izraele, která byla v té době výrazně prosovětsky orientovaná, dopisoval mimo jiné například do \"Rudého práva\". Po sametové revoluci se v Česku stal přispěvatelem \"Lidových novin\" a časopisu \"Týden\".\n\n\n\n"}
{"id": "609678", "url": "https://cs.wikipedia.org/wiki?curid=609678", "title": "Písečnice douškolistá", "text": "Písečnice douškolistá\n\nPísečnice douškolistá (\"Arenaria serpyllifolia\") je málo významná plevelná bylina nízkého vzrůstu z čeledě hvozdíkovitých, kde je zařazena do podčeledi \"Alsinoideae\".\n\nRoste téměř v celé Evropě, vyjma polární oblasti, v severní Africe, v Asii v celém mírném pásmu od Turecka po Japonsko, včetně Blízkého a Středního východu, Kavkazu, západní Sibiře a Číny. Dále byla písečnice douškolistá |zavlečena do Severní Ameriky i Austrálie.\n\nV České republice roste poměrně běžně po celém území. Lze ji nalézt na polích, zahradách, vinicích, okrajích cest, železničních náspech, suchých trávnicích, písčinách. Roste nejvíce na slunných, lehčích a suchých půdách, kde ji nekonkurují bujné plevele. Vybírá si také období, kdy není zastiňována užitkovými rostlinami.\n\nJe to jednoletá nebo řidčeji dvouletá rostlina s poléhavými nebo vystoupavými, méně častěji přímými lodyhami dosahující do výše až 20 cm. Lodyhy se žláznatými chlupy jsou rozkladitě rozvětvené, vytvářejí trsy až polštáře. Vstřícné, mírně obrvené listy jsou šedozelené, prosvítavě tečkované. Spodní listy jsou krátce řapíkaté, ostatní přisedlé a na bázi málo srostlé. Listové čepele jsou celokrajné, široce oválné, vejčité až okrouhlé, na koncích tupě špičaté. Bývají dlouhé 6 a široké 3 mm. Internodia lodyh jsou 1 až 3krát delší než listy. Hlavní kořen je štíhlý, má mnoho tenkých odbočných kořínků.\n\nKvěty na stopkách jsou pětičetné, pravidelné, oboupohlavné, jsou sestaveny do řídkých vidlanovitých květenství, někdy jednostranných. V květenství bývá 30 až 50 květů. Kopinaté kališní lístky, dlouhé 4 a široké 1,5 mm, mají bezbarvý lem a tři zřetelné žilky. Bílé korunní lístky jsou kratší než kališní, měří od 1,5 do 3 mm. Vztyčených tyčinek s bílými nitkami je v květu 10, prašníky mají bělavé až světle žluté. Tři čnělky jsou dlouhé asi 1 mm. Semeník je jednopouzdrý, placentace centrální. Kvete v květnu až září, mnohdy ještě i po prvých mrazech. Ve většině případů dochází k samoopylení, výjimečně je pyl přenesen drobným hmyzem.\n\nPlod je vejčitě kuželová tobolka sedící ve vytrvalém kalichu, v době zralosti na vzpřímených stopkách. Puká nejdříve 3 zuby na vrcholu a následně se otvírá 3 chlopněmi. Tmavohnědá semena jsou drobná, 0,3 až 0,9 mm, ledvinovitého tvaru, jemně bradavčitá. Rostlina jich může mít až 3000 a jsou snadno rozšiřována větrem i vodou.\n\nPísečnice douškolistá se rozmnožuje výhradně semeny. Nejčastěji je to rostlina ozimá, ale při výsevu z jara část rostlin vykvete ještě v témže roce a část až v příštím. Některá semena jsou krátce dormantní a klíčí nepravidelně v průběhu celého roku z povrchových vrstev půdy, vyhovuje jim teplota 10 až 15 °C. Semena uložena v půdě si podržují klíčivost asi 2 roky.\n\nRostliny vyklíčené na jaře bývají méně rozvětvené a kvetou později, pokud rostou v obilovinách, tak většinou vykvétají až po žních na strništích. Vyklíčené na podzim kvetou z jara, v květnu, a do podzimu se široce rozvětví. Při posekání obilovin jim bývají sesekány jen vrcholky, ale podmítkou strnišť se dalšímu podzimnímu rozvoji zabrání. Tato rostlina je zařazena mezi ozimé plevele, vyskytuje se v ozimých obilninách, prořídlých jetelovinách, ale také v jařinách a okopaninách. Mnoho škod však nenadělá, jedná se o málo významný plevel, je vzrůstově nízká a kulturním plodinám příliš neškodí. Hustý zápoj rostlin písečnice douškolisté může naopak ochránit půdu před vodní a větrnou erozí. Pro svůj způsob života se řadí mezi efeméry.\n\nPísečnice douškolistá je někdy považována za souborný taxon \"Arenaria serpyllifolia\" agg. který mj. obsahuje dva drobné, dosud lépe nespecifikované taxony z jejího okruhu, které také rostou v České republice: písečnice rozkladitá (\"Arenaria martrinii\") a písečnice tenkovětvá (\"Arenaria leptoclados\"). Mnohdy jsou tyto dva taxony považovány za samostatné druhy.\n\n"}
{"id": "609680", "url": "https://cs.wikipedia.org/wiki?curid=609680", "title": "Eleonora Kastilská (1241)", "text": "Eleonora Kastilská (1241)\n\nEleonora Kastilská (1241 – 29. listopadu 1290 Harby) byla hraběnka z Ponthieu a anglická královna, první manželka krále Eduarda I. Manželství bylo zřejmě vydařené, o Eduardově vztahu k Eleonoře vypovídá, že ji s oblibou nazýval \"milovanou manželkou\" a po jejím skonu nechal postavit tzv. Eleonořiny kříže, které kopírovaly cestu pohřebního průvodu do Londýna.\n\nEleonora byla dcerou kastilského krále Ferdinanda III. a jeho druhé choti Johany, dcery hrěběte Šimona z Dammartinu. Nabídka k sňatku s anglickým následníkem Eduardem vzešla z iniciativy jeho otce Jindřicha III. a Eleonořin bratr Alfons X. ji s podmínkou, že ženich bude mít dostatečný pravidelný příjem, přijal.\n\nEduard, Eleonořin vrstevník, se vydal s honosným doprovodem na kastilský dvůr a v Las Huelgas byl svým budoucím švagrem Alfonsem pasován na rytíře. 18. října 1254 se v Las Huelgas konala dynastická svatba. Po šesti týdnech plných svatebních oslav se novomanželé vydali do Gaskoňska.\n\nSpolečně s Eduardovými rodiči se setkali s francouzským příbuzenstvem na královském dvoře v Paříži a poté se usídlili v Bordeaux. Eduard se v Guyenne stal nástupcem svého strýce Simona z Montfortu, kterého místní obyvatelé pro tvrdou vládu zatratili.\n\nRoku 1255 se manželé vrátili z evropské pevniny do Anglie, kde se Eduard dostal do sporu s otcem. Zde se také v létě 1256 setkali s Eleonořiným bratrem Jindřichem. Roku 1257 se vzbouřili Velšané a několik let trvající politické nepokoje nakonec vyústily v utkání na bitevním poli. 14. května 1264 v bitvě u Lewes se podařilo Simonovi z Montfortu, vůdci královské opozice zajmout krále, prince Eduarda a Richarda z Cornwallu a nechal je uvěznit. Eleonora po dobu manželova věznění byla na čestně slovo uvězněna ve Westminsterském paláci. Eduardovi se posléze zdařilo z věznění uniknout a 4. srpna 1265 porazil díky léčce strýčka Simona u Eveshamu. O rok později se Eleonoře podařilo po třech dcerách konečně porodit prvního syna.\n\nPo uklidnění atmosféry se manželé na papežskou výzvu vydali společně s francouzským králem Ludvíkem, který ač podlomeného zdraví, toužil po šíření pravé víry, na křížovou výpravu. Aby mohl financovat náklady spojené s výpravou, musel se Eduard zadlužit u samotného Ludvíka a požádat parlament o půjčku. Jeho družina prý nebyla příliš početná a čítala asi jen 1 000 vojáků. Mnozí účastníci výpravy byli Eduardovi blízcí přátelé a rodinní příslušníci, včetně jeho manželky Eleonory. Původním cílem výpravy bylo osvobození pevnosti v Akkonu, ale Ludvík se odchýlil a dorazil do Tunisu, kde se jeho vojsku podařilo dobýt Kartágo. Dalšímu úspěchu se postavila do cesty epidemie.\n\nV době příjezdu anglické výpravy v květnu 1271, byl Ludvík IX. a jeho syn Jan mrtev. Větší část francouzského vojska se vrátila zpět do Francie, ale část se přidala k Eduardovi a jeho tisíci rytířům. Princ pokračoval do Akkonu, aby se připojil k deváté křížové výpravě. Krátce nato napadl město Quaqun. Roku 1272 se Eduardovi podařilo se sultánem Bajbarsem uzavřít desetileté příměří. Elonora během pobytu na východě porodila dvě dcery. Při návratu na evropský kontinent zastihla cestující divoká bouře, která zapřičinila ztroskotání lodi. Z útrap kruciáty a ztroskotání se zotavovali na Sicílii, kde je zastihla zpráva o skonu krále Jindřicha.\n\nEduard jako nový král složil v Paříži lenní přísahu novému francouzskému králi Filipovi III, synovi svatého Ludvíka.\n\nPoté se manželé téměř rok zdržovali v Bordeaux a až 14. srpna 1274 byli ve Westminsterském opatství korunováni. V říjnu roku 1274 provedl Eduard důkladnou kontrolu činnosti královských a panských úředníků a zneužívání úřední moci. Eleonora se na manželově činnosti ve velké míře podílela a pokoušela se díky svým rodovým svazkům ovlivnit dění v Aragonii, kam se francouzský král Filip III. vydal na křížovou výpravu.\n\nEduard čelil dalšímu velšskému povstání a také zhoršování Eleonořina zdraví, na kterém se zřejmě podepsaly četné porody. Nemocná královna se rozhodla pro cestu na kontinent, chtěla se vrátit do Guyenne. Se zastávkou na pařížském dvoře, kde Eduard vzdal hold novému králi Filipovi Sličnému, se vydali na ostrov Oléron a Talmont, oblíbené plantagenetské rezidence. Poté královna zakotvila na poloostrově řeky Dordogne v Condatu, kde měla sídlo se svou malou zoologickou zahradou s papoušky, gepardy a tygry. Tuto dobu trávila uhlazováním sporů mezi řeholními řády a také vyjednáváním mezi aragonským a sicilským králem o propuštění Aragónci zajatého Karla ze Salerna. Dceru Eleonoru zasnoubila s aragonským princem Alfonsem a sama poslala požadované výkupné za cenného zajatce.\n\nRoku 1289 se královský pár vrátil do Anglie, kde se Eleonořin zdravotní stav zhoršil. Eduard se urychleně vrátil z výpravy směřované k potření skotského povstání a společně pomalu cestovali do Lincolnu. V Harby došlo ke krizi a Eleonora po přijetí posledního pomazání zemřela. Eduard celou dobu byl u jejího smrtelného lože a manželé se tak stihli po šestatřicetiletém manželství rozloučit.\n\nTzv. Eleonořiny kříže byly postaveny na místech, kde pohřební průvod s královninými ostatky nocoval. Jednalo se o Lincoln, Grantham, Stamford, Geddington, Northampton, Stony Stratford, Woburn, Dunstable, St Albans, Waltham, Westcheap a Charing. Tělo zesnulé bylo nejdříve pohřbeno ve Westminsterském opatství do hrobu Eduarda Vyznavače, dokud nebyl zhotoven bronzový náhrobek od mistra Viléma Torela, který je společně s náhrobkem Jindřicha III. jedním z prvních se skutečnou podobou zesnulého. Kopie Torelova náhrobku byla také v katedrále v Lincolnu, kde byly uloženy vnitřnosti královny a další náhrobek byl také v dominikánském klášteře v Blackfriars v Londýně, kde bylo pohřbeno srdce. Společně s Eduardem byla v sousoší na průčelí katedrály v Lincolnu.\n\n"}
{"id": "609683", "url": "https://cs.wikipedia.org/wiki?curid=609683", "title": "Klonk", "text": "Klonk\n\nKlonk je národní přírodní památka spadající pod CHKO Český Kras, ležící v severní části obce Suchomasty asi 12 kilometrů od Berouna. Jedná se o celosvětově významnou geologickou lokalitu – nachází se zde stratigrafický profil hranice silur/devon, vytyčený podle nástupu vůdčího graptolita \"Monograptus uniformis\" ve vrstvě číslo 20. Stratotyp byl vyhlášen 8. 2. 1972 na 24. mezinárodním geologickém kongresu v Montrealu a jedná se o vůbec první vyhlášený stratotyp na světě.\n\nVedení hranice mezi devonem a silurem bylo předmětem řady sporů již od 70. let 19. století. Tzv. \"hercynská\" \"otázka\" byla vyřešena právě až přijetím mezinárodního stratotypu v roce 1972. Od té doby je Klonk jedním z nejpopulárnějších světových stratigrafických profilů. Roku 1977 byl vyhlášen jako národní chráněný přírodní výtvor.\n\nJedná se o skalnatý svah ležící při pravém břehu Suchomastského potoka. Nalézají se zde dvě souvrství svrchního siluru (kopaninské, požárské) a jedno souvrství spodního devonu (lochkovské). Kopaninské souvrství je reprezentováno tufitickými vápnitými břidlicemi, požárské souvrství šedými deskovitými vápenci a v lochkovském souvrství se nacházejí jemné bioklastické vápence. Stratotyp se specificky nachází ve facii radotínských vápenců, tvořených rytmickým střídáním tmavě šedých bitumenózních vápenců a černošedých vápnitých břidlic. Bentická fauna je zde ochuzena (sedimenty vznikaly v dysoxických podmínkách), nacházejí se zde proto primárně planktonní a nektonní organismy.Hraniční vrstvy jsou zcela bez negativního narušení tektonickými procesy, nenachází se zde ani žádná faciální změna a profil tvoří jediný kontinuitní sled.\n\nZ paleontologického hlediska se zde kromě již zmíněných graptolitů nachází významný trilobit \"Warburgella rugulosa\", typický pro bázi devonu, konodont \"Icriodus wolschmidti\" či chitinovec \"Agnochitina chlupaci\". Tyto druhy provází i další četní mlži, plži, korýši a ramenonožci. Kromě živočichů můžeme ve vrstvách objevit i zbytky suchozemských rostlin, jmenovitě rod \"Cooksonia.\" Půdy jsou v oblasti spíše nevyvinuté, pouze nad potokem se v dolní části svahu dají nalézt zahliněné sutě.\n\nV lokalitě se nachází unikátní památník reprezentující dvě geologické vrstvy spjaté mezinárodním usnesením. Byl vystaven roku 1977, autorem je akademický sochař Jiří Novotný.\n\nNa svahu Klonku můžeme najít několik rostlinných společenstev. Podél potoka se vyskytuje člověkem vysázený porost, zastoupený např. olší lepkavou (\"Alnus glutinosa\"), jasanem ztepilým (\"Fraxinus excelsior\") či topolem kanadským (\"Populus x canadensis\"), v dolních svazích pak rostou zbytky suťových lesů s dominantou klenu (\"Acer pseudoplatanus)\". Stinné vápence u potoka jsou vhodnou lokalitou pro řadu vzácných mechorostů, jako je vápnomilka přerušovaná (\"Pedinophyllum interruptum\") nebo trněnka tlustožeberná (\"Eurhynchium crassinervium\").\n\nVětšinu svahu pokrývají pro lokalitu nepůvodní druhy - borovice černá (\"Pinus nigra)\", modřín opadavý (\"Larix decidua\"), trnovník akát (\"Robinia pseudoacacia)\" a smrk ztepilý (\"Picea abies)\". Původní společenstvo dubohabřin (dub zimní (\"Quercus petraea)\", habr obecný (\"Carpinus betulus)\", javor babyka (\"Acer campestre))\" najdeme pouze ve vrchních částech profilu. Původně travnaté, dnes nezalesněné plochy bývají pokryty keři růže šípkové (\"Rosa canina\"), trnky obecné (\"Prunus spinosa\") svídy krvavé (\"Cornus sanguinea\"), na vrcholu kopce pak nachází oblast xerotermních kostřav jako je chrpa porýnská (\"Centaurea stoebe)\" či vlnice chlupatá (\"Oxytropis pilosa\").\n\nKlonk je hnízdištěm řady ptáků, mimo jiné konipasa horského (\"Motacilla cinerea\"), krahujce obecného (\"Accipiter nisus)\" či káně lesní (\"Buteo buteo)\". Většinu fauny zde zastupují bezobratlí, oproti jiným částem Českého krasu je zde ovšem poněkud ochuzena měkkýší fauna. Z obratlovců se pak můžeme setkat s liškou obecnou (\"Vulpes vulpes\"), jezevcem lesním (\"Meles meles)\", myšicí křovinnou (\"Apodemus sylvaticus\") a dalšími, většinou běžnými druhy\n\nCílem ochrany je zajistit nenarušení důležitého geologického profilu a jeho zachování pro budoucí studium. Profil je ohrožován hlavně neodbornými paleontology, kteří očekávají bohatou lokalitu, Klonk je ovšem významný hlavně díky mikrofosilním nálezům. Profilu hrozí i zarůstání vegetací, která byla již v minulosti úspěšně odstraňována především pomocí výkopu a chemických herbicidů. Odstraňování nevhodné vegetace ze svahu by mělo napomoci i návratu původní vegetační druhové skladby, která byla dříve silně ovlivňována pastvou. V budoucnu se plánuje i terénní vytyčení hranic chráněného území pro usnadnění údržby oblasti, která leží na částech dvou pozemků. Svah je v současné době veřejnosti nepřístupný nejen kvůli ochraně profilu, ale též kvůli nebezpečí zranění návštěvníků na strmém svahu.\n\nMístem prochází 39 kilometrů dlouhá geologická naučná stezka, vedoucí i přes okolní památky Lom na Kobyle, Zlatý kůň, Koda a jiné. Jednotlivé lokality na sebe tematicky nenavazují a je tudíž možné projít jen některé části naučné stezky. Stezka je vhodná i pro cykloturistiku, popisné tabule jsou v českém jazyce s anglickým abstraktem.\n\n"}
{"id": "609692", "url": "https://cs.wikipedia.org/wiki?curid=609692", "title": "Cargill", "text": "Cargill\n\nCargill, Incorporated je americká, soukromě vlastněná, nadnárodní korporace, mající sídlo v Minneapolis ve státě Minnesota. Byla založena v roce 1865 Williamem W. Cargillem a nyní je s ročními výnosy přesahující stomiliadrovou hranici největší americkou korporací v soukromém vlastnictví (a včetně těch veřejně vlastněných v první desítce).\n\nPodnikání Cargillu zahrnuje nákup, zpracování a distribuci obilí a dalších zemědělských komodit, stejně jako výrobu a prodej potravin pro hospodářská zvířata a ingredience pro zpracované potraviny a farmaceutika. Též provozuje rozsáhlou divizi služeb, která zvládá finanční rizika na komoditních trzích pro tuto společnost. V roce 2003 rozdělila část svých finančních operací do záložního fondu nazvaném Black River Asses Management, s přibližně 10 mld. dolarů v aktivech. Vlastní 2/3 akcií \"The Mosaic Company\", jednoho z největších výrobců a prodejců živin z koncentrovaných fosfátů a uhličitanu draselného.\n\nVe fiskálním roce 2010 ohlásila výnosy 107,9 a rok před tím dokonce 116,6 miliard amerických dolarů se ziskem 3,33 miliard, v roce 2010 s 2,6 mld dolarů. Cargill zaměstnává přes 160 tisíc zaměstnanců v 67 zemích světa na všech kontinentech kromě Antarktidy. Čtvrtina amerického exportu obilí jde právě z Cargill Incorporated, společnost též dodává na domácí trh 22 % masa. Je největším výrobcem drůbežího masa v Thajsku, maso dovážené z Argentiny tvoří největší exportní položku země; všechna vejce určená do řetězce McDonald's ve Spojených státech amerických projdou přes Cargill. Je jediným americkým výrobcem soli typu Alberger process, která je vysoce ceněna v oblasti rychlého občerstvení.\n\nCargill zůstává rodinnou firmou, neboť potomci zakladatelů z rodiny Cargillů a MacMillanů vlastní 85% podíl a většinu ze zisků reinvestovali zpět do společnosti. Výkonným ředitelem Cargillu je Gregory R. Page, který v polovině roku 2007 nahradil Warrena Staleyho.\n\nSpolečnost a její obchodní a operativní praktiky neunikly ani kritice. Ta zahrnuje:\n\n"}
{"id": "609693", "url": "https://cs.wikipedia.org/wiki?curid=609693", "title": "Kaple Panny Marie Sedmibolestné (Lysolaje)", "text": "Kaple Panny Marie Sedmibolestné (Lysolaje)\n\nŘímskokatolická kaple Panny Marie Sedmibolestné v pražských Lysolajích s mariánský obrazem se nachází při tzv. zázračné studánce v Houslích. Byla postavena v klasicistním slohu v roce 1863 a později několikrát upravována.\n\nStudánka, která je známá svou kvalitní vodou, sloužila až do roku 1967 jako zdroj vody pro celé Lysolaje a i v současnosti je její voda využívána jako dílčí vodní zdroj. Ve studánce pramení Lysolajský potok.\n\nKaple leží na území farnosti u dejvického kostela sv. Matěje.\n\n"}
{"id": "609696", "url": "https://cs.wikipedia.org/wiki?curid=609696", "title": "Dlouhé s", "text": "Dlouhé s\n\nDlouhé s (ſ) je varianta minuskulní litery \"s\", která se dříve používala pro zobrazení této hlásky na začátku a uprostřed slabiky, zatímco na konci se používalo tzv. koncové, neboli okrouhlé s. Dvě podoby s se objevily v písmu raného středověku a úpadek používání obou variant proběhl postupně v humanistickém písmu.\n\nExistují pozůstatky po dlouhém s, například dodnes zejména v němčině používané ß je ligatura dvojice dlouhého s (ſ) a ʒ (z) nebo dlouhého s (ſ) a okrouhlého s. Dále v matematice používaný znak ∫ pro integrál (z latinského \"ſumma\", \"summa\") a znak ʃ (minuskula esh) užívaný v IPA pro neznělou postalveolární frikativu vychází z dlouhého s. Lomítko / jako zkratka pro měnu \"shilling\" také pochází z dlouhého s. Dlouhé s se též užívá v logotypech firem a výrobků (např. \"Jägermeiſter\" nebo \"Hanſeatic Group\").\n\n\n"}
{"id": "609699", "url": "https://cs.wikipedia.org/wiki?curid=609699", "title": "Chesterfield County", "text": "Chesterfield County\n\nChesterfield County je název svou okresů ve Spojených státech amerických:\n"}
{"id": "609700", "url": "https://cs.wikipedia.org/wiki?curid=609700", "title": "Chippewa County", "text": "Chippewa County\n\nChippewa County je název tří okresů ve Spojených státech amerických:\n"}
{"id": "609701", "url": "https://cs.wikipedia.org/wiki?curid=609701", "title": "Chickasaw County", "text": "Chickasaw County\n\nChickasaw County je název dvou okresů ve Spojených státech amerických:\n"}
{"id": "609702", "url": "https://cs.wikipedia.org/wiki?curid=609702", "title": "Basteři", "text": "Basteři\n\nBasteři jsou potomky převážně Namů a holandských sedláků z kapské kolonie, kteří se usadili v Namibii kolem města Rehoboth. Jejich počet se pohybuje kolem 35 000. Vždy vyznávali kalvínské křesťanství. Po r. 1860, když se dostali pod tlak búrských osadníků, se odstěhovali na sever k řece Orange a založili zde osadu Rehoboth. Jejich jméno je odvozeno od slova \"bastardi\"; tato nezávislá skupina lidí se tak označuje s pýchou, protože upozorňuje na jejich smíšený původ. Většina Basterů stále žije kolem Rehobothu a živí se chovem dobytka, ovcí a koz.\n\n"}
{"id": "609704", "url": "https://cs.wikipedia.org/wiki?curid=609704", "title": "Udržitelná doprava", "text": "Udržitelná doprava\n\nUdržitelná doprava je taková doprava, která usiluje o udržitelnost, tedy taková, která se snaží minimalizovat svůj dopad na životní prostředí a využívat spíše obnovitelné zdroje energie.\n\nZa typické příklady takové dopravy je považována chůze, jízda na kole, veřejná doprava nebo sdílení automobilů. Konkurence těchto druhů dopravy je vyjádřena podílem na přepravním výkonu\n\nDoprava jako taková má velký vliv na životní prostředí, na celosvětové spotřebě energií a emisích oxidu uhličitého se podílí z 20%-25%. Ze všech energetických sektorů se právě v dopravě zvyšuje produkce skleníkových plynů. Silniční doprava je také významným původcem smogu.\n\nMezi méně přímé nepříznivé jevy, kterými společnost platí za dopravu, patří dopravní nehody, nedostatek fyzické aktivity, čas zmařený dojížděním a zranitelnost vůči nárůstu cen paliv. Důležitá je také uhlíková \"stopa\" této činnosti.\n\nV rámci udržitelné dopravy je snaha nepříznivé jevy co nejvíce potlačit. Zahrnuje to i omezování samotné dopravy — zatímco klasický přístup dopravního plánování primárně usiluje o co největší míru mobility obecně, v rámci snahy o trvale udržitelný rozvoj je doprava prostředek a nikoliv cíl, je zde snaha plánovat města a jejich dopravní tepny tak, aby se zbytečná doprava omezila.\n"}
{"id": "609706", "url": "https://cs.wikipedia.org/wiki?curid=609706", "title": "Talmont-sur-Gironde", "text": "Talmont-sur-Gironde\n\nTalmont-sur-Gironde je obec v departementu Charente-Maritime v jihozápadní Francii zařazená mezi \"Nejkrásnější vesnice Francie\" a ležící na cestě do Santiaga de Compostely.\n\nDominantou vsi, založené roku 1284 na příkaz krále Eduarda I., je románský kostel pocházející z 11. století. Kostel zasvěcený sv. Radegondě je na skalním ostrohu nad mořem, obklopený hřbitovem. Koncem 14. století ves připadla francouzské koruně.\n"}
{"id": "609707", "url": "https://cs.wikipedia.org/wiki?curid=609707", "title": "Steatopygie", "text": "Steatopygie\n\nSteatopygie (řecky στεατοπυγία \"tučné hýždě\") je hromadění podkožního tuku v oblasti hýždí. Tuk se nehromadí pouze v oblasti hýžďových svalů, ale zasahuje až do oblasti stehen, kde tvoří silnou vrstvu někdy sahající až ke kolenům. Tento tělesný znak je typický pro ženy některých negroidních ras (např. Sanů). Steatopygie byla rozšířená u žen během paleolitu; dokladem jsou dochované sošky venuší (např. Venuše z Lespugne).\n\nSteatopygie je dědičný genetický rys Khoisanů. Vyskytuje se zvláště u žen, v menší míře i u mužů. Ve většině lidských populací ženy vykazují větší tendenci k ukládání tukových zásob do hýžďové krajiny než muži, což má přímou souvislost s výskytem celulitidy.\n\nKromě Křováků byla steatopygie pozorována i u Pygmejů a kmene Onge z Andamanských ostrovů. Mezi Khoisany je steatopygie považována za znak krásy, začíná se vyvíjet v dětství a je plně vyvinutá v době prvního těhotenství ženy. Často se pojí s jiným charakteristickým znakem zvaným \"hotentotská zástěra\" (prodloužené malé stydké pysky, \"Sinus pudoris\").\n\nSteatopygie byla zřejmě charakteristická pro populaci, která se rozprostírala od Adenského zálivu až po mys Dobré naděje, jejímiž jsou Khoisanové a Pygmejové zbytky. Andamanci také pocházejí z téhož populačního základu; jedná se o potomky první vlny expanze lidstva z Afriky, která začala před 100 000 lety. Z tohoto pohledu jsou Andamanci jednou z nejdéle izolovaných skupin v dějinách lidstva.\n\nPodle jiných zdrojů byla steatopygie široce rozšířená v Eurasii v době pleistocénu až do doby před 10 000 lety. Jakožto způsob, který zajišťoval hromadění energie na zlé časy. Sošky venuší s mohutným pozadím ukazují, že v době kamenné šlo o podobně pro muže přitažlivý a žádoucí rys, podobně jako je tomu dnes u primitivních přírodních národů, protože zajišťovala lepší šanci na přežití potomstva.\n\nV holocénu (po 10 000 př.n.l.) s příchodem teplejších zim a zemědělství steatopygie náhle mizí. Neexistují doklady o steatopygii ve společnostech praktikujících zemědělství.\n\n"}
{"id": "609708", "url": "https://cs.wikipedia.org/wiki?curid=609708", "title": "Pavel Pospíšil", "text": "Pavel Pospíšil\n\nPavel Pospíšil (* 20. března 1944, Zlín) je česko-německý kuchař, kterému se povedlo získat michelinskou hvězdu. Mezi jeho další úspěchy patří jeho restaurace Merkurius, která získala 17 bodů od Gault-Millau, 4 F od Feinschmeckera a 4 vidličky Aral. Restaurace navíc patří mezi dvacet nejlepších restaurací v Německu.\n\n"}
{"id": "609711", "url": "https://cs.wikipedia.org/wiki?curid=609711", "title": "Prameny Pšovky", "text": "Prameny Pšovky\n\nPrameny Pšovky je název přírodní památky, skupiny menších mokřadů v sousedství vesnice Tubož v jižní části okresu Česká Lípa na území Chráněné krajinné oblasti Kokořínsko – Máchův kraj. Hlavní pramen Pšovky se nachází vzdušnou čarou asi 1 km východoseverovýchodně, již mimo vymezené území přírodní památky, 0,5 km severně od hradu Houska. Další pramen je v ústí Mordové rokle severozápadně od Tubože.\n\nNa mokřadech a loukách u Tubože, v Houseckém a Konrádovském dole, v katastrálních územích Tubož, Houska i obce Blatce se vyskytuje, kromě řady běžných druhů rostlin a živočichů, také mnoho druhů ohrožených. Patří mezi ně např. bradáček vejčitý, prstnatec májový, rdest alpský, oblovka velká, vrkoč bažinný a mlok skvrnitý.\n\nPřírodní památka zde byla vyhlášena s účinností od 14. dubna 1995 na rozloze 8,77 ha, v nadmořské výšce 278 až 280 metrů. Lokalita je v péči správy CHKO Kokořínsko – Máchův kraj, odborné pracoviště AOPK (Agentura ochrany přírody a krajiny) pod kódem 1735.\n\nÚzemí přírodních rezervací mokřadů nedaleké Liběchovky včetně PP Prameny Pšovky bylo společně zapsáno na seznam světově důležitých mokřadů Ramsarské úmluvy pod názvem Mokřady Liběchovky a Pšovky. Přírodní památka Prameny Pšovky je součástí evropsky významné lokality Kokořínsko, popsané v příloze č. 59 k nařízení vlády 318/2013 Sb., zveřejněné v částce 121 Sbírky zákonů. Tato lokalita má celkovou rozlohu 9 679,8 ha a rozkládá se ve Středočeském kraji (na 20 katastrálních územích v okresech Mělník a Mladá Boleslav), v Libereckém kraji (14 katastrálních území v okrese Česká Lípa) a v Ústeckém kraji (3 katastrální území v okrese Litoměřice).\n\nK mokřadům se lze dobře dostat po silnici II/259 spojující městečka Dubá a Mšeno. Chráněné území se nachází u odbočky místní komunikace směrem na Housku poblíž bývalého tubožského \"mlýna\" \"Palác\". Kolem lokality procházejí cyklotrasy č. 0003 a 211, pro pěší turisty zde trasa vyznačená není. Nejblíže k chráněné lokalitě je autobusová zastávka \"Blatce, Tubož, rybník, \"avšak zajiždí sem z Dubé pouze jediný autobusový spoj, a to jen v pracovní dny.\" \"\n\n\n"}
{"id": "609712", "url": "https://cs.wikipedia.org/wiki?curid=609712", "title": "Štefan Ambrózy-Migazzi", "text": "Štefan Ambrózy-Migazzi\n\nDr. Štefan Ambrózy-Migazzi (5. března 1869, Nice, Francie - 31. srpna 1933, Tana, Maďarsko) byl dendrolog, zakladatel a mecenáš arboreta v Mlyňanech na Slovensku.\n\nPocházel ze šlechtického rodu Erdődy, studoval práva ve Vídni a Budapešti. Od mládí měl zálibu ve dřevinách, která se prohlubovala při cestách po jižní Evropě. V roce 1892 se oženil s Antonií Migazziovou, čímž získal velkostatek v Mlyňanech. K němu přikoupil dubovo-habrový lesík, na jehož okraji nechal koncem 19. století vystavět zámeček a na ploše 40 ha vysázet park především z cizokrajných dřevin ze Severní Ameriky a východní Asie. Zajímal se především o stálozelené dřeviny a jejich aklimatizaci ve středoevropských podmínkách. V roce 1914 opustil Mlyňany a odstěhoval se k matce do obce Tana v Maďarsku. V roce 1922 v blízké obci Kám založil arboretum Jeli, kde vedle dřevin pěstoval také cibuloviny a jiné trvalky. Pohřben je v blízkosti tohoto arboreta na místě, které si sám vybral.\n\n"}
{"id": "609714", "url": "https://cs.wikipedia.org/wiki?curid=609714", "title": "Hymna Jižní Koreje", "text": "Hymna Jižní Koreje\n\nHymna Jižní Koreje se nazývá Ägukga (애국가, Vlastenecká píseň), stejně se ovšem jmenuje hymna Severní Koreje a rovněž hymna Korejského císařství, přestože jde o rozdílné písně. Hymnou byla tato píseň prohlášena v roce 1948 prezidentským dekretem. \n\nText pochází z 19. století, ale jeho autor není znám. Údajně byla napsána v roce 1896 k ceremoniálu položení základního kamene Brány nezávislosti v Soulu, jako autoři se uvádí tehdejší národní vůdci Ahn Chang-Ho nebo Yun Chiho. Původně se text, oslavující korejskou přírodu a vybízející k vlastenectví a úsilí o nezávislost, zpíval na melodii skotské písně Auld Lang Syne. Při prohlášení písně hymnou ale byla jako melodie zvolena skladba \"Korejská fantasie\" významného skladatele a dirigenta Ahn Eak-tae, která pochází z roku 1935.\nKorejská hymna je unikátní v tom, že její melodie byla po dlouhou dobu používání chráněna autorským právem – skladatel Ahn Eak-tae zemřel v roce 1965 a autorská práva na hymnu by proto měla vypršet nejdříve v roce 2015. Tento fakt vedl k právním sporům – v roce 2003 byly dva fotbalové týmy zažalovány, protože veřejně zpívaly národní hymnu bez povolení vlastníků copyrightu. Dědicové autorských práv předali autorská práva na hymnu státu až v roce 2005.\n\nExistují dvě verze: krátká a dlouhá. Krátká sestává z první sloky a refrénu, dlouhá pak ze všech čtyř slok a jim následujících refrénů.\n\nText korejské hymny pracuje s tradiční korejskou patriotickou symbolikou. \n\nHora Pektusan, nacházející se na hranici dnešních KLDR a Čínské lidové republiky, je jedním z nejdůležitějších symbolů Koreje. Podle tradice zde sestoupil s nebes Tangun, mýtický zakladatel korejského národa. \n\nIbišek syrský (\"Hibiscus syriacus\", korejsky \"mugunghwa\", doslova „věčný květ“), zmíněný v refrénu, je národní květinou Jižní Koreje. \n\n\"Li\" (里) je staročínská jednotka délky, mající přibližně 392,72 m). Tři tisíce li je tedy asi 1200 km, tradiční odhad délky Korejského poloostrova a rovněž tradiční metonymické označení pro Koreu.\n\nVýraz \"Tähan\" (hanča 大韓, dosl. „Veliký Han“) se skládá z čínského znaku 大 „veliký“ a 韓 „Han“, což je endonymum pro Koreu. Jde o formální název Koreje po vyhlášení císařství císařem Kodžongem v roce 1897. Znak \"veliký\" vyjadřuje císařskou hodnost panovníka (a tedy rovnocenný politický statut s Čínou a Japonskem). \n\nNamsan je návrší v Sŏulu.\n\n"}
{"id": "609716", "url": "https://cs.wikipedia.org/wiki?curid=609716", "title": "Pollock (film)", "text": "Pollock (film)\n\nPollock je americké životopisné filmové drama z roku 2000 o životě abstraktního malíře Jaksona Pollocka. Hlavní roli ztvárnil Ed Harris, který byl i režisérem a spoluproducentem tohoto snímku. Druhou hlavní postavu jeho manželky Lee Krasnerové ztvárnila Marcia Gay Hardenová. Dále hrají Jennifer Connellyová, Robert Knott, Bud Cort, Molly Reganová a Sada Thompsonová.\n\n\n\nFilmová hudba byla vydána na CD v únoru 2001. Autorem filmové hudby k tomuto snímku byl Jeff Beal.\n\n\n\n\n"}
{"id": "609727", "url": "https://cs.wikipedia.org/wiki?curid=609727", "title": "Wojciech Fibak", "text": "Wojciech Fibak\n\nWojciech Fibak (* 30. srpen 1952, Poznaň, Polsko) je bývalý polský profesionální tenista Jedinou účast v mužské čtyřhře na Australian Open proměnil roku 1978 v titul, na French Open v roce 1977 došli společně s Janem Kodešem až do finále debla. V průběhu své kariéry vyhrál 15 turnajů ATP ve dvouhře a 52 turnajů ve čtyřhře.\n\n\n\n"}
{"id": "609730", "url": "https://cs.wikipedia.org/wiki?curid=609730", "title": "Carl Großmann", "text": "Carl Großmann\n\nCarl Friedrich Wilhelm Großmann (13. prosince 1863 v Neuruppinu - 5. července 1922 v Berlíně), byl německý sériový vrah. Spáchal sebevraždu, zatímco čekal v cele na popravu.\n\nCarl Großmann se narodil v rodině s osmi dětmi, jeho otec pracoval jako sběrač šrotu. V roce 1876 se začal vyučovat řezníkem. Již tehdy začal mluvit o krvavých choutkách a jeho komentáře okolí děsily.\n\nV roce 1880 se Großmann přestěhoval do Berlína. Založil si zde malé řeznictví na Alexanderplatz. Později se živil jako žebrák, podomní obchodník a drobný zlodějíček. V roce 1899 byl odsouzen za brutální znásilnění nezletilé dívky. V roce 1913 byl propuštěn a vrátil se zpět do Berlína, kde začal vraždit ve velkém.\n\nGroßmann později řekl, že své oběti (prostitutky a ženy bez doprovodu) bral k sobě domů. V poválečném období byla vysoká nezaměstnanost a Großmann jim nabízel práci hospodyně. Své oběti znásilnil, zabil a jejich orgány vyházel na ulice. Jejich maso poté prodával na černém trhu a u vlakového nádraží si otevřel stánek s hotdogy.\n\nDne 21. srpna 1921 byl Großmann zatčen ve svém bytě v Berlíně poté, co byl slyšet křik a jiné zvuky od sousedů, po němž následovalo ticho. Policisté vtrhli do bytu a našli tělo mladé, čerstvě zavražděné ženy. Großmann byl vzat do vazby a obviněn z vraždy 1. stupně. Později se přiznal k ostatním vraždám.\n\nKolik obětí přesně Großmann zabil, není známo. Za svou poslední vraždu byl odsouzen k trestu smrti, před vykonáním rozsudku se však oběsil v cele.\n\n\n"}
{"id": "609737", "url": "https://cs.wikipedia.org/wiki?curid=609737", "title": "Interstate 5", "text": "Interstate 5\n\nInterstate 5 je mezistátní dálnice v USA, která vede po pobřeží Tichého oceánu a spojuje Mexiko s Kanadou. Mezi důležitá města ležící na její trase patří San Diego, Los Angeles, San Francisco, Portland, Tacoma a Seattle.\n"}
{"id": "609738", "url": "https://cs.wikipedia.org/wiki?curid=609738", "title": "Krimplen", "text": "Krimplen\n\nKrimplen je polyesterová úpletová tkanina, používaná k výrobě textilu v 70. letech 20. století. Oblečení z ní bylo nemačkavé, ale neprodyšné a na pohled umělé. Krimplen údajně pocházel z NDR. Podle některých zdrojů je tomu jinak: Polyesterový krimplen (Crimplene) je anglický vynález, který se k nám dostával ze západní Evropy a tudíž platil za vzácnost.\n"}
{"id": "609746", "url": "https://cs.wikipedia.org/wiki?curid=609746", "title": "Václav Ledvinka", "text": "Václav Ledvinka\n\nVáclav Ledvinka (* 7. ledna 1947 Vinařice) je český historik a archivář, někdejší ředitel Archivu hlavního města Prahy.\n\nPo absolutoriu na Filozofické fakultě Univerzity Karlovy v Praze (obor historie – český jazyk) nastoupil v roce 1976 do Archivu hl. m. Prahy, kde působí doposud a jehož byl ředitelem v letech 1987–2016. Zabývá se především dějinami Prahy, a to zejména v kontextu odborného zaměření na české dějiny 15.-17. století, hospodářské a sociální dějiny, dějiny každodennosti a životního stylu aristokracie a obecně dějiny měst.\n\nPo řadu let předsedal Vědecké archivní radě, spolupracuje s Filozofickou fakultou Univerzity Jana Evangelisty Purkyně v Ústí nad Labem i FF UK, je členem řady odborných komisí a vědeckých rad i dalších orgánů. Podílel se na řadě odborných publikací a za svou činnost byl oceněn medailí Za zásluhy o české archivnictví.\n\n\n"}
{"id": "609747", "url": "https://cs.wikipedia.org/wiki?curid=609747", "title": "Dmitrij Orlov", "text": "Dmitrij Orlov\n\nDmitrij Vladimirovič Orlov (Дмитрий Владимирович Орлов;* 23. července 1991 Novokuzněck) je ruský hokejový obránce.\n\nS profesionálním hokejem začínal v rodném městě Novokuzněck, kde debutoval v 3. ruské lize v sezóně 2007/08, v Superlize 2007/08 a v KHL v sezóně 2008/09. Byl draftován v roce 2009 ve 2. kole, celkově 55., týmem Washington Capitals. Sezónu 2010/11 začal v týmu Metallurg Novokuzněck kde odehrál celou základní část se 45 zápasy. Poté, co se tým neprobojoval do play-off a stal se nejhorším týmem KHL odešel do zámoří kde podepsal zkušební smlouvu s týmem Hershey Bears kde se potkal se spoluhráčem Dmitrij Kugrišev se kterým vybojoval stříbro z MS-18 2008. 26. února 2011 debutoval v AHL proti týmu Albany Devils, kdy získal svůj první bod v lize a jeho tým vyhrál 4:3. 2. března 2011 podepsal novou tříletou smlouvu s týmem Washington Capitals.\n\n\n\n\n"}
{"id": "609750", "url": "https://cs.wikipedia.org/wiki?curid=609750", "title": "Týřov (národní přírodní rezervace)", "text": "Týřov (národní přírodní rezervace)\n\nTýřov je národní přírodní rezervace vyhlášená roku 1984 sloučením dvou původních přírodních rezervací – Týřovské skály-Oupoř a Týřovské tisy (obě byly vyhlášeny roku 1933). Jedná se o rezervaci prvořadého významu, patřící mezi nejcennější a nejzachovalejší části celé CHKO Křivoklátsko. Název rezervace je odvozen od zříceniny přemyslovského hradu Týřova ze 13. století, který se nachází na ostrohu nad řekou Berounkou.\n\nPod NPR Týřov patří území pravého údolního svahu Berounky východně od obce Skryje, údolí Oupořského potoka po Broumy a dolní tok Prostředního potoka (severozápadně od Broum). Svou plochou rezervace zasahuje do tří katastrálních území: Broumy, Karlova Ves a Skryje. Celé území je geomorfologicky velmi rozmanité; s různorodými sklonovými poměry, místy se skalními výstupy i balvanitou sutí. Nachází se tu pestrý soubor lesních stanovišť, druhově nejbohatší jsou však bezlesá společenstva pleší. Charakteristikou, která utváří výjimečné podmínky a rozličná stanoviště, je především členitost terénu. Fauna i flora jsou velmi bohaté.\n\nNa území jsou kromě přírodních zajímavostí i pozůstatky po vlivu lidské činnosti. Je zde možné nalézt zbytky několika milířišť a především zříceninu hradu Týřov.\n\nPředmětem ochrany je značná biodiverzita způsobená velkou diverzitou stanovišť. Příkré srázy kaňonu Berounky a jejích přítoků vytvářejí značný gradient prostředí, tzn., že se na malé ploše vyskytuje celá řada biotopů.\n\nÚdolí potoků jsou chladná a vlhká, kdežto svahy a temena kopců jsou teplejší a sušší. V nejvyšších partiích orientovaných na jih a jihozápad se nachází tzv. pleše. Pleše jsou přirozená bezlesí s roztroušenými zakrslými duby, která zaručují ideální podmínky pro výskyt teplomilných a stepních druhů. Vznikají na jihovýchodních návětrných stranách kopců, které jsou vysoušeny větrem a slunečním zářením, které dokáže půdu rozehřát i nad 50 °C. Po šikmých svazích a kamenitých půdách také snadno stéká voda. V zimě zase vítr odfouká sníh a svah je vystaven působení mrazu. V důsledku toho jsou podmínky pro dřeviny dlouhodobě nepříznivé.\nDruhová a věková skladba lesních porostů je téměř přirozená a lesy jsou tak vynikajícím útočištěm pro hnízdící ptáky a mnoho dalších živočichů. \n\nOblast leží na území prvohorních kambrických vulkanitů, které tvoří v rámci Křivoklátsko-Rokycanského pásma Vlasteckou vrchovinu. Podloží tvoří především andezity (v severozápadní části) a ryolity (v jižní až jihovýchodní části), někde ostrůvky dacitů a jejich tufů. Dna údolí vyplňují kvartérní usazeniny, pod Modřovskou skálou se pak vyskytují třetihorní říční štěrkopísky s jíly a železitými konkrecemi.\n\nPůdy jsou povětšinou hnědé lesní půdy s obsahem skeletu (písčité, štěrkovité či kamenité). Na extrémních plochách jsou nevyvinuté půdy či kamenné sutě. Na vrcholech, ve vrcholových partiích a svazích jsou to konkrétně rankery. Podél toků se nacházejí semigleje.\n\nDrtivou většinu plochy pokrývají lesy, v nichž čtveřice druhů buk lesní \"(Fagus sylvatica\"), dub zimní (\"Quercus petraea\"), habr obecný (\"Carpinus betulus\") a jasan ztepilý \"(Fraxinus excelsior\") tvoří přes tři čtvrtiny dřevinné skladby. Rozsáhlý botanický průzkum v oblasti prokázal asi 500 druhů cévnatých rostlin, z nichž je několik zvláště chráněných.\n\nObecně jsou z hlediska flóry jsou nejcennější pleše.\n\nV omezené míře můžeme nalézt bikovou doubravu, černýšovou dubohabřinu, smolničkovou doubravu, ptačincovou olšinu a tařicová skalní společenstva.\n\nV chladných údolích se setkáme s podhorskými druhy; např. s rozrazilem horským (\"Veronica montana\") a krabilicí chlupatou (\"Chaerophyllum hirsutum\") a ve stinných zákoutích i měsíčnicí vytrvalou (\"Lunaria rediviva\"). V nižších polohách dále nalezneme ohroženou lilii zlatohlavou (\"Lilium martagon\"), kyčelnici devítilistou (\"Dentaria enneaphyllos\"), zvonek broskvolistý (\"Campanula persicifolia\") a pitulník žlutý (\"Galeobdolon luteum\").\n\nNa údolí navazují příkré svahy porostlé habrovou javořinou s mnoha přimísenými druhy stromů. Zejména jde o populaci ohroženého tisu červeného (\"Taxus baccata\"). Bylo zde napočítáno na 418 jedinců a jejich počet a rozložení v jednotlivých tloušťkových stupních jsou od roku 1941 relativně ustáleny. (Srovnání s popisem Pravdomila Svobody).\n\nPro mírné svahy a lesnaté hřbety je typická dubohabřina s hájovými druhy rostlin. Nejvyšší vrcholy jsou porostlé tolitou lékařskou (\"Vincetoxicum hirundinaria\") a vzácným jestřábníkem bledým (\"Hieracium schmidtii\").Na pleších se vyskytují kakost krvavý (\"Geranium sanguineum\"), bělozářka liliovitá (\"Anthericum liliago\"), hvězdnice zlatovlásek (\"Aster linosyris\"), kavyl Ivanův (\"Stipa joannis\") a koniklec luční - český (\"Pulsatila pratensis\" ssp. \"bohemica\"). Ale z důvodů devastace vysokou zvěří se uchycují i nitrofilní plevele. Na skalních výchozech nalezneme tařici skalní (\"Aurinia sacsatylis\"), kapradinku skalní (\"Woodsia ilvensis\") a prachovečník bukový (\"Phleogena fagynea\"), vzácná je pavučinoporka brvitá (\"Porothleum fimbriatum\"). Na vlhčích půdách se přirozeně vyskytují lipové bučiny se zbytky kdysi hojné jedle bělokoré \"(Ables alba\"), jejíž populace byla dříve uměle obnovována a teď klesá.\n\nZ chorošů se na Týřově vyskytují rezavec dubomilný \"(Inonotus dryophillus\"), lesklokorka jehličnanová (\"Ganoderma carnosum\") a pestřenovec dubový (\"Buglossoporus quercinus\"), velmi vzácnou lupenitou houbou je houžovec medvědí (\"Lentinellus ursinus\") a dále břichatka hvězdovka tuhová (\"Geastrum coronatum\"). \n\nSpolečenstva v NPR Týřov jsou ohrožena a ustupují především v důsledku lidské činnosti (obecně změnou skladby společenstva a změnou obhospodařování; výsadbou invazivních dřevin – hl. akátu, vykácení a nahrazení jehličnatou dřevinou apod.). Výsledkem je pak ruderalizace, eutrofizace, ubývání a degradace stanovišť. Vliv mají také sukcesní změny (zejména zarůstání při postupující sukcesi) a devastace zvěří.\n\nBezprostředně ohrožená a v nebezpečí vymizení jsou společenstva: skal s kapradinkou skalní, kostřavy walliské a koniklece lučního, acidofilní keříčkové společenstvo s bělozářkou liliovitou a vřesem. Ustupující a velice vzácná jsou společenstva: mochny písečné a kostřavy přitvrdlé na mírných skalnatých svazích na silikátových substrátech, smělku tuhého a kavylu Ivanova na stepních stráních, lemové termofilní společenstvo s dobromyslem obecným a tolitou lékařskou, lemové společenstvo s vikví lesní v bukovém stupni, acidofilní teplomilná doubrava zakrslá.\n\nDůležitým společenstvem je také společenstvo s dominantním skalníkem celokrajným, které je prvořadým naturovým biotopem. \n\nOhrožené druhy: tařice skalní (\"Alyssum saxatile\"), bělozářka liliovitá (\"Anthericum liliago\"), hvězdnice zlatovlásek (\"Aster linosyris\"), lilie zlatohlávek (\"Lilium martagon\"), měsíčnice vytrvalá (\"Lunaria rediviva\"), kavyl Ivanův \"(Stipa joannis\").\n\nSilně ohrožené druhy: koniklec luční – načernalý \"(Pulsatila Pratensis ssp. nigricans\"), tis červený (\"Taxus baccata\"), kapradinka skalní \"(Woodsia ilvensis\").\n\nCelé území je bohaté na bezobratlé živočichy; v lesích je to především xylofágní hmyz a mravenci, na skalních a stepních lokalitách teplomilný hmyz a pavouci. Na jednom ze dvou míst v republice se tu vyskytuje krasec \"Acmaeodera degener\". Vzácně můžeme nalézt zdobence proměnlivého (\"Gnorimus variabilis\") a chrobáka vrubounkovitého (\"Sisyphus schaefferi\"). Týřov je jedinou českou lokalitou blýskáčka Meligethes buyssoni. Byl zde potvrzen i náš nejmenší roháček \"Aesalus scarabaeoides\". Z xylofágního hmyzu jsou tu zejména vzácní tesaříci a kovaříci jako např. kovařík fialový.\nV Oupořském potoce je významná populace kriticky ohroženého raka kamenáče (\"Austropotamobius torrentium\"). V roce 1981 byla zničena v důsledku otravy, ale následně se samovolně obnovila. V potoce žije dále vranka obecná (\"Cottus gobio\"). Na vlhkých místech nalezneme mloka skvrnitého (\"Salamandra salamandra\"), čolka horského (\"Triturus alpestris\"), čolka obecného (\"Triturus vulgaris\") a kuňku žlutobřichou (\"Bombina variegata\"). \n\nZ plazů v Rezervaci najdeme užovku hladkou (\"Coronella austriaca\"), užovku podplamatou (\"Natrix tesselata\").\n\nV potoce loví drobný zpěvný pták skorec vodní (\"Cinclus cinclus\") a hlášen byl i ledňáček říční \"(Alcedo atthys\"). Okolní lesy jsou hnízdištěm vzácného čápa černého (\"Ciconia nigra\"), dutiny obývá krutihlav obecný (\"Jynx torquilla\"). Prokázané je hnízdění vzácného pěvce lejska malého (\"Ficedula parva\"). Naopak hojný je poslední dobou krkavec velký (\"Corvus corax\"), jehož svatební hry a leteckou akrobacii můžeme pozorovat již od února. Z dravců se na území rezervace vyskytuje např. jestřáb lesní (\"Accipiter gentilis\"), krahujec obecný (\"Accipiter nisus\"), včelojed lesní (\"Pernis apivorus\") a údajně i ostříž lesní \"(Falco subbuteo\"). Na skalách hnízdí největší sova výr velký (\"Bubo bubo\").\n\nZajímavým a vzácným savcem je plšík lískový (\"Muscardinus avellanarius)\". V okolí potoka žije hraboš mokřadní (\"Microtus agrestis)\" a rozšířil se i invazivní norek americký (\"Mustela vison\"). V dutinách se ukrývá netopýr stromový (\"Nyctalus leisleri\").\nHluboké lesy obývají stáda muflonů \"(Ovis musimon)\" i jelen evropský (\"Cervus elaphus)\".\n\nNejvětším problémem rezervace je její využití jako honitby a tím pádem dlouhodobě vysoké stavy spárkaté zvěře. Důsledky jejího vlivu jsou postupný rozpad stepních společenstev kvůli eutrofizaci půdy, zvyšování eroze a okusování stromů, které zhoršuje přirozenou obnovu. Už roku 1990 byla uzavřena dohoda na eliminaci mufloní zvěře a snížení jelení zvěře na 80 jedinců. Vytyčeného cíle nebylo nikdy dosaženo, i když celkové stavy se snížily a tím i tlak na prostředí. V poslední době se množí spárkatá zvěř, která ničí osivo buku a dubu, porosty kvůli tomu nemohou zmlazovat. Celkově se snížila diverzita stanovišť a některá společenstva jsou velmi ohrožená. Nutností je intenzivní lov za účelem dalšího snížení stavů zvěře, velmi žádoucí je také zamezit přikrmování.\n\nCílem péče o les je směřování k přírodě blízkému stavu. Zásahy jsou vzácné, většinou jde o stavbu oplocení kolem mladých semenáčků, jejich výsadba a odstraňování lokálně se vyskytujících smrčin. V listnatých porostech je snaha o podporu věkově rozrůzněného lesa. Záhodné je také monitorovat výskyt a vliv norka amerického a lidskou činnost, zejména zemědělství a nakládání s odpadem v pramenných oblastech Oupořského potoka a jeho přítoků.\n\nPodle Natura 2000 jsou prioritními biotopy údolní jasanovo-olšové luhy (nejzachovalejší prochází většinou rezervace a nachází se na Oupořském potoce) a Suťové lesy (nejcennější je ve stráních Oupořského údolí a hostí společenstvo zmíněného tisu červeného). Dalšími Natura 2000 významnými biotopy jsou Hercynské dubohabřiny. Ty často přecházejí k tzv. květnatým bučinám, které jsou spolu s acidofilními bučinami nejčastějšími biotopy Týřova. Na pleších Týřovických najdeme Skalní vegetace s kostřavou sivou, které jsou jedním z důležitých nelesních biotopů. Dalším je například Štěrbinová vegetace silikátových skal a drolin rostoucí na ostrožnách. \n\n"}
{"id": "609757", "url": "https://cs.wikipedia.org/wiki?curid=609757", "title": "Celulitida", "text": "Celulitida\n\nCelulitida je estetický neduh projevující se hrbolatou pokožkou především v oblasti hýždí a stehen. Pro svůj vzhled bývá někdy také označována jako „pomerančová kůže“. V odborné literatuře se ještě můžeme setkat s názvy celulita nebo lipohypertrofie. Při celulitidě dochází k zvětšení objemu podkožních tukových buněk, které jsou vytlačovány proti povrchu kůže, a vytváří tak na ní nevzhledné ďolíčky, připomínající právě strukturu pomerančové kůry. V místě je značně omezen průtok krve a lymfy.\n\nCelulitidu ovlivňuje mnoho faktorů. Částečně za jejím vznikem stojí dědičné předpoklady, může mít původ také v sedavém zaměstnání, hromadění toxinů v těle. Vliv mají i hormonální změny, ať už přirozené nebo například způsobené hormonální antikoncepcí. Mezi další faktory patří kouření, nedostatečný pitný režim nebo dlouhé stání.\n\nŽeny trpí celulitidou častěji než muži. To je způsobeno jednak tím, že ženy mají v postihovaných oblastech tenčí kůži a více se jim v těchto partiích ukládají tuky. Druhý důvod spočívá právě v již zmiňovaných hormonech. Ženský hormon estrogen je antagonní vůči vitamínu E, který podporuje oběh krve a dále vůči vitamínu B6 – pyridoxinu, který má močopudný účinek a odstraňuje zadržování tekutin v tkáních. Vzhledem k tomu, že hormonální antikoncepce obsahuje estrogen v relativně vysokém množství, není vhodná pro ženy, které se celulitidě chtějí vyhnout. Na vznik celulitidy má určitý vliv i věk a nadváha, přesto však postihuje i mladé a štíhlé ženy.\n\nDo určité míry lze snížit riziko vzniku celulitidy zdravým jídelníčkem, dostatečnou pohybovou aktivitou a zodpovědným dodržováním pitného režimu. Mnoho žen používá také rozličné krémy a peelingy, které mají podpořit krevní oběh a látkovou výměnu. Stejný efekt má na pokožku i saunování a otužování.\n\nEliminace projevů celulitidy je jedním z velkých témat kosmetiky. Existuje mnoho více či méně účinných metod a přístrojů, které mají s celulitidou bojovat. Většina z nich funguje na podobném principu – podpoří krevní oběh v místě celulitidy, a tím urychlí látkovou výměnu. Mezi nejčastěji užívané metody odstranění celulitidy patří v kosmetických salónech:\n\n\nCelulitida je jako estetický problém vnímána ve 20. letech 20. století. Zájem o tuto problematiku pochází pravděpodobně z Francie. Na několik dalších desetiletí je pak celulitida odsunuta do pozadí, kvůli závažnějším problémům způsobených druhou světovou válkou. Nárůst zájmu o tuto problematiku pak nastává v 70. a 80. letech 20. století a je spojen s definicí ideálu krásy tak, jak ho známe dnes. Požadavky na štíhlost a věčně mladistvou pokožku vynesly celulitidu na přední příčky kosmetických problémů, které ženy trápí.\n\n"}
{"id": "609761", "url": "https://cs.wikipedia.org/wiki?curid=609761", "title": "Trišiūkštė", "text": "Trišiūkštė\n\nTrišiūkštė je řeka v Litvě, v Žemaitsku, pravý přítok řeky Šešuvis. Protéká okresy Tauragė a Jurbarkas v Tauragėském kraji; před ústím se vrací do Tauragėského okresu Pramení 3 km na sever od obce Adakavas, 4 km na východ od Skaudvilė. Teče převážně směrem jižním. Přes řeku vede most silnice č. 198 Skaudvilė - Jurbarkas a most železniční trati Radviliškis - Tilžė. Po soutoku s řekou Upynikė se stáčí na západ. Do Šešuvisu se vlévá u vsi Ožnugaris jako jeho pravý přítok 52,4 km od jeho ústí do řeky Jūra. Průměrný spád je 305 cm/km. V obci Adakavas protéká rybníkem.\n\n"}
{"id": "609762", "url": "https://cs.wikipedia.org/wiki?curid=609762", "title": "Julie Wohryzková", "text": "Julie Wohryzková\n\nJulie Wohryzková (28. února 1891 Praha – 26. srpna 1944 Osvětim) byla snoubenkou Franze Kafky. Její otec Eduard Wohryzek (1864–1928) pocházel z kupecké rodiny, byl řezníkem, vedl obchod s potravinami a později byl šamašem v synagoze na Vinohradech. Její matka Mina, rozená Reach, pocházela z Pešti. Julie měla dvě sestry, Käthe a Růženu, a bratra Wilhelma. Julie pravděpodobně vystudovala obchodní školu a stala se úřednicí a později prokuristkou.\n\nFranz Kafka byl její druhý snoubenec. Poprvé byla zasnoubena s ortodoxním sionistou, který byl zabit během první světové války. Juliina korespondence s Kafkou se nedochovala. Znám je pouze dopis, který poslal Kafka její sestře Käthe v listopadu 1919, kde píše, že jeho rodiče plánovanou svatbu zakázali kvůli pomluvám, které se vedou o Juliině frivolnosti. Vztah Kafka ukončil v červnu 1920.\n\nV roce 1921 se Julie Wohryzková provdala za bankovního prokuristu Josefa Wernera. Několik let žili v Budapešti, později v Praze. Ačkoli Werner nebyl Žid, byla Julie deportována do vyhlazovacího tábora Auschwitz, kde byla 26. srpna 1944 zabita.\n"}
{"id": "609764", "url": "https://cs.wikipedia.org/wiki?curid=609764", "title": "Drbákov – Albertovy skály", "text": "Drbákov – Albertovy skály\n\nNárodní přírodní rezervace Drbákov – Albertovy skály je chráněné území na pravém břehu Vltavy v katastrálním území vesnice Nalžovické Podhájí v okrese Příbram. Důvodem ochrany jsou společenstva skalnatých úbočí v údolí řeky Vltavy v oblasti Středního Povltaví. Jsou tu zastoupena přirozená lesní společenstva s tisem červeným a skalní stepi, kde byl zaznamenán výskyt ohrožených a vzácných druhů fauny i flory. Oblast spadá do geomorfologické oblasti Středočeská pahorkatina a geomorfologickém celku Benešovská pahorkatina. Území je ve správě CHKO Blaník.\n\nPrvní chráněné území, vyhlášené k 31. prosinci 1933, leželo na strmém svahu vrchu Drbákova (490 m n. m.) a bylo pojmenováno \"Drbákovské tisy\". V roce 1977 byl vydán Ministerstvem kultury ČSR výnos 6.088/77 (platný byl od 26. ledna 1978) a k Drbákovu byla připojena oblast Albertových skal (někdy nazývány jako Bílé skály). Od 1. dubna 2008 je platná vyhláška 72/2008 Sb. vydaná Ministerstvem životního prostředí, která vyhlásila území nově jako národní přírodní rezervaci.\n\nLokalita je situována na pravém břehu řeky Vltavy, území kopíruje tvar výsepové strany zaklesnutého meandru (naproti v jesepové části je vesnice Smilovice). Chráněné území se rozprostírá mezi údolím u vesnice Oboz a rekreačním střediskem Častoboř. Je to území s velkým převýšením, nejnižší bod je v nadmořské výšce 270 m a nejvyšší v 474 m. Průměrné převýšení NPR je 150 m. Spodní část svahů je zatopena vodou Slapské přehrady. Samotný vrcholek Drbákova leží mimo hlavní chráněné území, ale je v ochranném pásmu. Drbákov je od Albertových skal oddělen Racochatou roklí. Většina území je tvořena strmými svahy, jen vrcholové partie jsou pozvolné. Terén je výsledkem erozní činnosti přirozených činitelů, pouze v oblasti vrcholové plošiny je několik lůmků z neznámé doby po těžbě či průzkumu okolí.\n\nNázev kopce Drbákova je odvozen od slova „dbáti“, protože dříve sloužil jako strážní místo plavby na Vltavě. Původně se tento kopec jmenoval Dbákov. U řeky pod kopcem stojí budova, která do 19. století sloužila jako silnice. V roce 1943 tu byla postavena vojenská pozorovací věž ze dřeva, ale ta byla zbořena hned po skončení druhé světové války. Albertovy skály byly pojmenovány podle někdejšího majitele statku v Nalžovicích.\n\nÚzemí náleží do mírně vlhkého a mírně teplého okrsku. Průměrný roční úhrn srážek je 560 mm a průměrná roční teplota je 8 °C. Srážek je tu méně, než by pro podobnou oblast bylo obvyklé, to je způsobeno srážkovým stínem Brd. Působí zde také vliv řeky – v létě je klima přítomností řeky ochlazováno a v zimě naopak oteplováno.\n\nÚzemí národní přírodní rezervace leží na východním okraji jílovského pásma, které je tvořeno slabě deformovanými horninami – ryolity, andezity a bazalty.\n\nKvětena národní přírodní rezervace je unikátní. Zaznamenány tu byly jak teplomilné druhy, tak i druhy obvykle rostoucí v horách. Roste tu asi 450 druhů vyšších roslin a kolem 80 z nich je v ČR na červeném seznamu. Rozdělení na jednotlivé biotopy:\n\nSuťové lesy s tisem zaujímají 45 % plochy (exponované svahy Drbákova a západní svah Vltavského údolí).\n\n25 % území pokrývá xerotermní travino-bylinná vegetace (západní exponované svahy a Albertovy skály).\n\nSpolečenstva říčních náplavů jsou v nejnižších částech rezervace nad hladinou řeky Vltavy. Svahy jsou tu ale strmé a kamenité, proto toto společenstvo není dobře vyvinuto. Rostou tu kosatec žlutý (\"Iris pseudacorus\"), chrastice rákosovitá (\"Phlalaris arundinacea\"), šťovík tupolistý (\"Rumex obtusifolius\"), mochna norská (\"Potentilla norvegica\") či tužebník jilmový (\"Filipendula ulmaria\").\n\nTento biotop se nachází při okraji chráněného území. Lemy jsou přechodové oblasti mezi lesy a loukami a jsou zde vyvinuta specifická společenstva rostlin. Jsou tu teplomilné trávníky s kostřavami (\"Festuca sp.\") či jinými travinami. Ze vzácnějších druhů se tu vyskytuje např. jetel horský (\"Trifolium montanum\"), bělolist rolní (\"Filago arvensis\") a černýš rolní (\"Melampyrum arvense\"). Převažují ale běžné druhy jako jsou: jitrocel prostřední (\"Plantago media\"), pryšec chvojka (\"Euphorbia cyparissias\"), jestřábník chlupáček (\"Hieracium pilosella\"), čilimník černající (\"Cytisus nigricans\"), jetel prostřední (\"Trifolium medium\"), devaterník velkokvětý (\"Helianthemum grandiflorum\") a svízel syřišťový (\"Galium verum\").\n\nV lokalitě na pravém břehu Vltavy se hojně vyskytuje silně ohrožený tis červený (\"Taxus baccata\"), kvůli jehož výskytu byla rezervace v první polovině 20. století vyhlášena. Kromě přítomnosti tisu rostou v oblasti zakrslé doubravy, dubohabrové háje, habrové bučiny a skalní stepi. Z významnějších druhů rostlin zde roste chrpa Triumfettiho (\"Cyanus triumfettii\"), koniklec luční načernalý (\"Pulsatilla pratensis subsp. nigricans\") či bělozářka liliovitá (\"Anthericum liliago\") a bělozářka větvitá (\"Anthericum ramosum\"). Prstnatec Fuchsův, chrpa chlumní.\n\nDrbákov je hnízdištěm krahujce obecného (\"Accipiter nisus\"), výra velkého (\"Bubo bubo\"), puštíka obecného (\"Strix aluco\") a dalších dravců. V listnatých a smíšených lesích hnízdí holub doupňák (\"Columba oenas\"), lejsek šedý (\"Muscicapa striata\") a budníček lesní (\"Phylloscopus sibilatrix\"). Ojediněle byl pozorován lejsek bělokrký (\"Ficedula albicollis\").\n\nŽije zde užovka hladká (\"Coronella austriaca\"), užovka obojková (\"Natrix natrix\"), mlok skvrnitý (\"Salamandra salamandra\") či kriticky ohrožená ještěrka zelená (\"Lacerta viridis\"), která tu nemá moc silnou populaci. Z druhů savců tu žijí veverka obecná (\"Sciurus vulgaris\"), lasice kolčava (\"Mustela nivalis\") a hranostaj (\"M. erminea\") a tchoř tmavý (\"Mustela putorius\").\n\nÚzemí NPR je přístupné pouze pěšky. Autem se dá dojet přes Nalžovické Podhájí k malému parkovišti nedaleko turistického rozcestníku U křížku. Odtud vedou dvě turistické značky – žlutá (směrem k Častoboři, kde končí) a modrá vede směrem na Křepenice.\n\nNárodní přírodní rezervace je přístupná rovněž po naučné stezce. Zakladatelem stezky byl Karel Bartůněk, proto je v některých pramenech naučná stezka uváděna jako „Bartůňkova stezka“. Stezka je dlouhá 7,35 km a má 11 informačních panelů, které se věnují druhovému složení zdejších biotopů, geologické stavbě, historii území atd. Stezka začíná i končí ve stejném bodě, kterým je rozcestník U křížku. Původní stezka byla zrekonstruována a znovu otevřena 8. května 2010. V chráněném území je možno se pohybovat pouze po značených cestách.\n\nZ důvodu nepřístupného, strmého terénu není NPR příliš ohrožena. Problémem by mohly být nepůvodní druhy dřevin, které by vytlačovaly druhy původní. Z toho důvodu by se v blízké době měl vykácet trnovník akát (\"Robinia pseudoacacia\") a smrk ztepilý (\"Picea abies\"); místy není vhodnou dřevinou ani borovice lesní (\"Pinus sylvestris\").\n\nNejvětší ohrožení lokality představuje nadměrný počet lidí, kteří se na území NPR pohybují. Naučná stezka prochází většinou chráněného území včetně jejích nejvýznamnějších částí. Vzácné druhy rostlin podél naučné stezky mohou být sešlapávány turisty a nadměrným hlukem je ovlivněné hnízdění ptáků na skalách. Na podzim je tu velké množství houbařů.\n\n\n"}
{"id": "609769", "url": "https://cs.wikipedia.org/wiki?curid=609769", "title": "Seznam národních přírodních památek v Česku", "text": "Seznam národních přírodních památek v Česku\n\nNásledující seznam národních přírodních památek v Česku obsahuje všechny národní přírodní památky (NPP), které se v roce 2019 nacházely na území Česka. Celkem se jedná o 126 památek.\n\n\n"}
{"id": "609773", "url": "https://cs.wikipedia.org/wiki?curid=609773", "title": "Stanwood Amtrak Station", "text": "Stanwood Amtrak Station\n\nStanwood Amtrak Station je železniční stanice ve Stanwoodu, v americkém státě Washington. Byla otevřena na konci listopadu 2009 a obsluhuje ji vlak společnosti Amtrak zvaný \"Cascades\". Původně měla být výstavba zahájena v lednu 2009 s otevřením stanice v červnu. Stavba se ale o dva měsíce zpozdila a nalezení kontaminace olovem na místě, kde měla ležet, posunulo její otevření až do listopadu 2009. Vlak \"Amtrak Cascades\" zde zastavuje čtyřikrát denně a autobusy společnosti Island Transit přepravují cestující do různých měst na Caamañově ostrově.\n\nPřed otevřením stanice společnosti Amtrak zde naposledy jezdily osobní vlaky v roce 1971, kdy je obsluhovala společnost Burlington Northern Santa Fe.\n"}
{"id": "609775", "url": "https://cs.wikipedia.org/wiki?curid=609775", "title": "Lombard Street a Vermont Street", "text": "Lombard Street a Vermont Street\n\nLombard Street je ulice, která spojuje ulice Hyde Street a Leavenworth Street v San Francisku a bývala považována za nejzakroucenější ulici světa, a tak se stala zároveň ve městě atrakcí. Ulice je tvořena osmi zákruty v kopci, který má 40stupňové stoupání. Její sinusoida (klikatost) je 1.2 (sinusoida se vypočítá dělením délky ulice délkou svahu nebo bodem začátku a konce přímo), kterou vypočítal Jayes Raminez, aby ji porovnal s dalšími silnicemi. Je tedy středně zakroucená. Je zděné konstrukce.\n\nVermont Street je betonová ulice, která se nachází mezi 20. a 22. ulicí a nedávno připravila Lombard Street o titul nejzakroucenější známé ulice. Dokázal to opět Raminez ve svém pořadu, kdy zjistil že sinusoida Vermontu je 1.6 a zároveň je ulice mnohem prudší a kratší. U ulici se také natáčela scéna filmu Magnum Force s Clintem Eastwoodem\n"}
{"id": "609776", "url": "https://cs.wikipedia.org/wiki?curid=609776", "title": "Langhans", "text": "Langhans\n\nLanghans může být:\n\n\n"}
{"id": "609777", "url": "https://cs.wikipedia.org/wiki?curid=609777", "title": "Seznam toků povodí Lokysty", "text": "Seznam toků povodí Lokysty\n\nToto je Seznam toků povodí Lokysty (přítok Jūry) v Litvě.\n\n\nPřímé přítoky Lokysty jsou přítoky Němenu 3. řádu.\nTabulka přítoků Němenu 4. řádu v povodí Lokysty:\n"}
{"id": "609780", "url": "https://cs.wikipedia.org/wiki?curid=609780", "title": "Karl Denke", "text": "Karl Denke\n\nKarl Denke (12. srpna 1870 – 22. prosince 1924) byl německý sériový vrah. Spolu s Fritzem Haarmannem, Karlem Großmannem, Peterem Kürtenem a Friedrichem Schumannen je jedním z nejznámějších německých sériových vrahů ve dvacátých letech.\n\nKarl Denke se narodil v Oberkunzendorfu poblíž Münsterbergu ve Slezsku (dnešní Ziębice v Polsku). Byl jedním z horších studentů, byl považován za vývojově opožděného. V dospělosti byl oblíbený, žil a pracoval v Münsterbergu jako varhaník v místním kostele. \n\nDne 21. prosince 1924 napadl Denke sekyrou pobudu Vincenze Oliviera. Tomu se podařilo utéct z domu a zavolat pomoc. Policie provedla domovní prohlídku v Denkeho domě. Bytem se linul obrovský zápach. Na kuchyňské lince se válela torza lidských těl. Ve spíži byly nalezeny zavařovací sklenice s naloženou lidskou kůží. Denke se přiznal, že vraždil od roku 1903. Své oběti zabil, rozporcoval a zčásti snědl. Maso, které sníst nemohl, si uchoval na později, nebo je odnesl na černý trh v Breslau. Takto měl zabít 30 lidí.\n\nHned následující den se Denke oběsil ve své cele, takže jeho motiv zůstává neznámý. Ještě v 70. letech 20. století se nacházely na zahradě jeho domu lidské ostatky.\n\n"}
{"id": "609786", "url": "https://cs.wikipedia.org/wiki?curid=609786", "title": "Seznam členů Evropského parlamentu z České republiky 2009–2014", "text": "Seznam členů Evropského parlamentu z České republiky 2009–2014\n\nToto je seznam členů Evropského parlamentu z České republiky 2009-2014.\n\nZdroj: Český statistický úřad (ČSÚ)\n\n\n"}
{"id": "609788", "url": "https://cs.wikipedia.org/wiki?curid=609788", "title": "Zebín", "text": "Zebín\n\nZebín je přírodní památka a zároveň výrazný kuželovitý neovulkanický kopec (399 m n. m.) vytvořený z komínové brekcie, vypreparované z křídových slínovců. Tato čedičová kupa se nachází v Jičínské kotlině asi půl kilometru západně od Valdic a přibližně 2 km severovýchodně od Jičína (na jeho katastrálním území). Na jejím vrcholku stojí barokní stavba nyní ekumenické kaple sv. Maří Magdaleny z roku 1700.\nVe vyhlášce ONV v Jičíně z roku 1980 je jako důvod zařazení Zebína mezi chráněné přírodní výtvory uvedena ochrana čedičové dominanty s výskytem teplomilné květeny. V pozdější vyhlášce z roku 1999 je účel vyhlášení přírodní památky specifikován ve smyslu ochrany čedičové kupy s uzavřenými bloky porcelanitu se zbytkem původního lesního společenstva s výskytem jilmu.\n\nZebín je erozní relikt tufového kužele, který vznikl freatomagmatickou erupcí při kontaktu vystupujícího magmatu s povrchovou vodou. Pyroklastika jsou proniknuta žilou kompaktního bazanitu s hojnými xenolity pláště.\n\nRozsáhlý křídový podstavec je na severním svahu porušen sesuvy. Na příkrých svazích porostlých travinnou vegetací jsou místy malé vulkanitové skalky a výchozy. Na západním svahu je opuštěný kamenolom. Vrch je nezalesněný.\n\nZebín geomorfologicky spadá do celku Jičínská pahorkatina, podcelku Turnovská pahorkatina, okrsku Jičínská kotlina a podokrsku Úlibická tabule, konkrétně do její Zebínské části.\nSvahy kopce byly původně pokryty rostlinami a dřevinami typickými pro dubohabřinu. Hospodářská činnost zde zapříčinila rozvoj suchých a polostepních porostů. Hospodaření bylo ukončeno přibližně kolem roku 1970, následkem čehož svahy zarůstají hlohem, ostružiním a růžemi. V posledních letech zažívá Zebín invazi akátu] a zplanělé třešně. Tyto agresivní dřeviny nyní vytlačují původní jilm horský. Na obnažených skalkách vrcholu roste typická květena: hadinec obecný, rozchodník ostrý, rozchodník šestiřadý, sleziník červený, tařice kališní, mochna jarní a sveřep střešní. V oblasti bylo nalezeno 188 druhů vyšších rostlin, z nichž tři druhy se nacházejí v Červeném seznamu. Větší část svahů Zebína je porostlá starými třešněmi a ojedinělými ořešáky. Mezi travami převládá válečka prapořitá. Rostou zde květiny bělotrn kulatohlavý, šalvěj luční, jetel rolní, divizna velkokvětá, violka lesní, pupava bezlodyžná, pcháč bezlodyžný, oman britský a smělek jehlancový.\n\nNa Zebíně bylo pozorováno 47 druhů obratlovců. Ještěrka obecná je jediným zde žijícím plazem. V oblasti žije 43 druhů ptáků, z nichž někteří zde i hnízdí. Mezi vzácnější patří bramborníček hnědý, cvrčilka říční a cvrčilka zelená, konipas bílý a konipas luční, koroptev polní, pěnice pokřovní, poštolka obecná, puštík obecný a ťuhýk obecný. V roce 1942 zde byl spatřen druh vzácného teplomilného mravence Tapinoma erraticum. Na jaře zde lze vidět dlouhososku velkou a otakárka fenyklového.\n\nByla postavena kolem roku 1700 na vrcholku Zebína, za časů působení kartuziánského řádu sv. Bruna v nedalekých Valdicích. Kartuziánské opatství Castrum beatae Virginis Mariae zde bylo zřízeno již 10. srpna 1627, kdy v Jičíně pobýval Albrecht z Valdštejna. Klášter byl zrušen 29.1.1782 dekretem Josefa II. a kaple přešla pod veřejnou správu. V roce 1968 si kapli vybrali jako vhodné místo pro svoji vysílačku sovětští vojáci, kteří ji později také používali jako terč při střelbách z bývalého vojenského prostoru pod Zebínem. Stavbu v minulosti také několikrát ohrožoval požár. V roce 2001 zde občanské sdružení Zebín uspořádalo první ekumenickou bohoslužbu. V letech 2004-2005 město Jičín, v jehož majetku se kaple nachází, provedlo za finanční podpory z fondu regenerace kulturních památek kompletní rekonstrukci objektu. Během oprav byla obnovena okna, která byla několik století zazděná. Interiér kaple byl počátkem roku 2006 vybaven sochou její patronky sv. Marie Magdalské. Její autorkou je sochařka Marie Žáková z Písku. Jediným dochovaným kusem původního inventáře je barokní obraz sv. Magdaleny, který je momentálně uložen v depozitáři jičínského muzea. Kaple byla znovu slavnostně posvěcena 22. července 2006 jako ekumenický svatostánek za účasti zástupců křesťanských církví.\n\nNa jižním úpatí kopce stojí \"Kostel Všech svatých\" zbudovaný ve 14. století. Jeho současná podoba vznikla úpravami v 17. století. Během nich byla v jeho blízkosti postavena dřevěná zvonice s osmiúhelníkovým půdorysem s šindelovou střechou. S přilehlým hřbitovem jde o jediné dochované stavby zaniklé vesnice Zebín.\n\nNejbližší dostupnost automobilem je do jičínské místní části Sedličky (poblíž je zastávka železniční tratě 041) a Valdic. Z Valdic vede modrá  turistická značka přes jižní úpatí Zebína (kolem kostela Všech svatých) dále na Jičín.\n\n"}
{"id": "609791", "url": "https://cs.wikipedia.org/wiki?curid=609791", "title": "Herman Rarebell", "text": "Herman Rarebell\n\nHerman' 'Ze German' 'Rarebell (* jako Hermann Erbel 18. listopadu 1949 Schmelz, Západní Německo) je německý bubeník, který se proslavil jako člen skupiny Scorpions, ve které hrál mezi lety 1977 až 1995; objevil se na jejich 8 studiových albech.\n\nV době kdy se ke Scorpions přidal byla jeho angličtina ze všech členů skupiny na nejlepší úrovni a tak se stal důležitým skladatelem; podílel se na klasických písních jako 'Another Piece of Meat', 'Falling in Love' a druhém singlu z alba Savage Amusement 'Passion Rules The Game' a psaní textů k některým z nejznámějších skladeb Scorpions jako např. 'Rock You Like a Hurricane', 'Make It Real', 'Dynamite', 'Blackout', 'Arizona', 'Bad Boys Running Wild', 'Don't Stop At the Top', 'Tease Me Please Me' a další.\n"}
{"id": "609799", "url": "https://cs.wikipedia.org/wiki?curid=609799", "title": "Matice moravská", "text": "Matice moravská\n\nMatice moravská je vědecká společnost na Moravě. Sídlí v Brně, dnes je součástí Akademie věd České republiky a zabývá se především bádáním a výzkumem souvisejícím s historií Moravy.\n\nVznik Matice moravské sahá do dob Českého národního obrození. Byla založena roku 1849 jako \"Národní spolek svatého Cyrila a Metoděje\" moravskými učenci a literáty. Původním cílem spolku byla podpora českojazyčné literatury. Spolek vydával knihy v místním jazyce, podporoval knihovny a čtenářské kroužky.\n\nPůvodním pojmenováním podle slovanských věrozvěstů Cyrila a Metoděje chtěli její zakladatelé připomenout raněstředověkou Velkomoravskou říši. K této epoše bylo v 19. století vzhlíženo jako k vrcholné době moravské historie. Současně měla být tímto názvem vystižena spojitost se slovanským obyvatelstvem, které též mělo Cyrila a Metoděje v úctě.\n\nJiž v roce 1853 došlo k přejmenování spolku na současný název \"Matice moravská\". Spolek byl v té době otevřený i vůči věřícím jiného než římskokatolického vyznání. Od roku 1869 začal spolek vydávat vlastní \"Časopis Matice moravské\". Jeho prvním redaktorem byl Vincenc Brandl.\n\nOd 90. let 19. století se začal spolek orientovat, především pod vlivem Františka Kameníčka, na literární historii a dějiny umění.\n\nV meziválečném období získal časopis spolku díky příspěvkům redaktorů Bohumila Navrátila a Stanislava Součka vysoký ohlas.\n\nBěhem 50. let 20. století ustál spolek tehdejší vlnu likvidací mnoha vědeckých a kulturních kroužků spuštěných komunistickým režimem. Nakonec se společnost musela roku 1967 podřídit „Československé historické společnosti“, kde setrvala až do jejího zrušení v roce 1990, kdy se opět osamostatnila.\n\nV roce 1994 přistoupila společnost jako člen do nově vytvořeného historického klubu AVČR. Bylo sestaveno nové redakční vedení Prof. Jana Janáka, ve kterém byla činná řada významných výzkumníků, mezi jinými např. Josef Válka, Milan Myška, Jiří Kroupa, Jiří Malíř a Zdeněk Beneš. Brzy začali pro spolek pracovat též významní historikové.\n\nDnes působí v Matici moravské cca 200 odborných pracovníků činných v oboru historie a jí přidružených vědách, jejichž činnost je zaměřena na výzkum moravské historie ve spojitosti s historií Čech a středoevropského regionu.\n\n\n\n"}
{"id": "609801", "url": "https://cs.wikipedia.org/wiki?curid=609801", "title": "Alpský styl", "text": "Alpský styl\n\nAlpský styl je styl horolezeckého výstupu. Označuje se tak pouze výstup, při kterém lezecké družstvo s maximálně 6 členy postupuje k vrcholu bez návratů a fixování, bez umělého kyslíku a bez jakékoli pomoci od jiných osob, tedy členů jiné nebo i vlastní expedice. Nosiči se připouštějí jen v malém množství pro transport do základní tábora.\n\nJedním z prvních výstupů podniknutých tímto stylem byl prvovýstup Petera Habelera a Reinholda Messnera levou částí jižní stěny Gasherbrumu I v roce 1975.\n\nJedním z prvních zaznamenaných výstupů tímto stylem na sedmitisícovku byl již v roce 1933 výstup na vrchol Satopanu v Indii vylezený Colinem Kirkusem a Charlesem Warrenem, členy expedice Marca Pallise. (^ Pallis, Marco (1939) \"Peaks a Lamas\" . Londýn: Cassell).\n"}
{"id": "609802", "url": "https://cs.wikipedia.org/wiki?curid=609802", "title": "Vosa prostřední", "text": "Vosa prostřední\n\nVosa prostřední (\"Dolichovespula media\") je velká vosa, která připomíná svým vzhledem sršeň obecnou. Je rozšířená po celé Evropě a v Asii. Stejně jako ostatní vosy má žihadlo napojeno na jedovou žlázu, takže může bodnout. Vzhledem k neagresivitě a nehojnosti druhu dochází k bodnutí spíše ojediněle.\n\nKrálovna měří 18–22 mm, dělnice 13–19 mm, samec 15–19 mm.\nJe to druh především barevně velice variabilní, nejčastěji se dá zaměnit s vosou lesní. Samcům obvykle chybí pro tento druh typické sršní zbarvení. U dělnic je nejčastěji hlava žlutá, s černou páskou procházející mezi očima. Řadí se mezi tzv. dlouholebé vosy (rod \"Dolichovespula\"), jejichž hlava je od očí směrem dolů protažená. Zadní a střední končetiny jsou obvykle červené až okrové, přední červeno-žluté. Hruď je černá, u hlavy má rudé znaky, které jsou dovnitř žlutě lemovány. Bedra mají rudou kresbu nebo jsou plošně rudá. Tykadla jsou černá a oči poměrně velké. Křídla jsou hnědá. Zadeček je skoro stejný jako u sršně obecné.\n\nObývá světlé a křovinaté biotopy, často v blízkosti lidských sídel, hojná je zvláště ve vyšších polohách. Volně visící kulovitá hnízda staví v hustém křoví, v živých plotech, na stromech, skalách a občas i v podstřeší, obvykle ve výšce 1–4 m (ale i více než 10 m). Žlutobílý až šedý obal hnízda se podobá pergamenu s uzavřenými vzduchovými komůrkami. Stavebním materiálem je živá dřevní hmota smíchaná se slinami. Vchod do hnízda je z počátku opatřen předsíní, kterou u starších hnízd dělnice rozebírají a zakládají nový vstupní otvor po straně asi v jedné třetině hnízda. Hnízdo obsahuje 3–5 pláství (nejvíc 6) s ohrnutými okraji a až 1800 zárodečnými buňkami v každé z nich. Plně rozvinutá kolonie čítá 900–1800 jedinců všech vývojových stadií, z toho 150 až 500 z nich je dělnic.\nHnízdo zaniká obvykle v polovině září.\n\nŽiví se hmyzem (larvy) a různými druhy sladkých šťáv, jako je nektar, ovoce, míza (dospělci).\n\nDruh rozšířený v celé Evropě, na sever až k polárnímu kruhu. V ČR rozšířený takřka všude, avšak nehojný.\n\n"}
{"id": "609803", "url": "https://cs.wikipedia.org/wiki?curid=609803", "title": "Eliptická křivka", "text": "Eliptická křivka\n\nEliptická křivka je hladká spojitá křivka, která je definovaná rovnicí formula_1, což lze upravit na tzv. Weierstrassův tvar formula_2.\n\nPokud platí, že formula_3, kde a, b jsou koeficienty z Weierstrassova tvaru, pak není křivka nesingulární (má ostrý bod) a nejedná se tedy o eliptickou křivku. Na eliptické křivce můžeme definovat bod v nekonečnu, který se obvykle označuje jako bod O.\n\nEliptickou křivku nad reálnými čísly můžeme definovat jako skupinu souřadnic [x;y], které vyhovují rovnici formula_4, kde a, b, x, y ∈ formula_5.\n\nPokud je daná eliptická křivka nesingulární, může zformovat grupu.\n\nGrupy eliptických křivek jsou aditivní grupy, to znamená, že základní operace je zde sčítání. Sčítání dvou bodů na eliptické křivce je definováno geometricky.\n\nOpačný bod k bodu P[x;y] je bod −P[x;−y], je tedy zobrazen osovou souměrností podle osy x. Ke každému bodu P existuje bod −P.\n\nPředpokládejme, že body P a Q jsou dva různé body na eliptické křivce a že −P ≠ Q. Abychom tyto dva body sečetli graficky, musíme jimi proložit přímku, která eliptickou křivku protne ještě v právě jednom bodě. Tento bod můžeme nazvat −R. Obraz tohoto bodu je hledaný bod R, kde platí formula_6.\n\nPokud by platilo, že formula_7, pak můžeme říct, že bod Q je opačný k bodu P, tedy že mají stejnou souřadnici x. Sečteme-li tyto dva body (proložíme-li jimi přímku), nezískáme další průsečík s eliptickou křivkou. Tato přímka však eliptickou křivku protne v nekonečnu v pomyslném bodu O, můžeme tedy říct, že formula_8.\n\nPokud by nastala situace, že formula_9, pak bychom mohli říct, že chceme bod P zdvojnásobit. Tuto operaci učiníme tak, že uděláme tečnu k eliptické křivce s bodem dotyku P. Tato tečna protne eliptickou křivku v právě jednom bodě, který můžeme nazvat −R, jeho obraz R je bod, který hledáme.\n\nPokud by nastala situace, kdy formula_9 a formula_11, jeho zdvojením tečna protne eliptickou křivku v nekonečnu v pomyslném bodě O, řekneme tedy, že formula_12. Pokud bychom chtěli bod P ztrojnásobit, získáme opět bod P, neboť platí formula_13.\n\nDalší možností, jak sčítat body na eliptické křivce, je použití algebraických výpočtů. Tento způsob je nutný například u kryptografie na bázi eliptických křivek.\n\nV první řadě musíme určit směrnici přímky, na které leží body P a Q. Tuto směrnici s vypočítáme jako formula_14, formula_15.\n\nDíky Viète-Newtonovým vztahům můžeme říct, že pokud Q ≠ −P, pak:\nformula_16\nformula_17\nPro zdvojnásobení bodu P, kde formula_18, platí, že:\nformula_19\nformula_20\nformula_21\n\nPočítání nad reálnými čísly je pomalé a nepřesné z důvodu zaokrouhlování. Kryptografické aplikace potřebují přesné a rychlé výpočty, proto se v praxi používají eliptické křivky nad tělesem formula_22.\n\nPoznamenejme, že s tělesem formula_22 pracujeme jako s množinou zbytkových tříd modulo p, počítáme tedy s čísly 0 až formula_25 a že končíme výpočet tehdy, když máme zbytek po dělení prvočíslem p v tomto rozmezí. Pro těleso formula_26 tedy počítáme s přirozenými čísly 0 až 22 a výsledkem matematických operací bude opět číslo v rozmezí 0 až 22.\n\nEliptická křivka nad tělesem formula_22 může být vytvořena z libovolných čísel a, b, která jsou však v tělese formula_22. Eliptická křivka obsahuje všechny body o souřadnicích [x;y], které vyhovují rovnici formula_29.\n\nPokud formula_30, pak eliptická křivka může zformovat grupu.\n\nSčítání bodů na eliptické křivce nad tělesem formula_22 již nelze provádět efektivně graficky, používá se pouze algebraický postup.\n\nAlgebraický postup se od sčítání na eliptické křivce nad reálnými čísly příliš neliší, veškeré rovnice pouze budeme uvažovat nad tělesem formula_22, tedy modulo p.\n\nPro formula_34:\nformula_35\nformula_36\nformula_37\nPro 2P:\nformula_38\nformula_39\nformula_37\nTaké opačné body se počítají modulo p, tedy pro P[x;y] máme −P[x;−y modulo p].\n\nPrvky eliptických křivek nad formula_41 jsou m-bitové řetězce, tedy m je počet číslic, které můžeme použít, a 2 udává binární soustavu. Na této křivce je vždy konečný počet bodů.\n\n\n"}
{"id": "609804", "url": "https://cs.wikipedia.org/wiki?curid=609804", "title": "Deštenské pastviny", "text": "Deštenské pastviny\n\nDeštenské pastviny je název přírodní památky na území CHKO Kokořínska, v jižní části okresu Česká Lípa. Jedná se o stráň s mnoha chráněnými rostlinami i drobnými živočichy.\n\nV západní části Kokořínska u silnice mezi Mělníkem a Dubou i Českou Lípou je zalesněné území s mnoha chráněnými územími, prameništi potoků Liběchovka a Pšovka, pískovcovitými útvary. U obce Deštná, kudy silnice prochází, je Deštenský kopec – 313 m. n.m. Na jeho JZ úpatí je stráň, v horních partiích porostlá stromy, dole zatravněná, kde se nachází mj. mnoho chráněných rostlin, např. koniklec luční, hvězdnice zlatovláska, sasanka luční či hořec brvitý. Mezi mnoha teplomilnými bezobratlými živočichy byla evidována vzácná cikáda chlumní, či donedávna údajně vyhynulá pestřenka \"Pelecocera tricinta\". Traviny na stráni jsou sekány střídavě.\nPřírodní památka zde byla vyhlášena 1. dubna 2003 na rozloze 2,34 ha, v nadmořské výšce 248 až a 288 m. n.m. Lokalita, registrovaná pod kódem 2229, je v péči správy Chráněné krajinné oblasti Kokořínsko – Máchův kraj, regionálního pracoviště AOPK ČR .\n\nPoblíž stráně je několik dalších přírodních památek a rezervací, z nichž nejdůležitější jsou Mokřady Liběchovky a Pšovky, zapsané na seznam světově důležitých mokřadů Ramsarské úmluvy.\n\nLokalita je 250 metrů na západ od velmi frekventované silnice Mělník – Dubá. V oblasti nejezdí vlaky, k pastvinám nevedou žádné turisticky značené cesty ani cyklotrasy.\n\n"}
{"id": "609808", "url": "https://cs.wikipedia.org/wiki?curid=609808", "title": "Josef Breuer", "text": "Josef Breuer\n\nJosef Breuer (15. ledna 1842 Vídeň – 20. června 1925 tamtéž) byl rakouský psychiatr, který zásadně ovlivnil vznik psychoanalýzy, byť se sám k ní nepočítal.\n\nVystudoval medicínu na Vídeňské univerzitě a poté zde pracoval jako asistent. Jeho pacientkou se na konci století stala také budoucí feministická aktivistka Bertha Pappenheimová, která vstoupila do dějin psychologie jako Anna O. Pokoušel se léčit její hysterii s konverzními symptomy (ochrnutí, neschopnost pít, oslepnutí apod.). Povšiml si, že se pacientce ulevuje, když mu o svých symptomech může vyprávět. Později ji uváděl do hypnózy a žádal ji, aby si vzpomněla na počátky symptomů, tedy kdy se poprvé objevily. Po probuzení chtěl, aby o těchto událostech znovu hovořila. Následně se dostavovala u pacientky úleva. Breuer hovořil o katarzní léčbě (sama pacientka o \"chimney sweeping\" – vymetání komína, či \"talking cure\" – léčbě mluvením). O tomto případu Breuer vyprávěl svému příteli Sigmundu Freudovi. Ten byl zaujat a pokoušel se Breuerovu metodu zdokonalovat – nejprve rovněž používal hypnózu, posléze sugesci (přikládání ruky na čelo) a nakonec objevil metodu volných asociací. Ve svých přednáškách Freud Breuera často označoval za skutečného objevitele psychoanalýzy (v podstatě však byla objevitelkou Pappenheimová), ovšem sám Breuer to odmítal a nechtěl být s metodou spojován. To souviselo s tím, že Anna O. se do něj zamilovala a fantazírovala o tom, že s Breuerem otěhotněla. To Breuera vyděsilo a léčbu Anny O. ukončil. Freud však tvrdil, že byl na prahu skutečného vyléčení Anny O., neboť u pacientky došlo k tzv. přenosu, neboli ztotožnění psychologa s postavou otce Anny O., vztah k němuž stál na počátku její nemoci. Freud alespoň přiměl Breuera k tomu, aby chorobopis Anny O. zařadil do knihy \"Studie o hysterii\" z roku 1895, sám Freud do ní přidal několik svých dalších případů, jejichž léčba měla podobný průběh. \"Studie o hysterii\" jsou považovány za první skutečně psychoanalytický spis historie.\n\nDíky své epizodní roli v dějinách psychoanalýzy je Breuer dnes nejznámější. Sám se věnoval ovšem jinému směru bádání, je například spoluobjevitelem tzv. Hering-Breuerova reflexu. Ve stejné době jako Ernst Mach rovněž popsal fungování centra rovnováhy ve středním uchu (samo centrum objevil roku 1870 Friedrich Goltz).\n\nBreuer se stal i literární postavou, psycholog a spisovatel Irvin Yalom ho učinil hrdinou své knihy \"Když Nietzsche plakal\".\n\n"}
{"id": "609812", "url": "https://cs.wikipedia.org/wiki?curid=609812", "title": "Španělská ústava z roku 1978", "text": "Španělská ústava z roku 1978\n\nŠpanělská ústava z roku 1978 (španělsky Constitución Española de 1978) je nejvyšší právní norma španělského království, jemuž jsou podřízeny orgány veřejné správy a občanů Španělska, v platnosti od 29. prosince 1978.\n\nÚstava byla ratifikována v referendu o schválení ústavy dne 6. prosince 1978, a byla později podepsána králem 27. prosince a její znění zveřejněno v Boletín Oficial del Estado o dva dny později, 29. prosince. Vyhlášení platnosti ústavy zahrnovalo vyvrcholení tzv. Španělského přechodu k demokracii, který se udál jako následek úmrtí předešlého hlavního představitele diktátora generalissima Francisca Franka, 20. listopadu 1975, která uspíšila sérii politických a historických událostí, jež umožnila transformovat zemi od předešlého frankistického režimu v sociální a demokratický právní stát, s politickou formou parlamentní monarchie.\n\n\n\n"}
{"id": "609814", "url": "https://cs.wikipedia.org/wiki?curid=609814", "title": "Jugoslávská liga ledního hokeje 1957/58", "text": "Jugoslávská liga ledního hokeje 1957/58\n\nSezóna 1957/1958 byla 16. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 19. ledna až 6. února 1958.\n\n"}
{"id": "609815", "url": "https://cs.wikipedia.org/wiki?curid=609815", "title": "Velká Pleš", "text": "Velká Pleš\n\nNárodní přírodní rezervace Velká Pleš byla vyhlášena roku 1984 a rozkládá se nad pravým břehem řeky Berounky zhruba 2 až 3 kilometry západně od obce Branov. Hlavním předmětem ochrany je bezlesí vrcholových partií dvou kopců (\"Velká Pleš\", 500 m, a \"Malá Pleš\", 452 m), tzv. pleše, konkrétně primitivní půdy, společenstva skalních spár, xerofilní trávníky a suťové lesy na svazích. Pleše jsou místem výskytu řady reliktních druhů rostlin i živočichů, zvláště bezobratlých.\n\nV rezervaci roste na 340 druhů cévnatých rostlin, např. vzácná kapradinka skalní. Ze vzácných druhů hub lze jmenovat nelupenatou dřevní houbou vidlenkou krémovou.\n\nV roce 1978 byl během příprav vyhlášení několika rezervací v oblasti Křivoklátska proveden jejich jednorázový mykologický průzkum. Na území rezervace Velká Pleš byly nalezeny mimo jiné rezavec štětinatý (\"Inonotus hispidus\"), rezavec pokožkový (\"Inonotus cuticularis\"), korálovec ježatý (\"Hericium erinaceus\"), slizečka ocasatá (\"Oudemansiella radicata\"), štítovka bílá (\"Pluteus pellitus\"), pohárovka obecná nepatrná (\"Crucibulum laeve\" var. \"exiguum\"), hvězdák vlhkoměrný (\"Astraeus hygrometricus\") a bedla útlá (\"Macrolepiota mastoidea\" s. l.). V blízkosti rezervace rostla nehojná lakovka zakroucená (\"Laccaria tortilis\").\n\nZ brouků zde žijí mj. vzácní tesaříci Leioderus kollari, Phymatodes pusillus, kovařík Pseudanostirus globicollis, nebo krasec Coraebus undatus. V oblasti byly potvrzeny dva druhy reliktních nosatčíků, Apion oblivium a Apion hoffmanni. Pouze zde a na Týřově žije v Čechách krasec Acmaeodera degener. Při průzkumu motýlů bylo zjištěno 65 druhů, z nichž 15 je hodnoceno jako v Čechách vzácných, např. bourovec zejkovaný. U řeky žije skokan skřehotavý, mlok skvrnitý či užovka podplamatá.\n\n"}
{"id": "609818", "url": "https://cs.wikipedia.org/wiki?curid=609818", "title": "Jugoslávská liga ledního hokeje 1958/59", "text": "Jugoslávská liga ledního hokeje 1958/59\n\nSezóna 1958/1959 byla 17. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 9. ledna až 18. února 1958.\n\n"}
{"id": "609819", "url": "https://cs.wikipedia.org/wiki?curid=609819", "title": "Jugoslávská liga ledního hokeje 1959/60", "text": "Jugoslávská liga ledního hokeje 1959/60\n\nSezóna 1959/1960 byla 18. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 10. ledna až 28. února 1960.\n\n"}
{"id": "609821", "url": "https://cs.wikipedia.org/wiki?curid=609821", "title": "Parosphromenus nagyi", "text": "Parosphromenus nagyi\n\nParosphromenus nagyi je drobná sladkovodní paprskoploutvá ryba z čeledi guramovití (Osphromenidae). Pochází z černých vod východního pobřeží západní Malajsie, v okolí města Kuantan.\n\n Parosphomenus nagyi na stránkách IGL\n"}
{"id": "609825", "url": "https://cs.wikipedia.org/wiki?curid=609825", "title": "Jugoslávská liga ledního hokeje 1960/61", "text": "Jugoslávská liga ledního hokeje 1960/61\n\nSezóna 1960/1961 byla 19. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 7. ledna až 17. února 1961.\n\n"}
{"id": "609826", "url": "https://cs.wikipedia.org/wiki?curid=609826", "title": "Miroslav Koubek", "text": "Miroslav Koubek\n\nMiroslav Koubek (* 1. září 1951 v Praze) je bývalý český fotbalový brankář, od srpna 2016 asistent trenéra české reprezentace. Jako kouč trénoval mimo Česko na klubové úrovni v Německu a Číně.\n\nSvoji fotbalovou kariéru začal v Unionu Žižkov. V průběhu mládeže zamířil do Admiry Praha, jejíž je odchovanec. V roce 1971 odešel do klubu VTJ Slaný. O dva roky později se stal hráčem týmu SONP Kladno. Následně přestoupil do Sparty Praha, kde v roce 1982 ukončil svoji hráčskou kariéru. V československé lize chytal v 35 utkáních a ve 12 utkáních vychytal nulu.\n\nSvoji trenérskou dráhu zahájil na Kladně, přes angažmá v mužstvu VTŽ Chomutov a německém klubu 1. FC Amberg se do týmu znovu vrátil. Poté koučoval jako asistent Union Cheb a následně podruhé zamířil na Kladno. V roce 2000 podepsal smlouvu s Viktorií Plzeň. V sezóně 2000/01 s ní sestoupil do druhé ligy. V polovině dalšího ročníku ve Viktorii skončil a od léta 2002 vedl opět Kladno, se kterým vybojoval postup do nejvyšší soutěže. I když mužstvo zachránil (11. místo), od klubu sám odešel. Jaro 2008 strávil v čínském týmu Tianjin Teda FC, kde byl asistentem Jozefa Jarabinského. Po konci sezóny zamířil do Zenitu Čáslav, s nímž vybojoval postup. Poté přijal nabídku Baníku Ostrava, se kterým bojoval o titul, ale nakonec skončil na třetím místě. Jeho následné angažmá u českého ligového mužstva bylo v celku FK Mladá Boleslav, se kterým dosáhl na 4. místo. Na podzim 2012 ale po nepřesvědčivých výsledcích a neshodách se staršími hráči klubu sám rezignoval. Poté trénoval českou reprezentaci do 19 let.\n\nV září 2013 přijal nabídku na hlavní trenérský post u Slavie Praha, která tou dobu prožívala vleklou výsledkovou i herní krizi. První bod jeho svěřenci získali 19. října 2013 za remízu 1:1 s Viktorií Plzeň, první vítězství o týden později v derby proti klubu Bohemians Praha 1905 (výhra 1:0). Během jara 2014 skončil jako kouč Česka U19, aby se mohl naplno soustředit jen na trénování Slavie. Začátkem března 2014 byl překvapivě odvolán, sportovní vedení Slavie ustanovilo novým koučem \"sešívaných\" Nizozemce Alexe Pastoora.\n\nV srpnu 2014 převzal podruhé Viktorii Plzeň, když po 3. kole sezony 2014/15 nahradil odvolaného Dušana Uhrina ml. a podepsal kontrakt do léta 2015 s následnou opcí.\n\nLigovou štaci zahájil vítězně, Plzeň porazila 17. srpna 2014 mužstvo FC Hradec Králové 4:0 a poskočila do čela tabulky. Ve 28. kole slavil s Viktorkou zisk mistrovského titulu, který byl jeho první v trenérské kariéře z pozice hlavního kouče. Stal se trenérem sezóny 2014/15 nejvyšší české ligy v anketě LFA (Ligové fotbalové asociace). V létě 2015 uzavřel s vedením nový kontrakt do konce ročníku 2016/17.\n\n18. července 2015 získal s týmem Český Superpohár 2015, když Viktorka porazila Slovan Liberec 2:1. Po nepostupu do základní skupiny Ligy mistrů UEFA 2015/16 a slabším začátku v domácí soutěži byl 16. 8. 2015 od mužstva odvolán.\n\nV květnu 2016 se dohodl na tříleté smlouvě s klubem Bohemians Praha 1905. Na lavičce nahradil Romana Pivarníka, který odešel do Viktorie Plzeň. Při své premiéře na střídačce Bohemians jeho svěřenci podlehli v prvním kole hraném 31. července 2016 proti tehdejšímu nováčkovi z Hradce Králové. Následně se \"klokani\" zvedli a prožili povedenou podzimní část ročníku 2016/17. V průběhu jara 2017 se s Bohemkou domluvil na ukončení smlouvy po konci sezony. Nakonec po nepovedených výsledcích skončil už v dubnu a \"Bohemce\" doporučili jako svého nástupce kouče týmu FC Sellier & Bellot Vlašim Martina Haška, který následně s Bohemians uzavřel kontrakt.\n\nV srpnu roku 2016 si jej trenér reprezentace Karel Jarolím vybral společně s Borisem Kočím jako asistenta trenéra A-mužstva české fotbalové reprezentace.\n\n\n\n"}
{"id": "609828", "url": "https://cs.wikipedia.org/wiki?curid=609828", "title": "Štítonoši", "text": "Štítonoši\n\nŠtítonoši (\"Cassidinae\") je podčeleď mandelinek (\"Chrysomelidae\") v rámci řádu brouků (\"Coleoptera\"). Jedná se o systematicky nejodvozenější skupinu. Její systematika v současné době není přesně ustálena, zabývají se jí zejména Lech Borowiec a Lukáš Sekerka. V dřívějším pojetí z ní byla vyčleněna podčeleď Hispinae (trnáči), podle pojetí Chena se naopak jedná dokonce o samostatnou čeleď nebo i nadčeleď Hispidae (Cassidoidea).\n\nVe střední Evropě je podčeleď zastoupena 39 druhy v 5 rodech – \"Hispa, Dicladispa, Pilemostoma, Hypocassida, Cassida\".\n"}
{"id": "609829", "url": "https://cs.wikipedia.org/wiki?curid=609829", "title": "Jugoslávská liga ledního hokeje 1961/62", "text": "Jugoslávská liga ledního hokeje 1961/62\n\nSezóna 1961/1962 byla 20. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 6. ledna až 11. února 1962.\n\n\n\n"}
{"id": "609830", "url": "https://cs.wikipedia.org/wiki?curid=609830", "title": "Okresní soud v Ostravě", "text": "Okresní soud v Ostravě\n\nOkresní soud v Ostravě je okresní soud s působností pouze pro území statutárního města Ostravy. Spolu s brněnským městským soudem jde co do počtu soudců o největší české okresní soudy. Odvolacím soudem je Krajský soud v Ostravě. Soud se nachází v moderní budově v ulici U Soudu v městském obvodu Poruba a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV roce 1850 vznikl \"Okresní soud v Moravské Ostravě\" a po roce 1898 \"Okresní soud ve Slezské Ostravě\", které byly za Protektorátu Čechy a Morava přejmenovány na \"Okresní soud pro Moravskou Ostravu-západ\" a \"Okresní soud pro Moravskou Ostravu-východ\", což bylo ponecháno i po roce 1945. Tento stav však nevydržel dlouho, už po roce 1949 došlo k jejich sloučení, na druhou stranu tehdy vznikly dva specializované okresní soudy, \"Okresní soud civilní v Ostravě\" a \"Okresní soud trestní v Ostravě\", které působily až do roku 1960. Poté již v Ostravě funguje jen jeden obecný okresní soud.\n\nObvod Okresního soudu v Ostravě se neshoduje s okresem Ostrava-město, patří do něj jen území statutárního města Ostrava.\n\n"}
{"id": "609831", "url": "https://cs.wikipedia.org/wiki?curid=609831", "title": "Seznam toků povodí Akmeny", "text": "Seznam toků povodí Akmeny\n\nToto je Seznam toků povodí Akmeny (přítok Jūry) v Litvě.\n\n\nPřímé přítoky Akmeny jsou přítoky Němenu 3. řádu.\nTabulka přítoků Němenu 4. řádu v povodí Akmeny:\n\nTabulka přítoků Němenu 5. řádu v povodí Akmeny:\n"}
{"id": "609833", "url": "https://cs.wikipedia.org/wiki?curid=609833", "title": "Fabian Giefer", "text": "Fabian Giefer\n\nFabian Giefer (* 17. května 1990, Adenau, Západní Německo) je německý fotbalový brankář, od roku 2014 hraje za tým FC Schalke 04.\n\nZa Leverkusen debutoval 6. listopadu 2009. Stalo se tak v zápase proti Eintrachtu Frankfurt, Giefer si po zápase připsal čisté konto a Leverkusen zvítězil poměrem 4-0.\nS klubem podepsal kontrakt do 30. června 2013.\n\n"}
{"id": "609835", "url": "https://cs.wikipedia.org/wiki?curid=609835", "title": "Ladislav Svozil", "text": "Ladislav Svozil\n\nLadislav Svozil (* 8. května 1958) je bývalý český hokejista a dlouhodobý kapitán Vítkovic. Také si zahrál na Kanadském poháru v roce 1984, působil ve Stuttgartu, Meranu a Heilbronnu. Po ukončení aktivní kariéry působí jako hokejový trenér (Vítkovice, česká reprezentace do 20 let, Poprad, Zvolen).\n\n"}
{"id": "609836", "url": "https://cs.wikipedia.org/wiki?curid=609836", "title": "Jugoslávská liga ledního hokeje 1962/63", "text": "Jugoslávská liga ledního hokeje 1962/63\n\nSezóna 1962/1963 byla 21. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 26. prosince 1962 až do 22. března 1963.\n\n"}
{"id": "609838", "url": "https://cs.wikipedia.org/wiki?curid=609838", "title": "Osinalické bučiny", "text": "Osinalické bučiny\n\nOsinalické bučiny je název přírodní památky na území CHKO Kokořínsko, v jižní části okresu Česká Lípa, na katastrálním území Zakšín. Jedná se lesnaté území s řadou pískovcových skal, kde se vyskytuje mnoho druhů chráněných rostlin.\n\nV západní části Kokořínska u silnice mezi Mělníkem a Dubou i Českou Lípou je zalesněné území s mnoha chráněnými územími, prameništi potoků Liběchovka a Pšovka, pískovcovitými útvary.\n\nMezi vesnicemi Medonosy a Bukovec na této velmi frekventované silnici I/9 je odbočka na východ do obce Osinalice. Po necelých 2 km je v údolí mezi kopci Brusné (377 m n. m.) a Skaliska (376 m n. m.) v přímém sousedství silnice chráněná lokalita Osinalické bučiny. Na východní straně zasahuje do Osinalického sedla, které je hranicí mezi okresy Česká Lípa a Mělník. Zde silnici přetíná zeleně značená turistická cesta od Nových Osinelic na jihu do Dubé na severu. Cyklotrasa tudy nevede.\n\nLokalita je mírně zvlněná, náleží svahu kopce Skaliska, je porostlá nejen bukovým lesem, ale na pískovcích roste řada chráněných vstavačovitých, orchideových druhů rostlin, kvůli nimž zde byla vyhlášena ochrana. Jsou zde např. vstavač nachový, korálice trojklaná, kruštík růžkatý, okrotice bílá.\n\nVe starších stromech zde žijí holubi doupňáci.\n\nPřírodní památka zde byla vyhlášena 19. listopadu 2002 na rozloze 7,51 ha, v nadmořské výšce 265 až 342 m. Lokalita je v péči správy CHKO Kokořínsko, odborné pracoviště AOPK (Agentura ochrany přírody a krajiny) pod kódem 2191.\n\n"}
{"id": "609845", "url": "https://cs.wikipedia.org/wiki?curid=609845", "title": "Vladimir Tarasenko", "text": "Vladimir Tarasenko\n\nVladimir Andrejevič Tarasenko (; * 13. prosince 1991 v Jaroslavli) je ruský hokejový útočník hrající za tým St. Louis Blues v severoamerické NHL.\n\nSvou hokejovou kariéru nastartoval v jeho rodném městě v oddělení mládeže pro klub HK Sibir Novosibirsk. V ročníku 2007/08 si poprvé vyzkoušel seniorský hokej, za rezervní tým v Pervaja liga, třetí nejvyšší soutěž v Rusku. V následující sezoně již debutoval v prvním týmu HK Sibir Novosibirsk v nově vytvořené soutěži KHL. Ve své první sezoně mezi ruskou elitu odehrál v soutěži KHL 38 zápasů, ve kterých nastřádal deset kanadských bodů. V následujícím ročníku téměř zdvojnásobil svou produktivitu, stal se dokonce čtvrtým nejproduktivnějším hráčem týmu. Jeden zápas přidal v juniorské soutěži MHL za Sibiřské odstřelovače. V létě 2010 byl vybrán ve vstupním draftu NHL hned v úvodním prvním kole z celkového 16., místa klubem St. Louis Blues. Z osmi vybraných hokejistů z Ruska, byl druhým nejlépe umístěným, před ním byl pouze Alexandr Burmistrov. Později se však ukázalo, že produktivnější je právě Tarasenko.\n\nPo vstupním draftu nadále pokračoval v Sibir Novosibirsk, kde zůstal až do konce roku 2011. V lednu 2012 byl vyměněn do SKA Petrohrad za ruského útočníka Vjačeslava Solodučina. V červnu 2012 se dohodl na tříletém kontraktu s klubem St. Louis Blues. První zápasy v NHL musel odložit kvůli výluce, která probíhala od 11. října 2012 do 19. ledna 2013. Během výluky se vrátil zpět do Petrohradu, produktivitu měl průměr bod za zápas. Po skončení výluky konečně mohl hrát za St. Louis Blues. První zápas za Blues odehrál 19. ledna 2013 proti Detroit Red Wings, kde se prezentoval dvěma brankami. V St. Louis Blues si hned vybojoval stálé místo v základní sestavě, později jeden z hlavních tahounů týmů.\n\nPrůlomovou sezona pro Tarasenka byla 2014/15, stal se nejlepším střelcem svého týmu a ze 77 odehraných zápasů si připsal 73 kanadských bodů. Tyto výkony byl Tarasenko odměněn novou smlouvou po dobu osmi let v hodnotě 60 milionů amerických dolarů , nejdražší smlouva v historii klubu. Skvělé výkony podával i v nadále, v ročnících 2015/16 a 2016/17 ztrácel druhý nejproduktivnější hráč Blues Alexander Steen téměř dvacet bodů. Od sezony 2016/17 působí v klubu Blues jako alternativní hráč. V roce 2017 se ucházel o trofej Lady Byng Trophy (nejslušnější hráč NHL), dále byli nominování Johnny Gaudreau z Calgary Flames a Mikael Granlund Minnesota Wild. Vítězem se nakonec stal Johnny Gaudreau.\n\nV sezoně 2008/09 byl šestým nejmladším hráčem v lize KHL.\n\n\n\n\n"}
{"id": "609846", "url": "https://cs.wikipedia.org/wiki?curid=609846", "title": "Jugoslávská liga ledního hokeje 1963/64", "text": "Jugoslávská liga ledního hokeje 1963/64\n\nSezóna 1963/1964 byla 22. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "609849", "url": "https://cs.wikipedia.org/wiki?curid=609849", "title": "Jugoslávská liga ledního hokeje 1964/65", "text": "Jugoslávská liga ledního hokeje 1964/65\n\nSezóna 1964/1965 byla 23. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "609851", "url": "https://cs.wikipedia.org/wiki?curid=609851", "title": "Jugoslávská liga ledního hokeje 1965/66", "text": "Jugoslávská liga ledního hokeje 1965/66\n\nSezóna 1965/1966 byla 24. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "609856", "url": "https://cs.wikipedia.org/wiki?curid=609856", "title": "Salaberg (zámek)", "text": "Salaberg (zámek)\n\nZámek Salaberg stojí v městě Haag v okrese Amstetten, v jihozápadní části rakouské spolkové zemi Dolní Rakousy.\n\nPrvní písemná zmínka o zámku, tehdy ještě hradu, je na listině z roku 1282. V roce 1530 získal hrad obchodník Niclas Kölnbeck ze Steyru. Rodinou Kölnbecků byl hrad renesančně přestavěn na zámek. V té době vznikl arkádový dvůr. Roku 1618 koupila zámek rodina hrabat ze Salburg, přímé předky dnešního majitele Christiana barona z Mylius. Georg Siegmund hrabě Salburg a jeho syn Franz Ferdinand hrabě Salburg, s pozoruhodnou vojenskou kariérou až na generála polního maršála-poručíka, byl nejvýraznějším stavebníkem ze Salabergu. Přestavbou získal zámek vzhled, který se ještě dochoval do dnešní doby.\n\nKolem roku 1640 vzniklo dnešní prostřední nádvoří. Již existující zámek ve východní části získal zámek dvoupodlažní křídla domu. Na nádvoří jsou v rozích dvě vystupující, v půdorysu téměř čtvercovém, věže. Kolem roku 1700 byla postavena zámecká kaple, která vnějším stranou otevírá dvůr, který je do značné míry hospodářským dvorem. Toto rozšíření zámku v 17. a časném 18. století je historicky zajímavé, protože je v protikladu s renesanční částí architektury, je také umělecky cennou vnitřní výbavou a došlo k založení zahrady.\n\nZa Franz Ferdinand hraběte Salburga vznikla také benátská slavnostní síň zámku. Vzhled této slavnostní síně je vyzdoben plastickým štukem, vyšperkovaná malbou a skvostnou prací z umělého mramoru. Tyto mramorové práce provedl Markus-Löwe na levé straně síně, společně s malbami a názorných fresek stropů fascinují každého návštěvníka.\n\nVe válečných dobách 20. století, zejména v okupační době po vojenském i civilním ubytování, zanechalo na stavbách a i uměleckých dílech nesmírné škody. Kvůli nemilosti té doby mohlo být v sedmdesátých letech započato s cílevědomou opravou. Tyto byly a budou dnešním majitelem společně se spolkovým památkovým úřadem a kulturním oddělením země dolnorakouské, budou dále pokračovat.\n\nV roce 1999 po čtyřleté práce na renovaci lázeňského domu s pomocí Messerschmitt Stiftung, spolkového památkového úřadu byly dohotoveny a mohla po roce 2000 vzniknout zoologická zahrada Haag a veřejnosti otevřena. Lázně ve Salabergu jsou záslužné a ceněny jako rarita vzniku lázní s koupáním v parku.\n\nZámek v této době není veřejnosti přístupný. Ale benátská síň může být pro privátní slavnosti pronajímaná. Také zámecká kaple, se od roku 1998 restauruje a pro oslavy (např. svatební slavnosti) je k dispozici.\n\n\n"}
{"id": "609858", "url": "https://cs.wikipedia.org/wiki?curid=609858", "title": "Ivo Purš", "text": "Ivo Purš\n\nIvo Purš (* 1. ledna 1964, Mělník) je český historik umění specializovaný na výtvarné umění pozdní renesance a manýrismu a jeho vztah k hermetickým vědám, především na dvoře císaře Rudolfa II. Překladatel, odborný pracovník UDU AV ČR, od roku 2012 předseda Nadace Český literární fond.\n\nV letech 1989-1998 vystudoval dějiny umění na Filozofické fakultě Univerzity Karlovy v Praze (prof. J. Royt, L. Konečný, M. Horyna, J. Kropáček, R. Prahl). V letech 1993-2001 pracoval jako grafik a redaktor přílohy Hospodářských novin. Od roku 2001 odborný pracovník v Ústavu dějin umění Akademie věd ČR v oddělení umění raného novověku a ve výzkumném centru Studia Rudolphina. Od roku 2005 předseda redakční rady nakladatelství Artefactum.\nPatří do okruhu autorů surrealistické revue Analogon a je členem redakční rady revue Logos.\nZaobírá se především obdobím pozdní renesance a manýrismu, zvláště alchymickou ikonografií a kulturou 16. století a ilustracemi v předvědecké literatuře 16. a 17. století. Roku 1998 získal 1. místo v soutěži \"Památky potřebují publicitu\" (Nadace Pro Bohemia, Syndikát novinářů), roku 2009 získal cenu Akademie věd České republiky za projekt \"Výzkum knihovny Ferdinanda Tyrolského – kulturně historické a uměleckohistorické aspekty\".\n\n"}
{"id": "609861", "url": "https://cs.wikipedia.org/wiki?curid=609861", "title": "José Jiménez Lozano", "text": "José Jiménez Lozano\n\nJosé Jiménez Lozano (* 13. května 1930 Langa, Ávila) je španělský spisovatel a novinář spjatý se Starou Kastilií.\n\nVyrůstal v Arévalu, posléze studoval právo, filozofii a literaturu na univerzitách ve Valladolidu a Salamance. Dlouhá léta pracoval v novinách \"El Norte de Castilla\", kam vstoupil za vedení Miguela Delibese v roce 1958; v 90. letech byl načas šéfredaktorem. V roce 2002 obdržel za své velmi rozsáhlé dílo (čítající romány, novely, eseje, deníky i poesii) Cervantesovu cenu. Jiménez Lozano často čerpá látku z dějin Kastilie a Španělska a někdejšího soužití křesťanů, muslimů a židů.\n\n\n\n\n\n\n"}
{"id": "609863", "url": "https://cs.wikipedia.org/wiki?curid=609863", "title": "Lainate", "text": "Lainate\n\nLainate (\"Lainaa\" v milánském dialektu) je italské město v provincii Miláno. Žije zde 25 027 obyvatel.\n\nS největší pravděpodobností vznikl ve 14. století. Znakem města je horizontálně půlený štít. V horní části stojí v modrém poli z pravé strany bílý lev bořící červenou věž. Věž symbolizuje hradby města a jejich boření, jeho dobývání. V dolní polovině štítu jsou na červeném poli tři hrotem nahoru zalomené bílé pruhy. Po bocích štítu jsou dole italskou trikolorou svázané vavřínová a dubová ratolest. Nad štítem je umístěná stříbrná koruna s devíti viditelnými zuby. Koruna nad městským znakem byla přidána do znaku zároveň s povýšením na město.\n\nNejstarší doklady o existenci obce pocházejí z devátého století. Prvním je pergamen dílčí smlouvy, ve kterém je majetek uveden na cestě \"Latenasca\". Z rukopisu vyplývá, že milánský klášter sv. Ambrože už měl majetky na současném území města. Další smlouva vztahující se k prodeji pochází z roku 1012. V té době bylo pravděpodobně Lainate malé sídlo, postavené kolem kaple.\n"}
{"id": "609864", "url": "https://cs.wikipedia.org/wiki?curid=609864", "title": "Broskvoň obecná", "text": "Broskvoň obecná\n\nBroskvoň obecná (\"Prunus persica\") je ovocný strom s peckovitými plody, který kvete v březnu, dubnu a květnu. Původní vlastí broskvoní je nejspíše Čína, odtud se dostaly do západní Asie, zvláště Persie, kde brzy zdomácněly, odtud se dostaly do Říma, kde byly plané plody označovány jako perská jablka (mala persica). S Římany se dostaly do Galie a přes Alpy. Broskvoň obecná roste planě jako keř.\n\nBroskvoň je opadavý menší strom nebo keř dorůstající výšky 5-6 metrů, s kulovitou až kotlíkovitou korunou.\n\nPěstované ovocné stromy jsou obvykle udržovány ve tvaru s dutou (kotlovitou) korunou a pravidelně silně řezány, takže jejich koruna je pak rozprostřená, pravidelná a vzdušná, se silnými základními větvemi a červenozeleně zbarvenými, vitálními letorosty. Dřevina bujně roste a plodí na loňských letorostech.\n\nKmen je tmavohnědý a má nepravidelně rozpraskanou borku. Mladé větévky jsou zcela hladké, nazelenalé nebo na osluněné straně až oranžově nahnědlé, na spodní straně s četnými lenticelami.\n\nListy jsou protáhlé, kopinaté, velikosti 8–14 cm, k bázi klínovitě zúžené, ke konci protáhlé, široké 2,5–3 cm. Řapík je hladký stejně jako čepel, dlouhý 1–1,5 cm.\n\nKvěty jsou jednotlivé, měřící v průměru 3–4 cm. Zbarvení korunních lístků je narůžovělé až načervenalé a jsou lžícovitě prohnuté. Semeník je pokryt dlouhými bělavými chloupky. Květy rozkvétají v dubnu na brachyblastech po 1-2, jsou přisedlé, tmavě růžové, oboupohlavné, pravidelně pětičetné.\n\nPlody jsou peckovice s postranní rýhou. Dužnina je šťavnatá, pecka je hluboce brázditá. Barva je variabilní, na straně vystavené slunci může být až červená. Plody dozrávají v srpnu až v září. V praxi rozdělujeme broskvoně podle plodu do čtyř skupin. Pravé broskve jsou chlupaté až plstnaté, s peckou snadno oddělitelnou od dužniny. Tvrdky jsou plstnaté, s těžko oddělitelnou peckou. Nektarinky jsou lysé, s lehce oddělitelnou peckou, málo nápadnou podélnou rýhou a velmi šťavnatou dužninou. Brugnonky jsou lysé, s těžko oddělitelnou peckou.\n\nBroskvoně se řadí mezi teplomilné rostliny s vysokými nároky na světlo. Daří se jim v oblastech s průměrnou roční teplotou dosahující hodnoty 9 °C a více, s hlubokými propustnými půdami, nejlépe hlinitými, s nízkou hladinou podzemní vody. Velkoplošně jsou broskvoně pěstovány především na jižní Moravě a v menší míře v Českém středohoří a středních Čechách, ale pěstují se často i v zahrádkách a sadech po celém území ČR.\n\nBroskvoně se v českých zemích ve větší míře začaly pěstovat až koncem 60. let, kdy byly založeny velkoplošné výsadby odrůdy Redhaven. Import broskví ze zahraničí téměř ustal, ale objevily se problémy s nízkou kvalitou třídění, uchovatelností ovoce v obchodní síti a díky neexistující konkurenci i vysokými cenami. Po roce 1992 muselo pěstování broskvoní překonat komplikace spojené s rozpadem zemědělských družstev a státních statků. Šlo zejména o tlak na snížení cen pod úroveň výrobních nákladů, zastaralý sortiment, zdlouhavá registrace nových odrůd a nekvalifikovanost majitelů nových sadů. Důsledkem byl klesající trend vývoje ploch broskvoňových sadů, který pokračuje dodnes.Je uváděno že v roce 2008 se produkce broskví v ČR podílí na zásobení českého trhu až z 50%. V roce 2014 je uváděno že 95 % plodů broskví a nektarinek, nabízených na v ČR spotřebitelům je importováno do ČR, pochází ze Španělska, Itálie nebo Řecka. Je uváděno, že výrobci tak nejsou s to v části sklizňového období v ČR konkurovat produkci dovážené ze zahraničí. V mnoha případech výrobci prodávají plody přímo maloodběratelům. Zjevnou výhodou místních výrobců, kteří dodávají maloodběratelům, je možnost dodávat plody v podstatně vyšší zralosti, tedy chutnější, a dosáhnout tak upřednostnění kvalitního zboží zákazníkem.\n\nBroskvoně ve výsadbě preferuje chráněné světlé, slunné stanoviště. Broskvoně lze dobře pěstovat na různých půdách za předpokladu, že jsou dobře odvodněné, a v některých oblastech správně zavlažované. Zdá se, že ideální půda pro broskve je hluboká, dobře odvodněná, hlinitopísčitá půda. Broskvoň dobře snese i poměrně lehké písčité půdy. Štěrkovité půdy, pokud jsou dobře odvodněné, jsou rovněž přijatelné pro broskvoně. Těžkým, špatně odvodněným půdám je třeba se vyhnout.\n\nDůležitost výběru polohy pro komerční produkci broskví lze jen stěží přeceňovat, neboť správná volba umístění do velké míry ovlivní úspěch sadu. Obecně platí, že je vhodné pěstovat broskve tam, kde je velké množství broskví pěstováno. V těchto regionech je pravděpodobné, že bude příležitost zajištění nekvalifikované pracovní síly v době sklizně, což v regionech, kde jsou pěstovány broskve relativně málo, může být obtížné zajistit.\n\nJe také třeba zvážit klimatické podmínky při výběru místa pro komerční sady. Oblasti s tuhými mrazy i regiony které jsou známé teplým počasím na konci zimy, nejsou vhodné. Dalším důležitým bodem, který je třeba zvážit při výběru umístění, je blízkost dopravní infrastruktury. Pěstitel, jehož sad se nachází ve značné vzdálenosti od přepravní stanice, pravděpodobně musí zajistit dopravu sám. Pokud je velké množství broskví dodáváno denně, doprava do stanice je nesmírně důležitá. Blízkost trhu, kde plod má být prodán, je dalším faktorem, který je třeba zvážit při výběru místa pro pěstování broskví. Pokud je ovoce dopravováno pouze na krátkou vzdálenost, je pravděpodobné, že dorazí na trh v lepším stavu, než když zásilka urazí dlouhé vzdálenosti.\n\nVybírání místa pro sad zahrnuje také posouzení půdy a expozice. Broskev lze dobře pěstovat na různých půdách, za předpokladu, že jsou dobře odvodněné, a v některých oblastech i správně zavlažované. Ideální půdou pro broskvový sad je hluboká, dobře odvodněná, hlinitopísčitá půda. Broskev snese dobře i poměrně lehké písčité půdy. Kamenité půdy také, pokud jsou propustné, jsou přijatelné pro broskve. Těžké, špatně odvodněné půdy vhodné nejsou.\n\nVýznam expozice broskvoňových sadů byla v minulosti poněkud přeceňována. Rovná nebo mírně zvlněné krajina má malý význam, kromě toho, že nízko položených oblastech je třeba se vyhnout se pravděpodobnosti, že ovoce v těchto místech bude zničeno jarními mrazy. V pahorkatinách je vhodné se vyhnout oblastem, které jsou vystaveny silným převládajícím větrům, a také chráněným místům s jižní expozicí, kde by se pravděpodobně pupeny příliš brzy vyvíjely.\n\nVýhodné jsou kopcovité oblasti v místech, která jsou poněkud nad úrovní okolní půdy, a kde se je přiměřené proudění vzduchu.\n\nVýběr odrůd pro pěstování má prvořadý význam pro velkopěstitele broskví . Samozřejmě, že pěstované odrůdy by měly být přizpůsobeny dané lokalitě. Pro obchodní účely by měly být pěstovány ty odrůdy, jež jsou požadovány na trhu. Také je nutné věnovat velkou pozornost přepravním vlastnostem odrůdy, ale pěstované odrůdy musí být přizpůsobeny požadavkům místního trhu.\n\nPokud pěstitel vypěstuje vlastní vzrostlý strom ze svého množení, může si být jist, že je požadované odrůdy. V případě, že stromy jsou pořízeny ze školky, je možné, že vinou chyby, nebo úmyslem školkaře zbavit se přebytečných zásob pod rouškou záměny názvu, koupí jinou odrůdu. To tvrdí už na počátku 20. století odborná literatura.\n\nAčkoliv bývají porosty registrovaných školkařů během pěstování zhlédnuty odbornými pracovníky, jistotu správnosti odrůdy i podnože a zdravotní stav prodejných stromků nelze bez kontrol, alespoň významných prodejců, zajistit.\n\nPodzimní výsadba je pro broskvoně někdy doporučována. Tam, kde je půda dobře odvodněna a stromy dobře vyzrálé, může být v praxi úspěšná. Kořeny broskvoní jsou však citlivé na působení zmrazování a rozmrazování, a proto v oblastech, kde je nebezpečí zvedání půdy mrazem, je lepší vysadit stromy na jaře. Orba pozemku v druhé trati, připravovaného pro výsadbu, by měla být provedena na jaře, jakmile to podmínky dovolí. Okamžitě by mělo následovat důkladné vláčení půdy.\n\nNa hlubokých, nezavlažovaných půdách, kde broskev vyroste do značné velikosti, by stromy měly být obvykle vysazeny ve sponu 6 m v každém směru. Pokud sad má být zavlažován, 7-7,5 m není příliš. Na lehkých půdách stromy mohou být nastaveny blíže jak 5,5 m v každém směru, a to zejména, je-li vykonáván pravidelný řez. Broskve jsou někdy vysazeny 4,5 m od sebe, ale to vyžaduje prořezávání. Už za pár let se takto vysazené stromy pravděpodobně stanou přehoustlými.\n\nDostatečná vzdálenost by měla být vždy vlevo mezi vnějšími řadami stromů a okolními ploty, živými ploty, nebo lesy, aby bylo možné provést důkladnou kultivaci těchto řádků a pro průchod postřikovačů a dalších sadařských nástrojů. Silnice jsou jen zřídka vedeny přes broskvoňové sady, je však třeba udržovat dostatek místa mezi řádky, aby týmy, které mají provádět sklizeň a údržbu měly dostatek manipulačního prostoru.\n\nHnojení mladého broskvoňového sadu je zapotřebí. Druh a množství hnojiva, které bude třeba použít, bude záviset na úrodnosti půdy a ošetření plochy použité na výsadbu stromů. Půdy, které byly v hojně prohnojeny předplodinami, budou první rok po vysazením broskví vyžadovat málo nebo žádné hnojivo.\n\nV nově vysázeném broskvovém sadu by měly být důkladně pěstovány meziplodiny za účelem zachování vlhkosti a zničení plevele.Vhodné jsou hrách, fazole, rajčata nebo brambory mezi řádky první sezóně a mohou být pěstovány i druhou sezónu. Kukuřice se často pěstuje mezi řádky a proti této praxi není námitka za předpokladu, že řady kukuřice jsou nejméně 4 metry od stromů, a že je udržována po celou dobu vegetačního období v bezplevelném stavu. Není vhodné pěstovat obilí, jako je žito nebo pšenice. V nově osázeném broskvovém sadu odebírají tolik vody z půdy, že mladé broskvoně pravděpodobně trpí nedostatkem vlhkosti.\n\nNa konci prvního roku by měl mít strom vytvořeno několik silných bočních větví. Při řezu takového stromu ponecháme tři až čtyři hlavní větve, které silně zakrátíme.\n\nDvouleté stromy se řežou v období rašení pupenů. Průklest se v tomto období skládá z prosvětlení postranního obrostu a zkrácení letorostů o jednu třetinu až jednu polovinu (na dva čípky). Odstraníme větve, které se kříží, nebo rostou souběžně. Slabší nebo nepravidelné větve by měly být odstraněny také. Tyto zásady patří mezi základní požadavky na průklest.\n\nPo druhém roce po výsadbě, kdy je tvar stromu již založen, průřez by měl sestávat ze zkrácení přírůstků na hlavních větvích asi o jednu třetinu až jednu polovinu. Při zpětném řezu jakékoliv hlavní větve u broskvoně je nejlepší provést řez nad bočními výhony. Není-li na hlavní větvi v tomto místě výhon, řez by měl být proveden těsně nad pupenem směřujícím ven z koruny. Všechny větve, které jsou u broskvoně poničeny sněhem nebo ledem, nebo při zatížení ovocem v létě, by měly být odříznuty hladce, pokud je řez veden na další větve, poškození se zahojí rychle a podpoří se nový růst.\n\nBroskvoně plodí hlavně na jednoletých výhonech, ačkoli některé odrůdy tvoří plodonosné trny, krátké větvičky, které se vyvíjejí na částech větví, které jsou dvouleté, a v některých případech dokonce i tříleté. Je tedy zřejmé, že každoroční řez značně snižuje úrodu broskvoní. Ale komerční odrůdy broskví tvoří takové množství květních pupenů, že je dokonce nezbytné některé při každoročním řezu odstranit a udržet tak vitalitu stromu. \nNeřezané stromy často tvoří poněkud větší sklizně během prvních let, v porovnání se stromy které jsou pravidelně prořezávány. Ale po první nebo druhé sklizni řezané stromy obvykle tvoří větší sklizně, o kvalitě plodů nemluvě. Protože je pravděpodobné, že budou více vitální a budou mít větší meziroční nárůst, neboť skutečná plocha, na níž dřevina plodí je u řezaných dřevin větší. U neřezaných dřevin se plody tvoří na koncích větví na okraji koruny. Broskvoně, které jsou pravidelně řezané, se dožívají mnohem vyššího věku, než neřezané stromy, a pupeny budou méně pravděpodobně poškozeny v zimě. Kromě toho plodí řezané stromy větší ovoce, protože jsou intenzivněji vyživovány.\n\nPokud došlo k poškození poupat nebo větví, stromy by měly být prořezány na jaře s ohledem na toto poškození. Pokud byly poškozeny jen květní pupeny, pak by měly být zkráceny pouze letorosty z minulého roku. V případě vážného poškození je dobré zkrátit i větve dvou nebo tříleté. Když jsou mladé stromy zpětně seřezány do starého dřeva, mohou někdy hůře obrážet.\n\nLetní průřez broskvoní je zaměřen na prosvětlení hustých korun. Druhým nebo třetím rokem po výsadbě mají mladé broskvoně tendenci vytvořit velmi hustý obrost. Tato tendence může být nejlépe napravena správným letním řezem. Broskev často velmi bujně roste, zvláště během druhého roku po výsadbě, a to zejména v teplých písčitých půdách. Nepravidelný růst a tvoření větví převážně na jedné straně, či růst bujný růst vzpřímených větví rostoucích do koruny vyřešíme letním řezem. Průklest vedoucí k prosvětlení hustých korun lze provést do srpna. \n\nOdrůdy broskvoní se množí očkováním. Podnože jsou očkovány pupeny ze stromů požadované odrůdy. \n\nPodnože:\n\nByly vyšlechtěny podnože, které jsou vhodné i pro broskvoně to těžších půd. Základem je slivoň švestka, která těžší půdy snese dobře. \n\nHodnotu zanedbaného broskvoňového sadu, s dřevinami které jsou staré 4 až 8 let, není snadné určit. Zda se vyplatí renovovat zanedbaný broskvový sad a investovat do ošetřování neudržovaných broskvoní, závisí na mnoha podmínkách. Mnoho broskvoňových sadů se nikdy nestane ziskovými. Některé jsou vysazeny a ponechány bez další údržby, jiné jsou pěstovány po dobu několika let a pak zanedbány. Další broskvoně mohou být napadeny červci a puklicemi nebo závažnými houbovými chorobami. Pokud má pěstitel záměr renovovat zanedbaný broskvoňový sad, musí zvážit, z jakého důvodu došlo ke zpustnutí dřevin. V případě, že šlo o nedostatek péče, je třeba vzít v potaz několik hledisek: kvalitu odrůd, věk a stavu stromů, velikost sadu, jeho umístění, možnosti odbytu a dopravní dostupnost sadu.\n\nPokud se sad skládá převážně ze stromů neprodejných odrůd, není vhodné jej nerenovovat, a to i v případě, že stromy jsou v poměrně dobrém stavu. Stáří stromů je další důležitý ekonomický faktor. Přesný věk může být obtížné zjistit, ale 1-4 roky staré stromy lze snadno odlišit od těch, které jsou 10-12 roků staré. Broskvoně , které jsou 10 - 12 let staré a v zanedbaném stavu, mají za obvyklých podmínek nízkou hodnotu.\n\nBroskve jsou jedny z nejcitlivějších plodů, takže sběr a manipulace s plody pro trh vyžaduje vždy pozornost. Důležitým detailem práce je sběr ovoce ve správné fázi zralosti. Dostatečně určujícím znakem je například barva dužniny, typická pro odrůdu. Nezralá broskev je také tvrdá a není snadno pohmožděna tlakem. Zralá broskve je měkká a zůstane zploštělá při stisknutí, právě dozrávající je při stisknutí v dlani elastická nebo pružná.\n\nBroskve pro místní trh mohou zůstat na stromech až jsou téměř úplně zralé. Broskve sklizené nezralé se sice mírně vybarví, ale nebudou nikdy srovnatelné s chutí ovoce, které dozrálo na stromě. Broskve, které mají být odeslány na krátké vzdálenosti, je třeba sklidit ve fázi, kdy zbývají do zralosti 1 až 2 dny. Plody odrůd jako Elberta, Belle a Hiley, které mají pevnou dužninu, mohou být ve větší míře sbírány zralejší než ovoce choulostivějších odrůd, jako je Greensboro, Early Crawford, a Mountain Rose. Pokud má být ovoce přepraveno na vzdálený trh, měla by být věnována velká péče návaznosti a rychlosti dopravy. V New Yorku a dalších městech jsou plná auta broskví někdy rozhodnutím inspektorů hygieny zničena, protože ovoce bylo příliš nezralé, a proto nevhodné jako potravina. V takových případech je ztrátou pro pěstitele nejen ovoce samo o sobě, ale i dopravné, které bude značné, když zásilka byla zaslána na vzdálený trh. Pokud se přezrálé ovoce smísí s pevným ovocem, výsledky jsou katastrofální v případě, že zásilka byla zaslána po železnici. Každé balení broskví by proto mělo obsahovat pouze plně vyvinuté a přesto pevné plody.\n\nKaždá broskev musí být pečlivě sklizena ze stromu ručně, a neměla by být silně stisknuta prsty. Je-li každé ovoce natočeno do strany a mírně pootočeno, je možné je sklidit z větve. Takto je sklizeno nejjednodušším a nejméně nebezpečnějším způsobem s ohledem na poškození plodu. Každá broskev by měla být umístěna rychle, ale opatrně, do přichystané nádoby. Za žádných okolností by ovoce nemělo být hozeno do koše. Sběr často provádějí nezkušené osoby, jež buď hodně času promrhají příliš opatrným zacházením s ovocem nebo příliš hrubým zacházením.\n\nPro sklizeň broskvoní byli na počátku 20. století najímáni sběrači obvykle ze dne na den. Na jejich práci zpravidla dohlíží mistr a je jeho prací kontrolovat, aby sběrači vykonali zadané množství práce a nepoškodili ovoce na stromech. Jednotlivým sběračům jsou někdy přiřazeny určité řádky, takže mistr může zhodnotit množství a charakter odvedené práce. Smluvní ceny jsou někdy stanoveny za sběr, za koš broskví, ale ve většině případů bylo zjištěno, že takový způsob odměny poškozuje stromy a ovoce. Dobrý systém pro sběrače je systém lístků. Každý sběrač, který začne pracovat, je vybaven zásobou lístků s identifikačním číslem. Sběrač umístí lístek v každém košíku ovoce. V balírně jsou tyto lístky sbírány a placeny odpovídajícím způsobem.\n\nNatlučené nebo částečně shnilé broskve by nikdy neměly být zabaleny v jednom koši s kvalitním ovocem a velké zralé plody s malými a nevzhlednými broskvemi. Vyplatí se ovoce třídit do jakostních tříd. Pokud broskve mají být prodány na místním trhu, nemusí být zabaleny pevně, ale měly by být uspořádány atraktivním způsobem. Vrchní vrstva z každého balení musí být umístěna nejatraktivnější stranou nahoru, a v případě, že ovoce je pravděpodobné, že se bude prodávat na místním trhu, je dobré pokrýt otevřené balíčky plodů červenou nebo růžovou silně průsvitnou tkaninou, neboť to přispěje ke vzhledu a kromě toho omezí výskyt much a vos. Pokud broskve mají být prodány na vzdáleném trhu, musí být větší pozornost věnována třídění a balení. Podle dostupných informací se na delší vzdálenosti vyplatí vkládat více menších balení do pevné velké dřevěné bedny s otvory, což omezí i poškození zásilky zloději.\n\nProdej broskví se poněkud liší od prodeje jablek a hrušek. Broskve podléhají tak rychle zkáze, že musí být prodány brzy po sklizni. Jednotliví pěstitelé a sdružení si mohou pomocí zpráv dohodnout dodávky na různých trzích, aby se vyhnuli ztrátám z neprodaných plodů pro přebytek na některém trhu. Prodej broskví na místním trhu je mnohem jednodušší než prodej na velkém centrálním trhu. V prodeji na místním trhu pěstitel většinou prodává přímo spotřebiteli. Prodejci ovoce se setkávají na velkých trzích v centrálních bodech přepravy a pěstitelé často prodají své kvalitní dodávky výhodně zprostředkovateli. Je ale vždy pravděpodobnost, že některý kupující bude souhlasit nabídnout jednotnou cenu pro všechny jakostní třídy broskví, které jim pěstitel nabídne. Podle této dohody by mohly být ceny nízké. Ale pokud je dostatek konkurence mezi kupujícími, jsou nabízené ceny pravděpodobně uspokojivé.\n\nAby bylo možné zjistit, kteří prodejci nabízí nejlepší ceny, je vhodné někdy rozdělit zásilku. Někteří podnikatelé se zabývají nákupem a prodejem nejkvalitnějších broskví, jiní se specializují na střední nebo nízkou kvalitu ovoce. Pěstitel proto obvykle nejlépe prodá prvotřídní ovoce obchodníkům s kvalitním ovocem, a plody střední nebo špatné kvality obchodníkům, kteří se specializují na toto ovoce.\n\nPoctivé a jednotné balení je důležité pro pověst pěstitele a je významným přínosem pro prodej broskví. V případě, že jsou broskve přepravovány v teplých vozech, zrání bude pokračovat, zejména pokud jsou dodávány na dlouhé vzdálenosti, pak se dostanou se na trh v měkkém nebo zvadlém stavu. Pokrokem byla doprava ovoce v chladicích vozech. Nicméně pokud jsou broskve dopravovány v chladicím voze při snížené teplotě, je pravděpodobné, že se některé z balíčků zkazí. Proto je třeba 1-2 dny ovoce před dopravou chladicím vozem důkladně vychladit, a to i v případě, že je auto správně chladné. Tento proces je znám jako předchlazení broskví. Ztráta broskví při dopravě chladicími vozy je i tak až 35 procent. Je třeba konstatovat, že menší ztráta nastává, pokud nejsou balíčky uloženy příliš vysoko ve voze, a vůz je správně vychlazen.\n\nJsou li broskve sklizeny těsně před tím, než je dosaženo zrání a jsou li umístěny ve skladech okamžitě při teplotě asi 0° až 1°C, mohou být uchovány v konzumovatelném stavu po dobu několika týdnů. Nižší teplota by neměla být použita, jinak ovoce ztratí svou strukturu a chuť. Broskve ve skladu by měly být umístěny v chladicím boxu samostatně, protože snadno absorbují pachy z dalších materiálů, jako je zelenina a maso. Kromě toho pravděpodobně pohlcují pachy z borovicového dřeva a během krátké doby se mohou stát nepoživatelnými.\n\nI když je možné broskve skladovat, je to jen občas výhodné, protože čerstvé ovoce je na trh během sezóny posíláno neustále a je pravděpodobné, že ovoce ztratí při skladování chuť nebo nasákne nežádoucími pachy.\n\nDochází k poškození květních pupenů, větví a kořenů. Bujnost růstu a zdravotní stav stromů je důležitým faktorem při vzniku poškození, silné, zdravé stromy bývají méně náchylné k poškození než ty, které jsou slabé a nemocné. Při neobvykle teplém počasí v prosinci nebo v lednu mohou ovocné pupeny začít rašit a pak budou často poškozeny nízkými teplotami, kterým by jinak mohly odolat. Některé odrůdy jsou náchylnější k poškození chladem než jiné. \n\nS výjimkou neobvyklých teplotní výkyvů v ročních obdobích nedochází obvykle v zimě k poškození dobře vyzrálých větví. Stromy jejichž vegetační období nebylo včas ukončeno, jsou náchylnější k poškození, než dřeviny s dobře vyzrálými letorosty. Intenzita a ukončení růstu dřeva mohou být do značné míry řízeny metodami pěstování a řezu. Stromy rostoucí na hlubokých, dobře odvodněných půdách, udržované silným řádným řezem, provedeným ve vhodném období, obecně dokáží odolat nízkým teplotám v zimě bez vážného poškození.\n\nNedostatek vláhy na podzim může během zimy způsobit poškození stromů. Dochází vysychání letorostů a doplnění vláhy kořeny vzhledem ke zmrzlé půdě nemusí být snadné. Je-li půda v pozdním podzimu mimořádně suchá a nastanou silné mrazy, je pravděpodobné, že vzhledem k nedostatku vlhkosti dojde k poškození letorostů. To může být zesíleno jarním střídáním slunných dní a chladných nocí.\n\nPoškození kořenů je pravděpodobnější u mladých broskvoní, a stromů rostoucích na těžkých půdách, nebo tam, kde jsou vystaveny silným větrům a také tam, kde jsou zimní teploty výrazně proměnlivé. Pohyb stromů ve větru v pozdním podzimu často způsobí, že kolem kmene je vytvořen volný prostor (mezera v půdě) pokud se voda shromažďuje v této skulině a v zimě několikrát zmrzne a taje, tkáně na povrchu hlavního kořene budou pravděpodobně poškozeny. Stromy pak vykazují vliv zranění až do následujícího léta. Prohlídka hlavního kořene ukáže, že je více či méně houbovitý a místy zčernalý nebo se částečně rozpadá. Lékem na tento problém je podle dostupného zdroje silně prořezávat stromy během příští zimy. Poškození se obvykle zhojí, za předpokladu, že nebylo příliš vážné. Pokud stromy ale zůstanou bez prořezávání, je pravděpodobné, že brzy uhynou.\n\nObecně platí, že pěstitel broskví se má více bát jarních mrazů, než mrazivého zimního počasí. Teplé počasí v pozdní zimě může způsobit, že začínají rašit pupeny brzy, takže je pravděpodobné, že se otevřou dříve než obvyklé. Je pak ve velké nebezpečí, že pupeny budou zničeny jarními mrazy. I v normálním období, když se pupeny otevřou v obvyklou dobu, je jisté nebezpečí které hrozí při mrazech. Když jsou poupata broskví natolik rozvitá, že ukázala růžovou barvu, mohou odolat teplotám 15 °F. V plném květu snesou 26 ° až 28 °F. Poté, co začnou broskve tvořit plůdky, i lehký mráz je zničí.\n\nOdrůda je často faktor ovlivňují náchylnost k poškození mrazem. V některých obdobích je rozdíl od jednoho do několika dnů v době kvetení různých odrůd broskví. Výběr z pozdně kvetoucích odrůd je proto doporučen pro oblasti, kde se vyskytují pozdní jarní mrazíky a může být výrazně důležitý pro prevenci poškození.\n\nTato choroba je způsobena houbou \"Taphrina deformans\". Napadány jsou každoročně při rašení pouze mladé listy do velikosti 1,5 centimetru. Zkadeřené listy zasychají a opadávají. Na plodech někdy vznikají červené skvrny s nepravidelným okrajem. Výjimečně je napadáno i dřevo letorostu.\n\nPůvodcem této choroby je houbový patogen \"Sphaerotheca pannosa\". Napadá letorosty, mladé listy a zejména plody. Na plodech vytváří bílé kulaté skvrny, viditelné dva až čtyři týdny po onemocnění. Zralé plody jsou proti napadení odolnější.\n\nTuto chorobu způsobuje za chladného a vlhkého počasí houba \"Clasterosporium carpophilum\". Způsobuje vznik suchých, okrouhlých, hnědočerných skvrn na listech, které později vypadávají. Proto se jinak nazývá také dírkovitost listů. Na plodech se vytvářejí skvrny, které mohou být i vyvýšené. Někdy se objevují i kapičky klejotoku. Silně napadené plody bývají znetvořeny.\n\nSituace s pěstováním broskvoní v České republice je neuspokojivá, a to především z pohledu věkové struktury výsadeb a úzkého odrůdového spektra pěstovaných odrůd. Odrůdy broskvoní rozdělujeme podle doby zralosti ve srovnání s odrůdou Redhaven na rané odrůdy (doba zrání 30-10 dní před Redhaven), středně rané odrůdy (10 dní před Redhaven až 10 po Redhaven), pozdní odrůdy (15-35 dní po Redhaven).\n\nPodle hodnocení genofondové kolekce broskvoní a nektarinek ZF MZLU v Lednici by mohly najít uplatnění v pěstitelské praxi tyto odrůdy:\n\nDuan Yu: Raná odrůda pocházející z Číny s krémově zbarvenou dužninou špatně oddělitelnou od pecky.\n\nZao Mei: Raná odrůda pocházející z Číny, dužnina je krémová, středně pevná.\n\nCrimson Gold: Žlutomasá raná odrůda pocházející z USA, s kyprou dužninou neodlučitelnou od pecky, s nižšími hmotnostmi plodů.\n\nSpring Belle: Žlutomasá raná odrůda původem z Itálie. Dužnina je středně pevná, nelze ji zcela oddělit od pecky.\n\nSpring Lady: Kalifornská raná žlutomasá odrůda, s dužninou středně pevnou, neoddělitelnou od pecky.\n\nEarly Star: Žlutomasá raná odrůda z USA, s dužninou neoddělitelnou od pecky.\n\nSpring Brite: Americká středně raná odrůda, plody jsou velmi atraktivní, souměrné. Dužnina je pevná, zbarvená do oranžova, středně dobře odlučitelná od pecky.\n\nSuper Queen: Středně raná odrůda z Itálie, se zelenobíle zbarvenou pevnou dužninou. Plody jsou aromatické, s výbornými chuťovými vlastnostmi.\n\nRuby Prince: Středně raná americká odrůda s pevnou žlutou dužninou, středně dobře odlučitelnou od pecky.\n\nRoyal Glory: Středně raná americká odrůda typická svou sladkou chutí se sníženým obsahem kyselin.\n\nJune Prince: Středně raná žlutomasá americká odrůda s dužninou špatně oddělitelnou od pecky. Nevýhodou je nižší plodnost.\n\nMiss Italia: Středně raná italská žlutomasá odrůda s dužninou snadno oddělitelnou od pecky.\n\nFidelia: Středně raná bělomasá odrůda s krémově bíle zbarvenou dužninou snadno oddělitelnou od pecky.\n\nBenedicte: Pozdně zrající odrůda z Francie s krémově zbarvenou dužninou snadno oddělitelnou od pecky.\n\nSymphonie: Žlutomasá pozdně zrající odrůda původem z Francie, s pevnou dužninou snadno oddělitelnou od pecky.\n\nTendresse: Pozdně zrající italská odrůda s bílou středně pevnou dužninou.\n\nTardibelle: Pozdně zrající francouzská žlutomasá odrůda s pevnou dužninou.\n\nPři zpracování v konzervárenském průmyslu existuje několik způsobů loupání. Při loupání parou jsou broskve nejprve vystaveny účinkům vysokotlaké páry v otáčivé tlakové nádobě, kde je během 15-30 sekund uvařena povrchová vrstva plodu. Následně je tlak prudce uvolněn, čímž dojde k oddělení uvařené slupky. Při loupání noži je plod oloupán pomocí malých čepelí, upevněných na válečcích. Nejméně používanou metodou je chemické loupání, kdy jsou broskve naloženy do koncentrovaného roztoku hydroxidu vápenatého při teplotě 60-70 °C po dobu 1-3 minut.\n\nBroskve patří mezi nejoblíbenější druhy ovoce. Značná část sklizně je zpracována v konzervárenském průmyslu, vzácněji se suší. Zralé plody obsahují především cukry, kyselinu citronovou a kyselinu jablečnou. Významný je obsah vitamínů B1, B2, C a provitaminu A. Plody se žlutou dužninou jsou na vitamíny zpravidla nejbohatší.\n\nNegativní vývoj komerčního pěstování broskvoní v České republice je zapříčiněn poklesem zájmu pěstitelů díky nízkým výkupním cenám. Obchodní řetězce určující tuzemské prodejní ceny podporují především importované ovoce. Dalšími důvody poklesu významu komerčního pěstování broskvoní v ČR jsou zastaralé odrůdy, přestárlé výsadby, a šířící se šarka švestek (PPV).\nJohn Steinbeck se v knize Hrozny hněvu popisuje dobu kdy tisíce obyvatel Oklahomy nebylo schopno splácet dluhy a míří do Kalifornie, kde je jim nabízena možnost sklízet ovoce (broskve) za dobré mzdy. Po příjezdu vidí mnoho uchazečů o jakoukoli práci s malou nadějí, že dostanou přiměřenou mzdu kvůli nadbytku pracovní síly, chybějícím zákonům a konspiraci velkých místních pěstitelů ovoce. Jsou náhle nádeníky a jejich mzdy jsou každý den stále nižší a stále přijíždějí další zbídačelí farmáři. V knize je popis některých detailů pěstování a sklizně broskví.\n\n"}
{"id": "609874", "url": "https://cs.wikipedia.org/wiki?curid=609874", "title": "Audi S6", "text": "Audi S6\n\nAudi S6 je vysoce výkonná verze modelu A6, která byla na trh uvedena v roce 1994.\n\nAudi představilo model A6 v roce 1994 jako verzi Sedan a Avant v Evropě a jako verzi Sedan v Severní Americe, Asii a Austrálii. Později byla limitovaná série v Evropě značená S6 Plus. Měla výkon až 322 koní a nové brzdy a převodovku. Zrychlení z 0 na 100 km za hodinu zvládlo za méně než 6 sekund a ve zrychlení bylo srovnatelné s modelem Porsche 944 Turbo.\n\nMotory\n\nV roce 1997 Audi představilo celou novou řadu A6. Audi S6 bylo představeno o rok později. Ještě výkonnější verze byla RS.\n\nMotory\n\nTřetí generace RS6 byla představena v roce 2006 a má motor z modelu Lamborghini Gallardo a 6-stupňovou převodovku Tiptronic.\n\nMotory\n\n"}
{"id": "609876", "url": "https://cs.wikipedia.org/wiki?curid=609876", "title": "Černé jezero (rozcestník)", "text": "Černé jezero (rozcestník)\n\nČerné jezero může znamenat:\n\n\n\n"}
{"id": "609880", "url": "https://cs.wikipedia.org/wiki?curid=609880", "title": "Char núr (rozcestník)", "text": "Char núr (rozcestník)\n\nChar núr (mongolsky znamená \"černé jezero\") je název několika jezer v Mongolsku:\n\n\n"}
{"id": "609883", "url": "https://cs.wikipedia.org/wiki?curid=609883", "title": "Miliuša", "text": "Miliuša\n\nMiliuša je potok v Litvě, v Žemaitsku, pravý přítok řeky Šešuvis. Pramení na severním okraji vsi Šiauriškiai, 8,5 km na východ od krajského města Tauragė. Teče velikým obloukem, který počíná směrem severním přes směr západní a končí u soutoku směrem jihovýchodním, nedaleko od pramene, 2 km na jihozápad od obce Kunigiškiai. Přes řeku vede most silnice Tauragė - Eržvilkas. Do Šešuvisu se vlévá jako jeho pravý přítok 21,5 km od jeho ústí do řeky Jūra.\n\n"}
{"id": "609884", "url": "https://cs.wikipedia.org/wiki?curid=609884", "title": "Brian Lumley", "text": "Brian Lumley\n\nBrian Lumley (* 2. prosince 1937, v Hordenu, v Durhamu, Spojené království) je britský spisovatel fantasy hororu.\n\nV brzkých letech jej nejdříve očaroval svět sci-fi, díky dílům jako Pilot of the Future (Dan Dare) v britském komixu Eagle. Později jej však nadobro očaroval a i nadále drží svět fantasy převážně díky klasickým literárním dílům jako Drákula nebo jeho literárním otci H. P. Lovecraftovi a jeho dílům.\n\nVe svých 21 letech vstoupil do britské Královské vojenské policie v Německu, kde se poohlížel po každé literární práci, aby krátce poté se stal profesionálním spisovatelem, kterým je dodnes.\n\nMezi jeho nejznámější díla pro českého čtenáře bude patřit cyklus Nekroskop, který postupně vychází v českých překladech od nakladatelství Polaris a sbírka povídek Nekros.\n\"Pentalogie Nekroskop\"\n\"Trilogie Vampíří svět\"\n\"Duologie Ztracené roky\"\n\"Trilogie E-Branch\"\n\"Další knihy\"\n\n"}
{"id": "609888", "url": "https://cs.wikipedia.org/wiki?curid=609888", "title": "Beržė (přítok Šešuvisu)", "text": "Beržė (přítok Šešuvisu)\n\nBeržė je potok v Litvě, v Žemaitsku, pravý přítok řeky Šešuvis. Pramení 2 km na západ od vsi Leoniškė, 6 km na severoseverovýchod od krajského města Tauragė. Teče na jih až jihojihozápad. Značná část toku prochází průmyslovou oblastí krajského města Tauragė, kde protéká více než deseti rybníky či nádržemi. Přes řeku vede most dálnice A12/E77 (Riga) - Kryžkalnis – Tauragė – Tilžė, tři mosty železniční trati Radviliškis - Tilžė a jejích odboček v průmyslové oblasti Tauragė, silnice č. 147 Tauragė - Smalininkai (- Jurbarkas) a několika ulic v Tauragė. Do Šešuvisu se vlévá ve vsi Ližiai jako jeho pravý přítok 4,8 km od jeho ústí do řeky Jūra.\n\nNázev Beržė má význam přibližně jako Březová.\n\n"}
{"id": "609889", "url": "https://cs.wikipedia.org/wiki?curid=609889", "title": "Pomocná mise OSN pro Rwandu", "text": "Pomocná mise OSN pro Rwandu\n\nPomocná mise OSN pro Rwandu, UNAMIR ( ) byla mírová operace OSN ustanovená Radou bezpečnosti OSN podle smlouvy Arusha ze dne 4. srpna 1993. Operace probíhala od října 1993 do března 1996 a jejím hlavním cílem bylo sjednání míru mezi vládou Rwandy ovládanou Hutuy a tutsijskou povstaleckou armádou – tzv. Rwandskou vlasteneckou frontou (RPF).\n\nOperace UNAMIR nebyla rozsahem a délkou svého mandátu schopna zabránit rwandské genocidě, masivnímu exodu rwandského obyvatelstva do okolních zemí a následné humanitární krizi. Z mezinárodního hlediska je tedy považována za selhání OSN a jejich vrcholných představitelů.\n\nZa počátek občanské války ve Rwandě je považován masivní vpád příslušníků RPF z Ugandy do Rwandy v říjnu 1990. Vpád do Rwandy a následný pokus o ovládnutí území státu byl podmíněn dlouholetým sporem mezi oběma etniky táhnoucí se už od koloniálního období. Vyvrcholením sporu byly etnické čistky mezi lety 1959 - 1963, při nichž uprchly tisíce Tutsiů do okolních zemí, především do Ugandy. RPF požadovala ukončení dlouholetých etnických sporů, zastavení dalších útěků tutsijského obyvatelstva ze země a celkovou stabilizaci rozvrácené ekonomiky. RPF získala silnou podporu také u vrcholného představitele ugandské vlády Yoweri Museveniho. Ten se již dříve dostal v Ugandě k moci za podpory rwandských uprchlíků. Naproti tomu vláda Rwandy, jejímž představitelem byl od roku 1973 generál Juvénal Habyarimana, získala zahraniční podporu vlád Francie a Zairu.\n\nRPF utrpěla těžkou porážku, hlavní město Kigali bylo bráněno i francouzskými parašutisty. Naproti tomu dřívější koloniální mocnost Belgie, která ovládala území Rwandy až do vyhlášení nezávislosti v roce 1962, se jakékoliv pomoci rwandské vládě v obraně před RPF vzdala. Hlavní vůdce RPF generál Fred Rwigema byl při bojích zabit a vedení se ujal Paul Kagame. Většina příslušníků RPF se nakonec musela stáhnout do pohoří Virunga, ačkoliv se jim podařilo udržet kontrolu nad malou částí území na severu.\n\nInvaze RPF do Rwandy vzbudila v hutuské části obyvatelstva nedůvěru v Tutsie (asi 14% populace) a Tutsiové začali být veřejně označováni za \"ibyitso\" (spolupachatelé) nebo \"inyenzni\" (švábi). Protitutsijské nálady se šířily především magazínen Kangura a rozhlasovou a televizní stanicí Rádio Télévision Libre des Mille Collines, která vznikla bezprostředně po invazi. S tím vznikaly také první plány na masové vyvražďování Tutsiů, především kolem první dámy Agathe Habyarimana.\n\nMezi RPF a vládou Rwandy bylo podepsáno mnoho dohod o příměří, mezi nimiž byla i dohoda podepsána 22. července 1992 v tanzanském městě Arusha, která ustanovila 50člennou skupinu mezinárodních pozorovatelů Organizace africké jednoty (mise NMOG I). Ta byla vedená nigerijským generálem Ekundayo Opaleyem. Jednání o uzavření příměří byla narušena útokem RPF na počátku února 1993. Rwandská vláda obvinila Ugandu ze spolupráce s RPF, ta to ale odmítla. Vláda Rwandy v reakci na události odeslala předsedovi Rady bezpečnosti OSN žádost o přesun mezinárodních pozorovatelů na hranici mezi Rwandou a Ugandou.\n\n29. července 1993 oznámil generální tajemník OSN Butrus Butrus-Ghálí ustanovení Pozorovatelské mise OSN v Ugandě a Rwandě (UNOMUR), jejímž velitelem se stal kanadský brigádní generál Roméo Dallaire. Dallaire měl k dispozici 81 mezinárodních pozorovatelů na hranicích Rwandy a Ugandy.\n\nOd 16. března 1993 pokračují jednání v Arushe, kde je následně podepsána smlouva Arusha. Ta upravuje konečnou podobu vlády mezi většinovými Hutuy a RPF. Obě strany požádaly OSN o dohled nad dodržováním a realizováním smlouvy. Operace NMOG I byla rozšířena na operaci s označením NMOG II s celkovým počtem 130 mezinárodních pozorovatelů a mírových pracovníků.\n\nPočátek operace UNAMIR byl ustanoven na 5. října 1993 podle Rezoluce Rady bezpečnosti OSN č. 872. Její mandát zahrnoval zajištění bezpečnosti v hlavním městě Kigali, sledování dohody o příměří, zřízení rozšířené demilitarizované zóny, odminování některých oblastí, dovedení přechodné vlády k řádným volbám a koordinaci humanitárních prací. Operace UNAMIR čítala na 2 500 zaměstnanců, tohoto počtu bylo dosaženo po pěti měsících od ustanovení podle Rady bezpečnosti OSN.\n\nV čele operace figuroval kamerunský politik Jacques-Roger Booh-Booh, velitelem se stal kanadský generál Roméo Dallaire. Část mezinárodních mírových sil (400 vojáků) měla v kontingentu i Belgie, která ovládala území Rwandy, a to i přesto, že OSN nepovoluje udržovat mír v bývalých koloniálních územích. Mimo Belgie měly největší zastoupení Ghana, Tunisko, Bangladéš a Kanada.\n\nZpoždění mise UNAMIR i inaugurace prezidenta Habyarimany až 5. ledna 1994 vedly k několika vlnám násilí, které doprovázely i dva atentáty na představitele rwandské vlády. Během nepokojů bylo zaútočeno na konvoj vojáků UNAMIR. Z tohoto důvodu bylo 5. dubna 1994 rozhodnuto o prodloužení mandátu operace UNOMUR až do 29. července 1994. OSN vyjádřila hluboké znepokojení s bezpečnostní situací v zemi, zvláště pak v Kigali.\n\nZajímavostí je, že v roce 1994 nabídl jihoafričan Eeben Barlow OSN možnost zásahu své žoldnéřské soukromé organizace Executive outcomes. I přes velmi nízkou nabízenou cenu (600 000 USD za den) OSN tuto nabídku odmítla, protože se žoldnéři odmítali spolupracovat a cena se jim zdála vysoká. Následná mise OSN stála 3 miliony USD denně, přičemž na základě zkušeností z Angoly se experti shodují, že EO by dokázala na situaci reagovat na rozdíl od OSN okamžitě a ukončit konflikt v řádu týdnů. Pod vlajkou humanismu OSN tak ve Rwandě následovala genocida.\n\nNepokoje a křehký mír byl narušen 6. dubna 1994, když bylo sestřeleno letadlo s prezidentem Habyarimanou a burundským prezidentem Cyprienem Ntaryamirou poblíž Kigali. Během následujících 100 dnů došlo ke rwandské genocidě. Odhaduje se, že při ní bylo zabito 800 tisíc až jeden milion Tutsiů a politicky umírněných Hutuů. Mezi prvními oběťmi genocidy byla rwandská premiérka Agathe Uwilingiyimana a 10 belgických vojáků operace UNAMIR, kteří ji měli chránit. Mandát mise UNAMIR byl sestaven podle kapitoly IV Charty OSN, jejíž hlavní náplní mělo být dodržování kontroly nad mírovým jednáním podle smlouvy Arusha. Vedení mise UNAMIR byla právně bezmocná v ochraně civilistů.\n\nPo zabití 10 svých vojáků rozhodla Belgie o stažení belgické části kontingentu zpět do země. Rozhodnutí bylo ovlivněno především neúspěchem amerických vojáků v Somálsku v roce 1993, taktéž při mírové operaci OSN. Pouhých 270 vojáků operace UNAMIR v čele s generálem Dallairem se rozhodlo bojovat a chránit životy civilistů. Roméo Dallaire sám byl pevně rozhodnut zabránit genocidě, co mu síly stačily, a to i přes rozhodnutí, že členové mise UNAMIR musí zemi opustit. Jeho snaha byla podpořena méně než 200 místními úřady. I přes torzo mise UNAMIR se skupinám vojáků podařilo zachránit životy několika tisícům Tutsiů. Generál Dallaire žádal o 5000 vojáků, kteří by měli v oblasti působit, jeho žádost byla však zamítnuta.\n\n17. května 1994 přijala Rada bezpečnosti OSN rezoluci, která rozhodla o vyslání 5500 vojáků do oblasti. Nikdy však nebylo upřesněno, zda budou moci vojáci v souladu s mandátem mise UNAMIR zasáhnout proti genocidě. Mnohé z členských států OSN také odmítly přispět svými vojáky, dokud se situace v zemi nestabilizuje natolik, že skončí největší masakry.\n\nNa počátku července byl do vedení mise povolán pákistánský diplomat Shahryar Khan namísto dosavadního kamerunského politika Jacquese-Rogera Booh-Booha.\n\nBěhem genocidy bylo zabito přes 800 tisíc Tutsiů a politicky umírněných Hutuů. Další statisíce byly vyhnány ze svých domovů do uprchlických táborů v okolních zemích. V okolí jezera Kivu bylo drženo až 1,2 milionů uprchlíků. Země se ocitla v naprosté humanitární a hospodářské krizi, s jejichž následky se vyrovnává dodnes. Do Rwandy jsou stále dovážena obrovská množství potravin a jiných humanitárních zásob.\n\nV roce 1994 se stal prezidentem země Paul Kagame, někdejší vůdce RPF, který je prezidentem dodnes. V srpnu téhož roku byl velitelem mise UNAMIR pověřen kanadský voják Guy Tousignant. V zemi dodnes působí řada mezinárodních organizací, které dohlížejí nad dodržováním míru. Mandát mise UNAMIR vypršel 8. března 1996. Během mise bylo ztraceno 27 zaměstnanců mise, z toho 22 vojáků, tři mezinárodní pozorovatelé, jeden civilní policista a jeden civilní zaměstnanec.\nRoméo Dallaire trpí od roku 1994 posttraumatickou stresovou poruchou. Je obzvláště kritický k vedení OSN, především pak ke krokům tehdejšího generálního tajemníka Kofiho Annana. Kritizuje byrokracii v OSN a neschopnost účinně zareagovat na mezinárodní konflikty. Sám sebe obviňuje, že nedokázal zabránit tak rozsáhlé genocidě, ačkoliv již několik měsíců před jejím vypuknutím upozorňoval OSN na sklady zbraní. Sám se pokusil o sebevraždu a ukončil vojenskou službu. Je autorem knihy \"Shake Hands with the Devil\" (později zfilmované), která shrnuje jeho pohled na to, co se ve Rwandě událo, a obviňuje OSN, že se svojí nečinností stala spoluviníkem na této genocidě. V roce 2005 byl zvolen senátorem.\n\nMezi země tvořící součást operace UNAMIR patří Argentina, Austrálie, Rakousko, Bangladéš, Belgie, Brazílie, Kanada, Čad, Kongo, Džibutsko, Egypt, Etiopie, Fidži, Německo, Ghana, Guinea, Guinea-Bissau, Guyana, Indie, Jordánsko, Keňa, Malawi, Mali, Nizozemsko, Niger, Nigérie, Pákistán, Polsko, Rumunsko, Rusko, Senegal, Slovensko, Španělsko, Švýcarsko, Togo, Tunisko, Spojené království, Uruguay, Zambie a Zimbabwe.\n\n"}
{"id": "609891", "url": "https://cs.wikipedia.org/wiki?curid=609891", "title": "An Introduction to Syd Barrett", "text": "An Introduction to Syd Barrett\n\nAn Introduction to Syd Barrett je výběrové album britského kytaristy a zpěváka Syda Barretta, které bylo vydáno v říjnu 2010 (viz 2010 v hudbě). Jedná se o první kompilaci, která zahrnuje jak jeho sólové období, tak i písně, které napsal pro skupinu Pink Floyd, v níž do roku 1968 působil jako frontman a hlavní skladatel. Deska, na jejíž výsledné podobě se výrazně podílel Barrettův přítel David Gilmour, obsahuje skladby v remasterované podobě, přičemž u některých provedl Gilmour nový mix a pro píseň „Here I Go“ nahrál baskytaru. Přebal alba vytvořil Storm Thorgerson.\n\nPo zakoupení desky lze z internetových stránek stáhnout bonusovou, více než 20minutovou instrumentální improvizaci „Rhamadan“ z roku 1968, pro kterou toto bylo vůbec první vydání.\n"}
{"id": "609894", "url": "https://cs.wikipedia.org/wiki?curid=609894", "title": "Sylver", "text": "Sylver\n\nSylver (SYStème de Lancement VERtical) je vertikální vypouštěcí zařízení řízených střel vyvinuté francouzskou společností DCNS. Systém je využitelný pro plavidla od velikosti korvety. Původně byl navržen pro střely MBDA Aster, francouzské námořnictvo ale požadovalo, aby bylo schopné používat i americké střely Standard. Dnes je tak systém mnohostrannější.\n\nZákladní zbraní, pro kterou byl systém navržen je rodina protiletadlových řízených střel Aster. Dle typu modulu ale mohou obsahovat i střely s plochou dráhou letu BGM-109 Tomahawk a SCALP Naval, protiletadlové řízené střely MBDA MICA, RIM-66 Standard a RIM-162 ESSM či raketová torpéda ASROC.\n\nV současnosti je systém vyráběn ve čtyřech variantách, označených A-35, A-43, A-50 a A-70, přičemž kód verze střely označuje délku kontejneru v decimetrech (kontejner verze A-70 má délku 7 metrů). Verze A-43 je primárně určena pro střely protiletadlové řízené střely Aster 15, zatímco verze A-50 je základem pokročilého protiletadlového systému PAAMS, který využívá kombinace střel Aster 15 a Aster 30. Verze A-70 může obsahovat i střely s plochou dráhou letu.\n\nKaždý modul má osm buněk pro řízené střely, uspořádaných ve dvou řadách. Systém umožňuje vypouštět střely rychlostí 6 kusů za sekundu. Hmotnost modulu je dle modelu 7–12 tun.\n\n\n\n\n"}
{"id": "609898", "url": "https://cs.wikipedia.org/wiki?curid=609898", "title": "WTA Tour Championships 2010", "text": "WTA Tour Championships 2010\n\nTenisový turnaj WTA Tour Championships 2010, známý také jako \"Sony Ericsson Championships\" či \"Turnaj mistryň\", se konal ve dnech 26.–31. října, potřetí a naposledy v katarském hlavním městě Dauhá. Hrálo se venku v areálu Khalifa International Tennis and Squash Complex na kurtech s tvrdým povrchem. Jednalo se o závěrečný turnaj sezóny, jehož se účastnilo osm nejvýše postavených – nejlepších tenistek dané sezóny podle žebříčku \"WTA Champions Race\". Odměny činily 4 500 000 USD.\n\nObhájkyně titulu Serena Williamsová kvalifikovaná již 1. října do turnaje nenastoupila pro protrahované poranění nohy. Poslední turnaj odehrála ve Wimbledonu. Obhájkyně vítězství ve čtyřhře Španělky Nuria Llagosteraová Vivesová a María José Martínezová Sánchezová se nekvalifikovaly.\n\nRuská hráčka Jelena Dementěvová ohlásila po odehrání třetího utkání základní skupiny ukončení profesionální kariéry, která tak trvala třináct let a během níž si ve dvouhře zahrála dvě grandslamová finále.\n\n\nVýsledky\nTabulka\n"}
{"id": "609901", "url": "https://cs.wikipedia.org/wiki?curid=609901", "title": "Parosphromenus harveyi", "text": "Parosphromenus harveyi\n\nParosphromenus harveyi je sladkovodní paprskoploutvá ryba z čeledi guramovití (\"Osphromenidae\") popsaná roku 1987. Pochází z černých vod východního pobřeží západní Malajsie, ve státě Selangor. Dosahuje délky 30 až 35 mm. Mezinárodní svaz ochrany přírody ji řadí mezi ohrožené druhy, nebezpečí představuje především ničení přirozeného prostředí.\n\n Parosphomenus harveyi na stránkách IGL\n"}
{"id": "609902", "url": "https://cs.wikipedia.org/wiki?curid=609902", "title": "Parosphromenus bintan", "text": "Parosphromenus bintan\n\nParosphromenus bintan je drobná sladkovodní paprskoploutvá ryba z čeledi guramovití (Osphromenidae). Pochází z černých vod indonéských ostrovů Bintan a Bangka.\n\n Parosphomenus bintan na stránkách IGL\n"}
{"id": "609903", "url": "https://cs.wikipedia.org/wiki?curid=609903", "title": "Parosphromenus alfredi", "text": "Parosphromenus alfredi\n\nParosphromenus alfredi je drobná sladkovodní paprskoploutvá ryba z čeledi guramovití (Osphromenidae). Pochází ze západní Malajsie, státu Johor. Nežije v typických silně kyselých černých vodách, ale v čajově zbarvené vodě s pH okolo 5,5.\n\n Parosphomenus alfredi na stránkách IGL\n"}
{"id": "609906", "url": "https://cs.wikipedia.org/wiki?curid=609906", "title": "ConocoPhillips", "text": "ConocoPhillips\n\nConocoPhillips Company (NYSE: COP) je americká energetická nadnárodní korporace se sídlem v Houstonu, Texas. Je to 2. největší zpracovatel ropy ve Spojených státech, 5. největší soukromá energetická korporace na světě a 10. největší korporace podle obratu. Patří též do Fortune 500.\n\nVznikla spojením společností společností Conoco Inc. (Continental Oil and Transportation Company) a Phillips Petroleum Company z 30. srpna 2002.\n\nConocoPhillips prodává ropu a ropné deriváty pod značkami Conoco, Phillips 66 a Union 76 v Americe, pod značkou Jet v Evropě, ProJET v Malajsii a TurkPetrol v Turecku.\n<nowiki>*</nowiki> označuje joint venture.\n\n"}
{"id": "609911", "url": "https://cs.wikipedia.org/wiki?curid=609911", "title": "Mistrovství světa silničních motocyklů 1999", "text": "Mistrovství světa silničních motocyklů 1999\n\nMistrovství světa silničních motocyklů 1999 je soutěž silničních motocyklů, která se konala v průběhu roku 1999.\n"}
{"id": "609914", "url": "https://cs.wikipedia.org/wiki?curid=609914", "title": "Frýdlant (hrad, okres Česká Lípa)", "text": "Frýdlant (hrad, okres Česká Lípa)\n\nFrýdlant je zaniklý hrad v okrese Česká Lípa. Je známý z písemných pramenů, ale jeho poloha nebyla s jistotou lokalizována. Ve starší literatuře bývá zaměňován s Hradem u Kvítkova, na jehož místě bývá zakreslován v turistických mapách. Tomáš Durdík považuje za pravděpodobné jeho ztotožnění s Hradem u Hvězdy.\n\nHrad nechali postavit pravděpodobné páni z Frýdlantu, kteří byli odnoží rodu Ronovců. V písemných pramenech se hrad objevuje poprvé v roce 1257 a opuštěn byl nejpozději ve druhém desetiletí čtrnáctého století. Jméno hradu se poté ještě nějakou dobu objevovalo v predikátech různých Ronovců a v šestnáctém století je několikrát zmíněn jako pustý. Podle starší literatury hrad vznikl v poslední čtvrtině třináctého století. Jeho majiteli byli v té době \"Hynek\" a \"Albert z Frýdlantu,\" synové Častolova ze Žitavy.\n"}
{"id": "609916", "url": "https://cs.wikipedia.org/wiki?curid=609916", "title": "Elisabeth Wieseová", "text": "Elisabeth Wieseová\n\nElisabeth Wieseová (1850 – 2. února 1905) byla německá sériová vražedkyně z Hamburku, odsouzená a popravená za zabití pěti dětí.\n"}
{"id": "609918", "url": "https://cs.wikipedia.org/wiki?curid=609918", "title": "Slovenský fotbalový superpohár", "text": "Slovenský fotbalový superpohár\n\nSlovenský fotbalový superpohár (v minulosti se jmenoval \"Matičný pohár\" nebo \"Pribinov pohár\") je fotbalový zápas mezi vítězem 1. slovenské fotbalové ligy a vítězem slovenského fotbalového poháru. \n\nPokud jeden klub získal v sezóně tzv. double (vyhrál ligu i pohár), Slovenský superpohár se neuskutečnil - výjimkou byl rok 1994, kdy Slovan Bratislava jakožto obhájce ligového titulu i pohárového triumfu vyzval finalista poháru, celek Tatran Prešov.\n\nVítěz superpoháru je zvýrazněn tučně.\nZdroj:\n\n"}
{"id": "609919", "url": "https://cs.wikipedia.org/wiki?curid=609919", "title": "Captain Beyond", "text": "Captain Beyond\n\nCaptain Beyond byla americká rocková skupina, která vznikla v Los Angeles v Kalifornii v roce 1971. Založili ji kytarista Larry „Rhino“ Reinhardt a baskytarista Lee Dorman poté, co se rozpadla jejich předchozí skupina Iron Butterfly. Původní sestavu doplnili ještě zpěvák Rod Evans (dříve člen Deep Purple), bubeník Bobby Caldwell (dříve člen doprovodné skupiny kytaristy Johnnyho Wintera) a hráč na klávesové nástroje Lewie Gold. Gold ze skupiny odešel ještě před vydáním debutového alba \"Captain Beyond\" a po jeho vydání odešel i Caldwell. Následně se ve skupině vystřídalo několik dalších hudebníéků a vyšlo také druhé album \"Sufficiently Breathless\". Brzy poté se skupina rozpadla, ale koncem roku 1973 byla pět obnovena a to v sestavě Evans, Reinhardt, Caldwell a Dorman. Skupina se opět rozpadla v prosinci 1973.\n\nRoku 1976 byla skupina opět obnovena, tentokrát v sestavě Reinhardt, Caldwell a Dorman doplněni o nového zpěváka jménem Jason Cahoon. Sestava se později několikrát proměnila a skupina v roce 1977 vydala své poslední album \"Dawn Explosion\". Skupina se rozpadla v roce 1978. K dalšímu obnovení skupiny Captain Beyond došlo roku 1998; v sestavě figurovali Reinhardt, Caldwell, baskytarista Jeff Artabasy, klávesista Dan Frye a zpěvák Jimi Interval. Roku 2000 skupině vyšlo nové album, pouze čtyřpísňové EP s názvem \"Night Train Calling\". Skupina jej nevydala u žédného vydavatelství a distribuovala jej přes své oficiální internetové stránky. Skupina se definitivně rozpadla v roce 2003.\n\n\n"}
{"id": "609920", "url": "https://cs.wikipedia.org/wiki?curid=609920", "title": "Kamenný vrch u Křenova", "text": "Kamenný vrch u Křenova\n\nKamenný vrch u Křenova je název přírodní památky a vrchu o nadmořské výšce 382 m na území CHKO Kokořínsko, v jižní části okresu Česká Lípa, na jih od městečka Dubá. Jedná se o pískovcový skalní hřbet na území Ralské pahorkatiny s řadou neobvyklých tvarů.\n\nV jižní části Kokořínska u silnice č. 259 mezi Dubou a Mšenem je poblíž obce Křenov kopec Kamenný vrch (382 m n. m.). Jeho skalní hřeben je od Křenova východně zhruba 300 metrů daleko.\n\nPamátka je na vrcholu zalesněného kopce chráněna jako geologická zvláštnost ve výšce 370 – 382 m n. m. V pískovcové skále přesycené železitými sloučeninami (hydroxidy železa) vznikly až tvary podobné růžím a mísám. Tyto skalní tvary – inkrustace vzniklé selektivním zvětráváním hornin jsou chráněné.\n\nVlastní chráněné území nebyl celý kopec, jen jeho horní část o ploše 0,39 ha na katastrálním území obce Nedamov. Památka byla vyhlášena Správou CHKO Kokořínsko 15. listopadu 1991 a je v její správě.. Kopec je porostlý lesními borovicemi a obecnými habry. Chráněné rostliny zde nejsou.\nLokalita má v registru AOPK (Agentura ochrany přírody a krajiny) přidělený kód 1353 a dnešní rozloha je přes 5 ha.\n\nKopec je součástí Ralské pahorkatiny, podrobněji Dokeská pahorkatina, Polomené hory, Housecká vrchovina, její Beškovská část.\n\nNecelý 1 km na západ vede silnice z Dubé na jih do Mšena. Přímo pod kopcem, 200 metrů na východ je rozcestí Pod Kamenným vrchem, křižovatka pěších turistických cest, červené, zelené a modré. Z Dubé se k ní dostanete po červené (asi 3 km) či modré. Není zde (zatím) vyznačená žádná z cyklotras.\n\n"}
{"id": "609921", "url": "https://cs.wikipedia.org/wiki?curid=609921", "title": "Jan I. Kastilský", "text": "Jan I. Kastilský\n\nJan I. Kastilský ( \"Juan I de Castilla\", 24. srpna 1358 – 9. října 1390, Alcalá de Henares) byl král Kastilie a Leónu v letech 1379 až 1390, druhým králem z dynastie Trastámarů.\n\nByl synem Jindřicha II. a jeho ženy Jany, dcery Juana Manuela, knížete z Villeny. V roce 1375 se oženil s Eleonorou , dcerou aragonského krále Petra IV.. Eleonora zemřela v roce 1382 při porodu, později využil jejího nároku na aragonský trůn syn Ferdinand. 17. května 1383 se Jan znovu oženil, ve městě Elvas pojal za choť Beatrix, dceru a dědičku portugalského krále Ferdinanda I. Krátce poté Ferdinand Portugalský zemřel a Portugalci z obavy před kastilskou nadvládou rozpoutali ozbrojený odpor pod velením Řádu avizských rytířů. Krize mezi lety 1383–1385 byla ukončena bitvou u Aljubarroty, kde byla Kastilie poražena. Poté byl Jan donucen bránit svůj nárok na trůn před Janem z Gentu.\n\nJan Kastilský zemřel v říjnu 1390 na následky pádu z koně. Jeho smrt byla několik dní v utajení a byl pohřben v kapli toledské katedrály.\n\n"}
{"id": "609924", "url": "https://cs.wikipedia.org/wiki?curid=609924", "title": "Seznam československých velvyslanců v Sovětském svazu", "text": "Seznam československých velvyslanců v Sovětském svazu\n\nSeznam představitelů československého zastupitelského úřadu v Sovětském svazu:\n\n\n"}
{"id": "609925", "url": "https://cs.wikipedia.org/wiki?curid=609925", "title": "Vzduchová cívka", "text": "Vzduchová cívka\n\nVzduchová cívka je elektronická součástka s indukčností bez jádra z magneticky měkkého materiálu. Vzduchové cívky dosahují ve srovnání s cívkami s jádrem relativně malé indukčnosti. Vzhledem k nepřítomnosti jádra je magnetizační křivka přímka. Důležitou vlastností vzduchových cívek na rozdíl od cívek s jádrem je, že nevykazují žádné magnetické přesycení. Bez jádra také není možné magnetický tok cíleně vést, protože rozptylový magnetický tok je vysoký. Název vzduchová cívka svádí k tomu, považovat za materiál jádra vzduch. To platí pouze z hlediska magnetických vlastností. Z výrobních důvodů jsou vzduchové cívky málokdy samonosné, často jsou navíjeny na kostry z nemagnetických materiálů.\n\nVzduchové cívky jsou konstruovány v nejrůznějších tvarech. Velmi často se užívají válcové cívky, na kterých je drát navinutý do šroubovice. Nejmenší cívky mohou být při použití tuhého drátu zhotoveny jako samonosné. Často se zhotovují toroidní cívky. Drát se při navíjení provléká otvorem válcového útvaru (torusu). Siločáry magnetického pole probíhají u toroidní cívky vnitřkem cívky. Díky tomu ovlivňuje magnetické pole jen minimálně své okolí. V začátcích elektroniky se s tvary cívek hodně experimentovalo s cílem zmenšit parazitní kapacity využitím zvláštních tvarů vinutí. Zkoušely se cívky ve tvaru voštin, košíku, křížově vinuté. Křížově vinuté cívky existují také v provedení s magnetickým jádrem. Ploché cívky mohou mít kruhový nebo pravoúhlý tvar. Mohou být vytvořeny jako část motivu plošného spoje. Tímto způsobem je ale možné dosáhnout jen malých indukčností. Navíc takové cívky silně ovlivňují své okolí a jejich magnetické pole nežádoucím způsobem ovlivňuje okolní součástky. Pro výrobu samonosných vzduchových cívek je možné využít takzvaný spékatelný drát. Vrchní vrstva takového vodiče je nedotvrzená a po navinutí cívky je možné zahřátím závity cívky slepit. Všechny vzduchové cívky se průtokem vzduchu dobře chladí, jádro nebrání průtoku vzduchu.\n\nVyužití nacházejí vzduchové cívky vzhledem k nízkým hodnotám indukčnosti například ve vysokofrekvenční oblasti jako tlumivky, součásti filtrů a oscilačních obvodů. Použití v elektroenergetice je jako tlumivky pro omezení zkratových proudů. V této aplikaci je sice nevýhodná nízká indukčnost, ale s výhodou využíváme to, že ani při velkých proudech nedochází k přesycení. Indukčnost vzduchových cívek je v aplikační oblasti nezávislá na protékajícím proudu.\nDalším využitím vzduchových cívek jsou bezželezové kotvy stejnosměrných motorů a kmitavé cívky dynamických reproduktorů a mikrofonů. Zde se využívá velmi nízká hmotnost vzduchových cívek. V těchto případech se pohybuje samonosná cívka ve vzduchové mezeře permanentního magnetu. Teslův transformátor se staví vždy se vzduchovými cívkami, protože velké pulsní proudy každé železné jádro přesytí. Také ve vysílacích zařízeních se využívají jen vzduchové cívky. Vzduchové cívky s velkými průměry se používaly jako rámové antény.\n\nDalší oblastí použití pro vzduchové cívky jsou pasivní frekvenční výhybky pro vícepásmové reproduktorové soustavy. Používané indukčnosti leží mezi 0,1 až 6,8 mH. Problematické jsou pro tyto dosti velké indukčnosti poměrně vysoké počty závitů tenkého drátu, které způsobují vysoký ohmický odpor vinutí.\n\n"}
{"id": "609929", "url": "https://cs.wikipedia.org/wiki?curid=609929", "title": "Bicing", "text": "Bicing\n\nBicing je systém sdílení kol v Barceloně fungující od března 2007. Jedná se o službu podobnou těm v jiných velkých městech (například Vélo'v v Lyonu a Vélib' v Paříži), jejíž cílem je umožnit cestovat občanům na krátké a střední každodenní cesty formou udržitelné dopravy, bez produkce smogu, bez dopravních zácp a nadměrného silničního hluku. \n\nV současnosti se systém skládá z více než 400 stanovišť s patnácti až třiceti parkovacími místy a více než 3000 jízdních kol. Stanoviště jsou od sebe vzdáleny zhruba 300-400 metrů a řada z nich je u zastávek veřejné dopravy, což usnadňuje kombinované dojíždění. Ze stanic místního metra vedou ke stanovištím Bicingu šipky.\n\nUživatelé Bicingu jsou vybaveni RFID kartou (za kterou platí 30 € ročně), kterou mohou na stanovišti kolo odemknout. V roce 2019 bylo prvních 30 minut použití zdarma, další tři půlhodiny stály každá 0,5 €. Výpůjčka delší než dvě hodiny už stála 5 € za každou hodinu a navíc může být pro opakování takových výpůjček uživatel ze systémů vyloučen.\nProtože využití systému není rovnoměrné, musí být občas kola mezi stanovišti převážena speciálními nákladními vozy.\n\nUživatelské karty jsou rozesílány pouze na adresy v Katalánsku, což má zabránit tomu, aby systém využívali turisté. Toto omezení si vynutily místní komerční půjčovny, stejně jako podmínku, že mezi výpůjčkami kol jedním uživatelem musí být desetiminutová pauza.\n\nSystém je placen zejména z příjmů z parkování.\n\n"}
{"id": "609940", "url": "https://cs.wikipedia.org/wiki?curid=609940", "title": "Schollach", "text": "Schollach\n\nSchollach je obec v okrese Melk v rakouské spolkové zemi Dolní Rakousy. Žije zde obyvatel.\n\nSchollach leží v Mostviertelu (Moštové čtvrti) v Dolních Rakousích. Plocha obce činí 19,67 kilometrů čtverečních a 37,23 % plochy je zalesněno.\n\n(Od severu ve směru hodinových ručiček).\n\n\nVe starověku bylo území součástí provincie Noricum. V Rakousku ležící obec má stejně proměnlivé dějiny jako jsou dějiny celého Rakouska.\n\n\n\n\nNezemědělských pracovišť bylo v roce 2001 30, zemědělských a lesnických pracovišť bylo v roce 1999 66. Počet výdělečně činného obyvatelstva v místě bydliště je 426, to představuje 48,72 %.\n\n"}
{"id": "609941", "url": "https://cs.wikipedia.org/wiki?curid=609941", "title": "Nikolaj Umov", "text": "Nikolaj Umov\n\nNikolaj Alexejevič Umov (; Simbirsk, dnes Uljanovsk – Moskva) byl ruský fyzik, zabývající se především přenosy a přeměnami energie. Nejvýznamnější je jeho objev závislosti hustot a toků energie, nazvanou později Umovův-Poyntingův vektor. Objevil také Umovův efekt – závislost mezi odrazivostí a polarizací světla vesmírných těles.\n\n"}
{"id": "609942", "url": "https://cs.wikipedia.org/wiki?curid=609942", "title": "Falanga (rozcestník)", "text": "Falanga (rozcestník)\n\nSlovo falanga má několik významů:\n\n"}
{"id": "609943", "url": "https://cs.wikipedia.org/wiki?curid=609943", "title": "Gentrifikace", "text": "Gentrifikace\n\nGentrifikace je označení pro lokální sociálně-kulturní změny, které jsou důsledkem toho, když bohatší lidé nakupují nemovitosti k bydlení v dosud méně prosperujících společenstvích.\n\nV návaznosti na gentrifikaci roste průměrný příjem a klesá průměrná velikost rodiny ve společenství, což může vést k vytlačení nízkopříjmových vrstev obyvatelstva (z důvodu zvýšeného nájemného, vyšší ceny domů a vyšší daně z vlastnictví). Tento typ populační změny snižuje průmyslové využití půdy, která ustupuje využití pro obchod a bydlení. Kromě toho se do dříve zanedbaných oblastí stahují nové podniky, zaměřující se na bohatší základnu spotřebitelů, což dále snižuje dostupnost služeb pro méně majetné původní obyvatele.\n\nOpačným procesem gentrifikace je suburbanizace.\n\nPůvod slova gentrifikace je odvozen od anglického termínu \"gentry\". Termín v angličtině označuje vyšší venkovskou třídu. Jako první gentrifikaci pojmenovala socioložka Ruth Glass v 60. letech minulého století na příkladu přeměny dělnických čtvrtí Londýna. Tímto termínem poukazovala na praxi nově se přistěhovavší střední vrstvy, která rozsáhle investovala do svých nově nakoupených nemovitostí a pociťovala nadřazenost nad původním obyvatelstvem.\n\nGentrifikace je označení procesu sociálně-kulturních změn, ke kterým dochází v důsledku renovace a přeměn obytného prostředí některých městských čtvrtí. Jedná se o specifický sub-formát revitalizace.\n\nGentrifikační proces se pojí se sociální a symbolickou proměnou místa a se změnou statusu tohoto místa. Nejvýrazněji se postupná gentrifikace městských území projevuje v přeměně zástavby. Staví se nové budovy, stávající budovy jsou přestavovány na luxusní bydlení, industriální stavby jsou přestavovány na obytné a kancelářské prostory a objevují se další komerční prostory. Tato proměna čtvrtí způsobuje postupné vytlačování a nahrazování původního obyvatelstva příjmově silnějšími vrstvami. V širším a přeneseném smyslu lze gentrifikaci chápat jako pronikání členů vyšší kultury (třídy) do prostoru typického pro kulturu (třídu) nižší, což vede k významným prostorovým, sociálním i ekonomickým změnám cílového prostoru.\n\nJedním z důsledků je rozšiřování a zlepšení životních podmínek pro stávající obyvatele, obměňuje se síť obchodů a služeb, struktura jejich sortimentu, v další fázi jsou vybudována místa zahrnující produkci, spotřebu, bydlení, rekreaci a zábavu. Důsledkem přílivu nového, ekonomicky silnějšího obyvatelstva a komerčních aktivit je však zvyšování stávajících nákladů na život, což může vést k vymístění ekonomicky slabšího obyvatelstva či k rozšíření pocitu odcizení.\n\nTypickými gentrifikanty jsou majetní pracovníci terciárního sektoru nebo soukromí podnikatelé, kteří jsou schopní a ochotní riskovat na trhu s nemovitostmi. Často to bývají svobodní lidé nebo mladé, bezdětné páry, které nepotřebují žít v okolí dobrých škol. Povětšinou již bydlí ve městě, nechtějí se stěhovat na předměstí a shánějí levné bydlení blízko zaměstnání. Právě proto není gentrifikace výsledkem návratu do města, ale spíše snahou zůstat v něm.\n\nTypičtí gentrifikanti také sdílejí spotřebitelské preference a upřednostňují vysoce konzumní kulturu, a proto gentrifikaci často doprovází rapidní expanze moderních restaurací, obchodů a zábavní sféry. H. Briavel Holcomb a Robert A. Beauregard popsali skupiny těchto lidí jako ty, jež jsou přitahovány nízkými cenami a tolerancí pro nekonvenční životní styl.\n\nDůležitými skupinami jsou například svobodné matky a umělci.\n\nDíky stále vyššímu vzdělání a lépe placeným pracovním pozicím mnoha žen, které se tak mohou neustále více projevovat na pracovním trhu, se také zvětšuje skupina žen schopných využít příležitosti investovat do nemovitosti. Neil Smith tvrdí, že tato skupina je rezervoárem potenciálních gentrifikantů. A jeho teorii potvrzuje fakt, že bydlení ve městě umožňuje navazování pracovních kontaktů a lepší přístup k dobře placeným pozicím stále větší skupině vzdělaných žen. \n\nExistují také teorie, které tvrdí, že městský styl života je důležitý pro matky, kterým nepomáhá otec dítěte, protože bydlení v centru města jim zajišťuje přístup k profesionální péči o jejich dítě. To do centra přitahuje svobodné rodiče, konkrétně svobodné matky, neboť hustota osídlení zvyšuje jejich efektivitu tím, že minimalizuje čas strávený na cestách mezi prací, nákupy a domovem.\n\nDvoufázový model gentrifikace Philipa Claye popisuje umělce jako typické marginální neboli rané gentrifikanty. Americká státní agentura NEA (The National Endowment for the Arts) provedla studii, která našla spojitost mezi podílem zaměstnaných umělců a mírou gentrifikace napříč různými městy Spojených států.\n\nUmělci přijímají risk spojený s obnovou upadající nemovitosti a zároveň mají čas a schopnosti tyto renovace provést. Ley říká, že umělecký, kritický pohled na svět a jejich hledání významu života z nich dělá dobré potenciální gentrifikanty.\n\nSmithův teoretický příspěvek dodává impuls, který přenesl diskuze o gentrifikaci z původních empiricky založených výzkumů, doprovázených především popisnými studiemi procesu a pokusy o dílčí, vzájemně neprovázaná vysvětlení, do etapy teoreticky ukotvených pokusů o celkovější vysvětlení tohoto fenoménu.\n\nHlavní roli přiřazuje producentům, druhotnou roli pak spotřebitelům. Spotřebitelé nicméně i přesto zůstávají důležitými při procesu, a tedy i vysvětlování, proč dochází k gentrifikaci. Ve výsledku hrají významnou roli při revitalizaci čtvrtí.\n\nTento termín označuje rozdíl mezi maximální potenciální hodnotou pozemku a současnou hodnotou v chátrající oblasti města. Stavební podnikatelé levně kupují pozemky, zaplatí stavební náklady na rehabilitaci objektu a také zaplatí úroky uvalené na hypotéku a půjčku a poté prodají zhodnocený majetek za cenu, která podnikateli přinese uspokojivý výdělek. Vyvrcholením Smithovy teorie gentrifikace je potom tedy přímé uplatnění rent gapu. V momentě, kdy dojde k takovému rozdílu, že jsou zaručeny zisky z rehabilitace dané oblasti města, stavební podnikatelé začínají rehabilitovat domovní fond a následně dochází ke gentrifikaci.\n\nGentrifikace se v Praze rozvinula jen v menších částech centra, a to hlavně na Vinohradech, na Malé Straně, v Holešovicích a Karlíně. Specifickým znakem pro Prahu je to, že proces gentrifikace byl urychlován zahraničními developery, kteří získávali pozemky od původních vlastníků. Ti většinou nabyli tyto pozemky v rámci restituce. Dalším rozdílem od západních měst je též to, že hlavní skupinou tzv. gentrifikantů (obyvatelé, kteří uskutečňují gentrifikaci) jsou cizinci.\n\nPo roce 1948 komunističtí představitelé města vkládali veškeré své úsilí do výstavby velkých sídlišť. Zpočátku se jednalo o vysoce architektonicky hodnotnou výstavbu v Porubě ve stylu socialistického realismu, od šedesátých let se však v důsledku ekonomických problémů východního bloku přešlo na rozsáhlou panelovou výstavbu. Lidé se začali stěhovat do nových sídlišť, zatímco některé historické části Ostravy (zejména Přívoz a Vítkovice) ztrácely na atraktivitě a začalo v nich převažovat chudší obyvatelstvo. Po revoluci se situace v důsledku suburbanizace začala ještě zhoršovat. Kriminalita zde byla na alarmující úrovni. Zlom nastal po přelomu nového tisíciletí, kdy se v Ostravě vyvinul silný patriotismus, obyvatelé se přestali za své město stydět a začali se více zajímat o jeho historii. Do té doby nemyslitelné lokality jako Jubilejní kolonie (zde již proces úspěšně skončil, dnes jedna z nejžádanějších lokalit Ostravy), Vítkovice postavené v britském stylu či secesní část Přívozu začaly být díky své historii a architektuře opět pro majetnější obyvatelstvo atraktivní. Známá je rovněž Stodolní ulice, která se v dobách komunistického režimu stala sociálně vyloučenou lokalitou. Dnes to je ulice plná barů a restaurací. Problémem zůstává vymírající centrum bez života. Vzniklo několik spolků a sdružení snažících se na tento problém upozornit a najít nějaké účinné řešení, avšak zatím bez úspěchu. Řešením by mohly být obchody nabízející netradiční zboží a přeměna kanceláří na byty.\n\nGentrifikace může vznikat i z důvodů změny klimatu – v případě obav o růst hladin moří nebo jen častější záplavy v důsledku častějších výkyvů počasí v důsledku změny klimatu se v některých přímořských městech objevilo vykupování pozemků podle nadmořské výšky.\n\nPříkladem může být relativně chudá čtvrť Little Tahiti ve floridském Miami, která leží 3 stopy (cca 90 cm) výše než vysoce ceněné bohaté čtvrtě města. Little Tahiti se nyní těší zájmu místních bohatých rezidentů ale i investorů nejen z USA, ale např. z Číny.\n\n"}
{"id": "609945", "url": "https://cs.wikipedia.org/wiki?curid=609945", "title": "André Hunebelle", "text": "André Hunebelle\n\nAndré Hunebelle (1. září 1896, Meudon, Hauts-de-Seine, Francie - 27. listopadu 1985, Nice, Alpes-Maritimes, Francie) byl francouzský umělecký designér, filmový scenárista, producent a režisér, který proslul jakožto tvůrce lehkých filmových komedií ať se jednalo o komedie romantické, vědecko-fantastické či historické.\n\nMezi jeho nejznámější snímky patří, mimo jiné, trilogie o Fantomasovi s Jeanem Maraisem v hlavní dvojroli (první hlavní roli zde hrál Louis de Funès) nebo snímek \"Tři mušketýři\" či dvojice parodických později natočených komediálních filmů na totéž téma \"Čtyři sluhové a čtyři mušketýři\" a \"Čtyři sluhové a kardinál\".\n\nPůvodním povoláním byl technik, ale toto povolání fakticky nevykonával. Po první světové válce pracoval jakožto umělecký designér, galerista a obchodník. Navrhoval kolekce užitkového a okrasného skla a ve své době byl poměrně úspěšný i známý. K filmu se dostal až ve svých 50 letech po 2. světové válce. Přesto se stal francouzským filmovým klasikem a jedním z komerčně nejúspěšnějších francouzských filmových režisérů.\n\n"}
{"id": "609946", "url": "https://cs.wikipedia.org/wiki?curid=609946", "title": "Zrůbek", "text": "Zrůbek\n\nZrůbek je osada patřící k části Hrachov obce Svatý Jan v okrese Příbram, která leží v místech zatopeného Vltavského přívozu.\n\nZrůbek byl původně ostroh nad soutokem Vltavy a říčky Brziny poblíž Hřiměždic. Stála zde srubová stavba k ochraně přívozu. Od sroubku převzala osada jméno Zrůbek. Ve 14. století byla srubová stavba přestavěna na kamennou stavbu věžovitého tvaru. Zrůbek měl kromě přívozu i oblíbenou hospodu. Přívoz byl součástí silnice Sedlčany–Dobříš. Byl vybaven pramicí a prámem pro nákladní přepravu. Přívoz měl lano s gránikem a kladkou. Po vybudování mostu u Vestce sloužil již jenom pro osobní přepravu a po zatopení slapským přehradním jezerem zcela zanikl.\n\nV současné době tvoří osadu Zrůbek restaurace U Fárů čp. 59 a domy čp. 75 a 81. Nachází se zde autobusová zastávka „Svatý Jan, Zrůbek“, parkoviště, několik turistických chat na druhém břehu Brziny a půjčovna lodí. Nedaleko je také rozcestí zelené a modré turistické trasy. Silnice I/18 zde překračuje vzedmuté ústí Brziny, na druhé straně mostu se nachází samota Hrad se dvěma domy patřícími k části Líchovy obce Dublovice.\n"}
{"id": "609949", "url": "https://cs.wikipedia.org/wiki?curid=609949", "title": "Maxim Kicyn", "text": "Maxim Kicyn\n\nMaxim Alekseevič Kicyn (Максим Алексеевич Кицын;* 24. prosince 1991 v Novokuzněcku) je ruský hokejový útočník.\n\nKariéru jako hokejista nastartoval ve svém rodném městě v oddělení pro mládež klubu Metallurg Novokuzněck. K seniorské kategorii se dostal nejprve k záložnímu týmu Novokuzněcku, který působil třetí ruské lize (Pervaja liga) od roku 2007 do roku 2009. V průběhu sezóny 2008-09 debutoval v hlavním kádru Metallurg Novokuzněck hrající KHL. Ve svém prvním ročníku zaznamenal pět branek ve 31 odehraných zápasech, navíc přidal dvě asistence. Po další sezoně v KHL byl v létě 2010 vybrán ve vstupním draftu NHL v šestém kole ze 158., místa týmem Los Angeles Kings. Sezónu 2010/11 začínal opět v Metallurg Novokuzněck, ale 6. ledna 2011 přestoupil do juniorské týmu Mississauga St. Michael hrající v kanadské juniorské lize Ontario Hockey League. Rovněž v létě 2010 byl draftován v CHL import draftu, vybrán byl v prvním kole jako 17., v pořadí.\n\nV roce 2011 se vrátil do svého rodného klubu, většinu část sezony strávil v Metallurg Novokuzněck, ve kterém odehrál 32 zápasů. Současně hrával za juniorský tým Kuzněck Medvědi (MHL) a taktéž hrával za klub Jermak Angarsk (VHL). V srpnu 2012 přestoupil do Torpedo Nižnij Novgorod, ale převážně hrával v HK Sarov. V červenci 2013 se dohodl na tříleté nováčkovské smlouvě s klubem Los Angeles Kings, kteří ho draftovali. Během tří let v zámoří neodehrál žádný zápas za Los Angeles Kings, hrával pouze na jejich farmách v Manchester Monarchs (AHL) a Ontario Reign (ECHL). V roce 2015 se změnilo působení klubu Manchester Monarchs a Ontario Reign, Manchester hrával již v ECHL a Ontario AHL. Poslední ročník v zámoří byl v organizaci Manchester Monarchs zvolen alternativním hráčem. Po vypršení smlouvy se vrátil zpátky do klubu Torpedo Nižnij Novgorod.\n\n\n\n"}
{"id": "609950", "url": "https://cs.wikipedia.org/wiki?curid=609950", "title": "Ludmila Bertlová", "text": "Ludmila Bertlová\n\nLudmila „Lala“ Bertlová (1. února 1914 Praha – 23. června 1961 Lucern) byla česká houslistka, první manželka skladatele českého původu Rafaela Kubelíka.\n\nByla dcerou architekta Josefa Bertla. Měla staršího bratra, politika a novináře Jiřího Bertla. Hru na housle studovala u profesorky Irene Spitznerové. V roce 1943 se provdala za dirigenta a skladatele Rafaela Kubelíka, v roce 1946 se jim narodil syn Martin, pozdější architekt a historik architektury. V roce 1948 spolu se svým manželem emigrovala. Zahynula v roce 1961 při automobilové nehodě.\n\n\n"}
{"id": "609953", "url": "https://cs.wikipedia.org/wiki?curid=609953", "title": "Údolí Klíčavy", "text": "Údolí Klíčavy\n\nPřírodní rezervace Údolí Klíčavy byla vyhlášena roku 2008. Hlavním předmětem ochrany jsou zachovalá společenstva nivních luk, lesních porostů a vlastního toku potoka Klíčavy.\n\n"}
{"id": "609957", "url": "https://cs.wikipedia.org/wiki?curid=609957", "title": "Swarovski", "text": "Swarovski\n\nSwarovski () je rakouský výrobce broušeného křišťálového skla. Společnost Swarovski zaměstnává sama nebo prostřednictvím svých dceřiných společností více než 25 000 zaměstnanců ve 40 zemích světa.\n\nHistorie společnosti Swarovski začala roku 1862 v Jiřetíně pod Bukovou, poblíž Jablonce nad Nisou. Zde se tohoto roku narodil Daniel Swarovski, který se vyučil uměleckým pasířem u albrechtické firmy Gebrüder Feix. Zástupci firmy vyslali mladého Daniela Swarovského do Vídně, kde se výrobou bižuterie zabývalo několik mistrů. Swarovski od nich převzal zkušenosti a technické znalosti pro výrobu šperků. Na technické výstavě ve Vídni se Swarovski setkal s Františkem Křižíkem, který tam instaloval elektrické osvětlení. To byla pro Daniela Swarovského inspirace a začal tak vyvíjet stroj na broušení šatonů poháněný elektrickou energií.\n\nV roce 1892 nechal Swarovski svůj stroj patentovat a začal s vlastní výrobou. Pro získání potřebného kapitálu do výroby vložil finance jeho zákazník z Francie Armand Kosmann. Swarovski se přesouvá do rakouského města Wattens, poblíž Innsbrucku, kde si pronajímá bývalé továrny. Zde je vybudována vlastní vodní elektrárna na řece Inn, která je svým průtokem schopna hnát generátor potřebný pro výrobu elektrické energie.\n\nV roce 1895 Swarovski zakládá vlastní podnik na výrobu šperků a bižuterie, která se velmi brzo prosazuje na trhu, zejména díky výrobě šatonů. Společnost vyváží šperky do Německa, USA a Velké Británie.\n\nV roce 1900 firma kupuje pronajatou továrnu a vyvíjí úsilí o získání vlastní sklárny, aby byla soběstačná z hlediska dodávek surového skleněného materiálu, který se dováží z Jablonecka. V roce 1913 se společnost stává soběstačnou i v dodávkách materiálu.\n\nSwarovski vyrábí širokou paletu křišťálových komponentů SWAROVSKI ELEMENTS (Swarovski components), které slouží mnoha návrhářům šperků a oděvů. Jsou používány i ke zdobení různých módních doplňků, ale i mobilních telefonů, notebooků (laptopů),užitných výrobků ze skla (pohárů, sklenic), symbolů značek (např. výrobců automobilů jako Mercedes, BMW, VW, Audi a dalších). Většina výrobců tohoto originálního designu na českém trhu funguje na principu zakázkové výroby, realizované ručně.\n"}
{"id": "609959", "url": "https://cs.wikipedia.org/wiki?curid=609959", "title": "Seznam chráněných území v okrese Frýdek-Místek", "text": "Seznam chráněných území v okrese Frýdek-Místek\n\nToto je seznam chráněných území v okrese Frýdek-Místek aktuální k roku 2010, ve kterém jsou uvedena chráněná území v oblasti okresu Frýdek-Místek.\n\n\n"}
{"id": "609962", "url": "https://cs.wikipedia.org/wiki?curid=609962", "title": "Jan Evangelista Zelinka", "text": "Jan Evangelista Zelinka\n\nJan Evangelista Zelinka (13. ledna 1893 Praha – 30. června 1969 Praha) byl český skladatel, klavírista a hudební publicista.\n\nČeský skladatel Jan Evangelista Zelinka byl synem stejnojmenného otce (Jan Evangelista Zelinka starší, 1856–1935), který byl ředitelem řady pražských kůrů a skladatelem především církevní hudby. Zelinka vystudoval obchodní akademii a až do 2. světové války pracoval jako úředník spořitelny, pak se věnoval skladbě. Hudebně se vzdělával jen nepravidelně a soukromě, nejprve u svého otce, poté u přítele rodiny, skladatele Josefa Bohuslava Foerstera a u mladších skladatelů Vítězslava Nováka, Otakara Zicha a Josefa Suka, zejména však u Otakara Ostrčila. Ostrčil také Zelinku v začátcích nejvíce podporoval a provedl v pražském Národním divadle jeho první hudebně-dramatické práce, opery \"Dceruška hostinského\" (1925) a \"Devátá louka\" (1931) a balet \"Skleněná panna\" (1928).\n\nJ. E. Zelinka byl velmi plodným skladatelem a komponoval ve všech hudebních formách (písně, sbory, kantáty, komorní hudba, symfonická hudba), zejména se však věnoval hudebně-dramatickému oboru. Napsal hudbu ke stovkám divadelních a rozhlasových inscenací a rovněž k filmům (např. \"Třetí rota\" režiséra Svatopluka Innemanna, 1931, nebo \"Červená ještěrka\" režiséra Františka Sádka, 1948). Značná část tvorby je věnována dětem.\n\nZelinkova hudba vychází z pozdního romantismu jeho učitelů, vyniká zejména lyrickou, citově zaměřenou stránkou, od 40. let významně ovlivněnou folklorem. Podle Anny Hostomské \"\"v celém svém díle vychází z lásky k člověku\"\".\n\n\n\n"}
{"id": "609964", "url": "https://cs.wikipedia.org/wiki?curid=609964", "title": "Harriet Walterová", "text": "Harriet Walterová\n\nHarriet Walterová, CBE (* 24. září 1950, Londýn, Spojené království) je britská herečka, neteř herce Christophera Lee.\n\nHerectví vystudovala na londýnské Akademii múzických a dramatických umění (London Academy of Music and Dramatic Art). V televizi vystupuje od roku 1974, ztvárnila zde desítky rolí v mnoha televizních filmech i seriálech. V hraném filmu debutovala až v roce 1981 ve snímku \"Francouzova milenka\". Mezi její filmové role patří snímky \"Rozum a cit\", \"Guvernantka\" nebo \"Oněgin\". Historickou postavu, britskou královnu Adélu Sax Meiningenovou, manželku krále Viléma IV. a tetu královny Viktorie si zahrála ve snímku \"Královna Viktorie\" z roku 2000.\n\nJejím životním partnerem byl herec Peter Blythe (zemřel v roce 2004).\n"}
{"id": "609967", "url": "https://cs.wikipedia.org/wiki?curid=609967", "title": "Pavel Zeman", "text": "Pavel Zeman\n\nPavel Zeman (* 18. listopadu 1972 Plzeň) je český právník, od 1. ledna 2011 nejvyšší státní zástupce.\n\nPo studiu na Gymnáziu Luďka Pika v Plzni vystudoval Právnickou a Filozofickou fakultu (obor politologie) Univerzity Karlovy v Praze. Jako státní zástupce působil nejdříve na okresním i krajském státním zastupitelství v Plzni, potom nastoupil na Nejvyšší státní zastupitelství v Brně. V roce 2004 se stal zástupcem České republiky u Eurojustu, zároveň působil jako státní zástupce na mezinárodním odboru Nejvyššího státního zastupitelství.\n\n"}
{"id": "609971", "url": "https://cs.wikipedia.org/wiki?curid=609971", "title": "Spenglerův pohár 2001", "text": "Spenglerův pohár 2001\n\n75. ročník Spenglerova poháru se uskutečnil od 26. do 31. prosince 2001. Všechny zápasy se hrály v hale Vailant Areně v Davosu. Vítězem se stal tým HC Davos.\n\n\n\n"}
{"id": "609976", "url": "https://cs.wikipedia.org/wiki?curid=609976", "title": "Černý důl (přírodní památka, okres Česká Lípa)", "text": "Černý důl (přírodní památka, okres Česká Lípa)\n\nČerný důl je název přírodní památky na území CHKO Kokořínska, v jižní části okresu Česká Lípa. Jedná se o mokřadní louku v katastrálním území Houska, patřícím pod obec Blatce, s mnoha chráněnými rostlinami i drobnými živočichy.\n\nChráněných lokalit tohoto názvu je v České republice několik.\n\nV jižní části okresu Česká Lípa u silnice II/259 mezi Dubou a Mšenem je zalesněné území s mnoha pískovcovitými útvary. Silnice vede od Dubé na JV přes ves Tubož do Konrádova. Mezi nimi na východ mezi skupinou kopců vede od Tubože Soví důl, na jehož východní stranu navazuje Černý důl, přímo pod Zámeckým vrchem (432 m n. m.). Od hradu do Černého dolu sestupuje závorou uzavřená silnička. Vody z Černého dolu stékají na sever k nedalekému potoku Pšovka.\n\nPřírodní památkou byla vyhlášena mokřadní ostřicová louka v části Černého dolu s četným výskytem chráněných rostlin. Rostou zde např. prstnatec májový, hadilka obecná, vachta trojlistá, suchopýr úzkolistý a bradáček vejčitý. Na louce byli objeveni mj. velký pavouk lovčík vodní, mlok skvrnitý, skokan hnědý.\n\nPřírodní památka zde byla vyhlášena 1. srpna 2000 na rozloze 1,71 ha, v nadmořské výšce 305 až 320 m. Lokalita je v péči správy CHKO Kokořínsko, odborné pracoviště AOPK (Agentura ochrany přírody a krajiny)\n\nZhruba 2 km na sever se nalézá přírodní památka Prameny Pšovky, která je součástí lokality Mokřady Liběchovky a Pšovky, zapsané na seznam světově důležitých mokřadů Ramsarské úmluvy.\n\nPřes Černý důl vede cyklotrasa 003 z Tubože na nedaleký hrad Houska. Přes Housku vede modře značená turistická cesta, která však Černým dolem neprochází. Tubož je od louky vzdálená 1 km. Vlak v okolí nikde nejezdí.\n\n"}
{"id": "609977", "url": "https://cs.wikipedia.org/wiki?curid=609977", "title": "Ladislav Hampl", "text": "Ladislav Hampl\n\nLadislav Hampl (* 14. července 1981 Liberec) je český herec.\n\nPo maturitě se rozhodl pro studium na pražském DAMU. Byl angažován v divadle Rokoko a v Divadle Na Vinohradech. Od září roku 2004 je členem hereckého souboru Divadla Na zábradlí. V Divadle Na zábradlí ztvárnil například Šohaje v \"Gazdině robě\", Osipa ve hře \"Platonov je darebák!\", Troila v inscenaci \"Troilus a Kressida\" a Jeníka v inscenaci \"Cesta do Bugulmy\".\n\nV roce 2004 si ho režisér Martin Huba vybral ve veřejném konkursu na roli Romea v dramatu \"Romeo a Julie\" uváděném v rámci Letních shakespearovských slavností na Pražském hradě.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "609980", "url": "https://cs.wikipedia.org/wiki?curid=609980", "title": "Nawras", "text": "Nawras\n\nNawras (: ) je ománsko-katarská telekomunikační společnost typu joint venture mezi telekomunikačními společnostmi Qtel (Katar) a TDC (Dánsko) a několika dalšími ománskými partnery. Byla založena a registrována jako společnost v roce 2004. V říjnu 2004 obdržela jako druhá v Ománu GSM licensi. Od března 2005 je Nawras druhým mobilním operátorem v zemi spolu s Omantelem. Největším akcionářem je katarským Qtel, který je předním poskytovatelem telekomunikačních služeb ve své zemi a zaměstnává okolo dvou tisíc lidí. Dánská firma TDC poskytuje své služby ve 12 evropských zemích. Mezi ománské partnery patří například penzijní fond Ministerstva obrany nebo penzijní fond Sultánových speciálních sil.\n\n"}
{"id": "609983", "url": "https://cs.wikipedia.org/wiki?curid=609983", "title": "Karlštejn (národní přírodní rezervace)", "text": "Karlštejn (národní přírodní rezervace)\n\nNárodní přírodní rezervace Karlštejn je chráněné území rozléhající se severně od toku Berounky. Bylo založeno 26. dubna 1955 a představuje převážně lesnaté území s výraznou členitostí povrchu utvářenou jednotlivými údolími potoků Budňanského, Bubovického a Loděnického. Konkrétně se jedná o oblast Karlštejnské vrchoviny, mezi obcemi Beroun, Vráž, Mořina, Karlštejn a Srbsko. Rozloha 1547 ha jednoznačně nasvědčuje tomu, že NPR Karlštejn je největší chráněné území v Českém Krasu, které má taky významné Evropské postavení co se ochrany přírody týče, lokalita Karlštejn-Koda. Rezervace má také velký geologický význam, který reprezentují geologické profily, přírodní nebo lomové, dále podzemní ale i povrchové krasové jevy a v neposlední řadě světově proslulé paleontologické lokality. Pro tuhle lokalitu je typická obrovská biotopová rozmanitost, kterou podmiňuje samotná členitost povrchu i vápencové podloží. Stala se útočištěm mnoha chráněných rostlin (rudohlávek jehlancovitý), živočichů (čolek velký) a hub. Rezervace byla pro svůj celoevropský význam oceněna prestižním Diplomem Rady Evropy v roce 2000.\n\nNPR Karlštejn svojí rozlohou 1547 ha představuje nejrozsáhlejší ukázku přírody CHKO Český Kras. Území spadá do oblasti Středočeského kraje, konkrétně pod město Beroun. Severně od Berounky mezi Berounem, Vráží, Mořinou, Karlštejnem a Srbskem v nadmořské výšce 216 až 440 m se rozkládá poměrně členité, lesnaté území rozdělené údolími Bubovického, Budňanského a Loděnického potoka. Oblast Karlštejn-Koda byla zařazena do Natury 2000 jako evropsky významná lokalita.\n\nZ historického hlediska možno NPR Karlštejn řadit k nejvýznamnějším archeologickým oblastem na území České republiky. Svědčí o tom mnoho archeologických nalezišť. Zejména se jedná o jeskyně, které byly osídleny, což je možné tvrdit na základě dokladů nalezených v těchto oblastech. Zajímavostí je paleolitická stanice pod otevřeným nebem i samotné hradiště. Celé území rezervace je možné rozdělit do několika základních lokalit. Z hlediska nejvýznamnějších archeologických nálezů: Hostim, Srbsko, Svatý Jan pod Skalou. Oblast Srbska se může chlubit areálem jeskyní Na Bříči kam například patří jeskyně Jezerní, Galerie, Hlohová, Nad Úzkou, Nad Galerií, Myší díry, Nová neboli Hájkova a Barrandova. Ve všech byly objeveny zbytky lineární nebo vypíchané keramiky, která byla typická pro neolitickou kulturu (6000 let př. n. l). Další lokalitou je Hostim známa zejména tábořištěm ležícím ve výšce 40 až 45 m nad úrovní dnešní Berounky (Šanův kout). Jedná se o tábořiště paleolitického stáří (10 470 př. n. l.), s půdorysem obydlí. Spolu s nimi byly objeveny rytiny v břidlicích, z nichž nejznámější je rytina koně. Další zajímavostí je hradiště tzv. Kozel, nacházející se v nadmořské výšce 278 až 304 m n. m. nad tokem Berounky. Plošina ze tří stran těžce přístupná, skalní stěny z jihu východu a jihozápadu jsou vysoké až 65 m. Část vnějšího opevnění byla poškozena lomem Alkazar. Osídlení tohoto útvaru se předpokládá ve střední mladší době bronzové. Svatý Jan pod Skalou je lokalitou vyznačující se několika útvary hodných obdivu. Prvním z nich je jeskyně Na průchodě do které se vstup nachází ve výši 261 m n. m. Jeskyně se otevírá také k povrchu a to třemi osobitými otvory. Z jejích útrob pochází mnoho nálezů středního paleolitu, kultury s lineární a vypíchanou keramikou, eneolitu, pozdní doby bronzové, doby halštatské a také středověku. Dále jsou to dvě hradiště a to U Kříže a Nad Klášterem. Za zmínku stojí i prakoviště, které bylo vystavěno pražskými husitskými vojsky při obléhání Karlštejna v roce 1422 na Kněží hoře a Javorce.\n\nOblast rezervace hraje důležitou roli z hlediska geologie a paleontologie. Celé území leží na vápencovém podkladě, v oblasti můžeme sledovat střídaní synklinálních a antiklinálních struktur a také přechod geologických vrstev od spodního siluru až do středního devonu. Přechod mezi jednotlivými útvary je možné nejlépe pozorovat na Budňanské skále na levém břehu Berounky v Karlštejně.\n\nDalší z významných odkryvů nalezneme v údolí Berounky pod lomem \"Alkazar\", jedná se ale o profil vulkanickou facií siluru v lokalitě bývalého vulkanického centra u Svatého Jana pod Skálou. V údolí Budňanského potoka mezi Karlštejnem a dubem Sedmi bratří, je možné pozorovat úplný devonský profil. Kromě silurských a devonských vrstev je možné v NPR Karlštejn nalézt stopy mladší sedimentace, probíhající na území ve svrchní křídě. Jde o písčité sedimenty obsahující známky mořské fauny, (lom \"Na Stydlých vodách\"). Z čtvrtohor jsou zachovány terasové stupně a sprašové navěje, které byly uloženy samotným tokem Berounky po dobu jejího vývoje. Jde o štěrkovité a hrubozrnné písčité sedimenty pleistocénu. Území rezervace se vyznačuje také pestrostí půd. Nalezneme zde hnědozemě na spraších, všechny vývojová stádia rendzin (vápence), eubázické kambizemě až bazické rankery na diabasech. Na břidlicích a pískovcích se vyvinuli fluvizemě a méně úživné kambizemě. Za zmínku také stojí krasové jevy hlavně v údolí Kačáku (Loděnice) a v údolí Berounky. Na území je evidováno přes 100 jeskyň, přičemž některé z nich byly osidlovány lidmi dokonce již před 40 tisíci lety.\n\nPovrch v oblasti rezervace je výrazně členitý, prosekaný jednotlivými údolími vodních toků a z převážné většiny pokryt lesním porostem. Jedná se zejména o černýšové dubohabřiny, které byly dlouhodobě obhospodařovány jako pařeziny, což způsobilo že se do převahy dostal habr. Na straně druhé to ale umožnilo zachování bylinného patra se zástupci: jaterník trojlaločný (\"Hepatica nobilis\"), hrachor jarní (\"Lathyrus vernus\"), prvosenka jarní (\"Primula veris\") ap. V oblastech s jílovitými a částečně zamokřenými půdami rostou typické mochnové doubravy, kde má převahu dub zimní a v podrostu druhy jako je mochna bílá (\"Potentilla alba\"), bukvice lékařská (\"Betonica officinalis\"), srpice barvířská (\"Serratula tinctoria\"), svízel severský (\"Galium boreale\"). Druhem poměrně významným je hrachor chlumní (\"Lathyrus lacteus\") a dál druh třemdava bílá (\"Dictamnus albus\"), chrpa chlumní (\"Centaurea triumfettii\"), sasanka lesní (\"Anemone sylvestris\"), jetel alpínský (\"Trifolium alpestre\"). Vzácným zástupcem vstavačovitých rostlin je rudohlávek jehlancovitý (\"Anacamptis pyramidalis\"), který v Čechách roste jenom v NPR Karlštein. Také je odtud popsán jeřáb krasový (\"Sorbus eximia\"), endemit Českého krasu. V lokalitách s nedostatkem vláhy a vysokým osluněním mají převahu druhy se submediteránním a subkontinentálním rozšířením: bělozářky, kavyly, včelník rakouský (\"Dracocephalum austriacum\") apod. Skály roklí severní svahy jsou osidlovány pěchavou vápnomilnou, a skupinami dealpinských druhů např. lomikámen vždyživý (\"Saxifraga paniculata\"), penízek horský (\"Thlaspi montanum\"). Suťové lesy s lípou a javorem se vyskytují v polohách velice podobných. V minulosti docházelo k vysazení nepůvodních druhů, zejména smrků, akátu a borovice černé. Některé z těchto porostů přechází postupně v kultury přirozené, nakolik se v nich vyskytují vzácné houby a tedy budou zachovány jako např. smrkové monokultury.\nZ oblasti bylo popsáno mnoho druhů hub a možno ji považovat za mykologicky nejbohatší oblast středních Čech. Byla tady zjištěna vzácná vřeckovýtrusá houba, dřevní tvrdohouba káčovka ploská (\"Biscogniauxia simplicior\"), káčovka mističková (\"Biscogniauxia marginata\"). Z hub tvořících plodnice pod zemí sem patří lanýž letní (\"Tuber aestivum\") a lanýž ryšavý (\"T. rufum\"). Dřevní struhák význačný (\"Hyphoradulum conspicuum\") ze stopkovýtrusných kornatcovitých a kornatka Pilátova (\"Peniophora pilatiana\"), pozemní kuřátečko bílé (\"Clavulinopsis tenuicula\"), z chorošů pak vzácný parazitický rezavec dubomilný (\"Inonotus dryophilus\") nebo a z lupenatých velmi vzácný dřevní druh houžovec Pilátův (\"Lentinellus pilati\"). Z poloviny 20. století pocházejí sběry ohroženého ohnivce zimního (\"Microstoma protractum\") a zranitelného choroše oříše (\"Polyporus umbellatus\").\n\nRozmanitost živočišných druhů podobně jako rostlinná pestrost je obrovská. V skalních oblastech můžeme spatřit vzácně plže druhu \"Chondrina avenacea\" a \"Pyramidula pusilla\", také závornatky \"Alinda biplicata bohemica\" a \"Clausilia dubia\". V suťových lesích údolí Berounky žije endemit \"Trichia unidentata bohemica\". Českým endemitem je závornatka \"Bulgarica nitidosa.\" V rezervaci žijí vzácní teplomilní pavouci sklípkánci \"Atypus affinis\" a \"A. piceus\" stepník rudý \"Eresus cinnaberinus\", slíďáci \"Alopecosa sulzeri\", nápadně chlupatý běžník \"Heriaeus oblongus\", skákavka \"Neon rayi\", v lokalitě Komárkově lesostepi byla nalezena vzácná pavučenka \"Panamomops affinis\". Svůj nejsevernější výskyt v rámci Evropy má na Karlštejnsku mravkolev \"Formicaleo tetragrammicus\". Z fytofágních brouků je zde spatřitelná řada významných druhů hlavně v xerotermních biotopech (skalní stepi, lesostepi apod.) – např. mandelinkovití \"Labidostomis humeralis, Lachnaia sexpunctata, Smaragdina xanthaspis, Cheilotoma musciformis, Argopus ahrensi, Apteropeda orbiculata, Psylliodes illyrica, P. thlaspis, P. toelgi, P. instabilis\", luskokazovití \"Bruchidius cisti a B. unicolor\", nosatcovití \"Apion aciculare\" (na devaterníku velkokvětém), \"A. oblivium, A. penetrans, A. austriacum, A. opeticum, Otiorhynchus fullo, Phyllobius incanus, Sitona inops, Smicronyx coecus, Tychius schneideri, T. crassirostris, Ceutorhynchus gallorhenanus, C. unguicularis\" (dosud jediný nález v Čechách), \"C. lukesi, C. nanus\". Bylo tu nalezeno přes 200 druhů brouků střevlíkovitých jako \"Notiophilus rufipes, Harpalus cordatus, Harpalus tenebrosus centralis a Harpalus winkleri\", ve vlhčích porostech vyskytující se typičtí \"Pterostichus burmeisteri, Abax ovalis, Molops elatus a M. piceus\", a chráněný krajník pižmový (\"Calosoma inquisitor\") vyskytující se na dubech. Z listorohých žije v rezervaci chráněný roháč obecný (\"Lucanus cervus\") a menší černý roháček kozlík (\"Dorcus parallelepipedus\"). NPR Karlštein je známá výskytem kriticky chráněných druhů obojživelníků, patří k nim čolek velký (Triturus cristatus) podél Berounky skokan skřehotavý (\"Rana ridibunda\"). Vzácně byl zaznamenán čolek horský (\"Triturus alpestris\") v lomu Paraple a v rybníčku na Břesnici. Běžně vyskytujícími druhy jsou čolek obecný (\"Triturus vulgaris\") a skokan štíhlý (\"Rana dalmatina\"). Mlok skvrnitý (\"Salamandra salamandra\") je rozšířen zejména v údolích potoků. Neuváženě zde byla vysazena ještěrka zelená (\"Lacerta viridis\") a užovka stromová (\"Elaphe longissima\"). Hojně se zde vyskytuje užovka hladká (\"Coronella austriaca\"), další druh užovka podplamatá (\"Natrix tessellata\") je vázaná především na údolí Berounky. V oblasti ornitologie je kriticky ohrožený zedníček skalní (\"Tichodroma muraria\"), každoročně zimující v okolí lomu Chlum. V stepních oblastech se vyskytuje pěnice vlašská (\"Sylvia nisoria\"), na Kačáku (Loděnici) ledňáček říční (\"Alcedo atthis\") a na stráni nad Hostímí lelek lesní (\"Caprimulgus europaeus\"). Každoročně zde hnízdí včelojed lesní (\"Pernis apivorus\"), jestřáb lesní (\"Accipter gentilis\"), v lomech výr velký (\"Bubo bubo\").\n\nSvá zimoviště tu nachází více druhů netopýrů. Největšími z nich jsou štoly na Rešnách a Alkazaru, jeskyně na Chlumu a Arnoldka v lomu Čeřinka. Známé jsou i letní kolonie netopýra velkého (\"Myotis myotis\") a také nedávno nalezená letní kolonie netopýra severního (\"Eptesicus nilssonii\") v obci Karlštejn. Ve Svatém Janě je znám i kriticky ohrožený vrápenec malý (\"Rhinolophus hipposideros\") z letní kolonie.\n\nCo se ochrany přírody týče v rámci NPR Karlštejn můžeme tuto oblast rozdělit na dvě základní skupiny a to na lesní porosty a nelesní společenstva. Speciální skupinu představují speciální druhy. Jedním z cílů ochrany lesních porostů je zavedení samovolného vývoje v obzoru 15 až 30 let a to v lesích kategorie 3 – Lesy přírodě blízké. Jako příklad slouží lokalita Doutnáč o rozloze 67,69 ha, kde je tento vývoj od 1. ledna 2004 zaveden.\n\nDlouhodobým cílem péče o lesní společenstva je dosáhnout prostorové, druhové a věkové skladbu lesa, jeho struktury a textury odpovídající přirozené druhové, věkové prostorové struktuře lesního porostu, při zachování unikátů živé a neživé přirody, jejichž existenci napomohl svým působením člověk. Z tohoto důvodu došlo k rozdělení území rezervace do tří základních skupin:\n\nPrávě třetí skupiny se nejvíce dotýká už zmiňovaný dlouhodobý plán péče a tedy návrat k přirozené stavbě lesa. Tato skupina zahrnuje největší plochu území NPR. Samotný plán počítá s několika základními kroky jako je odstranění některých druhů dřevin z druhové skladby porostů. Náhradou je hlavně dub pyřitý (\"Quercus pubescens\") a dub zimní (\"Quercus petraca\"). Patří sem druhy: smrk ztepilý (\"Picea abies\"), modřín opadavý (\"Larix decidua\"), borovice černá (\"Pinus nigra\"). Další jednotkou z hlediska ochrany je ochrana významných druhů. Cílem péče je udržení podmínek pro jednotlivé druhy rostlin a živočichů. Druhy silně nebo kriticky ohrožené by měly být pravidelně monitorovány poněvadž jsou hlavními bioindikátory stavu daného biotopu. Mezi významné druhy patří: včelník rakouský, zvonovec liliolistý, rudohlávek jehlancovitý, lanýž letní, hřib královský, ploskoroh pestrý, muchomůrka císařská, roháč obecný, zlatohlávek chlupatý…\n\nOblast NPR Karlštejn je posetá množstvím turisticky značených tras, (něco málo přes 40) přičemž některé z nich jsou přístupné i pro motorová vozidla a cyklisty. Mezi známější patří naučná stezka Svatojánský okruh (začátek a cíl je ve Svatém Janu pod Skalou) a Karlštejn (nástupní místa v obcích Srbsko a Karlštejn), dále například Amerika – Mužíkovy pole – Boubová, Srbsko – Králová studánka a mnoho dalších. Výjimkou nejsou ani horolezecké terény, kterých je v oblasti vyhlášených šest.Významnou kulturní památkou je samotný hrad Karlštejn založený v roce 1348 českým králem Karlem IV.\n\n\n"}
{"id": "609989", "url": "https://cs.wikipedia.org/wiki?curid=609989", "title": "Seznam chráněných území v okrese Mělník", "text": "Seznam chráněných území v okrese Mělník\n\nToto je seznam chráněných území v okrese Mělník aktuální k roku 2016, ve kterém jsou uvedena chráněná území v oblasti okresu Mělník.\n"}
{"id": "609990", "url": "https://cs.wikipedia.org/wiki?curid=609990", "title": "Alžbeta Stanková", "text": "Alžbeta Stanková\n\nAlžbeta Stanková (* 31. března 1979 Bratislava) je slovenská herečka.\n\nStudovala na německém gymnáziu v Bratislavě, absolvovala státní konzervatoř v oboru hudebně-dramatický (1998) a dále vystudovala VŠE v Bratislavě. Hostovala v bratislavském Radošinském naivním divadle a v pražském divadle Na Jezerce. Od roku 1999 účinkovala v muzikálu \"Pomáda\", kde hrála v role Frenchy, Patty a Cha-Chy, dále v muzikálu \"Starci na chmelu\", \"Jack Rozparovač\". Mezi její koníčky patří hra na klavír a balet, kterým se věnuje už od dětství.\n\nV minulosti žila s režisérem Filipem Renčem nebo s fotografem Jakubem Ludvíkem.\n\nV březnu 2011 se po dvou letech společného vztahu zasnoubila se svým přítelem, ochotnickým hercem a podnikatelem Janem Seidlem, který ji požádal o ruku v den jejích 32. narozenin na jevišti divadla Kalich, kde se slavila 100. repríza muzikálu \"Robin Hood\". V dubnu 2012 se jim v nemocnici v Podolí narodila dcera Alžběta.\n\n\n"}
{"id": "609991", "url": "https://cs.wikipedia.org/wiki?curid=609991", "title": "Djarum", "text": "Djarum\n\nDjarum je značka cigaret vyráběných firmou Tobacco industry. Byly založeny roku 1951 člověkem se jménem Oei Wie Gwan. V současné době zaměstnávají přes 75 000 zaměstnanců.\n\nV roce 1951 podnikatel Oei Wie Gwan koupil téměř zaniklou tabákovou společnosti v Kudusu (Střední Jáva). Značka cigaret byla původně nazývána \"Djarum Gramofon\", on název zkrátil na \"Djarum\". Společnost začala vytvářet nové značky známé jako \"Kotak Adjaib\", které jsou dnes již zaniklé. Společnost téměř zanikla, když v roce 1963 obrovský požár zničil továrnu cigaret, ve které uhořel Oei Wie Gwan. Dědicové (děti Oei Wie Gewan, Budi a Bambang Hartono) se nezalekli a rozhodli se továrnu přestavět a modernizovat.\n\nV roce 1970 společnost vybudovala výzkumné a vývojové centrum pro vytvoření nových směsí ochucených cigaret. Cigarety u místních slavily úspěch, a tak se od roku 1972 začaly vyvážet do jiných zemí. V roce 1976 se společnosti podařilo vytvořit první hřebíčkové aroma cigaret Djarum – známý jako Djarum Speciál. V roce 1980 se značka cigaret Djarum Speciál stala velmi populárni. Po měnové krizi v roce 1998 se společnost stala součástí konsorcia, které koupila banka ve střední Asii (BCA) z BPPN (největší privátní banka v Indonésii). V současné době je podíl v bance (51 %) řízen společnosti.\n\nNyní jsou cigarety Djarum vyváženy i do Česka, nejsou sice populární, jako například cigarety Viceroy, které jsou základem každé trafiky, ale své nadšence si rozhodně najdou. Cena se pohybuje kolem 130,- za krabičku.\n\n\n\n"}
{"id": "609993", "url": "https://cs.wikipedia.org/wiki?curid=609993", "title": "Christie", "text": "Christie\n\nChristie může být:\n\n\n\n"}
{"id": "609996", "url": "https://cs.wikipedia.org/wiki?curid=609996", "title": "Paul Wesley", "text": "Paul Wesley\n\nPaul Wesley, vlastním jménem Pawel Thomas Wasilewski (* 23. července 1982 v Nový Brunšvik), je americký herec. Nejvíc se proslavil rolí Stefana Salvatora v seriálu stanice CW \"Upíří deníky\" a jako Aaron Corbett v seriálu ABC Family \"Fallen.\"\n\nJeho rodiče, Agnieszka a Thomas Wasilewski, se přistěhovali z Polska a Paul se narodil v New Brunswick, New Jersey. Jeho rodné jméno je Pawel Thomas Wasilewski, které si nechal změnit, protože se to špatně vyslovovalo. Má tři sestry - o dva roky starší Moniku a dvě mladší Leah a Julii. Ovládá i polštinu, protože každé čtyři měsíce každý rok do jeho 16 let trávil v Polsku.\n\nNavštěvoval Christian Brothers Academy v Lincroftu v New Jersey a Marlboro High School. Během studií získal roli v seriálu \"The Guilding Light\" a kvůli natáčení přešel na Lakewood Prep School. Odmaturoval v roce 2000 a začal navštěvovat Rutgers University, ale po prvním semestru odešel za svojí hereckou kariérou.\n\nJeho hereckou kariéru odstartovala role Seana McKinnona v televizním seriálu \"Another World\", ale už dva roky předtím se objevil v seriálu \"The Guiding Light\". Po menších rolích dostal nabídku zahrát si postavu Luka Case v televizním seriálu \"Wolf Lake\" a tuto příležitost i využil. Objevil se i ve filmu \"Minority Report\". Ale vidět ho můžeme i v menších rolích v seriálech \"O.C.\", \"Smallville\", \"8 jednoduchých pravidel\" nebo \"Everwood\".\n\nPřelomovou rolí pro něj byla role 18letého Aarona Corbetta - na půl člověk na půl anděl v mini-seriálu \"Fallen.\" Další hlavní role pak na sebe nenechaly dlouho čekat, natočil film \"Killer Movie\", kde si zahrál po boku Kaley Cuoco. Jednu z hlavních rolí si zahrál i ve snímcích \"Děvče od sousedů\" nebo \"Elsewhere\".\n\nV roce 2009 získal roli Stefana Salvatora v seriálu stanice The CW \"Upíří deníky\", kde hraje bratra Damona Salvatora (Ian Somerhalder) a přítele Eleny Gilbert (Nina Dobrev). V seriálu pracoval se svojí bývalou manželkou Torrey DeVitto, která v seriálu hrála doktorku Meredith Fell. V květnu roku 2011 byl obsazen do filmu \"Grázlové z vidlákova. V\" roce 2014 získal roli v romantické komedii \"Sam & Amira \"a v dramtickém filmu, po boku Emmy Rossum \"Before I Disappear.\" \n\nV roce 2016 si založil vlastní produkční společnosti Citizen Media a podepsal smlouvu se společností Warner Bros. Television na produkci čtyř nových televizních seriálu, \"Confessions of a Drug-Addicted High School Teacher, Finding Natalie, Pecos\" a \"Shanghai Summer\". V červnu 2018 bylo potvrzeno, že získal jednu z hlavních rolí seriálu CBS \"Nepohádky\".\n\nV roce 2007 začal chodit s herečkou Torrey DeVitto, ti se potkali při natáčení filmu \"Killer Movie.\" Pár se vzal v dubnu 2011. V červenci 2013 pár oznámil, že se rozvádí. Od září 2013 chodil s herečkou Phoebe Tonkin, se kterou se poznal na natáčení seriálu v roce 2012. Dvojice se rozešla po čtyřech letech v březnu roku 2017.\n"}
{"id": "609998", "url": "https://cs.wikipedia.org/wiki?curid=609998", "title": "Ependymální buňka", "text": "Ependymální buňka\n\nEpendymální buňka je gliová buňka tvořící cylindrický epitel, jenž vystýlá vnitřní povrch mozkových komor a centrálního míšního kanálku. Tento epitel se též označuje jako ependym (z řec. \"ependyma\"). Někdy je opatřena řasinkami, které svým pohybem zlepšují pohyblivost mozkomíšního moku uvnitř dutin.\n\nEpitel ependymálních buněk společně s pia mater a hustou sítí vlásečnic tvoří tzv. choroidní plexus, který umožňuje tvorbu mozkomíšního moku. Zvláštním druhem ependymálních buněk jsou tzv. tanycyty, které se nachází ve třetí komoře a jejich výběžky možná umožňují přenos hormonů z mozkomíšního moku do hypothalamu.\n"}
{"id": "609999", "url": "https://cs.wikipedia.org/wiki?curid=609999", "title": "Seznam chráněných území v okrese Nymburk", "text": "Seznam chráněných území v okrese Nymburk\n\nToto je seznam chráněných území v okrese Nymburk aktuální k roku 2018, ve kterém jsou uvedena chráněná území v oblasti okresu Nymburk.\n\n"}
{"id": "610005", "url": "https://cs.wikipedia.org/wiki?curid=610005", "title": "Albert Zürner", "text": "Albert Zürner\n\nAlbert Zürner (30. ledna 1890 – 18. července 1920) byl německý skokan, olympijský vítěz, který se zúčastnil olympijských meziher v roce 1906 a letních olympijských her v letech 1908 a 1912.\n\nNa mezihrách roku 1906 pořádaných v Aténách skončil na čtvrtém místě v jediné tehdy pořádané skokanské soutěži, skoku z 10 metrové výšky. V roce 1908 vyhrál zlatou olympijskou medaili ve skoku z třímetrového prkna. O čtyři roky později získal stříbrnou medaili za skoky z 10 metrů a čtvrté místo za třímetrové prkno.\n\n"}
{"id": "610007", "url": "https://cs.wikipedia.org/wiki?curid=610007", "title": "Vše pro dobro světa a Nošovic", "text": "Vše pro dobro světa a Nošovic\n\nVše pro dobro světa a Nošovic (2010) je dokumentární film Víta Klusáka.\n\nFilm pojednává o automobilce Hyundai v Nošovicích. Vystupuje zde i Ondřej Franek, který jako první otevřeně vystoupil a promluvil o šikaně ve firmě. Natočeno bylo 17 hodin materiálu.\n\nFilm měl být uveden v polovině října 2010 ve Frýdku-Místku, uvedení bylo ale odloženo a světovou premiéru měl koncem října na Mezinárodním festivalu dokumentárních filmů v Jihlavě.\n\nFilm byl nominován na cenu za nejlepší dokument na Cenách české filmové kritiky 2011.\n\nFilm získal Cenu kritiků a teoretiků v rámci výročních cen Český lev 2011 za nejlepší dokument.\n\n\n"}
{"id": "610010", "url": "https://cs.wikipedia.org/wiki?curid=610010", "title": "Morven Christie", "text": "Morven Christie\n\nMorven Christie, rodným jménem Lynne Christie ( * 1979, Helensburgh, Glasgow, Strathclyde, Skotsko, Spojené království) je skotská herečka.\n\nHerectví vystudovala v roce 2003 Londýně v Londýnském dramatickém centru (Drama Centre London).\n\nV roce 2006 si zahrála v dramatu \"Romeo a Julie\" v Královské Skakesparovské společnosti (Royal Shakespeare Company) .\n\nV současnosti žije v severním Londýně.\n\n\n\n"}
{"id": "610012", "url": "https://cs.wikipedia.org/wiki?curid=610012", "title": "Attero Dominatus", "text": "Attero Dominatus\n\nAttero Dominatus je druhé studiové album power metalové skupiny Sabaton, jež bylo vydáno 14. července 2006 ve vydavatelství Black Lodge Records. V roce 2010 vyšla Re-Armed edice alba s několika bonusy.\n\n\nRe-Armed edice – bonus\n\n\n\n"}
{"id": "610016", "url": "https://cs.wikipedia.org/wiki?curid=610016", "title": "Kurt Behrens", "text": "Kurt Behrens\n\nKurt Behrens (26. listopad 1884 – 5. únor 1928) byl německý skokan a olympionik. Účastnil se letních olympijských her v letech 1908 a 1912.\n\nNa hrách v roce 1908 získal stříbrnou medaili za třímetrové prkno. O čtyři roky později bronzovou medaili ve stejné disciplíně. Na těchto hrách se účastnil dalších dvou disciplín, avšak vypadl již v prvním kolem.\n\n"}
{"id": "610018", "url": "https://cs.wikipedia.org/wiki?curid=610018", "title": "Renáta Tyršová", "text": "Renáta Tyršová\n\nRenáta Tyršová, roz. Fügnerová, (31. července 1854 Praha – 22. února 1937 Praha) byla česká historička umění a umělecká kritička, etnografka.\n\nRenáta Tyršová byla dcera zakladatele Sokola, obchodníka a později generálního zástupce italské pojišťovací společnosti Jindřicha (Heinricha) Fügnera a jeho manželky Kateřiny, rozené Turecké. (Sestra Kateřiny byla sňatkem tetou bratrů Josefa a Artuše Scheinerových, z nichž ten první se později stal starostou Sokola a významným činitelem při vzniku ČSR.)\n\nMajetkové poměry rodiny byly dobré a základní vzdělání Renatě Fügnerové poskytoval domácí učitel (do školy nechodila). Učila se dvoujazyčně (česky a německy), otec s ní hovořil německy a matka česky; později ji další učitelé vzdělávali v kreslení a hře na piano; znalost jazyků rozšířila o francouzštinu, angličtinu a ruštinu. Na přání otce jí náboženská výchova nebyla poskytnuta.\nSituace se změnila, když otec Renaty 15. listopadu 1865 zemřel; od jejích čtrnácti let se ujal jejího vzdělávání Fügnerův přítel a spolupracovník Miroslav Tyrš; věnoval se zejména dějinám umění. Mladá Renáta Fügnerová se postupně stávala aktivní Tyršovou spolupracovnicí v jeho vědecké práci. Stávala se pomocnicí pro přípravu přednášek a chystala podklady pro Tyršovu vědeckou činnost; zejména třídila jeho sbírky fotografií a vedla korespondenci s nakladatelstvími. Aktivně vystupovala i v Sokole, kde byla od roku 1871 zvolena cvičitelkou Tělocvičného spolku paní a dívek pražských.\n\nV roce 1871 požádal Tyrš o její ruku.\n\n28. srpna 1872 se Renáta Fügnerová, po nutném souhlasu poručníka a matky se sňatkem nezletilé, stala manželkou Miroslava Tyrše. Manželství zůstalo bezdětné a Renáta Tyršová se soustředila na podporu činnosti svého manžela. Spolupracovala s ním na zahraničních studijních cestách, zejména do Itálie, a postupně se vypracovala na samostatnou uznávanou autorku studií o výtvarném umění.\n\nPrvní samostatný kritický text, který zveřejnila v Národních listech v dvaceti letech, se věnoval obrazu Jaroslava Čermáka \"Raněný Černohorec\". V roce 1878 zveřejnila v časopise Lumír studii o Petru Paulu Rubensovi.\n\nManželství trvalo 12 let; 18. srpna 1884 Miroslav Tyrš tragicky zemřel.\n\nRenáta Tyršová ovdověla v roce 1884, tedy v 30 letech. Byla jedinou dědičkou Miroslava Tyrše a věnovala se udržování jeho pozůstalosti a odkazu, navázala na jeho dílo v estetice a kritice. Současně se věnovala vlastní publikační činnosti a angažovala se v Sokole. Byla též činná v Národní radě československé i v řadě národních spolků.\n\nByla aktivní ve veřejném životě, např. v prosinci 1885 podpisuje, spolu s předními kulturními pracovníky a intelektuály té doby výzvu \"Ve prospěch českého čtení\".\n\nJiž v roce 1886 vyšel její slovní doprovod k Mánesovým ilustracím k Rukopisu Kralodvorskému, další publikace následovaly (mezi nimi vzpomínky na otce Jindřicha Fügnera a manžela Miroslava Tyrše).\n\nAktivně se zajímala o otázku ženského vzdělávání; roce 1907 byla jmenována „inspektorkou pro české dívčí školy výrobní“\n\nDalší oblastí zájmu Renaty Tyršové byl český a moravský folklor. Její zájem probudila výstava lidových výšivek, která se konala v roce 1886 v pražském Rudolfinu. Pro Jubilejní zemskou výstavu 1891 pomáhala připravovat expozici \"Česká chalupa\". Folkloru věnovala Renáta Tyršová několik svých publikací.\n\nSpoluzaložila v roce 1917 \"České srdce\", smyslem tohoto centra bylo pomáhat potřebným.\n\nV roce 1931 se stala čestnou doktorkou filozofie Univerzity Karlovy. V době insigniády (1934) se postavila na stranu spisovatelů hájících české nacionalistické studenty.\n\nVětšinu života prožila v bytě, který se nacházel v budově Sokola pražského na Sokolské třídě.\n\nK životním jubileům Renaty Tyršové vycházely za jejího života oslavné sborníky a články v tisku. Roku 1907 vytvořil její portrét Max Švabinský. , v roce 1928 byla podobizna vytištěna barevným ofsetem. K 70. narozeninám byla vydána pohlednice s portrétem od Jakuba Obrovského. Busta Renaty Tyršové od sochařky Karly Vobišové-Žákové byla původně umístěna v Tyršově domě v Praze. )\n\nNakladatelství Paseka vydalo v roce 2005 monografii od Ireny Štěpánové.\n\n\n\n"}
{"id": "610022", "url": "https://cs.wikipedia.org/wiki?curid=610022", "title": "Diffieho–Hellmanův protokol s využitím eliptických křivek", "text": "Diffieho–Hellmanův protokol s využitím eliptických křivek\n\nDiffieho-Hellmanův protokol s využitím eliptických křivek (ECDH) je varianta Diffieho-Hellmanova protokolu, který využívá eliptických křivek. Jde o šifrovací protokol, který umožňuje dvěma stranám, které se v životě nesetkaly ani spolu nekomunikovaly, sdílet „tajné“ informace na nechráněném komunikačním kanálu (to jest na sdělovacím kanálu, přes který se posílají informace, například telefon). Tyto informace mohou být přímo použity jako klíč, nebo ještě lépe, na vytvoření jiného klíče, který může být použit k zašifrování další komunikace s použitím symetrické šifry.\n\nPředpokládejme, že první účastník - Alice - chce vytvořit sdílený klíč s druhým účastníkem - Bobem, ale na jediném místě, kde spolu mohou komunikovat, se nachází špehové. Předně se musí dohodnout na parametrech (p, a, b, G, n, h), kde p je prvočíslo, kterým definujeme těleso, konstanty a, b z rovnice eliptické křivky, bod G na eliptické křivce, jeho řád n a kofaktor h, který udává podíl počtu prvků grupy bodů na eliptické křivce a řádu bodu G.\n\nNyní si každá strana musí zvolit své klíče, které se skládají ze soukromého klíče d (náhodně vybrané celé kladné číslo z intervalu [1,n-1]) a veřejného klíče Q, kde formula_1. Alice tedy bude mít dvojici formula_2 Bob bude mít formula_3. Aby tento protokol fungoval, strany si musí vyměnit veřejné klíče (Alice pošle Bobovi formula_4, Bob pošle Alici formula_5).\n\nNyní může Alice nalézt bod Z, formula_6, Bob může nalézt bod Z', formula_7. Tyto body Z, Z' jsou totožné, neboť formula_8.\n\n\n\"Pozn.: Byly zvoleny nevhodné koeficienty, stejně jako ostatní čísla, příklad je pouze ilustrační.\"\n\nTento protokol je bezpečný, neboť se nezveřejnilo nic kromě veřejných klíčů, které nejsou tajné, a ani jedna strana nedokáže zjistit soukromý klíč té druhé, pokud by nevyřešila problém diskrétního logaritmu u eliptických křivek.\n\nVeřejné klíče jsou buď neměnné (a shledané důvěryhodnými třeba pomocí certifikátů), nebo dočasné. Dočasné klíče nejsou nutně ověřené, takže pokud je ověření vyžadováno, je třeba jej zajistit jinými způsoby.\n\nDiffieho-Hellmanova výměna klíčů je ale napadnutelná (může obsahovat zadní vrátka).\n"}
{"id": "610023", "url": "https://cs.wikipedia.org/wiki?curid=610023", "title": "Gottlob Walz", "text": "Gottlob Walz\n\nGottlob Walz (29. červen 1881 – 1943, Stuttgart) byl německý skokan a olympionik. Účastnil se olympijských meziher v roce 1906 a letních olympijských her v roce 1908.\n\nNa mezihrách roku 1906 získal zlatou medaili v jediné skokanské disciplíně her - skoku z 10metrové věže. Tyto hry však již nejsou Mezinárodním olympijským výborem považovány za oficiální. O dva roky později si vyskákal bronzovou medaili v třímetrovém prknu, avšak byl nucen se o ní podělit s reprezentantem USA Georgem Gaidzikem.\n\n"}
{"id": "610025", "url": "https://cs.wikipedia.org/wiki?curid=610025", "title": "George Gaidzik", "text": "George Gaidzik\n\nGeorge Gaidzik (22. únor 1885 – 25. srpen 1938) byl americký skokan a olympionik. Účastnil se letních olympijských her v letech 1908 a 1912.\n\nNa hrách z roku 1908 získal spolu s německým reprezentantem Gottlobem Walzem bronzovou medaili v třímetrovém prknu. Účastnil se také skoků z 10metrové věže, kde skončil pátý. O čtyři roky později byl osmý na třímetrovém prkně, v dalších dvou disciplínách nepostoupil z prvního kola.\n\n"}
{"id": "610033", "url": "https://cs.wikipedia.org/wiki?curid=610033", "title": "Paul Günther", "text": "Paul Günther\n\nPaul Günther (24. říjen 1882 – 1945) byl německý skokan a olympionik. Účastnil se letních olympijských her 1912, kde získal zlatou medaili v třímetrovém prknu. V další disciplíně - skoky z věže - postoupil do finále, avšak nedokončil soutěž a byl proto klasifikován na posledním místě jako osmý.\n\n"}
{"id": "610034", "url": "https://cs.wikipedia.org/wiki?curid=610034", "title": "Česká fotbalová liga 1993/94", "text": "Česká fotbalová liga 1993/94\n\nSezóna 1993/1994 ČFL byla 1. sezónou v samostatné české fotbalové lize. Vítězství a postup do 2. fotbalové ligy 1994/95 si zajistil klub FK Armaturka Ústí nad Labem, z druhého místa postoupil též tým FC Portal Příbram. Týmy FK Český lev Neštěmice a FC Dukla Praha B sestupují do divize.\n\nPoznámky:\n\nAleš Bílkovský (-/0),\nV. Černý (-/0)\nJiří Kobr (-/0) -\nMiloš Beznoska (-/0),\nS. Blín (-/0).\nJ. Brzák (-/0), \nPetr Doležal (-/5),\nM. Dvořák (-/1), \nFoldyna (-/6),\nPetr Fousek (-/5),\nJan Králík (-/8),\nJozef Krivjančin (-/3),\nP. Malečka (-/0),\nTomáš Matějka (-/0),\nJaroslav Müllner (-/2),\nFrantišek Novák (-/2),\nJiří Novák (-/0),\nMichal Novák (-/2),\nStanislav Pelc (-/4),\nMartin Procházka (-/34),\nMichal Remta (-/4),\nVladimír Sadílek (-/4),\nJosef Stupka (-/0),\nP. Šafář (-/0),\nMartin Vrtiška (-/2) -\ntrenér František Plass\n\nLadislav Macho (-0),\nJ. Málek (-/0),\nRoman Solnař (-/0) -\nAntonín Barák (-/0), \nMilan Černý (-/10),\nVáclav Černý (-/20),\nPetr Grund (-/2),\nŠtěpán Hranický (-/0),\nP. Hudec (-/0),\nTomáš Janů (-/1),\nJ. Jeníček (-/0),\nJ. Jonák (-/0),\nJaroslav Kilián (-/1),\nV. Krása (-/1),\nTomáš Kukol (-/3),\nMarcel Mácha (-/3),\nJaroslav Mašek (-/6),\nMiloš Nepivoda (-/5),\nM. Obdržel (-/0),\nMarcel Pacovský (-/0),\nJaroslav Pazdera (-19),\nIvan Pihávek (-/2),\nZdeněk Staroba (-/2),\nFrantišek Šamberger (-/0),\nVáclav Šlehofer (-/3),\nR. Vojč (-/0),\nJ. Zelenka (-/1) -\ntrenéři František Barát a Michal Jelínek\n\nDavid Lomský (-/0),\nV. Stránský (-/0),\nIvo Viktor (-/0) -\nPavel Dobeš (-/14), \nM. Dolejší (-/2),\nM. Filip (-/0),\nJosef Gabčo (-/7),\nAleš Hynek (-/2),\nDaniel Kaplan (-/6),\nMarek Kincl (-/10),\nP. Klouček (-/7),\nJ. Komůrka (-/8),\nPetr Krištůfek (-/2),\nK. Machač (-/0),\nJ. Myslivec (-/0),\nMartin Pazdera (-/0),\nTomáš Pšenička (-/5),\nV. Roubíček (-/0),\nH. Rybák (-/0),\nSchellink (-/1),\nK. Šidlo (-/0),\nJaroslav Vrábel (-/2),\nM. Zahrádka (-/0) -\ntrenér Petr Pálka\n\nR. Bönisch (-/0),\nAndré Houška (-/0) -\nJ. Barták (-/6),\nMilan Bouda (-/1),\nP. Dohnal (-/4),\nMarek Hošťálek (/5),\nVáclav Hrdlička (-/15),\nJ. Hubený (-/0),\nT. Knap (-/2),\nJ. Mágner (-/0),\nM. Mulač (-/0),\nV. Novák (-/2),\nAleš Pikl (-/0),\nZ. Prchal (-/0),\nMarián Řízek (-/10),\nR. Spálený (-/0),\nMichal Starczewski (-/10),\nM. Strádal (-/12),\nJiří Šmidrkal (-/2),\nP. Šuta (-/2),\nA. Unger (-/0),\nJ. Vágner (-/0),\nM. Vinklárek (-/2) -\ntrenér Zdeněk Ščasný\n\nJ. Bartoš (-/0),\nJ. Behina (-/0),\nK. Cyrany (-/0) -\nJ. Bohata (-/0),\nT. Borowička (-/0),\nRostislav Broum (-/7),\nJ. Černý (-/1),\nV. Fous (-/0),\nJ. Hampejs (-/0),\nO. Hertl (-/4),\nS. Hofmann (-/6),\nV. Chaloupka (-/0),\nP. Ihracký (-/0),\nD. Kail (-/0),\nMilan Kožnar (-/0),\nL. Kritzbach (-/0),\nJ. Kvítek (-/11),\nM. Lilko (-/3),\nRadek Listopad (-/1),\nF. Novák (-/1),\nP. Paulovič (-/0),\nFrantišek Pechr (-/6),\nP. Pfeifer (-/1),\nJ. Scheithauer (-/6),\nM. Spilka (-/2),\nA. Stehlík (-/0),\nJ. Tancoš (-/1),\nJ. Tichý (-/1),\nM. Vosmík (-/0) -\ntrenér Jan Laibl\n\nJ. Fridrich (-/0),\nP. Nechanický (-/0),\nP. Průša (-/0) -\nM. Beránek (-/0),\nBouška (-/1),\nZ. Doležal (-/6),\nM. Dvořák (-/4),\nJ. Fiala (-/0),\nP. Gregor (-/1),\nM. Habada (-/1),\nJ. Chalupa (-/4),\nJúlius Chlpík (-/1),\nMário Kaišev (-/3),\nJ. Kameník (-/4),\nR. Kudláček (-/4),\nR. Magada (-/0),\nJ. Machara (-/0),\nRichard Margolius (-/4),\nR. Mikoláš (-/0),\nL. Poupa (-/0),\nJ. Silovský (-/0),\nP. Simoníček (-/2),\nM. Šmejkal (-/3),\nZ. Šmejkal (-/3),\nJ. Špička (-/0),\nM. Vacek (-/0),\nRoman Veselý (-/9), \nJ. Vodička (-/0),\nMarek Vomáčka (-/3) -\ntrenéři Josef Vacenovský a Jaroslav Vavroch\n\nJ. Gabriel (-/0),\nTomáš Poštulka (-/0),\nMichal Špit (-/0) -\nAleš Bažant (-/0),\nP. Budina (-/0),\nJ. Burda (-/1),\nP. Dvořák (-/0),\nPeter Gunda (-/1),\nPavel Horváth (-/4),\nDavid Hrubý (-/11),\nM. Jakl (-/0),\nJozef Kostelník (-/1),\nJozef Kožlej (-/1),\nDavid Köstl (-/1),\nR. Kuthan (-/0),\nT. Marko (-/0),\nJ. Miňovský (-/1),\nLumír Mistr (-/1),\nPavel Nedvěd (-/3),\nZdeněk Němec (-/1),\nM. Pánek (-/5),\nPetr Pejša (-/3),\nM. Petrák (-/0),\nRadek Petrák (-/0),\nAntonín Plachý (1/0),\nJ. Spurný (-/0),\nR. Urban (-/0),\nMiroslav Vápeník (-/1),\nPetr Vonášek (-/1),\nRoman Vonášek (-/1),\nRadek Zlatník (-/0) -\ntrenér Vladimír Kára\n\nP. Kocourek (-/0), \nMichal Kýček (-/0),\nM. Pergl (-/0),\nK. Zuska (-/0) -\nR. Baxa (-/0),\nRostislav Broum (-/4),\nRadek Čížek (-/1),\nJ. Drahoš (-/1),\nR. Havlík (-/1),\nJiří Houžvička (-/1),\nAleš Jindra (-/0),\nD. Kail (-/0),\nTomáš Kalán (-/0),\nMartin Kulhánek (-/4),\nJiří Lang (-/5),\nJiří Leinhäupel (-/0),\nViktor Naar (-/1),\nTomáš Nosek (-/0),\nT. Pěček (-/3),\nR. Povýšil (-/0),\nM. Princ (-/0),\nK. Rasl (-/0),\nJ. Slabý (-/16),\nMarek Smola (-/0),\nRené Šimek (-/0),\nJaroslav Tajzler (-/5),\nIvo Ulich (-/1),\nM. Vašák (-/1),\nK. Velíšek (-/0),\nPetr Vlček (-/0),\nP. Vrána (-/0),\nT. Zimmermann (-/4),\nMartin Žižka (-/5) -\ntrenér Karel Matějček\n\nJosef Bejr (-/0),\nJ. Malík (-/0),\nRadim Straka (-/0) -\nL. Hlaváček (-/3),\nHrdina (-/2),\nR. Javůrek (-/0),\nMartin Kacafírek (-/1),\nJ. Karban (-/1),\nP. Kaulfus (-/0),\nR. Kettner (-/0),\nP. Klain (-/1),\nJ. Kolařík (-/1),\nVáclav Koloušek (-/2),\nD. Koranda (-/4),\nM. Mašek (-/1),\nPetr Niklfeld (-/1),\nD. Ort (-/0),\nKarel Pokorný (-/0),\nJosef Sojka (-/5),\nStudený (-/0),\nV. Štěpán (-/5),\nJ. Urban (-/1),\nAdrian Vizingr (-/6),\nL. Vlk (-/1),\nK. Vrabec (-/0),\nJ. Zedníček (-/0) -\ntrenér Karel Tichý\n\nA. Brejník (-/0),\nP. Hrádek (-/0),\nL. Vých (-/0) -\nR. Bartoš (-/4),\nPavel Drsek (-/4),\nZ. Dryják (-/0),\nR. Duda (-/4),\nT. Egermajer (-/0),\nP. Filip (-/0),\nM. Chadima (-/0),\nZ. Chaloupka (-/2),\nJ. Charvát (-/0),\nM. Ježek (-/0),\nP. Landa (-/0),\nJ. Libecajt (-/0),\nO. Mačura (-/0),\nP. Opatrný (-/0),\nJ. Rajgl (-/0),\nV. Sedláček (-/0),\nJ. Stádník (-/1),\nJ. Šimek (-/10),\nM. Šípal (-/0),\nV. Širůček (-/3),\nŠolle (-/3),\nJ. Vondrák (-/6) -\ntrenéři Miroslav Isteník a Jaroslav Vejvoda\n\nJan Blažka (-/0),\nJ. Římsa (-/0),\nP. Stárek (-/0) -\nM. Březina (-/1),\nLadislav Doseděl (-/8),\nJaroslav Ferenčík (-/2),\nPatrik Gedeon (-/1),\nJan Geleta (-/3),\nMiroslav Grobár (-/1),\nVratislav Havlík (-/2),\nR. Hlubinák (-/0),\nDavid Holeček (-/0),\nR. Hůrka (-/2),\nMartin Chýle (-/0),\nJ. Jedlička (-/0),\nZ. Koubek (-/0),\nAntonín Mlejnský (-/2),\nMulač (-/1),\nKarel Rezek (-/1),\nK. Svoboda (-/3),\nPavel Svoboda (-/3),\nPetr Svoboda (-/0)\nVlastimil Svoboda (-/2),\nAlois Šebek (-/0),\nZdeněk Urban (-/12),\nVladimír Valenta (-/2),\nMartin Vašina (-/8) -\ntrenéři Zdeněk Pichner a Jiří Nevrlý\n\nV. Čerňanský (-/0),\nZ. Jakeš (-/0),\nAntonín Kinský (-/0) -\nD. Bárta (-/2),\nP. Hrdlík (-/0),\nJ. Jakab (-/0),\nK. Jelínek (-/0),\nR. Kalfiřt (-/0),\nT. Kozel (-/11),\nM. Macek (-/1),\nM. Minár (-/0),\nRadek Miřatský (-/10),\nJ. Novotný (-/0),\nK. Pokorný (-/0),\nL. Pokorný (-/2),\nP. Řezáč (-/0),\nM. Sojka (-/0),\nP. Špánek (-/0),\nM. Štěpánek (-/5),\nP. Tichý (-/0),\nS. Tichý (-/0),\nL. Tomášek (-/0),\nJaroslav Veltruský (-/5),\nJ. Vokoun (-/0),\nR. Wojacsek (-/0) -\ntrenéři Zdeněk Hliněný a Josef Hloušek\n\nDavid Allert (-/0),\nRadek Černý (-/0),\nMartin Svoboda (-/0),\nK. Zuska (-/0) -\nJ. Bína (-/0),\nD. Brožek (-/0),\nM. Brožek (-/0),\nP. Dvořák (-/1),\nLibor Fryč (-/1),\nTomáš Hunal (-/1),\nMartin Hyský (-/2),\nRoman Janoušek (-/9),\nLukáš Jarolím (-/0),\nJindřich Jirásek (-/0),\nKarel Kadlec (-/0),\nTomáš Kalán (-/2),\nDaniel Kaplan (-/0),\nTomáš Kaplan (-/2),\nLuděk Klusáček (-/1),\nM. Kubr (-/0),\nMartin Kulhánek (-/1),\nL. Kurucz (-/3),\nPavel Kýček (-/2),\nPavel Novotný (-/1),\nTomáš Pěnkava (-/8),\nKarol Praženica (-/1),\nD. Roušar (-/1),\nDavid Šimáček (-/0),\nP. Šticha (-/0),\nR. Šulek (-/0),\nPavel Vandas (-/1),\nK. Vaněček (-/0), \nR. Vatka (-/1),\nJiří Vávra (-/2),\nFrantišek Veselý (-/2),\nD. Zbončák (-/0) -\ntrenér Milan Štěrba\n\nVáclav Cízler (-/0),\nL. Červenka (-/0),\nR. Kraus (-/0) -\nMilan Barteska (-/0),\nZ. Cihlář (-/0),\nP. Dostál (-/1),\nT. Dytrych (-/0),\nR. Hešík (-/3),\nJ. Janota (-/1),\nV. Kášek (-/1),\nT. Kocourek (-/0),\nR. Lukáš (-/2),\nM. Makovička (-/0),\nB. Marek (-/0),\nZdeněk Mikoláš (-/7),\nL. Mikšík (-/0),\nJ. Mikulenka (-/1),\nR. Mrzena (-/0),\nP. Nikl (-/0),\nNovotný (-/1),\nJ. Passler (-/0),\nJ. Práger (-/0),\nP. Sebera (-/6),\nMichal Sokolt (-/3),\nR. Sokolt (-/1),\nL. Šebek (-/0),\nP. Šolc (-/6),\nM. Švec (-/1),\nP. Vavřina (-/1),\nR. Zayml (-/1) -\ntrenéři Jaroslav Vavroch a Jan Grombíř \n\nP. Macek (-/0),\nPetr Voženílek (-/0),\nV. Zíka (-/0) -\nP. Čížek (-/2),\nT. Čuřín (-/1),\nMiloslav Denk (-/6),\nJ. Doležal (-/5),\nHáble (-/3),\nT. Herynek (-/1),\nL. Holub (-/2),\nHruška (-/2),\nJ. Kačerovský (-/2),\nJ. Klíma (-/0),\nŠ. Kment (-/1),\nM. Knesl (-/3),\nT. Mašek (-/4),\nA. Měchura (-/0),\nP. Musil (-/0),\nL. Olmr (-/0),\nJan Orgoník (-/0),\nJ. Orinič (-/1),\nProcházka (-/2),\nR. Rišlink (-/0),\nP. Sčučinský (-/0),\nSmetana (-/2),\nJ. Smoček (-/0),\nZ. Sokol (-/0),\nJ. Špánek (-/0),\nF. Tichý (-/1),\nK. Vesecký (-/0),\nM. Vít (-/0),\nP. Volek (-/0),\nD. Vott (-/1) -\ntrenér Jiří Doležal\n\nPavel Kňazík (-/0),\nPetr Oudran (-/0) -\nA. Demidov (-/0),\nV. Doležal (-/0),\nD. Dvořák (-/2),\nM. Dvořák (-/1),\nR. Dvořák (-/0),\nVáclav Feřtek (-/3),\nJ. Fiala (-/2),\nR. Filip (-/1),\nF. Heřmánek (-/0),\nOndřej Houda (-/5),\nV. Houdek (-/3),\nLibor Jadamus (-/1),\nM. Jelínek (-/0),\nJ. Kameník (-/1),\nS. Koller (-/4),\nP. Křížek (-/0),\nJ. Maršoun (-/1),\nŠ. Matuška (-/0),\nM. Ottl (-/4),\nMiroslav Pešice (-/1),\nR. Rezek (-/2),\nV. Skiba (-/2),\nO. Trofimov (-/0),\nM. Vojáček (-/6),\nJ. Zákostelský (-/0) -\ntrenéři Josef Bouška a Václav Čičatka\n\nP. Musel (-/0),\nM. Souček (-/0) -\nM. Bati (-/0),\nM. Beránek (-/1),\nP. Cerman (-/1),\nT. Harkabus (-/0),\nHáša (-/1),\nJ. Holakovský (-/5),\nM. Holakovský (-/1),\nJ. Hrubeš (-/0),\nChlumecký (-/2),\nK. Jan (-/2),\nV. Jirát (-/0),\nP. Juřič (-/0),\nL. Kolář (-/0),\nP. Kolda (-/4),\nS. Krnáč (-/0),\nT. Krnáč (-/1),\nMatějka (-/4),\nT. Matzke (-/4),\nZ. Michal (-/0),\nP. Mokráček (-/0),\nM. Peterka (-/2),\nS. Ptáček (-/3),\nR. Slavata (-/0),\nStupka (-/1),\nŠidlo (-/0),\nP. Šumpík (-/0),\nM. Votava (-/1) -\ntrenéři Bedřich Borovička a Stanislav Jakl\n\nP. Linhart (-/0),\nOldřich Meier (-/0),\nP. Milínek (-/0),\nT. Štěpán (-/0) -\nM. Březina (-/0),\nJ. Buják (-/0),\nR. Čermák (-/0),\nRadek Ešner (-/0),\nP. Gamba (-/0),\nMiroslav Gajdůšek (-/3),\nPetr Hlavsa (-/6),\nR. Huvar (-/0),\nJ. Jedlička (-/0),\nJ. Ježek (-/0),\nJ. Karban (-/0),\nV. Klár (-/0),\nJ. Knesl (-/0),\nP. Krejčí (-/1),\nP. Linhart (-/0),\nM. Makovička (-/0),\nO. Matouš (-/0),\nM. Matoušek (-/0),\nP. Moravec (-/0),\nRoman Nohavica (-/4),\nMiroslav Obermajer (-/0),\nF. Pajer (-/0),\nTomáš Pařízek (-/0),\nV. Pařízek (-/6),\nB. Ryšavý (-/1),\nPetr Strnadel (-/7),\nJ. Šnajberk (-/1),\nR. Valášek (-/0),\nJan Zušťák (-/1), \nP. Zýka (-/0),\nK. Ženíšek (-/1) -\ntrenér Ján Kemko\n\n"}
{"id": "610036", "url": "https://cs.wikipedia.org/wiki?curid=610036", "title": "Hans Luber", "text": "Hans Luber\n\nHans Luber (15. říjen 1893 – 15. říjen 1940) byl německý skokan, evropský mistr a olympionik.\n\nSvou kariéru započal v Mnichovském plaveckém spolku (\"Münchner Schwimmverein\") a poté zamířil do berlínského týmu \"Poseidon Berlin\". Účastnil se letních olympijských her 1912, kde vybojoval stříbrnou medaili ve třímetrovém prknu. V dalších dvou disciplínách, do kterých se zde aktivné zapojil, vypadl již v prvním kole. O rok později vyhrál německé mistrovství ve skoku z prkna. V polovině dvacátých let se vrátil ke skokům z 10metrové věže, kde v letech 1925 až 1927 opět získal titul německého mistra. Zvítězil i na mistrovství Evropy v letech 1926 a 1927.\n\nLuber pracoval jako cvičitel u Berlínských elektráren (\"Berliner Elektrizitätswerken\") a vyučoval na berlínské vysoké škole tělesné výchovy. V roce 1914 vydal knihu s názvem \"Der Schwimmsport\".\n"}
{"id": "610040", "url": "https://cs.wikipedia.org/wiki?curid=610040", "title": "Česká fotbalová liga 1994/95", "text": "Česká fotbalová liga 1994/95\n\nSezóna 1994/1995 ČFL byla 2. sezónou v samostatné české fotbalové lize. Vítězství a postup do 2. fotbalové ligy 1995/96 si zajistil klub SK Chrudim 1887. Týmy FCK Mladá Boleslav, FC Agrox Vlašim, FC Sparta Krč Praha a SK Strakonice 1908 sestoupily do divize.\n\nPoznámky:\n\nP. Mrázek (-/0),\nM. Samek (-/0),\nMartin Tomek (-/0),\nIvo Viktor (-/0) -\nRoman Dobruský (-/9),\nDavid Franc (-/0),\nLumír Havránek (-/0),\nIvan Kopecký (-/3),\nJiří Kotyza (-/4),\nRoman Kyral (-/6),\nVítězslav Lavička (-/9),\nMiloš Marek (-/14),\nMiloš Moravec (-/0),\nMilan Nedvěd (-/1),\nMiroslav Obermajer (-/1),\nTomáš Racek (-/3),\nPetr Remeš (-/1),\nMartin Roček (-/2),\nDušan Suchý (-/4),\nJ. Šlégr (-/0),\nPavel Veniger (-/1),\nM. Větrovský (-/0),\nJ. Zavřel (-/1),\nJúlius Zemaník (-/5) -\ntrenér Luděk Zajíc\n\nPavel Andok (-/0),\nMilan Švenger (-/0) -\nKarel Andok (-/0),\nM. Brožek (-/0),\nAleš Češek (-/4),\nPavel Dornbach (-/7),\nSlavomír Galbavý (-/13),\nK. Hanzálius (-/3),\nPetr Jirásko (-/7),\nRoman Jurenka (-/2),\nZdeněk Klucký (-/1),\nP. Kolda (-/1),\nH. Kubín (-/7),\nJaroslav Kurej (-/4),\nO. Latyškin (-/10),\nT. Plucha (-/0),\nP. Přibyl (-/1),\nJiří Šindelář (-/0),\nMichal Vašák (-/4),\nV. Vašák (-/9),\nP. Vavřička (-/8),\nJan Žebro (-/0) -\ntrenér Josef Masopust\n\nAntonín Kinský (-/0), \nMichal Vorel (-/0) -\nMarek Brajer (-/2),\nP. Fila (-/4),\nZdeněk Hrdina (-/0),\nFrantišek Jakubec (-/1),\nTomáš Janda (-/14),\nPatrik Jeřábek (-/5),\nJiří Jeslínek (-/2),\nVáclav Koloušek (-/6),\nRoman Komárek (-/2),\nFrantišek Koubek (-/16),\nL. Kurucz (-/1),\nTomáš Mašek (-/0),\nĽubomír Mihok (-/0),\nJosef Münzberger (-/0),\nPetr Podzemský (-/2),\nPetr Rydval (-/2),\nRadek Urban (-/0),\nD. Vácha (-/0),\nPavel Vašíček (-/12),\nMarek Vít (-/6),\nEvžen Vohák (-/0),\nJ. Vondrák (-/6),\nRadek Zlatník (-/0),\nJan Žebro (-/0) -\ntrenéři Svatopluk Bouška a Radomír Sokol\n\nJiří Lindovský (-/0),\nJ. Lochman (-/0),\nDavid Lomský (-/0),\nM. Žlab (-/0) -\nZdeněk Čurilla (-/2), \nPavel Dobeš (-/2), \nM. Dolejší (-/1),\nZ. Dryják (-/0),\nJosef Gabčo (-/12),\nZdeněk Houštecký (-/0), \nP. Janota (-/3),\nDaniel Kaplan (-/6),\nMarek Kincl (-/5),\nP. Klouček (-/7),\nJ. Kočárek (-/0),\nPetr Krištůfek (-/6),\nK. Machač (-/3),\nJ. Myslivec (-/0),\nM. Pospíšil (-/0), \nTomáš Pšenička (-/7),\nH. Rybák (-/0),\nDavid Sládeček (-/12),\nF. Šamberg (-/0),\nJ. Škoda (-/0),\nK. Šidlo (-/0),\nLuboš Urban (-/1),\nM. Vacek (-/2),\nJaroslav Vrábel (-4),\nDavid Zoubek (-/1) -\ntrenéři Jaroslav Vavroch a Otakar Dolejš\n\nJ. Gabriel (-/0),\nT. Chodura (-/0),\nM. Mojžíš (-/0) -\nJ. Burda (-/1),\nVáclav Dolista (-/1),\nP. Dvořák (-/0),\nMartin Frýdek (-/0),\nPeter Gunda (-/2),\nP. Hájek (-/1),\nJan Koller (-/17),\nJozef Kostelník (-/2),\nM. Král (-/0),\nT. Marko (-/2),\nJ. Miňovský (-/0),\nPavel Nedvěd (-/1),\nJiří Němec (-/3),\nZdeněk Němec (-/0),\nM. Pánek (-/0),\nPetr Pejša (-/3),\nM. Petrák (-/0),\nRadek Petrák (-/1),\nAntonín Plachý (-/3),\nTomáš Požár (-/1), \nP. Prokop (-/0),\nMiroslav Rada (-/1),\nP. Seidl (-/0),\nHorst Siegl (-/0),\nJ. Spurný (-/1),\nT. Stracený (-/6),\nZdeněk Svoboda (-/0),\nMiroslav Vápeník (-/0),\nP. Vaškovič (-/2),\nPetr Vonášek (-/8),\nRadek Zlatník (-/1) -\ntrenér Josef Veniger\n\nJ. Bartoš (-/0),\nJaroslav Behina (-/0),\nK. Cyrany (-/0),\nM. Lingr (-/0) -\nJ. Bohata (-/1),\nT. Borovička (-/0),\nJ. Černý (-/1),\nTomáš Heidenreich (-/0),\nOta Hertl (-/1),\nStanislav Hofmann (-/3),\nPetr Ihracký (-/0),\nDaniel Kail (-/2),\nMilan Kožnar (-/0),\nL. Kritzbach (-/1),\nRadek Listopad (-/0),\nMartin Maděra (-/0), \nH. Nájemník (-/0),\nF. Novák (-/2),\nFrantišek Pechr (-/7),\nP. Pfeifer (-/1),\nB. Rejlek (-/2),\nJan Scheithauer (-/12),\nPavel Schettl (-/3), \nV. Sládek (-/0),\nM. Spilka (-/4),\nJ. Tichý (-/2),\nP. Vrána (-/0) -\ntrenér Jan Laibl\n\nR. Bönisch (-/0),\nAndré Houška (-/0) -\nM. Arazim (-/1),\nJ. Aust (-/0),\nJ. Barták (-/3),\nMilan Bouda (-/2),\nZ. Čáp (-/1),\nP. Čermák (-/1),\nP. Dohnal (-/0),\nMarek Hošťálek (/3),\nVáclav Hrdlička (-/3),\nJ. Hubený (-/1),\nP. Klepáč (-/0),\nT. Knap (-/0),\nLudvík (-/1),\nM. Mulač (-/1),\nM. Myška (-/1),\nAleš Pikl (-/5),\nZ. Prchal (-/0),\nMarián Řízek (-/9),\nP. Saidl (-/1),\nZdeněk Skokan (-/0),\nMichal Starczewski (-/0),\nM. Strádal (-/3),\nMichal Ščasný (-/0),\nJiří Šmidrkal (-/1),\nA. Unger (-/2),\nPavel Veleba (-/0),\nM. Vinklárek (-/7) -\ntrenér Zdeněk Ščasný\n\nJ. Bajer (-/0),\nE. Dvořák (-/0),\nM. Dvořák (-/0),\nM. Pozděna (-/0),\nR. Suchý (-/0),\nM. Šporka (-/0) -\nD. Bárta (-/5),\nK. Bělina (-/0),\nVladimír Blüml (-/2),\nCoufal (-/1),\nDobeš (-/6),\nTomáš Fidra (-/3),\nMilan Fukal (-/0),\nRostislav Hertl (-/0),\nJ. Chalupa (-/1),\nM. Janouch (-/0),\nK. Jelínek (-/0),\nMichal Káník (-/0),\nT. Kozel (-/11),\nLang (-/1),\nM. Macek (-/1),\nR. Martinec (-/0),\nM. Minár (-/2),\nRadek Miřatský (-/5),\nJ. Novotný (-/0),\nR. Petrův (-/1),\nM. Štěpánek (-/4),\nP. Tichý (-/0),\nS. Tichý (-/0),\nL. Tomášek (-/4),\nJaroslav Veltruský (-/2),\nEvžen Vohák (-/1),\nM. Voljanskij (-/0) -\ntrenér Josef Hloušek\n\nJ. Fridrich (-/0),\nK. Krajník (-/0),\nP. Průša (-/0) -\nK. Čermák (-/2),\nDolejší (-/4),\nJ. Doležal (-/1),\nZ. Doležal (-/3),\nJiří Dozorec (-/1),\nAleš Foldyna (-/10),\nMilan Fukal (-/1),\nR. Grajcar (-/1),\nHavel (-/3),\nMário Kaišev (-/1),\nM. Košvanec (-/0),\nR. Kudláček (-/0),\nRichard Margolius (-/3),\nJ. Myslivec (-/0),\nP. Nekolný (-/0),\nT. Pařízek (-/1),\nTomáš Pěnkava (-/8),\nRimanovský (-/1),\nJ. Silovský (-/0),\nŠimek (-/0),\nM. Šmejkal (-/5),\nJ. Šnajberk (-/0),\nJ. Špička (-/2),\nRoman Veselý (-/8), \nAdrian Vizingr (-/3),\nMarek Vomáčka (-/1) -\ntrenéři Jaroslav Fridrich a Jaroslav Vejvoda\n\nP. Kocourek (-/0),\nMartin Luger (-/0),\nJ. Římsa (-/0) -\nMarian Bedrich (-/6), \nM. Březina (-/5),\nLadislav Doseděl (-/4),\nJaroslav Ferenčík (-/3),\nLadislav Fujdiar (-/1),\nPatrik Gedeon (-/0),\nVratislav Havlík (-/0),\nJindřich Hefner (-/4),\nDavid Holeček (-/0),\nJ. Jedlička (-/0),\nVladimír Kosinský (-/2),\nZdeněk Kotalík (-/2),\nD. Matouš (-/0),\nZdeněk Menoušek (-/0),\nAntonín Mlejnský (-/1),\nDavid Nehoda (-/2),\nF. Pajer (-/2),\nM. Princ (-/0),\nKarel Rezek (-/0),\nMichal Seman (-/5),\nK. Svoboda (-/0),\nP. Svoboda (-/0)\nJiří Šámal (-/0),\nAlois Šebek (-/0),\nJaroslav Uličný (-/2),\nJosef Valkoun (-/1),\nMartin Vašina (-/4),\nRadek Vytrlík (-/0),\nF. Žikeš (-/0) -\ntrenéři Karel Svoboda a Michal Jelínek\n\nA. Brejník (-/0),\nP. Hrádek (-/0) -\nPavel Drsek (-/8),\nZ. Dryják (-/0),\nR. Duda (-/2),\nT. Egermajer (-/0),\nM. Eisenstein (-/2), \nP. Filip (-/0),\nP. Gregor (-/1),\nRoman Halwiger (-/0),\nZ. Chaloupka (-/3),\nJ. Charvát (-/0),\nOta Mačura (-/7),\nL. Makovský (-/0),\nP. Opatrný (-/0),\nF. Pařízek (-/0),\nV. Sedláček (-/0),\nJ. Stádník (-/0),\nJ. Šimek (-/4),\nM. Širůček (-/1),\nV. Širůček (-/1),\nP. Štika (-/0),\nR. Vojč (-/6),\nJ. Vondrák (-/8) -\ntrenéři Jaroslav Vejvoda a Jiří Nos\n\nR. Chadima (-/0),\nVáclav Winter (-/0),\nK. Zuska (-/0) -\nJ. Bína (-/0),\nP. Dvořák (-/1),\nRostislav Hertl (-/2),\nRoman Hogen (-/3),\nJ. Hovorka (-/1),\nV. Hovorka (-/0),\nTomáš Hunal (-/0),\nMartin Hyský (-/1),\nLukáš Jarolím (-/6),\nJindřich Jirásek (-/2),\nTomáš Kaplan (-/0),\nTomáš Klinka (-/0),\nIvo Knoflíček (-/1),\nOndrej Krištofík (-/1),\nM. Kubr (-/1),\nMartin Kulhánek (-/5),\nPavel Kýček (-/1),\nJiří Lerch (-/1),\nLeoš Mitas (-/1),\nMartin Pazdera (-/0),\nMartin Pěnička (-/3),\nJ. Pfleger (-/0),\nBohuslav Pixa (-/0),\nO. Rek (-/1),\nD. Roušar (-/2),\nVáclav Spal (-/0),\nP. Šebor (-/0),\nDavid Šimáček (-/1),\nDaniel Šmejkal (-/1),\nVladimír Šmicer (-/1),\nJ. Šmíd (-/1),\nJiří Štajner (-/1),\nHynek Talpa (-/0),\nR. Vatka (-/0),\nJaroslav Veltruský (-/2),\nFrantišek Veselý (-/4) -\ntrenér Milan Štěrba\n\nR. Bartoš (-/0),\nM. Hrubý (-/0),\nP. Kocourek (-/0) -\nR. Benc (-/0),\nRadek Čížek (-/2),\nM. Čižnár (-/0),\nPatrik Gedeon (-/2),\nR. Havlík (-/0),\nL. Hejný (-/0),\nM. Holub (-/2),\nDavid Hrubý (-/2),\nJ. Jeníček (-/0),\nP. Kalfus (-/2),\nV. Kocourek (-/7),\nP. Lukáš (-/2),\nP. Malečka (-/3),\nR. Matějíček (-/0),\nTomáš Matějka (-/2),\nM. Maxant (-/2),\nM. Nur (-/0),\nF. Novák (-/9),\nK. Pokorný (-/1),\nP. Runc (-/0),\nJ. Slabý (-/3),\nDavid Sládeček (-/9),\nMarek Smola (-/0),\nRadek Šourek (-/0),\nJan Velkoborský (-/0) -\ntrenér Jiří Diviš\n\nVáclav Cízler (-/0),\nL. Červenka (-/0),\nR. Kraus (-/0) -\nP. Dostál (-/1),\nT. Dytrych (-/0),\nJan Grombíř (-/0),\nP. Hrobský (-/0),\nKarel Ilčík (-/0),\nJ. Janota (-/0),\nV. Kášek (-/2),\nT. Kocourek (-/0),\nJ. Kovář (-/0),\nKřížka (-/2),\nM. Makovička (-/0),\nP. Marek (-/0),\nA. Meišner (-/0),\nL. Mikšík (-/0),\nJ. Mikulenka (-/1),\nR. Mrzena (-/0),\nR. Rybák (-/0),\nP. Sebera (-/0),\nMichal Sokolt (-/0),\nL. Šebek (-/6),\nP. Šolc (-/2),\nM. Šreyer (-/0),\nM. Švec (-/1),\nValášek (-/0),\nP. Vavřina (-/1),\nVojta (-/0) -\ntrenéři Jan Grombíř a Karel Ilčík\n\nM. Hikl (-/0),\nJ. Malík (-/0),\nRadim Straka (-/0) -\nBajer (-/0),\nS. Bejda (-/0),\nL. Bláha (-/0),\nJan Buryán (-/3),\nJiří Dozorec (-/1),\nJan Flachbart (-/1),\nTibor Fülöp (-/0),\nJ. Hlaváček (-/0),\nL. Hlaváček (-/4),\nMartin Hodoval (-/4),\nJ. Karban (-/0),\nR. Kettner (-/0),\nVáclav Koloušek (-/3),\nJ. Maruška (-/0),\nM. Mašek (-/1),\nPetr Niklfeld (-/1),\nP. Novák (-/0),\nPetr Papoušek (-/4),\nM. Pechanec (-/1),\nL. Pokorný (-/1),\nR. Truksa (-/7),\nL. Vlk (-/1) -\ntrenér Milan Šíp\n\nPavel Kňazík (-/0),\nPetr Oudran (-/0),\nR. Pěkný (-/0) -\nBouda (-/1),\nP. Brodan (-/0),\nD. Dvořák (-/0),\nJ. Fiala (-/0),\nR. Filip (-/0),\nF. Heřmánek (-/6),\nOndřej Houda (-/7),\nV. Houdek (-/1),\nLibor Jadamus (-/0),\nM. Jelínek (-/0),\nM. Kakos (-/1),\nJ. Klíma (-/3),\nStanislav Koller (-/0),\nP. Kříž (-/1),\nJ. Mleziva (-/0),\nM. Ottl (-/0),\nPánek (-/7),\nPokorný (-/0),\nR. Rezek (-/4),\nSichrovský (-/1),\nV. Skiba (-/1),\nP. Šimáček (-/4),\nŠlohofer (-/2),\nJ. Toupal (-/0) -\ntrenéři Bohumil Hlaváč a Lubomír Pružina\n\nLudvík Buriánek (-/0),\nJ. Doležal (-/0),\nV. Kostlivý (-/0),\nM. Švec (-/0),\nPetr Voženílek (-/0) -\nJ. Bílek (-/0),\nP. Čížek (-/1),\nT. Čuřín (-/0),\nP. Dobiáš (-/1),\nR. Hanus (-/0),\nT. Herynek (-/0),\nM. Hroník (-/0),\nJiří Kabyl (-/2),\nJ. Kačerovský (-/0),\nK. Klíma (-/0),\nŠ. Kment (-/1),\nM. Knesl (-/3),\nĽubomír Mihok (-/0),\nMarek Nikl (-/1),\nL. Olmr (-/0),\nJ. Orinič (-/3),\nP. Pařízek (-/2),\nJ. Pavlík (-/0),\nSomolík (-/2),\nJ. Špánek (-/1),\nF. Tichý (-/0),\nF. Tikal (-/0),\nK. Vais (-/0),\nR. Vyleta (-/0),\nWurczell (-/1) -\ntrenéři Pavel Chrdle a Karol Dobiaš\n\nBohumil Mára (-/0),\nR. Němec (-/0),\nMichal Reiser (-/0) -\nS. Blažek (-/1),\nJ. Cibulka (-/0),\nDavid Faja (-/0),\nVladimír Halgaš (-/0),\nB. Holík (-/1),\nM. Chaluš (-/0),\nV. Chmiel (-/0),\nM. Chvosta (-/0),\nP. Kárník (-/0),\nK. Malý (-/2),\nR. Malý (-/0),\nM. Mišjak (-/0),\nJ. Mráz (-/0),\nJ. Němeček (-/3),\nJ. Panuška (-/2),\nAlois Roučka (-/3),\nM. Somolík (-/0),\nM. Šedivý (-/1),\nJ. Tisot (-/1),\nPavel Vaigl (-/1),\nD. Vašek (-/0),\nJan Zušťák (-/7) -\ntrenér Josef Chaluš\n\n"}
{"id": "610049", "url": "https://cs.wikipedia.org/wiki?curid=610049", "title": "SK Roudnice nad Labem", "text": "SK Roudnice nad Labem\n\nSK Roudnice nad Labem je fotbalový klub z města Roudnice nad Labem, který byl založen roku 1907. Jeho domovskou základnou je Stadion Pod Lipou. Trenérem SK Roudnice nad Labem je Zdeněk Hašek.\n\n\n"}
{"id": "610055", "url": "https://cs.wikipedia.org/wiki?curid=610055", "title": "Arabská mytologie", "text": "Arabská mytologie\n\nAspekty této kultury jsou popsány v Pohádkách tisíce a jedné noci, kde se mluví o entitách jako džinové, ghúlové, létající koberce, magické olejové lampy nebo postavy jako námořník Sindibád, Aladin či Princ z Persie, stejně jako ve spoustě jiných knih.\n\nPrvní stoupenci v oblasti úrodného půlměsíce uctívali hlavně stromy, kameny, hvězdy a planety, kterým přisuzovali nadpřirozené vlastnosti. Bohové byli často symbolizováni kameny, které tvořily často svatyně, kde se uctívači setkávali. Předpokládalo se také, že bohové obývají stromy.\nVelmi důležitým centrem tehdejší víry se stala Kaaba v oblasti dnešní Saúdské Arábie. Kaaba je kamenné místo s černým kamenem uprostřed, kde se uctívalo 360 bohů plus vládce měsíce Hubal.\n\nUctíváno bylo 360 bohů a jejich vládce Hubal, měsíční bůh.\n\nMezi další významné uctívané bohy patřily mimo jiné tři bohyně:\n\n\nDalší významní bohové byli Manáf, Wadd, Ta'lab, Dhu'l-Halasa a jiní. Rozhodující význam také měly různé nadpřirozené bytosti, duchové, elementálové a monstra, mezi které patří džinové, ifríti, maridové, ghúlové a bahamutové.\n\n"}
{"id": "610060", "url": "https://cs.wikipedia.org/wiki?curid=610060", "title": "Gonzalo Castro", "text": "Gonzalo Castro\n\nGonzalo Castro (* 11. června 1987, Wuppertal, Západní Německo) je německý fotbalista a reprezentant španělského původu hrající v německém klubu VfB Stuttgart.\n\nV 17 letech debutoval za A-tým Bayeru Leverkusen.\n\nV roce 2018 byl koupen Stuttgartem za 7 milionů eur.\n\nNastupoval za německé mládežnické reprezentace.\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii.\n\nBayer Leverkusen\nNěmecko U21\n\n"}
{"id": "610062", "url": "https://cs.wikipedia.org/wiki?curid=610062", "title": "Zbraně pro Prahu", "text": "Zbraně pro Prahu\n\nZbraně pro Prahu je český válečný film z roku 1974 režiséra Ivo Tomana s Karlem Hlušičkou v hlavní roli situovaný do posledních dnů druhé světové války v době kdy v Praze probíhalo Pražské povstání. Děj filmu pojednává o českých železničářích, kteří aktivně bojovali na straně povstalců a kterým se podařilo od Němců ukořistit pancéřový vlak. S pomocí tohoto vlaku se jim podaří odvézt část zbraní z německého zbrojního skladiště resp. z muničního skladu z Libčic, tyto ukořistěné zbraně pak vlakem vezou na pomoc bojující Praze. Námět tohoto filmu byl inspirován novelou \"Pancéřový vlak\" Rudolfa Černého, která prý byla inspirována skutečnými událostmi, kdy na straně českých povstalců operovalo hned několik podobných ozbrojených vlaků.\n\nČeskoslovenský rozhlas volá o pomoc pro bojující Prahu, posunovač Chýně (Karel Hlušička) dostane od soudruhů z Prahy telefonickou výzvu, aby dovezl zbraně, kterých je v Praze nedostatek. Začíná organizovat pomoc, když vtom se k nádraží blíží obrněný vlak s vojáky SS. Železničáři okamžitě zorganizují jeho zneškodnění, pošlou proti němu jiný vlak a ozbrojenou povstaleckou skupinu. Po srážce obou vlaků a krátké přestřelce se Němci vzdávají a jsou zajati. Při akci však zmizí nejzkušenější strojvedoucí Klika. Železničáři dál organizují odpor, opravují oba vlaky, odklízejí trosky a spravují rychlopalné dělo - dvojče. Na nádraží se objevuje nadporučík Československé armády Sauer (Jiří Kodet), kterého Chýně nakonec přesvědčí, aby se stal vojenským velitelem vlaku. Zmizelý strojvedoucí Klika se posléze objeví s lepší parní lokomotivou, kterou si odjel vypůjčit do Slaného. Když je vlak zprovozněn, železničáři plánují přepad muničního skladu a organizují odvoz zbraní k vlaku nákladními auty, všechny zbraně se jim však nepodaří odvézt. Rychlopalné protiletadlové dělo (dvojče) se nepodaří opravit, proto je na poslední chvíli povolán Chýňův otec, který je původním povoláním zbrojmistr, aby dělo opravil, což se mu nakonec povede, nadále pak zůstává jako obsluha děla. Přepad muničního skladiště se jim podaří, Němci se příliš nebrání a vyjednávají. Chtějí sklad předat vyššímu důstojníkovi Československé armády. Proto je na pomoc povolán místní plukovník ČSA (Jiří Němeček), kterému zbraně vydají pod podmínkou, že Československá armáda obsadí do 24 hodin. Zbraně jsou naloženy do vlaku a vlak si to zamíří ku Praze. Na cestě svedou boj o nádraží, kde v souboji s německým letounem padne Chýňův otec, jsou pronásledováni jiným pancéřovým vlakem vezoucím německé tanky, který se jim ale podaří vykolejit a čelí ozbrojené tankové skupině, která má za úkol chránit železniční vjezd do Prahy. Nakonec do Prahy opravdu dojedou, při vykládce nákladu je napadá německý bojový letoun. Poté, co vyloží zbraně, jedou nazpět do muničního skladu do Libčic pro další várku zbraní. Cestou zpět se setkávají s tanky Rudé armády jedoucími Praze na pomoc.\n\n\n\n"}
{"id": "610063", "url": "https://cs.wikipedia.org/wiki?curid=610063", "title": "Schallaburg", "text": "Schallaburg\n\nSchallaburg je renesanční zámek v obci Schollach v okrese Melk v rakouské spolkové zemi Dolní Rakousy.\n\nNálezy dokazují osídlení již v době římské. Jako první držitel „hrabství Schala“ je znám Sieghard von Schala, který byl roku 1104 v Řezně (Regensburg) zavražděn. Rod hrabat z Schala v krátké době vymřel.\n\nPoprvé v roce 1242 byl hrad v listině uvedený jako pevnost „Schala“. Od 13. až do 15. století byli držitelé hradu páni ze Zelkingu.\n\nOd roku 1450 do 1614 byl Schallaburg v držení pánů z Losensteina. V té době se prováděla zásadní přestavba hradu na renesanční zámek.\n\nPo smrti „Hanse Wilhelma von Losenstein“ museli dědicové nadměrně zadlužený hrad prodat pánům ze Stubenberga, kteří v roce 1660 z náboženských důvodů museli prodat panství rodině „Kletzlů z Altenachu“. V roce 1762 získal hrad dvorní rada Bartoloměj z Tinti (asi 1703-1799). Karl Gustav baron Tinti v letech 1906-1908 nechal rekonstruovat arkádové nádvoří. Zchudlý Hugo baron z Tinti prodal v roce 1940 zámek Josef baronu z Nagel-Doornik ze staré vestfálské rodiny.\n\nPo druhé světové válce byl hrad jako německý majetek převeden na USIA a podle Rakouské státní smlouvy převeden na zemi dolnorakouskou k dalšímu prodeji.\n\n\nOd roku 1967 je Schallaburg v držení země dolnorakouské a poskytuje místo pro konání výstav a pro celoroční vyžití. V roce 1974 zahájena výstava \"Renesance v Rakousku\" a výstava v roce 1983 \"Peru přes tisíciletí\", první zemská výstava Dolních Rakous. Od 1976 do 1999 natáčení rozhlasového pořadu Willy Kralik (1929-2003), týdenní rozhlasový kviz \"Rytířský turnaj na Schallaburgu\". Od roku 1999 bylo vysílán pořad \"Zámecké rytířské turnaje z rádia Dolní Rakousy\" a od té doby pro celé Rakousko. Dne 11. června 1995 byla stálá výstava \"Hračka - svět v malém i velkém představena sbírka Dr. Mayra\". Od roku 1997 každoroční \"Sváteční hry\" a \"Advent na zámku Schallaburg\". Od roku 2003 také \"Svátek anglického parku“. V roce 2005 příležitostná výstava \"50 let Rakouské státní smlouvy zvláštní výstava o poválečném obsazení Rakouska v období 1945-1955. Byla tu vystavena originál listiny z Ruska, který normálně zemi neopouští.\n\nÚdaje do roku 2004 jsou ve slavnostním sborníku „30 let Schallaburgu\".\n\n\n"}
{"id": "610069", "url": "https://cs.wikipedia.org/wiki?curid=610069", "title": "Leonská nit", "text": "Leonská nit\n\nLeonská nit (angl.: \"guimpé\", něm.: \"Leonisches Gespinst\") je příze ovinutá tenkým kovovým nebo fóliovým páskem.\n\nOvíjení nití drátem bylo známé již před několika tisíci lety v Egyptě (zlaté proužky na lněné přízi). V Indii se začala tato technika používat asi v 16. století. V Evropě došlo k rozmachu výroby v 16. století v Itálii a Francii, zejména po vynálezu plochého drátu. V 21. století se v Evropě najde jen několik málo výrobců této textilie, o výši produkce ve světě nejsou známé žádné statistiky.\n\nOznačení leonská nit je údajně odvozené od názvu města Lyon, které bylo ve středověku významným střediskem výroby ovíjených přízí. (Podle jiných pramenů pochází název od španělského města Leon). V češtině se pro tyto výrobky používá také historický název dracoun. \n\n\n\n- pravý (ze zlata nebo stříbra)\n\n- polopravý (měď potažená vzácným kovem) \n\n- nepravý leonský drát (mosazný, hliníkový nebo z pozinkované mědi).\n\n\nLeonská nit sestává z jádra obeskaného (ne opředeného, jak se často nesprávně udává) kovovou přízí nebo fólií.\n\nNit vzniká na skacím stroji s podávacím zařízením, které umožňuje průchod základní niti (jádra) za současného vytváření spirály z kovového nebo pokovovaného materiálu s nastavitelnou hustotou ovinů kolem jádra. \n\nHotové niti se pro další zpracování často druží a seskávají s jinými leonskými nebo staplovými přízemi.\n\n\n\nLurex, Kovová vlákna, Galvanizace textilií\n"}
{"id": "610071", "url": "https://cs.wikipedia.org/wiki?curid=610071", "title": "Protokol digitálního podpisu s využitím eliptických křivek", "text": "Protokol digitálního podpisu s využitím eliptických křivek\n\nProtokol digitálního podpisu s využitím eliptických křivek (The Elliptic Curve Digital Signature Algorithm, ECDSA) je varianta DSA protokolu, která využívá eliptických křivek, používá se k digitálním podpisům.\n\nPokud chce Alice poslat zprávu m Bobovi, musí se nejprve domluvit na parametrech (p,a,b,G,n,h), kde p je prvočíslo, kterým definujeme těleso, konstanty a, b z rovnice eliptické křivky, bod G na eliptické křivce, jeho řád n a kofaktor h, který udává podíl počtu prvků grupy bodů na eliptické křivce a řádu bodu G. Alice také musí mít své klíče vhodné pro kryptografii eliptických křivek skládající se ze soukromého klíče d, veřejného klíče Q, kde d je náhodně vybrané celé kladné číslo z intervalu [1;n-1], formula_1 (viz sčítání bodů na eliptické křivce).\n\n\nBob musí zjistit veřejný klíč Alice Q. Pokud má pochybnosti ohledně zdroje, musí si ověřit tento klíč.\n\nPokud vše platí, může Bob učinit následující kroky:\n\n\n\n\n"}
{"id": "610074", "url": "https://cs.wikipedia.org/wiki?curid=610074", "title": "Finále Evropské ligy UEFA 2009/10", "text": "Finále Evropské ligy UEFA 2009/10\n\nFinále Evropské ligy UEFA 2009/10 se uskutečnilo 12. května 2010 v německém Hamburku v Nordbank Areně, který vyhrálo španělské Atlético Madrid nad anglickým Fulhamem 2:1 v prodloužení. Ročník 2009/10 byl první ročník Evropské ligy, která nahradila Pohár UEFA.\n\nAtlético vyhrálo evropskou soutěž, po Poháru vítězů pohárů v sezoně 1961/62, podruhé v historii. Naopak Fulham se dostal do finále poprvé v historii, protože se do evropských pohárů kvalifikoval teprve podruhé.\n\nAtlético jako vítěz postoupilo do Superpoháru UEFA v Monaku, kde před sezonou 2010/11 porazilo vítěze Ligy mistrů Inter Milán 2:0. Díky vítězství v Evropské lize se také kvalifikovalo do základní skupiny následujícího ročníku.\n\nOba týmy měly mnoho zranění. Atléticu chyběl Sergio Asenjo, Fulhamu nejlepší střelec Bobby Zamora, který však nastoupil, ale nečekalo se, že dokáže odehrát celý zápas. Hodně hráčů základní sestavy Fulhamu mělo lehké problémy, jako například Damien Duff, Brede Hangeland, John Paintsil, Aaron Hughes a Paul Konchesky. Jak Atlético, tak i Fulham šetřily své klíčové hráče v posledním ligovém kole domácích soutěží.\n\nAtlético začalo zápas velmi dobře a mohlo jít do vedení už ve 12. minutě, když udělal kapitán hostů Danny Murphy velkou chybu a do šance se dostal Diego Forlán, ale neproměnil. Snažení Atlética bylo odměněno o něco později, když Sergio Agüero vystřelil a Diego Forlán jeho střelu tečoval do protipohybu brankáře Marka Schwarzera, který neměl šanci. Radost Španělů však netrvala moc dlouho, protože Zoltán Gera připravil šanci pro Simona Daviese, který vystřelil rovnou z voleje přesně k pravé tyčce.\n\nV druhé polovině Fulham začal trochu více tlačit, když vystřelil Simon Davies. Jeho střelu však zblokoval David de Gea. V 55. minutě proběhlo první střídání zápasu, které bylo na straně Fulhamu. Odešel útočník Bobby Zamora a nahradil ho Clint Dempsey, čímž se stal prvním fotbalistou USA, který nastoupil ve finále evropského poháru. Do velké šance se dostal také Zoltán Gera, ale míč mu unikl a David de Gea u něj byl dřív. Po základní hrací době to stále bylo 1:1 a začalo se prodlužovat.\n\nV prodloužení měli Španělé drtivý tlak a útočili hlavně po křídlech. Fulham měl naštěstí brankáře Schwarzera, který likvidoval střely a obránce Hangelanda, který jako výborný hlavičkář odvracel všechny centry. Ve 112. minutě měl obrovskou šanci útočník Atlética Sergio Agüero, který dorážel střelu, ale Schwarzer zakročil výborně. Klíčový moment zápasu přišel už za 4 minuty, když po chybě v ofenzivě Fulhamu se Atlético pustilo rychle do protiútoku. Agüero poslal nízký centr, Forlán lehce zakončil přesně k tyčce a Schwarzer neměl šanci. Forlán byl díky dvěma gólům nakonec vyhlášen hráčem utkání.\n"}
{"id": "610091", "url": "https://cs.wikipedia.org/wiki?curid=610091", "title": "Maailma tarvitsee sankareita", "text": "Maailma tarvitsee sankareita\n\nMaailma Tarvitsee Sankareita je další (čtvrté) album kapely Teräsbetoni. Datum vydání je stanoveno na 24. listopadu 2010.\n\nPrvní singl bude \"Maailma Tarvitsee Sankareita\".\n\n\n"}
{"id": "610094", "url": "https://cs.wikipedia.org/wiki?curid=610094", "title": "Relapse: Refill", "text": "Relapse: Refill\n\nRelapse: Refill je dvoudisková edice šestého studiového alba Relapse amerického rapera Eminema.\n\nRelapse\n\nDeluxe Edition\n\n\nRefill\n\n"}
{"id": "610108", "url": "https://cs.wikipedia.org/wiki?curid=610108", "title": "Kateřinky (Újezd u Průhonic)", "text": "Kateřinky (Újezd u Průhonic)\n\nKateřinky jsou sídelní část pražské městské části Praha-Újezd, rozkládající se na jihovýchodním okraji hlavního města Prahy. Je součástí městského obvodu Praha 4, rozšířenou působnost státní správy zde vykonává městská část Praha 11.\n\nKateřinky tvoří severovýchodní část Prahy-Újezda. Žije zde asi 85 % obyvatel, přičemž počet obyvatel se prudce zvýšil v posledních 2 desetiletích, vlivem výstavby panelového sídliště Kateřinky (1993) a bytových domů Nové Kateřinky (2004). V roce 2004 se přesunulo i jádro obce (společně s místním úřadem a služebnou městské policie) z návsi v Újezdě na Kateřinské náměstí v nové zástavbě.\n\nPrvní zmínka o Kateřinkách je z roku 1727, kdy jsou zmiňovány jako osada, ležící při okraji Milíčovského lesa. Kolem roku 1788 vznikla při severním okraji Milíčovského lesa hájenka Milíčov. V roce 1850 byla ustanovena obec Újezd u Průhonic, ke které kromě Újezda a Kateřinek patřily i Křeslice (osamostatnily se v roce 1922). 12.7.1971 protnula katastr Újezda dálnice D1, která zpřetrhala přirozené vazby Újezda a Šeberova. 1. července 1974 byla celá obec připojena k Praze (z okresu Praha-západ). Úředně stále platný název katastrálního území Újezd u Průhonic se od té doby již běžně nepoužívá, městská část se nazývá pouze Praha-Újezd. Jak bylo zmíněno, Kateřinky získaly mnoho obyvatel při výstavbě sídliště v Kateřinkách (stavěno 1989–1993) a zhruba o 10 let později při výstavbě bytových domů Nové Kateřinky na jihozápadní straně Formanské ulice, kde vzniklo nové centrum městské části a dvě náměstí – náměstí Pod platanem a Kateřinské náměstí. Kateřinky tím „přerostly“ počtem obyvatel Újezd. Postupem času také asi dojde ke stavebnímu spojení Kateřinek a Újezda (dnes jsou okraje zástavby od sebe vzdáleny necelý 1 km).\n\nV Kateřinkách je služebna městské policie, obchod s potravinami a mateřská škola. Historii dopravy mají Kateřinky shodnou s vlastním Újezdem. V plánu je stavba Vestecké spojky, která bude sloužit jako obchvat městské části.\n\nNa území městské části v bezprostředním sousedství Kateřinek se rozkládá Milíčovský vrch (307 m n. m.) a také přírodní památka Milíčovský les a rybníky, součást přírodního parku Botič-Milíčov. Přírodní památka byla vyhlášena kvůli ochraně zachovalých lesních porostů a mokřadních společenstev v okolí rybníků (Milíčovský, Kančík, Homolka a Vrah). Jde o významné útočiště obojživelníků a hnízdiště ptactva, mj. labutě velké, poláka chocholačky, potápky malé nebo strakapouda prostředního.\n\nPřes Milíčovský les vede zelená turistická značka z Kateřinek do Křeslic a také dálková cyklotrasa Greenways Praha - Vídeň.\n"}
{"id": "610109", "url": "https://cs.wikipedia.org/wiki?curid=610109", "title": "Mathias Seger", "text": "Mathias Seger\n\nMathias Seger (* 17. prosince 1977 ve Flawilu, Švýcarsko) je švýcarský profesionální hokejový obránce.\n\nKariéru začínal v klubu EHC Uzwil, nejvyšší švýcarskou ligu začal hrát v roce 1996 za SC Rapperswil-Jona. Od sezóny 1999/2000 dosud hraje za ZSC Lions v Curychu, kde patří ke klíčovým hráčům. S týmem vybojoval třikrát titul mistra Švýcarska (v letech 2000, 2001 a 2008), dvakrát vyhrál Kontinentální pohár (v letech 2001 a 2002) a v roce 2009 Ligu mistrů. Ve stejném roce dosáhl také na Victoria Cup, když Curych porazil Chicago Blackhawks 2:1.\n\nMathias Seger je pravidelným členem švýcarské reprezentace na vrcholných akcích. S výjimkou roku 2007 se účastnil všech mistrovství světa od roku 1998 do roku 2010. Reprezentoval také na olympijských hrách v letech 2002, 2006 a 2010. Je švýcarským rekordmanem v počtu odehraných mezinárodních utkání.\n\n"}
{"id": "610114", "url": "https://cs.wikipedia.org/wiki?curid=610114", "title": "Úreg núr", "text": "Úreg núr\n\nÚreg núr ( ) je bezodtoké jezero v Uvském ajmagu na západě Mongolska. Vyplňuje údolí v pohoří Altaj severozápadně od Kotliny Velkých jezer v blízkosti západní hranice povodí jezera Uvs núr. Má rozlohu 239 km². Je 20 km dlouhé a průměrně 12 km široké (maximální šířka je 18 km). Průměrnou hloubku má 27 m a maximální 42 m. Celkový objem vody je 6,419 km³. Leží v nadmořské výšce 1425 m.\n\nDo jezera přitéká řeka Charig gol, která pramení v Rusku.\n\n"}
{"id": "610123", "url": "https://cs.wikipedia.org/wiki?curid=610123", "title": "Kriminalistická stopa", "text": "Kriminalistická stopa\n\nKriminalistická stopa je každá změna na místě trestného činu nebo kriminalistické události, související s událostí, která je zjistitelná, zajistitelná a využitelná. Jedná se o změny v materiálním prostředí a ve vědomí lidí. Kriminalistická stopa je zásadním pojmem kriminalistiky. Tento vědní obor je na těchto stopách závislý, neboť jsou zdrojem informací o spáchaném trestném činu nebo jiné události související s kriminalistikou a jejich poznání dává východisko k objasnění a vyšetření spáchaného trestného činu.\n\nKriminalistická stopa je nositelem kriminalisticky relevantních informací. Vyhledání, zajištění, zdokumentování a vyhodnocení kriminalistických stop je předpokladem získání odpovědí na základní kriminalistické otázky\n\nVýznam kriminalistických stop je dán v možnosti jejich využití jako důkazního materiálu. Význam stop je taktický, technický a procesní.\n\nStopy jako změny v materiálním prostředí a ve vědomí lidí vznikají zákonitě, a proto je dána možnost poznat a objastnit trestný čin.\n"}
{"id": "610128", "url": "https://cs.wikipedia.org/wiki?curid=610128", "title": "Joseph Vacher", "text": "Joseph Vacher\n\nJoseph Vacher (16. listopadu 1869 - 31. prosince 1898), známý pod přezdívkou \"Francouzský rozparovač\", byl francouzský sériový vrah, nekrofil a vysloužilý voják. Jeho zločiny sice zastínil jiný vrah Jack Rozparovač, jejich modus operandi však byla podstatě stejná.\n\nBěhem svého života se dvakrát pokusil o sebevraždu.\n\nJoseph Vacher se narodil jako syn negramotného sedláka. Byl poslán do katolické školy, aby se zde naučil poslušnosti. Za pár týdnů však odešel, zřejmě kvůli obtěžování spolužáků. Utekl do Grenoblu, kde si přivydělával jako pomocník v kuchyni. To, co vydělal, však často utratil za prostitutky.\n\nOd jedné z nich se však nakazil syfilidou a v Lyonu mu musela být odstraněna část varlat. Vacher od té doby trpěl depresemi a pocity méněcennosti.\n\nSvou první oběť zabil Vacher v roce 1884, kdy znásilnil a uškrtil desetiletého kluka. V roce 1890 se přihlásil do francouzské armády a byl odveden do Besançonu.\n\nNadřízenými byl popisován jako duševně nevyrovnaný a měl příznaky výbušné osobnosti. Když nebyl Vacher povýšen, cítil se nedoceněn a podřízl si krk, dokázal však přežít.\n\nTehdy se zamiloval do služky Louise Barrandové, ale když ji roku 1893 požádal o ruku, Louise se mu do obličeje vysmála. Vacher v záchvatu vzteku vytáhl pistoli a čtyřikrát na ni vystřelil. Když se sesula k zemi, vpálil si Vacher kulku do tváře avšak nábojnice byla nekvalitní a tak přežil, kulka mu však zůstala v hlavě. Trvale mu způsobila paralýzu pravé strany obličeje a poškození pravého oka. Zčásti také ohluchl na pravé ucho. Tento handicap poté vždy zakrýval čepicí z králičí kožešiny.\n\nVacher byl po incidentu propuštěn z armády a byl odvezen do psychiatrické léčebny v Dole. Několikrát se odtud pokusil utéct. Byly mu diagnostikovány paranoia a halucinace. Po roce byl propuštěn a vydal se na dráhu sériového vraha.\n\nV letech 1894 - 1897 Vacher zavraždil a znetvořil nejméně 11 lidí (jednu ženu, pět dívek a pět dospívajících chlapců). Mnozí z nich byli pastýři, kteří pásli své stádo v izolovaných oblastech. Oběti Vacher podřízl, vykuchal a znásilnil. Vacher byl pobuda, bezcílně bloudil pěšky od města k městu, od Normandie až po Provence a přežíval tak, že žebral nebo pracoval jako nádeník. Když ho to na nějakém místě přestalo bavit, odešel jinam. Za den ušel poměrně velkou trasu 96 kilometrů.\n\nV roce 1897 napadl Vacher ženu v Ardèche. Bránila se a její křik upozornil jejího manžela a syna, kteří Vachera zmlátili a odvedli na policii. Lidé tušili, že Vacher je hledaným rozparovačem, důkazy však chyběly.\n\nJednoho dne se však ke svým zločinům přiznal. Prohlašoval, že je duševně nemocný, protože ho v osmi letech kousl pes se vzteklinou (ve skutečnosti nebyl vůbec pokousán, jen ho pes olízl), nebo že jeho povahu deformovaly léky od kořenářky. Prohlašoval také, že je vyvolený bohem, podobně jako Johanka z Arku, a měl lidi učit pochopit pravý smysl víry.\n\nByl však uznán příčetným i vinným a 28. října 1898 byl odsouzen k trestu smrti. Na Silvestra 31. prosince 1898 byl Vacher gilotinován. Když vyšel na dvůr věznice, zarazil se a odmítl jít dál. Kat ho musel ke gilotině doslova přitáhnout.\n\nV roce 1976 natočil francouzský režisér Bertrand Tavernier film nazvaný \"Le juge et l'assassin\" (Soudce a vrah), který byl inspirován Vacherovým osudem. Vraha hrál Michel Galabru a ve filmu se jmenoval Joseph Bouvier (ve francouzštině znamená Bouvier a Vacher to samé - pastevec).\n\n"}
{"id": "610129", "url": "https://cs.wikipedia.org/wiki?curid=610129", "title": "Zouvalka (přírodní rezervace)", "text": "Zouvalka (přírodní rezervace)\n\nZouvalka je přírodní rezervace v lokalitě Moravské Prusy v okrese Vyškov. Rezervace byla zřízena vyhláškou Okresního úřadu Vyškov ze dne 23. ledna 2002. Leží jižně od města Vyškov na jihovýchodních svazích kóty 356 m n. m. v Kučerovské pahorkatině. Důvodem ochrany je zachování fragmentů stepní vegetace typu \"Cirsio-Brachypodium pinanti\" s výskytem zvláště chráněných druhů rostlin.\n\nPodloží tvoří vápence, pískovce a vápnité jíly spodního badenu (morav) karpatské předhlubně, které jsou zčásti zakryty spraší. Půdní pokryv představují pararendziny a typické hnědozemě.\n\nV křovinném patru jsou zastoupeny hloh jednosemenný (\"Crataegus monogyna\"), ptačí zob obecný (\"Ligustrum vulgare\"), dřín jarní (\"Cornus mas\"), slivoň trnitá (\"Prunus spinosa\"). Vyskytují se i ovocné stromy (třešeň ptačí) a náletové lesní dřeviny. Významný je výskyt kriticky ohroženého tořiče včelovitého, dalšími významnými druhy jsou bělozářka větvitá (\"Anthericum ramosum\"), modřenec chocholatý (\"Muscari comosum\"), len tenkolistý (\"Linum tenuifolium\"), černohlávek velkokvětý (\"Prunella grandiflora\") a záraza vyšší (\"Orobanche elatior\"). Z běžných druhů stepní vegetace je to válečka prapořitá (\"Brachypodium pinnatum\"), sveřep vzpřímený (\"Bromus erectus\"), ovsík vyvýšený (\"Arrhenatherum elatior\"), kostřava žlábkatá (\"Festuca rupicola\"), ostřice chlumní (\"Carex montana\") a další.\n\nHmyz zastupují zejména motýli, např. vřetenuška ligrusová (\"Zygaena carniolica\"), modrásek kozincový (\"Glaucopsyche alexis\"), ostruháček švestkový (\"Satyrium pruni\"), okáč voňavkový (\"Brintesia circe\"), z ptáků tu hnízdí strnad obecný (\"Emberiza citrinella\") a linduška lesní (\"Anthus trivialis\").\n"}
{"id": "610130", "url": "https://cs.wikipedia.org/wiki?curid=610130", "title": "Oldřich Machač", "text": "Oldřich Machač\n\nOldřich Machač (18. dubna 1946 Prostějov – 10. srpna 2011 Brno) byl československý hokejový obránce, který většinu své hráčské kariéry odehrál za Zetor Brno a reprezentoval Československo na mnoha mezinárodních turnajích. Získal zlatou medaili na třech mistrovstvích světa a je trojnásobným medailistou z olympijských her. Je členem Síně slávy českého hokeje a Síně slávy IIHF.\n\nPodnikal v potravinářském průmyslu.\n\n\nNa mistrovstvích světa získal mezi lety 1969 a 1978 celkem deset medailí (z toho tři zlaté). Československo reprezentoval také na zimních olympiádách, v letech 1968 a 1976 dopomohl národnímu týmu k zisku stříbrných medailí a v roce 1972 pomohl vybojovat bronz.\n\n"}
{"id": "610133", "url": "https://cs.wikipedia.org/wiki?curid=610133", "title": "Ota I. Burgundský", "text": "Ota I. Burgundský\n\nOta I. Burgundský († 13. ledna 1200, Besançon) byl hrabě burgundský a hrabě z Lenzburgu ze štaufské dynastie. Společně s bratrem Konrádem, s nímž sdílel podobný povahový charakter, byl současníky považován za výbušného muže se sklonem k násilí.\n\nOta byl jedním z mnoha synů císaře Fridricha Barbarossy a Beatrix, dcery a dědičky Renauda Burgundského. Roku 1173 obdržel titul hraběte z Lenzburgu. Roku 1188 mu Fridrich Barbarossa předal Burgundsko jako dědictví po matce. Zdá se, že Otovým povýšením chtěl uklidnit situaci v oblasti rozšířené během jeho vlády ještě o značnou část švýcarského území. Otovo hrabství tak sahalo až k alpským průsmykům. Štaufové se opakovaně marně snažili udržet v oblasti mír narušovaný Vilémem ze Ženevy a Humbertem Savojským. Ota se pro domácí nesváry nezúčastnil výpravy bratra Jindřicha do Itálie a po roce 1196 se zapletl do sporů o lucemburské hrabství uvolněné smrtí slepého hraběte Jindřicha. Roku 1197 na setkání zorganizovaném za účelem uzavření smíru náhle zabil hraběte Oldřicha z Pfirtu, což značně popudilo ostatní pány v okolí. Spory měl také s rodem Zähringenů a štrasburským biskupem Konrádem. Zemřel násilnou smrtí na počátku roku 1200 a byl pochován v katedrále sv. Štěpána v Besançonu.\n\nZ manželství uzavřeného roku 1190 s Markétou, vdovou po Hugovi z Oisy se narodily dvě dcery. Po smrti starší z nich Johany se roku 1205 stala dědičkou mladší Beatrix, za níž až do sňatku s Otou z Andechsu vykonávala regentskou vládu matka Markéta.\n\n"}
{"id": "610134", "url": "https://cs.wikipedia.org/wiki?curid=610134", "title": "Markéta z Blois", "text": "Markéta z Blois\n\nMarkéta z Blois (\"\" \"Marguerite de Blois\", 1164/1170 – 12. července 1230 Besançon) byla burgundská hraběnka a hraběnka z Blois a z Châteaudunu.\n\nMarkéta byla dcerou hraběte Theobalda V. z Blois a Adély, dcery francouzského krále Ludvíka VII. Poprvé se provdala za Huga z Oisy, kastelána z Cambrai. Manželství bylo bezdětné a Hugo zemřel roku 1189.\n\nO rok později se Markéta stala manželkou burgundského hraběte Oty, syna císaře Fridricha Barbarossy. Vládcem Burgundska, které bylo dědictvím po zesnulé matce, byl Ota, současníky považovaný za muže výbušné a agresivní povahy, od roku 1188. K původnímu území byla za Barbarossovy vlády připojena větší část Švýcarska, která sahala až k alpským průsmykům. Štaufové se marně snažili udržet v oblasti mír opakovaně narušovaný Humbertem Savojským a Vilémem ze Ženevy. Ota se pro chronické domácí nesváry se sousedy nezúčastnil výpravy bratra Jindřicha do Itálie a po úmrtí lucemburského hraběte Jindřicha se zapletl do sporů o jeho území. Zemřel roku 1200 násilnou smrtí a dědičkou burgundského hrabství se stala dcera Beatrix, za níž až do sňatku s Otou z Andechsu roku 1208 vykonávala regentskou vládu ovdovělá Markéta, znovu provdaná za Waltera z Avesnes.\n\nPo smrti malomocného synovce Theobalda VI., jímž vymřela dynastie z Blois po meči, Markéta zdědila hrabství Blois a Châteaudun a její sestra Isabela hrabství Chartres. Zemřela roku 1230 a byla pohřbena v katedrále sv. Štěpána v Besançonu.\n\n"}
{"id": "610139", "url": "https://cs.wikipedia.org/wiki?curid=610139", "title": "Louis Kuehn", "text": "Louis Kuehn\n\nLouis Edward \"Hap\" Kuehn (2. duben 1901 – 30. březen 1981) byl americký skokan a olympijský šampion.\n\nByl cvičencem trenéra Jacka Codyho v Multnomahském atletickém klubu (\"Multnomah Athletic Club\") v Portlandu ve státě Oregon. Na letních olympijských hrách 1920 v Antverpách, teprve jako devatenáctiletý mladík, získal zlatou medaili za třímetrové prkno s výsledkem 675,40 bodů. Poté opustil závodění a stal se trenérem plavání a skoků do vody. Za druhé světové války byl instruktorem plavání u Námořnictva Spojených států.\n\nV roce 1980 byl uveden do oregonské sportovní síně slávy a roku 1988 do mezinárodní plavecké síně slávy.\n"}
{"id": "610140", "url": "https://cs.wikipedia.org/wiki?curid=610140", "title": "Císařsko-královské státní dráhy", "text": "Císařsko-královské státní dráhy\n\nCísařsko-královské státní dráhy (německy \"kaiserlich-königliche Staatsbahnen\", kkStB), od roku 1915 Císařsko-královské rakouské státní dráhy (německy \"kaiserlich-königliche österreichische Staatsbahnen\"), byla státní železniční společnost působící v předlitavské části Rakousko-Uherska. Vznikly v roce 1884, přičemž v následujícím období byly postupně soukromé rakouské železniční společnosti zestátňovány a kkStB přebíraly jejich tratě i vozový park. Na konci první světové války měřila železniční síť kkStB přibližně 19 000 km. Po rozpadu habsburské monarchie v roce 1918 se Císařsko-královské rakouské státní dráhy rozdělily do státních drah nástupnických států.\n\nDo první světové války byly zestátněny téměř všechny velké železniční společnosti působící v Předlitavsku. Některé z nich jsou uvedeny v následujícím výčtu:\n\n"}
{"id": "610149", "url": "https://cs.wikipedia.org/wiki?curid=610149", "title": "Řeřišnice", "text": "Řeřišnice\n\nRoste v mnoha druzích téměř po celém světě, neroste v oblastech polárních, suchých pouštních a polopouštních, jakož i na územích s vyloženě tropickým podnebím. V České republice roste 11 druhů.\n\nVětšina druhů jsou rostliny mezofytické, některé jsou helofytické např. \"Cardamine lyrata\". Rostou na vlhčích půdách, snášejí chladnější podmínky a mohou vytvářet květy i při částečném zastínění.\n\nJsou to jednoleté, víceleté nebo i vytrvalé rostliny s křehkými lodyhami poléhavými nebo vystoupavými do výšky nejvýše 60 cm. Některé druhy mají přízemní růžice listů. Lodyžní listy vyrůstají střídavě ve spirále, bývají řapíkaté nebo přisedlé, bez palistů. Rostliny mívají listy jednoduché nebo jednou či dvakrát zpeřené, nebo směsici současně. Listové čepele mají okraje celistvé, pilovité nebo zubaté, některé jsou chlupaté. Listy mají obecně u řeřišnic velkou rozmanitost.\n\nHermafroditní cyklické květy na stopkách, více méně pravidelné, jsou uspořádány obvykle do chocholíků nebo hroznů. Květní lůžka jsou bez gynoforů, češule chybí. okvětí je rozlišené na kalich a korunu. Kalich má 4 volné zelené lístky, poněkud od sebe oddálené, uspořádané do 2 přeslenů. Koruna má 4 lístky v přeslenu, střídavě uspořádané s kališními, jsou šupinovitě kladené nebo částečně zkroucené, barvy bílé, narůžovělé nebo slabě purpurové, mohou být natržené. Tyčinky jsou 4 nebo 6, shodně nebo různě dlouhé, patyčinky nebývají. Synkarpní gyneceum je složeno se dvou plodolistů. Svrchní semeník je dvoupouzdrý, druhotně dělený nepravou blanitou přepážkou. Placentace je nástěnná. Jediná čnělka má dvoulaločnou bliznu.\n\nPokud jsou tyčinky různých délek, opylování nastává jak samoopylením, tak i přenosem cizího pylu na bliznu. Za deštivého počasí se prašníky delších tyčinek otvírají a zralý pyl padá přímo na bliznu. Za slunečného počasí se delší tyčinky stáčejí na délku krátkých, takže pyl se z nich vysypává na hmyz hledající pod tyčinkami nektar, na bliznu se nedostane. Hmyz se otírá o bliznu a nanese na ní domácí nebo cizí pyl.\n\nPo opylení se ze semeníků vyvinou plody na stopkách. Jsou to tenké šešule, dlouhé 10 až 45 mm, s bezžilovými chlopněmi, které se po uzrání oddělují zdola nahoru a při tom se obloukovitě zkrucují. Semena jsou v šešulích v jedné řadě a mají kořínek uložený po straně, kde dělohy k sobě přiléhají. Bývá jich od 10 do 50, některá jsou okřídlena, jiné druhy svá semena rozstřelují do okolí.\n\nHromadné využívání řeřišnice za nějakým záměrem je nulové. Některých druhů se používá v lidovém léčitelství nebo jako místní zpestření stravy.\n\nTaxonomické zpracování rodu řeřišnice ještě není stabilizováno, předpokládá se celosvětově asi okolo 150 druhů. V České republice se vyskytují ve volné přírodě tyto druhy, některé jsou docela běžné a jiným hrozí vyhynutí:\n\nPodle \"Červený seznam cévnatých rostlin České republiky: třetí vydání\" jsou mnohé druhy hodnoceny jako ohrožené a jsou zařazeny do těchto kategorií:\n\n\n \n"}
{"id": "610153", "url": "https://cs.wikipedia.org/wiki?curid=610153", "title": "Západní Český hřbet", "text": "Západní Český hřbet\n\nZápadní Český hřbet je geomorfologický podokrsek Krkonoš. Nachází se v jejich západní části ve východní části Libereckého kraje. Menší část hřbetu se nachází na území Královéhradeckého kraje. \n\nZápadní Český hřbet náleží do geomorfologického celku Krkonoš, podcelku Krknošské hřbety a okrsku Český hřbet. Od severněji položeného rovnoběžného Západního Slezského hřbetu jej oddělují Labský důl a Mumlavský důl. Z jižního svahu postupně vybíhají Krkonošské rozsochy. Od západu Vilémovská hornatina, Vlčí hřbet a Žalský hřbet. Na východě jej od Východního Českého hřbetu odděluje tok Labe v prostoru Dívčích lávek. Hřbet se nachází na území Krkonošského národního parku.\n\nJednotlivé vrcholy tvoří v rámci hřbetu souvislou řadu. Boční vrcholy do něj již geomorfologicky nepatří, náleží do jednotlivých Krkonošských rozsoch.\n\nOd západu:\n\nSeverně od centrální části hřbetu se nachází Pančavská louka, která je pramenným prostorem Labe a Mumlavy. Obě řeky odvodňují severní svahy hřbetu, přičemž Labe odtéká k východu a Mumlava, levý přítok Jizery, k západu. Potoky a říčky odvodňující jižní svahy hřbetu spadají, stejně jako Mumlava, do povodí Jizery. Pod Kotelními jamami se nachází jediné ledovcové jezero na české straně Krkonoš Mechové jezírko. V severovýchodním svahu Harrachových kamenů se nachází Pančavský vodopád.\n\nVe vrcholových partiích hřbetu je nejdůležitější stavbou Vrbatova bouda. Západněji umístěné Jestřábí boudy již zanikly. Na blízkém Vrbatově návrší stojí mohyla Hanče a Vrbaty. V okolí se nachází množství lehkých objektů vz. 37 budovaných v rámci výstavby československého opevnění proti nacistickému Německu před druhou světovou válkou. Pro tento účel byla k Vrbatově boudě vybudována do současnosti využívaná vojenská silnice z Horních Míseček. Ze stejného důvodu byla v roce 1938 v západním svahu Ptačince zřízena dnes již neexistující kolejová svážnice. K vrcholům hřbetu vede dvojice lanových drah, konkrétně Lanová dráha Špindlerův Mlýn - Medvědín a Lanová dráha Rokytnice - Lysá hora. Obě jsou součástí velkých lyžařských areálů.\n"}
{"id": "610156", "url": "https://cs.wikipedia.org/wiki?curid=610156", "title": "Jurkovič", "text": "Jurkovič\n\nPříjmení Jurkovič nosi více různých osobností:\n\n"}
{"id": "610159", "url": "https://cs.wikipedia.org/wiki?curid=610159", "title": "Mikroregion Porta Bohemica", "text": "Mikroregion Porta Bohemica\n\nMikroregion Porta Bohemica je zájmové sdružení obcí v okresu Litoměřice, jeho sídlem je * Kamýk. Sdružuje celkem 14 obcí a byl založen v roce 2000.\n\n\n"}
{"id": "610164", "url": "https://cs.wikipedia.org/wiki?curid=610164", "title": "Mikroregion St. Sebastian", "text": "Mikroregion St. Sebastian\n\nMikroregion St. Sebastian je dobrovolný svazek obcí v okrese Chomutov se sídlem v Hoře Svatého Šebestiána. Jeho cílem je podpora regionálního rozvoje. Sdružuje celkem sedm obcí a byl založen v roce 2001.\n\n\n"}
{"id": "610168", "url": "https://cs.wikipedia.org/wiki?curid=610168", "title": "La Tremblade", "text": "La Tremblade\n\nLa Tremblade je francouzská obec v departementu Charente-Maritime v regionu Poitou-Charentes. Leží u pobřeží Atlantského oceánu. V roce 2011 zde žilo 4 664 obyvatel. Je centrem kantonu La Tremblade.\n\nArvert, Marennes, Les Mathes, Saint-Just-Luzac\n\n\"Počet obyvatel\" \n\n"}
{"id": "610169", "url": "https://cs.wikipedia.org/wiki?curid=610169", "title": "Mikroregion Údlicko", "text": "Mikroregion Údlicko\n\nMikroregion Údlicko je zájmové sdružení právnických osob v okresu Chomutov, jeho sídlem jsou Údlice a jeho cílem je koordinace obecních územních plánů a územní plánování, slaďování zájmů a činností, koordinace významných investičních akcí, vytváření, zmnožování a samospráva společného majetku sdružení. Sdružuje celkem 5 obcí a 1 základní školu a byl založen v roce 2003.\n\n\n"}
{"id": "610171", "url": "https://cs.wikipedia.org/wiki?curid=610171", "title": "Mikroregion Velkobřezensko", "text": "Mikroregion Velkobřezensko\n\nMikroregion Velkobřezensko je zájmové sdružení v okresu Ústí nad Labem, jeho sídlem je Velké Březno a jeho cílem je podpora regionálního rozvoje. Sdružuje celkem 6 obcí a byl založen v roce 2005.\n\n\n"}
{"id": "610173", "url": "https://cs.wikipedia.org/wiki?curid=610173", "title": "Dceruška hostinského", "text": "Dceruška hostinského\n\nDceruška hostinského je první opera („hradčanská povídka-opera“) českého skladatele Jana Evangelisty Zelinky. Skladatel ji napsal ve svých 28 letech na vlastní libreto upravené ze stejnojmenné hry Karla Maška z roku 1924 a na scénu ji uvedl Zelinkův přítel a mentor, šéfdirigent opery Národního divadla Otakar Ostrčil. Premiéra se konala 24. února 1925 (v kombinaci se Stravinského baletem \"Petruška\"). Námět opery je sice strašidelný až hororový po vzoru Erbenových balad, hudba však zaujala spíše ve své lyrické a komické stránce. \"Dceruška hostinského\" byla hrána jen čtyřikrát, měla však povzbudivý ohlas a Zelinka se po jejím uvedení soustředil na operní tvorbu.\n\nDěje se v hradčanské hospůdce nad Hlubokou cestou, kdykoliv v XIX. století, bezpochyby z jara v letech padesátých po vojně v Itálii.\n\nV sále hradčanské hospůdky se scházejí štamgasti, vesměs ctitelé krásné dcery hostinského Běly, vystupující beze jmen jen se svými charakteristikami: tučný mužík, postarší voják, básnivý student, šumař, lehkomyslník, učitel. Ba i mnich kapucín Amarus se do Běly zamiloval, jak vypravuje Opuštěná, dívka, jíž Běla kdysi odvábila milence. Ten později odešel na vojnu a Běla mu slíbila věrnost a dala mu zástavou zlatý prsten, neuplynulo však mnoho času a našla si jiného. Opuštěná nechává pro Bělu rozmarýn, který kdysi zasadila na paměť své lásky; nyní jí připomíná jen bezcitnost krásné hostinské.\n\nMezi hosty vstupuje Běla, vítána bouřlivými pozdravy svých obdivovatelů, i Chudák plížící se jí v patách jí je okouzlen. Běla vyhlíží svého ženicha, formana na cestách, který si ji získal vypravováním svých dobrodružství ze všech koutů země. Vojenská hudba doléhající do hostince z nedalekých kasáren připomíná sentimentálnímu učiteli statného mladíka, který býval milým Opuštěné i Běliným a který se dal na vojnu. Běle nejsou tyto vzpomínky vhod.\n\nNáhle se však ke všeobecnému překvapení objeví v hospodě Zapomenutý milenec sám. Chudák přichází oznámit, že se blíží povoz skutečného ženicha, a hosté jej vycházejí na ulici vítat. Běla s milencem osamí. Milenec ukazuje Běle zlatý prsten, který mu kdysi věnovala jako záruku své lásky, ona jej chce zpět. Milenec s ním ustupuje na terasu nad příkopem a Běla jej následuje tak dlouho, až se v zápase o prsten oba zřítí.\n\nMezitím vstupuje Bělin ženich. Opuštěná se jej vyptává, zda neviděl jejího milého vojáka. Ženich jí vypráví, že skutečně cestou potkal jejího milence umírajícího na válečná zranění. Slíbil jej čestně pohřbít a Běle odevzdat zástavní prsten. Teprve nyní si hosté s hrůzou uvědomují, že milenec, kterého viděli před chvílí, byl jen strašidelný přízrak. Ženich nevěří a shání se po Běle jako svědkyni, ale vbíhá vyděšený Chudák, který ji našel mrtvou pod terasou. Lehkomyslník komentuje: „Ó lásko přesvatá – trest zákona to tvého.“\n\n"}
{"id": "610174", "url": "https://cs.wikipedia.org/wiki?curid=610174", "title": "Mehdi Baala", "text": "Mehdi Baala\n\nMehdi Baala (* 17. srpna 1978, Štrasburk) je francouzský atlet alžírského původu, dvojnásobný mistr Evropy v běhu na 1500 metrů.\n\nNa juniorském ME 1997 ve slovinské Lublani obsadil 7. místo. První výrazný úspěch zaznamenal na ME do 23 let 1999 v Göteborgu, kde si doběhl pro bronzovou medaili. V roce 2000 vybojoval bronzovou medaili na halovém ME v belgickém Genu a skončil čtvrtý na letní olympiádě v australském Sydney. O rok později postoupil na světovém šampionátu v Edmontonu do finále, kde se umístil na posledním, 12. místě.\n\nV roce 2002 vybojoval v Mnichově na patnáctistovce v čase 3:45,25 titul mistra Evropy. Ve stejném čase cílem proběhl také Španěl Reyes Estévez, tomu však přidělila cílová fotografie stříbro. Bronz vybojoval Rui Silva z Portugalska. Na Mistrovství světa v atletice 2003 v Paříži získal stříbrnou medaili, když zlato bral Maročan Hicham El Guerrouj, který byl o 54 setin rychlejší. V roce 2004 reprezentoval na olympijských hrách v Athénách, kde však skončila jeho cesta v úvodním rozběhu. V roce 2006 obhájil v Göteborgu titul mistra Evropy.\n\nNa letních olympijských hrách 2008 v Pekingu původně doběhl ve finále na 4. místě v čase 3:34,21. V dubnu roku 2009 však o zlatou medaili přišel Rašíd Ramzí z Bahrajnu, který měl pozitivní dopingový test na zakázanou látku CERA.\n\n"}
{"id": "610176", "url": "https://cs.wikipedia.org/wiki?curid=610176", "title": "Mikroregion Žatecko", "text": "Mikroregion Žatecko\n\nMikroregion Žatecko je dobrovolný svazek obcí v okrese Louny, jeho sídlem jsou Staňkovice a jeho cílem je ekonomický rozvoj, zlepšení zaměstnanosti, ekologická stabilita, koordinace investičních akcí, zmnožování společného majetku atd. (Úplné znění: Stanovy – čl. IV.) Sdružuje celkem 16 obcí a byl založen v roce 2000.\n\n\n"}
{"id": "610180", "url": "https://cs.wikipedia.org/wiki?curid=610180", "title": "Region Venkov", "text": "Region Venkov\n\nRegion Venkov je dobrovolný svazek obcí v okresu Litoměřice, jeho sídlem je Hoštka a jeho cílem je podpora regionálního rozvoje. Sdružuje celkem 4 obce a byl založen v roce 2001.\n\n\n"}
{"id": "610182", "url": "https://cs.wikipedia.org/wiki?curid=610182", "title": "Sdružení měst a obcí za účelem realizace kanalizace v mikroregionu Litoměřice", "text": "Sdružení měst a obcí za účelem realizace kanalizace v mikroregionu Litoměřice\n\nSdružení měst a obcí za účelem realizace kanalizace v mikroregionu Litoměřice je dobrovolný svazek obcí v okresu Litoměřice, jeho sídlem je Litoměřice a jeho cílem je zabezpečení odvádění a čištění odpadních vod. Sdružuje celkem 8 obcí a byl založen v roce 1905.\n\n\n"}
{"id": "610185", "url": "https://cs.wikipedia.org/wiki?curid=610185", "title": "Sdružení obcí Benešovska", "text": "Sdružení obcí Benešovska\n\nSdružení obcí Benešovska je dobrovolný svazek obcí (DSO) v okrese Děčín, jeho sídlem je Benešov nad Ploučnicí a jeho cílem je podpora regionálního rozvoje. Sdružuje celkem 13 obcí a byl založen v roce 1995. Všechny členské obce leží v CHKO České středohoří.\n\nDo 28. 11. 2014 byl po Radkovi Leknerovi předsedou tohoto DSO Karel Vrbický. Rozhodnutím starostů členských obcí byl dne 28. 11. 2014 zvolen předsedou Ota Dračka. V tomto období svazek opustila obec Těchlovice z důvodu, že má bližší vazby na město Děčín. Dne 15. dubna 2016 se předsedou svazku stal místostarosta Benešova nad Ploučnicí Petr Jansa (jansa@benesovnpl.cz).\n\n\n"}
{"id": "610187", "url": "https://cs.wikipedia.org/wiki?curid=610187", "title": "Eduard Bakalář", "text": "Eduard Bakalář\n\nEduard Bakalář (31. října 1934 – 18. února 2010) byl český psycholog. Vystudoval Filozofickou fakultu Univerzity Karlovy. Ve svých publikacích se věnoval zejména problematice psychologických her, partnerských vztahů a situacím po jejich konci, např. porozvodové péči o děti.\n\nMěl čtyři děti, jeho druhým synem je publicista Petr Bakalář.\n\n"}
{"id": "610188", "url": "https://cs.wikipedia.org/wiki?curid=610188", "title": "Arrondissement Rochefort", "text": "Arrondissement Rochefort\n\nArrondissement de Rochefort je francouzský arrondissement ležící v departementu Charente-Maritime v regionu Poitou-Charentes. Člení se dále na 13 kantonů a 79 obcí.\n\n"}
{"id": "610189", "url": "https://cs.wikipedia.org/wiki?curid=610189", "title": "Sdružení obcí pro nakládání s odpady", "text": "Sdružení obcí pro nakládání s odpady\n\nSdružení obcí pro nakládání s odpady (SONO) je zájmové sdružení v okresu Litoměřice, jeho sídlem jsou Čížkovice. Sdružuje celkem 84 obcí a byl založen v roce 1994.\n\n\n\n"}
{"id": "610194", "url": "https://cs.wikipedia.org/wiki?curid=610194", "title": "Juvénal Habyarimana", "text": "Juvénal Habyarimana\n\nJuvénal Habyarimana (8. března 1937, Ruanda-Urundi – 6. dubna 1994, Kigali, Rwanda) byl třetí prezident Rwandy v letech 1973–1994. Během 20 let svého funkčního období propagoval politiku, která upřednostňovala hutuské etnikum rwandského obyvatelstva a podporoval Huty také v boji proti tutsijské vládě v sousedním Burundi. Během občanské války ve Rwandě v roce 1994 bylo sestřeleno jeho soukromé letadlo poblíž hlavního města Kigali, na jehož palubě byl také prezident Burundi Cyprien Ntaryamira. Jeho smrt vyvolala obrovskou vlnu násilí, která vyústila v genocidu rwandského obyvatelstva. Nepokoje vzrostly také v Burundi a sousedních zemích.\n\nHabyarimana byl před rokem 1973 ministr obrany, této pozice využil 5. července 1973 ke svržení dosavadního prezidenta Grégoire Kayibandy. K moci se dostala také jeho vládní strana MRND ( ), která tak ukončila vládu strany Parmehutu (francouzsky \"Parti du Mouvement de l'Emancipation Hutu\").\n\nNapětí mezi oběma etniky, Huty a Tutsii, se táhne od koloniálních dob, kdy území kolonie Ruanda-Urundi ovládala Belgie. Belgičané během své nadvlády zvýhodňovali tutsijské obyvatelstvo a po roce 1962, kdy získala Rwanda nezávislost, vypukly vlny násilí a etnické čistky. Tehdy uprchly tisíce Tutsijů do okolních zemí, především do Ugandy. V Ugandě se po léta formovala Rwandská vlastenecká fronta (RPF), která se připravovala na vpád do Rwandy, aby vrátila moc do rukou Tutsijů. V říjnu 1990 skutečně překročily jednotky RPF rwandsko-ugandskou státní hranici a vyvolaly nenávist hutuského obyvatelstva. Vstup jednotek RPF na území Rwandy je považován za počátek občanské války ve Rwandě. Do země nakonec na žádost Habyarimany intervenovaly jednotky Zairu, aby zabránily převratu a kontrolovaly dodržování smlouvy Arusha, která měla vést k uzavření příměří mezi rwandskou vládou a RPF.\n\n6. dubna 1994 bylo poblíž mezinárodního letiště v Kigali sestřeleno soukromé tryskové letadlo Falcon 50, na jehož palubě byl mimo Habyarimany také prezident Burundi Cyprien Ntaryamira a několik dalších významných představitelů obou zemí. Okolnosti atentátu nebyly nikdy objasněny. Představitelé rwandské vlády obvinili z atentátu vůdce RPF Paula Kagameho, ten naopak obvinil několik hutuských představitelů vlády, že chtěli úmyslně vyvolat nepokoje, aby se tak snadněji udrželi u moci. Vyšetřování atentátu vedla později také Francie, která měla v letadle část své posádky. Kagame ji obvinil, že chce pouze zakrýt vlastní spoluvinu na genocidě.\n\nSmrt Habyarimany vyvolala obrovské vlny násilí, které vedly až ke genocidě rwandského obyvatelstva. Cílem se stali především Tutsiové a politicky umírnění Hutuové. Při genocidě přišlo o život 800 tisíc až jeden milion lidí.\n\nTělo Habyarimany bylo několik dnů po atentátu uloženo v soukromém mausoleu v zairském městě Gbadolite. Mobutu Sese Seko, tehdejší prezident Zairu (dnes Demokratická republika Kongo), slíbil Habyarimanově rodině, že řádný pohřeb proběhne ve Rwandě. 12. května 1997, čtyři dny předtím, než byla vláda Mobutu Sese Seka svrhnuta a k moci se dostal Laurent-Désiré Kabila, vyslal Seko letadlo do Kinshasy a 16. května byly Habyarimanovy ostatky zpopelněny.\n\nAgathe Habyarimana byla manželkou prezidenta Habyarimany. Nechvalně proslula skutečností, že kolem její osoby a několika blízkých spolupracovníků začaly vznikat první plány na uskutečnění genocidy. Byla obviněna rwandským ministrem spravedlnosti Tharcissem Karugaramou ze spoluúčasti na genocidě. Zažádala si o azyl ve Francii, který ji byl odepřen na základě důkazů o spoluvině na spáchaní genocidy. V roce 2010 na ni byl vydán mezinárodní zatykač, na jehož základě byla zadržena.\n\n"}
{"id": "610198", "url": "https://cs.wikipedia.org/wiki?curid=610198", "title": "Theobald V. z Blois", "text": "Theobald V. z Blois\n\nTheobald V. z Blois (\"fr.\" \"Thibaut V de Blois\" nebo \"Thibaut le Bon\", 1130-1191 Akkon) byl hrabě z Blois, Chartres a Châteaudunu a účastník křížové výpravy.\n\nTheobald byl mladším synem Theobalda IV. a Matyldy, dcery korutanského vévody Engelberta. Roku 1152 získal jako dědictví část otcova majetku v podobě hrabství Blois, Chartres a Châteaudun, zatím co bratr Jindřich dostal Champagne a Štěpán Sancerre. Téhož roku se Theobald stal královým senešalem a pokoušel se unést čerstvě rozvedenou královnu Eleonoru a učinit ji svou zákonitou chotí. Místo matky měl dostat dceru, francouzský král Ludvík VII. Theobaldovi zasnoubil svou a Eleonořinu dceru Adélu. Druhou dceru Marii zasnoubil Jindřichovi ze Champagne. Dvojitá svatba se konala roku 1164.\n\n26. května 1171 poslal hrabě Theobald na smrt upálením přes třicet mužů, žen a dětí patřících do židovské komunity v Blois. Měl to být trest za rituální vraždu dítěte.\n\nDíky příbuzenskému vztahu se po králově mrtvici roku 1179 bratři Theobald, Jindřich, Štěpán ze Sancerre a remešský arcibiskup Vilém společně s královnou dostali k moci a získali velký vliv na vládní záležitosti. Následník trůnu, vymodlený princ Filip, byl urychleně korunován a překvapivě rychle se vymanil z vlivu strýců a navázal vztah s flanderským hrabětem Filipem. Filip Flanderský si pojistil královu náklonnost, dal mladému králi za ženu svou neteř. Vztah mezi mladým králem a příbuznými z matčiny strany se vyhrotil po jeho podpisu spojenecké smlouvy s Jindřichem Plantagenetem. Tehdy strýčci společně s flanderským hrabětem, v obavě před královou přílišnou samostatností, uzavřeli proti Filipovi spolek, jenž ztroskotal na nedostatečné koordinaci nepřátelských aktivit. Theobald s bratrem Vilémem byli prvními, kdo opustili protikapetovskou alianci. V červenci 1185 byla po intenzivní snaze královny vdovy podepsána mírová smlouva v Boves.\n\nNa jaře roku 1190 hrabě Theobald svou ženu Adélu, matku sedmi dětí, pověřil správou hrabství a společně s bratrem Štěpánem a synovcem Jindřichem se vydal na papežskou výzvu na výpravu do Svaté země. 27. července 1190 se hrabata společně s velkou vojenskou jednotkou připojila k dobývání Akkonu a posílila tak zubožené křižácké obléhatele. Všem třem mužům se stala výprava osudnou. Jindřich se stal úspěšným kandidátem na post jeruzalémského krále a Štěpán s Theobaldem zemřeli u hradeb Akkonu. Theobaldovy ostatky byly převezeny na evropský kontinent a našly poslední odpočinek v cisterciáckém opatství v Pontigny.\n\n"}
{"id": "610200", "url": "https://cs.wikipedia.org/wiki?curid=610200", "title": "Národní park Dalby Söderskog", "text": "Národní park Dalby Söderskog\n\nNárodní Dalby Söderskog (švédsky \"Dalby Söderskogs nationalpark\") je národní park ve Švédsku, rozkládající se na území okresu Lund v regionu Skåne, zhruba 30 km východně od města Lund.\n\nJe to nejjižněji položený národní park v zemi. Vznikl v roce 1918 s cílem ochrany listnatého lesa v rovinách Skåne. Území parku má rozlohu 36 ha. Na vápencovém a křídovém podloží se vyskytují např. tyto druhy: jasan (\"Fraxinus excelsior\"), jilm (\"Ulmus sp.\"), dub (\"Quercus sp.\") nebo ve Skandinávii dosti řídký buk (\"Fagus sylvatica\"). Kromě toho se zde lze setkat i s olší lepkavou (\"Alnus glutinosa\"), jírovcem maďalem (\"Aesculus hippocastanum\"), jabloní (\"Malus sylvestris\"), lípou (\"Tilia sp.\"), javorem (\"Acer sp.\") a vrbou (\"Salix\"). Nejkrásnější pohled skýtá park na jaře, kdy zde kvetou hajní byliny: sasanka, blatouch, křivatec, dymnivka, orsej jarní.\n\nNárodní park Dalby Söderskog je snadno dostupný pro turisty. Na jeho území je vyznačeno několik turistických stezek.\n\nZhruba polovina rozlohy parku je obehnána valem o výšce 1 m, který vypovídá o existenci pravěkého hradiště na tomto místě.\n\n"}
{"id": "610223", "url": "https://cs.wikipedia.org/wiki?curid=610223", "title": "Mike Bossy", "text": "Mike Bossy\n\nMike Bossy (* 22. ledna 1957 Montreal, Kanada) je bývalý kanadský hokejista. Je řazen k nejlepším útočníkům historie NHL. Jeho kariéra byla zkrácena zdravotními problémy, proto jej v historických tabulkách produktivity nenajdeme na nejvrchnějších příčkách, průměrem 0,762 gólu na zápas je však nejlepším hráčem v historii NHL. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nOd 15 let nastupoval v juniorské lize (QMJHL) za Laval National. Ve čtyřech sezónách vstřelil výborných 309 gólů, přesto však skauty NHL příliš nezaujal a byl v roce 1977 vybrán v draftu až jako 15. v pořadí týmem New York Islanders. Tam také odehrál celou svou kariéru v NHL. Hned v první sezóně se stal stabilním hráčem Ostrovanů, překonal padesátigólovou hranici a s 53 góly vytvořil nováčkovský rekord. Rovněž v každé z osmi následujících sezón vstřelil více než 50 gólů. V ročníku 1980/81 zaznamenal dokonce 50 gólů v prvních 50 utkáních sezóny. Na dálku tehdy soupeřil s Charlie Simmerem z Los Angeles Kings. Simmer tehdy přes vstřelený hattrick v padesátém utkání zaostal za touto metou o jeden bod, Bossy se díky dvěma brankám v posledních pěti minutách padesátého utkání sezóny stal po Maurici Richardovi teprve druhým hráčem historie, kterému se tento kousek podařil. V dalším ročníku NHL překonal ziskem 147 kanadských bodů rekord mezi pravými křídly. Tou dobou se však stále větší pozornost věnovala Waynu Gretzkymu, který ve stejné sezóně zaznamenal absolutní rekordy 212 bodů a 92 gólů a získal Hart Memorial Trophy pro nejužitečnějšího hráče i Art Ross Trophy pro nejproduktivnějšího hráče. Tyto dvě individuální ceny Bossy nikdy nezískal. Spolu s Bryanem Trottierem a Clarkem Gilliesem vytvořili v Islanders slavný útok nazývaný Trio Grande. S dalšími hráči byli součástí mimořádně silného týmu, který v první polovině osmdesátých let vládl celé NHL. Bossy s New York Islanders získal čtyřikrát Stanley Cup - v letech 1979/80, 1980/81, 1981/82 a 1982/83 (další Stanley Cup tento tým ve své historii prozatím nepřidal). V roce 1984 se Islanders probojovali popáté v řadě do finále Stanley Cupu, byli však poraženi 1 ku 4 na zápasy Edmontonem. Bossy vyšel v této sérii střelecky naprázdno. V dalších letech tým postupně upadal, Bossy si přesto připsal i v následujících dvou sezónách výborné individuální statistiky. Stále více jej však trápila zraněná zády, kvůli kterým po sezóně 1986/87 ve věku třiceti let ukončil aktivní kariéru. Byl oceňován nejen za svou produktivitu a schopnost skóroval z bizarních pozic, ale také za čistou hru, pro kterou byl třikrát oceněn Lady Byng Trophy. Byl také jedním z prvních hráčů, kteří vystoupili proti nadměrnému násilí na ledě.\n\n\n\n\n\nPo skončení aktivní kariéry pracoval jako televizní a rozhlasový sportovní komentátor, v roce 2006 se vrátil do New York Islanders, kde pracoval v oddělení pro kontakt se sponzory a fanoušky.\n\n\n"}
{"id": "610225", "url": "https://cs.wikipedia.org/wiki?curid=610225", "title": "Keith Miller", "text": "Keith Miller\n\nKeith Miller (nar. 1974 Ovid, Colorado) je americký operní zpěvák - basbaryton.\n\nStudoval na University of Colorado kde byl rovněž obráncem universitního týmu amerického fotbalu. Během olympijských her v Atlantě v roce 1996 byl jedním ze sportovců, kteří nesli olympijskou pochodeň. \n\nV polovině devadesátých let se po návštěvě muzikálu Fantom opery nadchl pro hudební divadlo. Poté co slyšel árii \"Nessun dorma\" z Pucciniho opery \"Turandot\" v podání Luciana Pavarottiho, rozhodl se pro operu.\n\nPo ukončení universitního studia byl pět let profesiíonálním hráčem amerického fotbalu v \"Arena Football League\". Současně si půjčoval CD s operními nahrávkami a zkoušel podle nich zpívat. Na sportovním turné se náhodou dozvěděl o konkurzu do operního souboru na \"Concordia College\" v Moorhead ve státě Minnesota, kde byl přijat.\n\nV roce 2002 poprvé vystoupil na veřejnosti a na podzim téhož roku začal studovat na Academy of Vocal Arts v Filadelfii. Studia ukončil v roce 2006 . Ve stejném roce debutoval v Metropolitní opeře v New Yorku, v Pucciniho opeře \"Madam Butterfly\". Dále zpívá na operních scénách v Seattlu, Washingtonu, Portlandu a dalších městech.\n\nDiváci na celém světě ho mohli vidět v přímých přenosech z Metropolitní opery \"MET in HD\" v rolích císařského komisaře v Pucciniho \"Madam Butterfly\", kapitána Zunigy v Bizetově \"Carmen\", nebo Kapitána v Čajkovského \"Evženu Oněginovi\".\n\n"}
{"id": "610229", "url": "https://cs.wikipedia.org/wiki?curid=610229", "title": "Stražisko (hrad)", "text": "Stražisko (hrad)\n\nStražisko (též Grünberk) je zaniklý hrad na kopci na západním okraji obce Stražisko v okrese Prostějov.\n\nNejstarší zprávu představuje přídomek purkrabího na Veveří Ctibora z Grunbergu. Poté získala hrad cholinská větev rozrodu Bludovců. V roce 1376 prodal panství Sulík z Konice bratrům Ješkovi Kropáčovi a Štěpánovi z Holštejna. O deset let později však hrad koupil Ctibor z Cimburka. Na konci husitských válek získal panství rod ze Švábenic. V roce 1599 byl hrad pustý. Vrchnost se přesunula do pohodlnější tvrze v Konici. Hrad byl postupně rozebírán vesničany a jeho konečná demolice proběhla roku 1728, kdy byl na jeho místě postaven kostel Andělů Strážných.\n\n"}
{"id": "610230", "url": "https://cs.wikipedia.org/wiki?curid=610230", "title": "Stefan Ustorf", "text": "Stefan Ustorf\n\nStefan Ustorf (* 3. ledna 1974 v Kaufbeurenu, Německo) je německý profesionální hokejista. Krátce hrál v NHL, většinu kariéry strávil v německé hokejové lize.\n\nS vrcholovým hokejem začínal v Kaufbeurenu, od roku 1991 hrál tři sezóny nejvyšší německé soutěže za místní ESV Kaufbeuren. Do NHL byl draftován v roce 1992 z 53. pozice týmem Washington Capitals. V sezóně 2005/06 se ve Washingtonu pokoušel prosadit, odehrál 48 utkání s bilancí 7 gólů a 10 asistencí. K několika utkáním nastoupil i v další sezóně, ovšem neprosadil se bodově a většinu ročníku odehrál za Portland Pirates v AHL. V dalších letech nastupoval v nižší zámořské lize IHL za Las Vegas Thunder, Detroit Vipers a Cincinnati Cyclones. Výjimkou byla sezóna 1997/98, kdy v týmu Berlin Capitals působil jako trenér jeho otec a ten jej přivedl zpět do Německa. Definitivně se do německé ligy vrátil v roce 2001. Nastupoval nejprve za Adler Mannheim, od sezóny 2004/2005 za Eisbären Berlin. S nimi v letech 2005, 2006,\n2008 a 2009 získal německý titul.\n\nByl dlouholetým reprezentantem i kapitánem národního týmu. Po mistrovství světa v roce 2006 se s reprezentací rozloučil, vrátil se ještě krátce na světový šampionát 2008, po něm reprezentační kariéru ukončil definitivně. Celkem odehrál za Německo 128 zápasů.\n\n"}
{"id": "610232", "url": "https://cs.wikipedia.org/wiki?curid=610232", "title": "Rašeliniště Mařeničky", "text": "Rašeliniště Mařeničky\n\nRašeliniště Mařeničky je přírodní památka, vyhlášená na katastru obce Mařenice v podhůří Lužických hor v roce 2004. Jedná se o mokřad s chráněnými rostlinami poblíž silnice z Mařenic do Kunratic u Cvikova v severovýchodní části Českolipska.\n\nV severní části okresu Česká Lípa na západní straně Jezevčího vrchu (kde je národní přírodní rezervace od roku 1967) je úžlabina, v níž je ložisko rašeliny o délce 500 a šíři 100-150 metrů.\n\nLokalita ve výšce 360 - 370 m. n.m. je na území obce Mařenice, její části Mařeničky. Do Mařeniček vede žlutě značená turistická trasa od Jezevčího vrchu a cyklotrasa 3055 z jihu od Kunratic u Cvikova. Železniční trať v blízkém okolí není. Jižní okraj chráněné oblasti je 100 metrů od žlutě značené trasy, poblíž hřbitova. V geomorfologickém členění je součástí okrsku Cvikovská pahorkatina. Z hlediska hydrologie je voda z rašeliniště odváděna vodotečí do nedaleko tekoucí říčky Svitávka (povodí Ploučnice, pstruhové pásmo). V roce 2000 byla díky \"Programu péče o krajinu\" uprostřed rašeliniště obnovena nákladem 45 150 Kč vodní tůň a provedena řada úprav okolí porostlého rákosím.\n\nV rašeliništi rostou např.: bříza pýřitá, bříza bělokorá, klikva bahenní, rosnatka okrouhlolistá, suchopýr pochvatý, bezkolenec modrý, ostřice, orobinec širokolistý.\n\nVyhlášení památky předcházelo několik inventarizačních průzkumů lokality (Sýkora 1987, Višňák 1999, Plánská 1999-2000). Byl zde zjištěn výskyt ptactva, slíďáků, vážek, velké množství druhů flóry, z nichž tři jsou zapsané v Červeném seznamu ohrožené květeny ČR a další jsou uváděny jako silně ohrožené.\n\nLokalita byla prohlášena za chráněné území 1. března 2004 na rozloze 5,83 ha podle zákona 114/1992 Sb. O ochraně přírody a krajiny. Stará se o ni Správa CHKO Lužické hory. Podle schváleného plánu se má území občas pokosit, jiné zásahy nejsou povolené.\n"}
{"id": "610234", "url": "https://cs.wikipedia.org/wiki?curid=610234", "title": "Kluby 2. české fotbalové ligy", "text": "Kluby 2. české fotbalové ligy\n\n2. fotbalovou ligu se hrálo od roku 1993 v České republice zatím 71 klubů (sezona 2013/2014).\nHistorická tabulka klubů od roku 1993 do roku 2018.\n"}
{"id": "610235", "url": "https://cs.wikipedia.org/wiki?curid=610235", "title": "Schönau an der Triesting", "text": "Schönau an der Triesting\n\nSchönau an der Triesting je obec v okrese Baden (Rakousko) v rakouské spolkové zemi Dolní Rakousy.\n\nSchönau an der Triesting leží v Industrieviertelu „(Průmyslové čtvrti)“ v Dolních Rakousích. Plocha území obce je 8,03 kilometrů čtverečních a 9,75 % plochy je zalesněno.\n\n\n(Od severu ve směru hodinových ručiček).\n\nVe starověku byla oblast součástí provincie Panonie. Místo ležící v Rakousku má dějiny stejně proměnlivé, jako jsou dějiny celého Rakouska.\n\n\n\n\n\n\n\n\n\n"}
{"id": "610243", "url": "https://cs.wikipedia.org/wiki?curid=610243", "title": "Hymna Korejského císařství", "text": "Hymna Korejského císařství\n\nHymna Korejského císařství se v korejštině jmenuje Aegukga (애국가, Vlastenecká píseň, Hymna); vzhledem k tomu, že identický název má i současná hymna Jižní Koreje a také hymna Severní Koreje, používá se pro rozlišení název Daehan Jeguk Aegukga (대한제국 애국가, Vlastenecká píseň Korejského císařství). \n\nHymna vznikla za císaře Gojonga v roce 1901, složil ji německý hudebník Franz Eckert, který byl v té době kapelníkem korejské vojenské hudby. Poprvé byla oficiálně provedena 9. září 1902 u příležitosti císařových narozenin. Hymna byla používána i v období japonské okupace Koreje v letech 1910–1945, došlo ale ke změnám v textu; původní text, napsaný po vzoru evropských hymen, básnická modlitba za svobodu a mír korejského národa, byl zakázán a nahrazen za chvalozpěv na japonského císaře a jeho moc. Původní text byl dlouhou dobu byl pokládán za ztracený, nalezen byl až shodou okolností v roce 2004.\n"}
{"id": "610246", "url": "https://cs.wikipedia.org/wiki?curid=610246", "title": "Národní park Stenshuvud", "text": "Národní park Stenshuvud\n\nNárodní park Stenshuvud (švédsky \"Stenshuvud nationalpark\") na území okresu Simrishamn v regionu Skåne je jeden z 28 národních parků ve Švédsku. \n\nPark o rozloze 390 hektarů vznikl v roce 1986 za účelem ochrany úseku pobřeží Baltského moře s výšinou \"Stenshuvud\", vypínající se do výše 97 metrů nad zátokou Hanöbukten. Park zahrnuje i listnaté lesy a vřesoviště pokrývající svahy kopce. Nejbližší osada je Kivik.\n\nKopec Stenshuvud představuje východní výběžek \"Linderödsåsenské hrásti\", která probíhá celým regionem Skåne a je tvořena především rulami.\n\nJak na Švédsko teplé mikroklima, tak rozmanitost stanovišť způsobily, že flóra parku je bohatá a různorodá. Přes nevelké rozměry parku se z něj uvádí na 600 druhů rostlin. Stromové patro tvoří především habry (\"Carpinus betulus\") a buky (\"Fagus sylvatica\"). Na jaře zde kvetou především sasanky hajní (\"Anemone nemorosa\") nebo sasanky pryskyřníkovité (\"Anemone ranunculoides\"). Typickým představitelem fauny je zde slavík tmavý (\"Luscinia luscinia\"). Maskotem parku je plšík lískový, jinak ve Skandinávii velmi řídký, podobně jako žluva hajní, rosnička zelená a skokan štíhlý.\n\nObrys kopce (jeho název ve švédštině znamená \"kamenná hlava\") je charakteristickým útvarem na horizontu a po staletí byl orientačním bodem pro námořníky plavící se po okolních vodách. Za jasných dnů z něj lze dohlédnout na jih na dánský ostrov Bornholm. K Stenshuvudu se váží staré legendy, které ho označovaly za místo pobytu obrů a trollů.\n\nNa území parku byly nalezeny archeologické doklady starého osídlení; na vrcholu kopce byly zjištěny stopy opevněného hradiště z 5.-6. století n. l.\n\nHlavní vchod do parku, k němuž je možno dojet autem, se nachází poblíž osady Södra Mellby. U vchodu do parku je informační centrum \"Stenshuvuds Naturum\" s přírodopisnou a archeologickou expozicí. Další vchod se nachází na severním okraji areálu. Parkem prochází několik turistických stezek vedoucích i na vrchol kopce. \n\nPark je otevřen každodenně a vstup do něj je bezplatný.\n\n"}
{"id": "610252", "url": "https://cs.wikipedia.org/wiki?curid=610252", "title": "Donžon (komiks)", "text": "Donžon (komiks)\n\nDonžon (francouzsky: \"Donjon\") je série satirických fantasy komiksových knih, vytvořených autory Joannem Sfarem a Lewisem Trondheimem, s příspěvky mnoha dalších autorů. Původně byla série vydána ve Francii firmou Delcourt jako série grafických alb, anglické překlady prvních několika příběhů byly vydány firmou NBM Publishing, poprvé v černobílé periodické verzi a po té několik barevných grafických novel.\n\nSérie je parodií obecných mečových a magických konvencí a specificky RPG hry Dungeons & Dragons. Všechny charaktery jsou antromorfní zvířata nebo podivné stvoření. \"Donžon\" je v knihách provozovna, kam hrdinové při hledání dobrodružství chodí umřít. Časová osa je v sérii popisována jako fáze dne. Epocha, nebo také část série ve které je popisován vznik Donžonu je nazvána Úsvit. Část série \"Obludy z Donžonu\" popisuje příběhy nevýznamných postav Donžonu. Epocha Zenit popisuje rozkvět Donžonu. Přehlídka Donžonu je v časové linii mezi první a druhou knihou epochy Zenit (popisuje dobrodružství kačera Herberta a draka Marvina). Epocha Soumrak popisuje konec Donžonu. Součástí je i Donžon bonus.\n\nVe francouzštině nazváno Potron-Minet a v angličtině nazváno The Early Years, nebo také Dawn. Tato série je nakreslena Christophem Blainem. Popisuje události před vznikem Donžonu.\n\nFrancouzsky Donjon Zénith a anglicky Zenith popisuje zlatý věk světa Terra Amata. Knihy 1 až 4 jsou kresleny Trondheimem. \nFrancouzsky Donjon Parade a anglicky Dungeon Parade. Je mezi epizodami 1 a 2 v sérii Zenit a zobrazuje některé příhody Marvina a Herberta.\n\nV temnější sérii se kačer Herbert stane temným mužem Donžonu, známý jako Velký chán (The Great Khan). Starý a slepý drak Marvin se spojí s Marvinem Rudým, králičím válečníkem.\n\nTato série obsahuje vedlejší postavy z celého příběhu. Příběhy jsou zasazeny kdykoliv v čase a příležitostně v nich vystupují hlavní postavy.\n\nKnihy ze série Zenit začínají číslem 1, zatímco Úsvit začíná číslem - 99 a Crepuscule číslem 101, což znamená, že se autoři zamýšlejí vytvořit neuvěřitelné množství knih, i když k březnu 2008 bylo vyrobeno jen 15 knih v této hlavní kontinuitě, další dvě byly vydány v roce 2008, a dalších 17 knih v Přehlídce Donžonu.\n\nTrondheim původně říkal v rozhovorech, že autoři \"nejsou šílení\" a nechtějí vydat 300 knih, vyplněním prázdných mezer chybějících čísel. V pozdějších rozhovorech však uvedl že změnil názor a podporuje myšlenku dlouho trvajících a komplexních sérií 300 knih, na kterých může spolupracovat několik autorů. \n\nTřetí sub - série zvaná Donžon Bonus existuje v odlišných edicích (černá a bílá nebo zmenšený cestovní verze).\n"}
{"id": "610254", "url": "https://cs.wikipedia.org/wiki?curid=610254", "title": "Briedupis (rozcestník)", "text": "Briedupis (rozcestník)\n\nBriedupis může být:\n"}
{"id": "610271", "url": "https://cs.wikipedia.org/wiki?curid=610271", "title": "Blombos", "text": "Blombos\n\nBlombos je vápencová jeskyně na útesu jižního pobřeží Jihoafrické republiky v distriktu Eden v provincii Západní Kapsko. Je známá svými 75 000 let starými archeologickými nálezy okru s vyrytým abstraktním uměním a korálky vytvořených z ulit mořského šneka \"Nassarius\". Nalezeny byly též 80 000 let staré nástroje vyrobené z kostí. Nalezeny byly stopy lastur po sbírání mlžů a pravděpodobného rybaření před 140 000 lety.\n\n"}
{"id": "610278", "url": "https://cs.wikipedia.org/wiki?curid=610278", "title": "Parosphromenus quindecim", "text": "Parosphromenus quindecim\n\nParosphromenus quindecim je drobná sladkovodní paprskoploutvá ryba z čeledi guramovití (Osphromenidae). Pochází z černých vod ze západního Bornea, z indonéské provincie Západní Kalimantan.\n\n Parosphomenus quindecim na stránkách IGL\n"}
{"id": "610280", "url": "https://cs.wikipedia.org/wiki?curid=610280", "title": "Průtah (doprava)", "text": "Průtah (doprava)\n\nPrůtah je dopravní stavba procházející centrem města, na kterou často navazuje spousta dílčích staveb (zálivy zastávek, infrastrukturní sítě, dopravní opatření).\n\nPrůtah může být ve formě silnice I.třídy nebo rychlostní silnice. Toto řešení je většinou použito když okolní podmínky v terénu neumožňují výstavbu obchvatu nebo když se silnice s postupem let a intenzity dopravy rozšiřuje a přizpůsobuje požadavkům motoristů.\n"}
{"id": "610283", "url": "https://cs.wikipedia.org/wiki?curid=610283", "title": "Avrillé", "text": "Avrillé\n\n"}
{"id": "610285", "url": "https://cs.wikipedia.org/wiki?curid=610285", "title": "Hematoencefalická bariéra", "text": "Hematoencefalická bariéra\n\nHematoencefalická bariéra je označení pro bariéru, která odděluje vnitřní prostředí mozku obratlovců od cévního systému v těle a umožňuje jen omezený transport látek mezi mozkovou tkání a krví. Je to možné díky tomu, že buňky cévního endotelu jsou opatřeny výrazně vyvinutými těsnými spoji, jež zamezují vzniku pórů mezi buňkami. Roli hraje do jisté míry i bazální lamina a dále také výběžky astrocytů, které se napojují na vnější stěny krevních vlásečnic a zřejmě vylučují jisté regulační signální proteiny.\n\nPřes hematoencefalickou bariéru mohou volně přecházet látky rozpustné v tucích a samozřejmě i plyny (jako je kyslík a oxid uhličitý). Všechny ionty a látky rozpustné ve vodě (jako je glukóza) se však musí aktivně transportovat přes buněčné membrány za spotřeby energie. Díky tomu může být výměna látek mezi krví a mozkovým tkáňovým mokem regulována.\n\nHemoencefalická bariéra v některých oblastech mozku zcela chybí – naopak, v těchto místech se mohou vyskytovat fenestrované kapiláry (s množstvím otvorů v jejich stěnách). Patří k nim epifýza a hypofýza, které vylučují hormony přímo do krve, a některé struktury přiléhající k mozkovým komorám (tzv. cirkumventrikulární struktury, např. area postrema či subfornikální orgán).\n"}
{"id": "610291", "url": "https://cs.wikipedia.org/wiki?curid=610291", "title": "Jack-o'-lantern", "text": "Jack-o'-lantern\n\nJack-o'-lantern je svítilna používaná o svátku Halloween, dnes typicky vyřezaná z dýně a zevnitř osvětlená svíčkou. Původně byla lucerna (angl. „lantern“) vyřezávána z tuřínu, brambor nebo červené řepy a se svítícími uhlíky nebo svíčkou uvnitř. Tyto lucerny představovaly duše zemřelých milovaných bytostí a bývaly umístěny v oknech nebo na verandách, aby vítaly pozůstalé. Také sloužily jako ochrana proti zlým skřítkům.\n\nDo USA tradici přinesli irští přistěhovalci v 19. století. V Americe tuříny nebyly vždy dostupné, proto se místo nich používaly dýně. Dýně jack-o'-lantern od té doby patří k Halloweenu a dnes je jeho typickým symbolem.\n\nO původu jack-o'-lantern je mnoho tradic a legend. Jedna z oblíbených je o irském darmošlapovi Jackovi, dobře známém pro své opilecké podlosti. Jack byl na Halloween opilý tak, že jeho duše začala pomalu opouštět jeho tělo. Ďábel spatřil svou příležitost a přišel si pro něj okamžitě na zem. Jack byl zoufalý, chtěl se vyhnout svému osudu, prosil ďábla, aby mu povolil ještě poslední drink. Ďábel souhlasil, ale řekl Jackovi, ať si zaplatí své pití sám, protože on peníze nemá. Ale Jack tvrdil, že peníze nemá. Zeptal se proto ďábla, jestli by se na těch 6 pencí nepřeměnil, Jack by zaplatil a ďábel by se pak přeměnil zpátky. Po zvážení se ďábel rozhodl, že Jackovo přání je rozumné, a změnil se na šest pencí. Jack okamžitě popadl minci a dal ji do své peněženky. Ďábel byl uvězněn, začal prosit a pak hrozit. Nakonec se dohodli, že Jack ďábla pustí, když slíbí, že mu dá ještě rok volnosti. Tak se i stalo. Netrvalo dlouho a Jack se vrátil do starých kolejí a opět podlehl alkoholu.\n\nDalší svátek Všech svatých se ďábel objevil a přišel si opět pro Jackovu duši. Jack přemýšlel jak znovu podvést ďábla a uchránit svou duši. Navrhl ďáblovi, že si může vzít jedno z lahodných jablek visících na blízké jabloni. Ďábel ale na jablka nedosáhl, proto mu Jack nabídl, aby mu vlezl na ramena a pro jablko se natáhl. Jakmile byl ďábel na stromě, vytáhl Jack z kapsy nůž a vyřezal do kmene kříž. Ďábel proto nemohl slézt ze stromu. Rozzuřený a zoufalý nabídl Jackovi dalších deset let, když ho pustí ze stromu. Ale Jack trval na tom, že už si ďábel pro něj nesmí nikdy znovu přijít a on tak bude svobodný. Ďábel nakonec rozzuřeně souhlasil. Jackův život se poté opět vrátil do starých kolejí, ale před dalším Halloweenem Jackovo tělo alkoholu podlehlo a Jack zemřel. Od brány nebes byl pro podlost v životě odvrácen, ale i ďábel ho odmítl od brány pekelné, protože mu přislíbil, že už pro něj nikdy více nepřijde a ať se vrátí odkud přišel. Na pomoc dostal Jack od ďábla žhavou hroudu uhlí, která jej měla provázet jeho cestou. Jack ji vložil do vydlabané řepy a od té doby mu svítila na jeho věčném putování. Lidé proto dávají jack-o'-lanterns na okna a římsy, protože věří, že Jack vezme světlo a ochrání je před kýmkoli.\n\n"}
{"id": "610293", "url": "https://cs.wikipedia.org/wiki?curid=610293", "title": "Disclaimer", "text": "Disclaimer\n\nDisclaimer (vyloučení odpovědnosti, zřeknutí se odpovědnosti) je obecně jakékoli právně závazné prohlášení, jehož cílem je určit nebo vymezit rozsah práv a povinností vůči ostatním subjektům. Disclaimer se obvykle vztahuje na situace, které zahrnují určitou míru nejistoty nebo rizika. Často má formu upozornění určeného široké veřejnosti (nebo nějaké jiné skupině osob), aby se předešlo nepřiměřenému riziku poškození nebo zranění.\n"}
{"id": "610294", "url": "https://cs.wikipedia.org/wiki?curid=610294", "title": "Irská hrabství", "text": "Irská hrabství\n\nIrská hrabství (anglicky \"counties of Ireland\", irsky \"contaetha na hÉireann\") jsou základní jednotka dělení současného Irska. V minulosti se Irsko tradične dělilo na 5, později 4 provincie: Connacht, Leinster, Munster a Ulster (pátá provincie Meath byla už ve středověku začleněna do Leinsteru). Později byl v Irsku zaveden systém 26 hrabství, která však vesměs respektují původní rozdělení na provincie. Ačkoliv již provincie nejsou územně správními útvary, jména provincií se běžně užívají jako zeměpisná označení.\n\nV roce 1922 v souvislosti s vytvořením nezávislého Irského svobodného státu odděleno 6 severních hrabství (2/3 staré provincie Ulster) obývaných protestanskou většinou, takže současné Irsko tvoří pouze 26 z původních 32 hrabství.\n\nSeznam hrabství rozdělených podle příslušnosti k provincii. V závorkách jsou uvedena hlavní města hrabství.\n\n\n\n\n\nPřed rozdělením Irska patřily k provincii Ulster také hrabství Antrim, Armagh, Down, Fermanagh, Londonderry \"(Derry)\" a Tyrone. Ty dnes dohromady tvoří Severní Irsko.\n\n"}
{"id": "610295", "url": "https://cs.wikipedia.org/wiki?curid=610295", "title": "Silniční obchvat", "text": "Silniční obchvat\n\nSilniční obchvat je pozemní komunikace odvádějící dopravu mimo hustě obydlené části měst.\n\nBuduje se většinou při nedostatečné kapacitě průtahu. S narůstající intenzitou dopravy již není možné směřovat veškerý provoz přes historická centra měst. Vybudování obchvatu města snižuje intenzitu dopravy, množství emisí a nebezpečí dopravních nehod. Obchvaty se staví kolem krajových částí města s ohledem na rozvojové plochy. Obchvaty jsou budovány jako silnice I. a II. třídy nebo rychlostní komunikace\n\n"}
{"id": "610298", "url": "https://cs.wikipedia.org/wiki?curid=610298", "title": "Cyklostezka Ohře", "text": "Cyklostezka Ohře\n\nCyklostezka Ohře je páteřní cyklostezkou Karlovarského a Ústeckého kraje. Na území Karlovarského kraje je stavba kompletní v úseku Cheb – Karlovy Vary, další úseky směrem k Ústeckému kraji nejsou prozatím dokončeny. Původně byla trasa značena pod číslem 204, v roce 2010 došlo k přečíslování, od kdy je cyklostezka Ohře značena číslem 6.\n\nČást cyklostezky vedená Německem by měla měřit 57 kilometrů. Německá strana má již na tento úsek zpracovanou studii proveditelnosti. Trasa by dále měla být vedena městem Schirnding přes státní hranici s Českou republikou až k hrázi přehrady Skalka. Stavba cyklostezky v Bavorsku měla být financouvána z přehraničního projektu Zážitek v přírodě - Cyklostezka Ohře, který nebyl ale kvůli nákladnosti na německé straně schválen.\n\nCyklostezka v kraji protíná čtyři regiony – Chebsko, Sokolovsko, Karlovarsko a Ostrovsko. Délka trasy na území Karlovarského kraje činí 102 kilometrů, velká část trasy je vedena po asfaltu a po úsecích bez automobilové dopravy (popřípadě s nízkou intenzitou automobilové dopravy). Trasa je bez výrazného převýšení. Charakter cyklostezky se mění za Karlovými Vary, kde prozatím není cyklostezka dořešena a trasa je vedena po silnicích a místních komunikacích.\n\nVybudováním úseku z Chebu do Chocovic se stala cyklostezka v úseku z Chebu do Karlových Varů kompletní. K úpravám cyklostezky mezi těmito městy došlo v roce 2015, kdy byla vybudována asfaltová cyklostezka ze Svatošských skal do Tašovic. Nově vybudovaný úsek přiblížil cyklostezku k řece a zajistil vyšší bezpečnost tím, že se vyhnul přejezdu přes frekventovanou silnici z Karlových Varů do Plzně. Vyšší bezpečnost zajistil také úsek budovaný na území Karlových Varů od podzimu roku 2017 (úsek Doubský most – Dvorský most) do května 2018. Do konce její výstavby museli cyklisté absolvovat jízdu po frekventované silnici tvořící výpadovku na Plzeň. Stavbu výrazně zpožďoval výkup pozemku na trase od pražské společnosti PHL, který byl nakonec městem vykoupen za 4,8 milionu korun. Na podzim roku 2019 by měla být zahájena výstavba úseku z Všeborovic (Dalovice) do Šemnice. Téměř pětikilometrový úsek bude mít kombinovaný povrch a hotov by měla být do jara roku 2021.\n\nV letech 2018 a 2019 započala stavba několika úseků, které zlepší kvalitu trasy na již vybudované cyklostezce. Na úseku vedoucím od hranice s Německem do Chebu je budováno mimoúrovňové křížení v doposud nepřehledné křižovatce s místní komunikací. Během prací bude také vyasfaltován chybějící úsek od nového mimoúrovňového křížení až do Hájů. Započata byla také například stavba alternativní trasy cyklostezky v Karlových Varech vedoucí po pravém břehu řeky Ohře od Meandru Ohře kolem Plynárenské lávky až k Chebskému mostu. Na cyklostezce bude mimo jiné vybudována u Svatošských skal nová lávka, která doplní dosud ne příliš vhodný visutý most, který bude nadále určen pouze pro turisty.\n\nCyklostezka začíná svou trasu na hraničním přechodu ve Slapanech, odkud vede po bývalé železniční trati do Chebu, kde se již cyklostezka napojuje na řeku Ohři. V rámci přeshraničního projektu Zážitek v přírodě - Cyklostezka Ohře měla být cyklostezka přeložena na trasu Pomezí nad Ohří - Cheb (sídliště Skalka) tak, aby vedla skutečně podél řeky Ohře. Projektová žádost ale nebyla z důvodu vysoké finanční náročnosti na německé straně schválena.\n\nDokončen není také celý úsek z Karlových Varů na hranici s Ústeckým krajem. Karlovarský kraj nechal již pro účely stavby vypracovat projektovou dokumentaci, která se má stát podkladem pro územní a stavební rozhodnutí. Cyklostezka by měla vést Všeborovicemi, Šemnicí, Kyselkou, Vojkovicemi, Jakubovem, Stráží nad Ohří a Bočí. Celková délka této trasy by měla být 33,5 kilometrů. Technicky nejnáročnějším úsekem bude úsek mezi Šemnicí a Kyselkou. Dodatečných úprav by se mohly dočkat také úseky vedoucí Loktem podél budovy nádraží, kde by mohli být cyklisté odevedeni ze silnice. Podle optimistických odhadů by mohla být kompletní cyklostezka v Karlovarském kraji vybudována do roku 2030.\n\nV Ústeckém kraji patří cyklostezka Ohře mezi jednu ze čtyř páteřních cyklotras. Délka cyklotrasy a cyklostezky na území Ústeckého kraje by v budoucnosti měla činit přibližně 137 kilometrů. V Ústeckém kraji se, na rozdíl od části vedené Karlovarským krajem, počítá převážně s využitím pouze přírodního povrchu. Asfaltový povrch by měl být vybudován pouze v okolí sídel, kde by mohli využít asfaltový povrch in-line bruslaři.\n\nCyklostezka je hotova prozatím pouze v úseku Klášterec nad Ohří - Kadaň a v městech Žatec a Louny. Zbytek trasy je veden prozatím po účelových pozemních komunikacích a silnicích s nízkými intenzitami provozu. Kompletní vybudování cyklostezky Ohře na území Ústeckého kraje bude poměrně dlouhodobou záležitostí.\n"}
{"id": "610299", "url": "https://cs.wikipedia.org/wiki?curid=610299", "title": "Upír (subkultura)", "text": "Upír (subkultura)\n\nUpíří subkultura je subkultura, jejíž členové si volí životní styl tak, aby odpovídal zobrazení upírů v klasické a populární kultuře.\n\nNěkteří členové této subkultury o sobě tvrdí, že pro své přežití potřebují aspoň občasně konzumovat krev nebo životní energii jiných. Krvesajci (') se živí krví svých dárců., zatímco psychičtí upíři (') sají pouze „životní energii“ dárců.\n\nOsoby, které se s touto subkulturou identifikují, se často sdružují do tzv. covenů, které operují převážně na území USA. Takovými skupinami jsou například House Kheperu nebo Lost Haven.\n\n\n"}
{"id": "610301", "url": "https://cs.wikipedia.org/wiki?curid=610301", "title": "Krisztián Grecsó", "text": "Krisztián Grecsó\n\nKrisztián Grecsó [] (* 18. května 1976 Szegvár) je maďarský spisovatel a novinář. V letech 2001–2006 pracoval jako redaktor časopisu \"Bárka\", od roku 2007 byl šéfredaktorem \"Nők Lapja\" (\"List žen\"). Pravidelně přispívá do týdeníku \"Élet és Irodalom\" (Život a literatura), k jehož kmenové redakci už devátým rokem patří. Je také viceprezidentem Společnosti beletristů.\n\nVe své tvorbě se věnuje zejména zobrazení života na maďarském venkově, k němuž zpravidla přistupuje s absurdním humorem a ironií. I kvůli tomu se jeho prozaická prvotina, sbírka povídek \"Pletykaanyu\" (Drbmáma, 2001), dočkala poměrně kontroverzního přijetí. Sousedé, kteří zjevně posloužily coby předlohy některých postav, se ve zobrazené knize rozpoznali a autora a nakladatelství zažalovali pro urážku na cti.\n\nV češtině vyšly zatím dva jeho romány, \"Buď vítán\" (2008) a \"Taneční škola\" (2011), obě v edici NEEWIT nakladatelství Kniha Zlín.\n\n\n\n\n"}
{"id": "610305", "url": "https://cs.wikipedia.org/wiki?curid=610305", "title": "Cyklostezka Rolava", "text": "Cyklostezka Rolava\n\nCyklostezka Rolava je stezka kopírující tok řeky Rolavy. Cyklotrasa v tomto směru je značená číslem 2009. \n\nStezka navazuje na krajskou páteřní cyklostezku Ohře.Začíná u plynárenské lávky, podchází průtah silnice I/6. A proplétá se zástavbou Rybář až k areálu Rolava. Zde stezka pokračuje mezi sídlištěm a řekou,až k přemostění lávkou,která převádí stezku na druhý břeh.V Mlýnské ulici je převedena přes silniční most,kde chybí značení a je zde značně nepřehledná zatáčka.Pokračuje údolím kolem řeky, podchází železniční most tratě 140 a samostatný úsek končí u nádraží Stará Role.\nOd nádraží chybí úsek pro bezpečný přejezd na stezku v Rolavské ul. V rámci rekonstrukce ul.Závodu Míru by měl být dokončen a zvýšit bezpečnost cyklistů.Stezka vede klidnou ulicí Rolavská až na konec zástavby,kde končí asfaltový povrch a přechází na štěrkový. Trasa pokračuje jako naučná stezka až k ČOV Nová Role.\n\nDalší úseky cyklostezky jsou v plánu na Nejdek.Přípravu komplikuje velké převýšení a složitý terén.\n\n"}
{"id": "610306", "url": "https://cs.wikipedia.org/wiki?curid=610306", "title": "Rudolf I. z Vermandois", "text": "Rudolf I. z Vermandois\n\nRudolf I. z Vermandois ( \"Raoul le Vaillant \" nebo \"Raul le Borgne\", 1094 – 13. října 1152) byl hrabě z Amiens, Vermandois a Valois, francouzský senešal a regent království z dynastie Kapetovců. Během svého života byl jedním z nejvlivnějších velmožů na královském dvoře, svým manželským životem si přivodil vyobcování z náruče církve svaté.\n\nRudolf byl synem Huga z Vermandois (bratra francouzského krále Filipa I.) a Adély, dcery a dědičky hraběte Herberta z Vermandois. Po otcově smrti ve Svaté zemi roku 1101 převzal hraběcí titul, ale skutečné vlády se dočkal až roku 1117. Roku 1128 přišel při obléhání hradu Livry o oko a jeho královský bratranec Ludvík VI. utrpěl zranění na noze. Těžce zraněného Rudolfa jmenoval po Štěpánovi z Garlande francouzským senešalem. Úřadu se však fakticky ujal až o tři roky později, v roce 1131.\n\nOkolo roku 1138 byl Rudolf krátce v opozici vůči mladému Ludvíkovi VII. a podporoval královnu vdovu Adélu Savojskou. O rok později došlo mezi hrabětem a králem k usmíření.\nŽivot si opět zkomplikoval roku 1142 zapuzením své ženy Eleonory kvůli Petronile, sestře královny Eleonory. Příbuzenství, tak potřebné pro rozluku s první manželkou, mu odsvědčili tři vysoce postavení biskupové.\n\nZapuzená žena byla sestrou, ne neteří hraběte ze Champagne a na její stranu se postavil i Bernard z Clairvaux. Následoval koncil v Lagny, který potvrdil platnost Rudolfova prvního manželství, suspendoval tři provinilé biskupy a nad jeho hrabstvím vyhlásil interdikt. Král Ludvík vojensky podpořil svého senešala a pak se celý život trápil výčitkami nad tisíci ubožáky, kteří uhořeli v kostele ve Vitry. Roku 1143 strany uzavřely ve Vitry mír. Exkomunikovaný Rudolf zůstal s Petronilou.\n\nRoku 1146 král přijal kříž a o rok později jmenoval švagra Rudolfa společně s opatem Sugerem a remešským arcibiskupem Samsonem regenty království. V době královy nepřítomnosti se Rudolfovi podařilo vyřešit nepříjemnou záležitost se svou první ženou. Roku 1148 v Remeši došlo k konsistoři, které se zúčastnila i zapuzená choť s příbuzenstvem.\n\nEleonora z Blois však pravila, že zpět muže, \"jehož duše jí byla uloupena\", již nechce a manželství bylo rozvedeno za podmínky, že bude opuštěné ženě vráceno věno. Tehdy vyšlo najevo, že k vrácení věna již došlo a hrabě Theobald již odškodnění za sestřinu pohanu dostal. Přítomní muži církve byli pohoršeni a předpověděli hraběti Rudolfovi \"za dlouhodobé zostuzování církve\" chmurný konec.\nBernardova předpověď se vyplnila. Petronila časně zemřela. Hrabě Rudolf se roku 1152 znovu oženil a již krátce po svatbě onemocněl. Lékař senešalovi zakázal milostné obcování, vášnivý muž jej však neposlechl a za tři dny zemřel. Byl pohřben v opatství Saint-Arnoul v Crépy-en-Valois. Syn Rudolf onemocněl malomocenstvím, dcery byly výhodně provdány, ale zemřely bezdětné.\n\n"}
{"id": "610314", "url": "https://cs.wikipedia.org/wiki?curid=610314", "title": "OKsystem", "text": "OKsystem\n\nOKsystem je softwarová společnost, řešitel, dodavatel a systémový integrátor rozsáhlých informačních systémů ve veřejné správě i podnikové sféře, zejména aplikací v oblasti zaměstnanosti a řízení lidských zdrojů, s využitím čipových karet, portálů, informačních kiosků, poskytovatel outsourcingu správy informačních systémů, zpracování mezd, implementace datových skladů a business intelligence, autorizovaného školení a testování IT specialistů.\n\nSoftwarová společnost OKsystem zahájila svoji činnost ve čtyřech lidech v pronajatých místnostech v listopadu 1990. V prvním polistopadovém roce vznikla celá řada podnikatelských subjektů. Většina z nich však po čase zanikla, nebo změnila majitele, název, předmět podnikání a podobně. OKsystem si celých dvacet let (1990-2010) zachoval název (pouze se v roce 2005 rozdělil na nový OKsystem a firmu OKBC vlastnící sídlo firmy), má prakticky stejné vrcholové vedení i hlavní zaměření na vývoj programového vybavení a poskytování souvisejících služeb.\n\nSpoluzakladatelé i po 20 letech pracují ve vedení společnosti. Roční obrat se postupně zvyšoval, naprosto klíčové přitom byly zakázky pro MPSV, ačkoli se firma snažila i nadále prosadit i v soukromé sféře například s účetním softwarem, čipovými kartami, školeními a podobně. S růstem obratu rostl přiměřeně také pracovní kolektiv, který v roce 2010 čítal více než 250 zaměstnanců. Společníkům pomáhají s řízením odborní ředitelé a další vedoucí pracovníci – projektoví manažeři, vedoucí analytici a programátoři.\n\nFirma se z pronajatých prostor přestěhovala do nové moderní vlastní budovy blízko metra Pankrác. Později budova přešla na spřízněnou firmu OKBC a firma nechala dostavět nové křídlo budovy.\n\nV roce 2011 ministerstvo práce a sociálních věcí pod vedením ministra Jaromíra Drábka začalo v šibeničním termínu několika měsíců nahrazovat některé aplikace od OKsystemu programy dodané firmou Fujitsu, přičemž mezi subdodavateli figurovaly i firmy s vazbou přímo na ministra Drábka, jednu firmu vlastnil otec Kristýny Kočí. S nasazováním aplikací byly velké problémy, podle informatiků úřadů práce systém prakticky nefungoval. Ministr uvedl jako viníka OKsystem kvůli špatné migraci dat a označil jej za neseriózního dodavatele. OKsystem uvedl, že migrace, kterou původně MPSV ani nepožadovalo, proběhla v pořádku, a tvrzení ministra označilo za pomluvu. Firma se tak dostala do sporu se svým klíčovým zákazníkem. Celá kauza pokračovala i v roce 2012. OKsystem podal stížnost k antimonopolnímu úřadu, neboť celá zakázka byla přidělena na základě rámcové smlouvy na nákup licencí firmy Microsoft podepsané ještě tehdejším ministrem vnitra Ivanem Langerem. 1. října byl zatčen Drábkův první náměstek Vladimír Šiška a ředitel odboru informatiky Milan Hojer za podezření na nabídnutí stomilionového úplatku v podobě přidělení zakázky společnosti OKsystem, a to za podmínky stažení žaloby. Krátce na to Drábek slíbil, že do konce října podá demisi. Podle informací v médiích totiž oba úředníci nabízeli OKsystemu novou předraženou zakázku výměnou za stažení stížnosti.\n\n\n"}
{"id": "610317", "url": "https://cs.wikipedia.org/wiki?curid=610317", "title": "Genomika", "text": "Genomika\n\nGenomika je obor genetiky, který se zabývá studiem genomů organismů. Spadá sem především získávání sekvencí DNA organismů, genetické mapování a anotace genomů, tedy hledání genů a dalších funkčních elementů (snaha určit význam sekvence) a intergenomický výzkum, tedy snaha srovnávat genomy různých organismů za účelem lepšího porozumění procesu evoluce. V genomice jsou hojně využívány metody molekulární biologie a bioinformatiky.\n\nNěkdy se můžeme, díky snaze genomiku dále rozčlenit, setkat s pojmy označujícími určité podobory genomiky. Jsou to především:\n\nO genomice můžeme hovořit zhruba od 70. let 20. století, výraz \"genomika\" však použil zřejmě jako první až v roce 1986 Thomas Roderick. V roce 1976 byl nasekvenován první kompletní genom, šlo o RNA virus, bakteriofág MS2. V roce 1977 byl nasekvenován první genom tvořený DNA, bakteriofág Φ-X174. Dále byly postupně sekvenovány genomy složitějších organismů, se zaměřením na modelové organismy a nebezpečné patogeny způsobující nemoci. Od roku 2003 můžeme považovat za nasekvenovaný i lidský genom (stalo se tak v rámci Human Genome Project, sekvence posledního chromozomu však byla hotova až v roce 2006). Dnešní metody sekvenace jsou mnohonásobně rychlejší a levnější než původní, zároveň se ve větší míře analyzují takto získaná data. Velkým trendem poslední doby je potom osobní genomika – díky rozvoji technologií, klesající ceně a zvyšující se rychlosti sekvenace vznikají komerční subjekty nabízející sekvenaci genomu či jeho části komukoliv. Příslibem do budoucna je možnost poskytnout lékařům genom pacienta a tím i informace o jeho genetických predispozicích. Anotace lidského genomu však ještě zdaleka není dokončena a lékařství zatím není schopno tyto informace ve větší míře využít.\n\n"}
{"id": "610318", "url": "https://cs.wikipedia.org/wiki?curid=610318", "title": "Seznam členů Judas Priest", "text": "Seznam členů Judas Priest\n\nJudas Priest jsou anglická heavymetalová skupina z Birminghamu. Vznikla roku 1969 a původní sestavu tvořili Al Atkins, kytarista Ernest Chataway, basista Bruno Stapenhill a bubeník John Partridge. Po rozpadu roku 1970 se Atkins připojil ke členům skupiny Freight - kytarista K. K. Downing, basista Ian Hill a bubeník John Ellis. Skupina před tím, než vydala první album, několikrát změnila složení – Ellis byl nahrazenem Alanem Moorem v roce 1971, který byl později nahrazen Chrisem Campbellem na konci roku. John Hinch Campbella nahradil roku 1973 a dalším kytaristou Glennem Tiptonem v roce 1974 nahráli debutové album \"Rocka Rolla\".\n\n"}
{"id": "610321", "url": "https://cs.wikipedia.org/wiki?curid=610321", "title": "Thozamile Taki", "text": "Thozamile Taki\n\nThozamile Taki (* 1971), přezdívaný \"Třtinový vrah\", je jihoafrický sériový vrah obviněný ze zabití 13 žen ve věku 18-25 let. Takiho přítelkyně Hlengiwe Nene je obžalovaná ze olupování obětí. \n\nTaki byl zatčen v roce 2007. Své oběti měl znásilnit a uškrtit nebo ubít na plantážích s cukrovou třtinou nebo čajových plantážích u měst Umzinto a Port St. Johns. Části těla některých z jeho obětí měl Taki prodávat místním léčitelům nebo sangomám (léčitelům domorodých kmenů). \n\nBěhem vyšetřování byl Taki poslán do věznice Westville. Dne 21. února 2010 se Taki spolu s osmi dalšími vězni pokusil o útěk. Spadl však ze střechy čtvrtého patra buněk, vážně se zranil, zatímco jeho komplici úspěšně unikli. Vyšetřování bylo přerušeno až do jeho uzdravení. \n\nDne 2. března 2010 požádal Taki (nyní na invalidním vozíku) soud, aby jeho přítelkyně byla propuštěna na kauci. Soudce zatím proces odročil, vyšetřování Takiho zločinů stále probíhá.\n\nBěhem vyšetřování se Taki nechal slyšet, že bude spolupracovat, jen když mu budou strážní nosit speciální jídlo: džusy, čerstvé ovoce a kuřata z řetězce rychlého občerstvení KFC.\n"}
{"id": "610333", "url": "https://cs.wikipedia.org/wiki?curid=610333", "title": "Nsango malamu", "text": "Nsango malamu\n\nNsango malamu (v jazyce lingala „dobrá zpráva“, evangelium) je česko-africká vokální skupina založená v Praze, hrající africkou duchovní hudbu i tradiční folklorní písně z Konga a Angoly. Tvoří ji členové z těchto zemí a z Česka. \n\nPísně skupiny jsou v jazycích lingala, v konžštině a ve svahilštině.\n\nČlenové skupiny hlavně zpívají, v některých písních se doprovázejí na djembe a perkuse. Na koncertech je složení skupiny proměnlivé.\n\n\nA další členové.\n\n\n"}
{"id": "610335", "url": "https://cs.wikipedia.org/wiki?curid=610335", "title": "Schönau (zámek)", "text": "Schönau (zámek)\n\nZámek Schönau leží v obci Schönau an der Triesting v Industrieviertelu („Průmyslové čtvrti“) v okrese Baden v rakouské spolkové zemi Dolní Rakousy.\n\nZámek byl původně pevností postavenou v 11. století na ochranu bavorských přistěhovalců. Při druhém tureckém obléhání v roce 1683 vodní hrad obyvatelstvo ochránil. Z původní stavby však již nic nestojí. Mohly by ještě z té doby pocházet pouze zbytky vnějších zdí. Na původním místě byl v roce 1796 postaven dnešní zámek. Stavebníkem zámku byl baron Peter von Braun (1758-1819), který byl v té době jedním z bohatých mužů Rakouska. V zámku bylo jako první v Rakousku zavedeno plynové osvětlení. Kolem zámku byl zřízen \"pohádkový park\" kolem \"Chrámu noci\".\n\nV průběhu let se vystřídalo několik vlastníků. Majitelem byl také Johann z Lichtenštejna (1760-1836) nebo velkovévoda Otto Habsburský (1912–2011), jakož i Alžběta Marie Rakouská (1883-1963), zvaná \"rudá acivévodkyně\".\n\nV průběhu druhé světové války byl zámek užíván německým wehrmachtem a po válce byl pod správou Sovětů USIA. Zámek až do roku 1953 užívaný Rudou armádou přešel do vlastnictví Alexandrine baronky Happack roz. hraběnky Demblin.\n\nV roce 1961 pronajali Happackové usedlost \"Holanďanu W. C. Holwerffovi\". Tito přenechali zámek v letech 1965-1973 do užívání spolkovému úřadu pro \"vystěhovalce\" pro sovětské Židy před vystěhováním do Izraele. Před tím byli v zajetí v Marcheggu pod péčí \"Jewish Agency\", kde prošlo na 70 000 emigrantů.\n\nAž po přesídlení do Vídeňského Nového Města byli v letech 1978 až 1992 umístěni příslušníci zvláštních jednotek, dnes Einsatzkommando Cobra, v usedlosti umístěni.\n\nPark je dnes chráněným přírodním prvkem a je stejně jako celý zámek v držení společnosti \"Zámek Schönau\".\n\nNa zámku je v části historický lovecký dům a restaurované apartmány k pronájmu hostům. K tomu je možné zhlédnout v rámci řízené prohlídky \"Chrám noci\".\n\n\n\n"}
{"id": "610337", "url": "https://cs.wikipedia.org/wiki?curid=610337", "title": "Baron (rozcestník)", "text": "Baron (rozcestník)\n\nBaron může být:\n\n\n"}
{"id": "610347", "url": "https://cs.wikipedia.org/wiki?curid=610347", "title": "Emanuel Max", "text": "Emanuel Max\n\nEmanuel Max (19. října 1810 Janov u Sloupu v Čechách – 22. února 1901 Praha) byl česko-německý sochař, především autor monumentálních soch, pomníků a portrétů. Byl mladším bratrem sochaře Josefa Maxe.\n\nNarodil se roku 1810 (podle Ottova slovníku chybně 1807) v sudetoněmecké kamenické a řezbářské rodině, jeho bratr Josef Max (1804–1855) byl také sochař, Vyučil se v otcově dílně kresbě a řezbářství, otec si však nepřál, aby synové pokračovali v tehdy nevýnosném řemesle. Přesto studoval na pražské akademii malbu u prof. Josefa Berglera a Františka Waldherra. Protože pražská akademie tehdy neměla sochařské oddělení, studoval zároveň sochařství na Akademii ve Vídni u profesorů Schallera a Kässmanna.\n\nDne 1. února 1848 se v Praze oženil s dcerou uměleckého malíře Františka Liebicha, Marií Luisou (1. února 1828 – 10. září 1891). Z jejich manželství se narodilo 5 dcer, z nich Maria (1849-??, provdaná Lenková) a Ludovika (1853-??, provdaná za Kvida z Ehlerů). Jako projev uznání rakouské vlády byl Emanuel Max jako rytíř Řádu Františka Josefa (1858) a Řádu železné koruny III.třídy (15. října1875) povýšen do rytířského stavu s predikátem „von Wachstein“ majestátem daným ve Vídni 23. ledna 1876.\n\nV letech 1839–1849 byl na dlouhém studijním pobytu v Římě, kde si prohloubil znalosti jak antického sochařství a soudobých mistrů nazarénů, z nichž nejvíce se mu líbili Antonio Canova a Bertel Thorvaldsen. Z technických dovedností se zdokonalil v tesání kararského mramoru. Po návratu do Prahy se oženil a otevřel si sochařskou dílnu, kde zaměstnával řadu pomocníků, zejména kameníky a štukatéra.\nPatřil k nejvýznamnějším českým sochařům druhé třetiny 19. století v českých zemích. Jeho klasicistní smysl pro monumentalitu, romantický výtvarný názor a způsob práce dobře odpovídaly dobovému vkusu, takže měl dost objednávek.\n\nPrvní významnou zakázkou byl \"Sv. Vojtěch modlící se za déšť\", který vytvořil již za studií roku 1836, a dostal za to stipendium Klárovy nadace v Římě. Dále Max vytesal českého lva korunovaného císařskou korunou (přetesána na českou až roku 1993).\n\nDále vytvořil sochu umučené sv. Ludmily z bílého mramoru pro kapli sv. Ludmily v katedrálu sv. Víta, její bronzový odlitek je ve sbírkách Národní galerie. Z mnoha portrétů patří k významným busty J. Krombholze, W. A. Mozarta, A. Klára. Pro Křivoklát navrhl pomník Karla Egona II. z Fürstenbergu, odlitý ve fürstenberské slévárně ze železné litiny. Další pomník - sochu generála Karla Schwarzenberga, který vedl vojsko k vítězství nad Napoleonem v bitvě u Lipska, navrhl pro Krásný Dvůr. Socha archanděla Rafaela (datovaná 1840) z kaple Klárova ústavu slepců v Praze na Klárově byla po zrušení ústavu přenesena do Národní galerie. Pro zámek v Sychrově navrhl a vytesal dvě sochy: hugenota Jindřicha II. Rohana a zakladatele řádu johanitů Godefroy z Bouillonu.\nMezi sochami Karlově mostě se nachází jeho \"Pieta\" (naproti krucifixu, 1859), sochy Panny Marie a sv. Jana Evangelisty po stranách krucifixu (1861), sv. Josef (1854), sv. Kryštof nesoucí Ježíška (1857) a sv. František Serafinský (1855). Jeho sochy stojí v mnoha pražských kostelích.\n\nNejvýznamnější dílo - pomník maršála Radeckého modeloval podle kresby prof. Christiana Rubena spolu s bratrem Josefem v letech 1851 až 1855, a sám jej upravoval ještě po bratrově smrti do února roku 1858. V listopadu 1858 byl pomník odhalen na Malostranském náměstí, v roce 1919 byl přesunut do Lapidária Národního muzea. Emanuel Max byl autorem sochy Radeckého, jeho bratr vytvořil sochy vojáků, nesoucích maršála na štítu.\n\n\n\n"}
{"id": "610348", "url": "https://cs.wikipedia.org/wiki?curid=610348", "title": "Intenzita dopravy", "text": "Intenzita dopravy\n\nIntenzita dopravy je množství dopravních prostředků, které projede určitým úsekem za danou jednotku času. V rámci celostátního sčítání dopravy se zjišťuje počet vozidel, která projedou daným kontrolním bodem za hodinu, z čehož se vypočítává celodenní průměr.\n\n\n"}
{"id": "610355", "url": "https://cs.wikipedia.org/wiki?curid=610355", "title": "Seznam chráněných území v okrese Litoměřice", "text": "Seznam chráněných území v okrese Litoměřice\n\nToto je seznam chráněných území v okrese Litoměřice aktuální k roku 2015, ve kterém jsou uvedena chráněná území v oblasti okresu Litoměřice.\n\n"}
{"id": "610359", "url": "https://cs.wikipedia.org/wiki?curid=610359", "title": "T Tauri", "text": "T Tauri\n\nT Tauri (zkráceně: T Tau) je proměnná hvězda v souhvězdí Býka. Je prototypem proměnných hvězd typu T Tauri.\n\nHvězda T Tauri byla objevena v roce 1852 Johnem Russellem Hindem. Z pohledu ze Země se nachází mezi hvězdami hvězdokupy Hyády, nedaleko hvězdy ε Tauri, ve skutečnosti je ve vzdálenosti 580 světelných let daleko za hvězdokupou. „T“ ve jménu hvězdokupy znamená dle pro pravidel pojmenování proměnných hvězd, že T Tauri je třetí proměnnou hvězdou, která byla objevena v souhvězdí Býka. Zdánlivá hvězdná velikost hvězdy se pohybuje mezi 9,3 a 13,5 mag.\n\nJako všechny hvězdy typu T-Tauri je T Tauri stará jen několik milionů let. Má spojitost s reflexní Hindovou proměnnou mlhovinou NGC 1554-1555, jejíž hvězdná velikost se též mění.\n\nEin untypischer Prototyp článek v časopise Sterne und Weltraum\n"}
{"id": "610370", "url": "https://cs.wikipedia.org/wiki?curid=610370", "title": "Centrální registr dlužníků", "text": "Centrální registr dlužníků\n\nCentrální registr dlužníků České republiky, obvykle označovaný jen jako Centrální registr dlužníků či CERD, je projekt soukromého informačního systému, který v roce 2005 spustil Jiří Jehlička a ovládá jej prostřednictvím své firmy registrované v USA a jejích spekulativně užívaných českých dceřiných společností. Projekt je obviňován ze systematického využívání klamavých praktik, žádné významnější finanční instituce s ním nespolupracují a jím za poplatek vydaná potvrzení o bezdlužnosti nejsou finančními institucemi uznávána.\n\nV říjnu 2010 ve vlně mediálního zájmu o zmizení Anny Janatkové spustil CERD anonymní web na podporu zavedení tzv. Registru pedofilů a zveřejnil svůj záměr provozovat jej podobným způsobem ze zahraničí.\n\nRegistr podle svého úvodního prohlášení zprostředkovává za poplatek registrovaným uživatelům zobrazení údajů vedených v různých registrech státní správy, bankovních registrech, databázích soukromých subjektů, a sdílení údajů zadaných do projektu samotnými věřiteli. Podle Aktuálně.cz však žádný větší poskytovatel úvěrů s projektem nespolupracuje. Projekt využívá zdání oficiality a serióznosti a systematicky zneužívá i názvy internetových domén budící dojem, že patří seriózním institucím. Státní instituce se od něj distancují, žádné významnější finanční instituce s ním nespolupracují, jím za poplatek vydaná potvrzení o bezdlužnosti nejsou uznávána a projekt je kritizován pro nekalé obchodní praktiky, zejména klamání spotřebitelů. Jiří Jehlička úzce spolupracuje se společnostmi zabývajícími se službami oddlužování za pomoci bílého koně a i sám takové služby nabízí. Podle Asociace věřitelů České republiky je CERD ČR především způsobem, jak Jiří Jehlička vylákává na základě nereálných slibů registrační poplatky od nových uživatelů systému, a také tak získává tipy na klienty oddlužovacích služeb, které zprostředkovává.\n\nV červnu 2010 CERD oznámil, že od 1. července hodlá vytvořit seznam osob se třemi a více neuhrazenými pohledávkami a v případě podezření z podvodu dát podnět Policii České republiky. Úřad pro ochranu osobních údajů oznámil, že se systémem zabývá, což znamená, že jej považuje za problematický.\n\nPodle dostupných informací projekt ovládá Jiří Jehlička prostřednictvím firem\nregistrovaných v zahraničí - smlouvy s uživateli CERD ČR podepisuje za americkou společnost, která není registrována v České republice a nemá oprávnění v České republice podnikat, zatímco česká s. r. o. je formálně pouze technickým provozovatelem serveru.\n\nPůvodně byla provozovatelem projektu společnost CorpInvest a. s., v jejímž představenstvu podle Obchodního rejstříku byli Jiří Jehlička (nar. 1977), Ing. Jiří Jehlička (nar. 1947) a JUDr. František Diviš (nar. 1949), členy dozorčí rady byli Milan Jehlička (nar. 1951, Mgr. Anděla Jehličková (nar. 1951) a Ing. Petr Třešňák (nar. 1965). Koncem roku 2007 všichni ze společnosti vystoupili a až 16. června 2009 Městský soud v Praze stanovil společnosti, která neměla žádný statutární orgán a v místě udaného sídla se nevyskytovala, likvidátora.\n\nDruhým provozovatelem byla po roce 2007 po dobu jednoho a půl roku CERD ČR spol. s r. o. (IČ 47117982 - není totožná s pozdější společností téhož názvu) Tato společnost byla 9. února 2009 převedena na Michala Endlera (nar. 1972), který se specializuje na činnost typu „bílého koně“, t. j. byl jednatelem v množství obchodních společností, jejich původní funkcionáři se ze společností vytratili. Téměř ve všech těchto zadlužených firmách mají podíl společnosti BATESVILLE s. r. o. a SASABE s. r. o., které jsou obě vlastněny oregonskou společností DB ASSET MANAGEMENT LLC San Diego, Quimby Street 3129, 921 06 Spojené státy americké. Stejná oregonská adresa je uváděna jako místo kanceláře i na smlouvách společnosti CERD SYSTEM LLC. s českými uživateli CERD. Převod obchodního podílu do CERD ČR spol. s r. o. podepsal za oregonskou firmu CERD SYSTEM LLC. Jiří Jehlička a za nového vlastníka, českou firmu BFE spol. s r. o., která se na adrese www.oddluzeni.org zabývá oddlužovacími službami bílých koní, Michal Endler.\n\nOd 1. června 2007 do 9. února 2009 byla jediným vlastníkem CERD ČR spol. s r. o. americká firma CERD LLC, Westover Annex, West 79th Street 4808, Spojené státy americké. Prodej zprostředkovala společnost TERRINVEST, s. r. o. (jednatel Tomáš Pelikán), která se zabývá nákupem a prodejem společností založených v ČR nebo v daňových rájích.\n\nCERD LLC koupila v červnu 2007 firmu CERD INKASO s.r.o., jejímž dosavadním jednatelem byl Michal Endler. Jednateli CERD LLC byli Jiří Jehlička mladší, Ing. Jiří Jehlička starší a Petra Jehličková. Novým jednatelem CERD INKASO s. r. o. je Tomáš Teml, nar. 1946, ze Žandova. Vymahačská společnost CERD INKASO s. r. o. fakticky nepůsobí. Jiří Jehlička provozuje stránky https://web.archive.org/web/20161025164839/http://www.oddluzeni.biz/, na nichž nabízí služby bílých koní (prodej nebo převzetí předlužených firem), s kontaktem na advokátní kancelář Tschöpl & Partner, která působí i pro CERD INKASO s. r. o.\n\nDne 3. února 2009 koupila CERD LLC zastoupená Jiřím Jehličkou od firmy TERRINVEST s. r. o. hotovou firmu CENTAMIN s. r. o. (IČO 28493320), kterou přitom přejmenovala na CERD ČR s. r. o., t. j. dala jí název po předchozí firmě, která byla současně přejmenována na DigiNet ČR spol. s r. o., a jako jednatel byl nasazen Michal Endler. Prodávajícím byla firma TERRINVEST s. r. o. Jednatelem nově koupené společnosti byl ustanoven Rudolf Vitkovič, nar. 1951.\n\n17. listopadu 2010 upozornila iDnes.cz na údajné Jehličkovo tvrzení z jeho osobních webových stránek, že mu registry dlužníků a pedofilů nepatří, ale že „na základě osobní masáže jedinci ze státní správy“ své myšlenky předal pod správu mezinárodního uskupení se sídlem v USA, vlastněného americkými rezidenty.\n\nS provozovatelem CERD nespolupracuje ani jeden z téměř padesáti větších poskytovatelů úvěrů, například bank. Skutečné zdroje svých záznamů CERD odmítá zveřejnit s odkazem na obchodní tajemství. CERD klamně deklaruje řadu zdrojů informací, z nichž některé v souladu se zákonem dostávat ani nemůže. \nBanky a větší splátkové či leasingové společnosti výpis o bezdlužnosti vydaný CERD neuznávají. Finanční společnosti upozornily na mnoho případů, kdy dlužník registrovaný v některém z oficiálních registrů obdržel z CERD potvrzení o bezdlužnosti. Systém není zabezpečen proti vkládání smyšlených informací o dluzích údajnými věřiteli. Podle Aktuálně.cz na podzim 2009 před CERD varovaly významné společnosti a v létě 2010 chystaly další prohlášení.\n\nProvozovatelům je vytýkáno, že uvádějí své uživatele v omyl tím, že název a provedení registru působí oficiálním dojmem a zájemcům je za poplatek (200 až 300 Kč) nabízeno tzv. potvrzení o bezdlužnosti, které však nemá žádnou oficiální platnost. Jako předplatné údajně bezplatné služby sledování vlastních závazků se platí 2000 Kč. Právník Martin Dvořák se podle Aktuálně.cz domnívá, že možnost záměny registru průměrným spotřebitelem za skutečné registry by mohla stačit k naplnění skutkové podstaty klamání spotřebitele, Aktuálně.cz spekulují i o možném naplnění skutkové podstaty trestného činu podvodu. Poškození však podle Aktálně.cz nemají zájem provozovatele CERD žalovat, protože většinou mají dost problémů s vlastními dluhy.\n\nCERD se prohlašuje za součást globálního informačního systému a uvádí mapu světa se zakreslením údajných národních poboček, uvedené odkazy na údajný globální registr (www.cerd.com a www.cerd.eu) jsou však nefunkční a odborníci (např. Zuzana Pečená, ředitelka Bankovního registru klientských informací - projektu, který reálně české banky využívají) považují tuto informaci za nepravdivou. Smyšlené jsou zřejmě i zmiňované společnosti CENTRAL REGISTER OF DEBTORS INC. a CERD SYSTEM LLC. Banking information technology.\n\nProjekt CERD používal nejen adresy http://www.cerd.cz/, http://www.dluznik.cz/ a http://www.veritel.cz/, https://web.archive.org/web/20131027065357/http://www.centralniregistrdluzniku.cz/, http://www.registerofdebtors.com, ale zabral a klamavě zneužíval i například internetové adresy http://www.ministerstvofinanci.cz/ a https://web.archive.org/web/20101113025948/http://www.financni-urady.cz/. Ministerstvo financí České republiky se svým prohlášením z 8. března 2006 od projektu ostře distancovalo, uvedlo, že důsledky činnosti CorpInvest a. s. „právně vyhodnocuje“, a vyzvalo veřejnost k ohlášení případných dalších podobných případů. Zneužil i adresy http://www.ministerstvozdravotnictvi.cz a http://www.ministerstvodopravy.cz. CERD LLC má pro projekt CERD SR zaregistrované i domény některých slovenských státních úřadů jako www.predsedavlady.sk či www.ministerstvohospodarstva.sk.\n\nCERD si zaregistroval zkratky BRKI a NRKI, které odpovídají názvům konkurenčních seriózních projektů využívaných bankami, a domény BRKI.cz a NRKI.cz přesměrovával na svůj vlastní projekt. Instituce provozující projekty se zneužitými názvy opomněly včas podat námitku u Úřadu průmyslového vlastnictví, výmazu ochranných známek dosáhly až v roce 2010, avšak internetové domény zneužívá CERD i nadále a textem na svém webu vzbuzuje mylný dojem, že má do těchto registrů přístup a využívá jejich data. V roce 2010 získal tento registr v anketě Křišťálová Lupa 7. místo v kategorii anticena.\n\nCERD byl inspirací pro vznik podobného soukromého registru s názvem Justiční pohledávkový registr ČR, který provozuje ostravská společnost Justitia Veritas. Ani s tímto projektem banky nespolupracují a jeho potvrzení o bezdlužnosti jsou rovněž prakticky bezcenná.\n\nKolem 25. října 2010, v návaznosti na medializovaný případ zmizení devítileté Anny Janatkové, CERD spustil anonymní webovou stránku https://web.archive.org/web/20181104055920/http://registrpedofilu.cz/, jejímž obsahem byla propagace tzv. veřejného registru pedofilů, který by obsahoval a zveřejňoval údaje o osobách odsouzených za sexuální delikty na dětech, podle pozdějšího Jehličkova prohlášení však i osoby jen obviněné nebo podezřelé z takových činů. Zdrojem informací měly být veřejné mediální zprávy, informace vložené do systému účastníky soudních řízení, rozsudky by administrátoři ověřovali na severu justice.cz nebo telefonickými dotazy u jednotlivých soudů. Při spuštění webový projekt obsahoval anketu, v níž návštěvníci stránky mohli s uvedením svých osobních údajů vyjádřit názor pro nebo proti zavedení tzv. registru pedofilů. Podle Jiřího Jehličky se této ankety do 30. října zúčastnilo přes 6 tisíc lidí, z nichž 95 % zavedení registru podpořilo. Spuštění registru obsahujícího jméno, příjmení, fotografii a adresu „pedofilů“ v minulosti odsouzených za zneužívání bylo avizováno na 17. listopadu a měl být provozován na zahraničním serveru, aby obešel české a evropské zákony na ochranu osobních údajů. Ještě před spuštěním však chtěli autoři vyzvat úřad vlády, aby stát zřídil vlastní registr. Ministr spravedlnosti Jiří Pospíšil přispěchal s prohlášením, že zřízení podobného státní registru se seznamem osob, které byly „odsouzeny za určitý typ trestné činnosti se sexuálním podtextem“, pro potřeby policejních orgánů podporuje a již delší dobu na něm ministerstvo pracuje, a že se předem nevyhýbá ani diskusi o zveřejňování nejzávažnějších případů deviantů.\n\nProti Jehličkovu projektu se vyslovovali sexuologové, právníci, Policie ČR, Úřad pro ochranu osobních údajů. Policie, podle Jehličkova sdělení, prohlásila, že bude stíhat kohokoli v Česku, kdo se na projektu bude podílet. V České televizi se 16. listopadu 2010 v pozdní večer uskutečnil s Jehličkovou účastí diskusní pořad, kde advokát Tomáš Sokol záměr označil za protizákonný a za „největší porušení Ústavy za dobu demokracie“. 17. listopadu 2010 iDnes.cz v souvislosti s chystaným registrem pedofilů s odkazem na článek Wikipedie poukázala na problematičnost registru CERD.\n\n18. listopadu 2010 vydal Jiří Jehlička jménem CERD tiskovou zprávu, že vzhledem k řadám „nepravdivých informací zasahujících do dobrého jména účastníků a podporovatelů projektu“ v souvislosti s chystaným registrem a k tomu, že „podporovatelé by se vystavili riziku účelových perzekucí“ bylo rozhodnuto o zastavení dalších aktivit.\n\n\n"}
{"id": "610371", "url": "https://cs.wikipedia.org/wiki?curid=610371", "title": "Schwarzenau (Dolní Rakousy)", "text": "Schwarzenau (Dolní Rakousy)\n\nSchwarzenau (zastarale česky \"Švarcenava\"), je městys v okrese Zwettl v rakouské spolkové zemi Dolní Rakousy.\n\nŠvarcenava leží ve Waldviertelu (\"Lesní čtvrti\") na toku Rakouské Dyje. Plocha území městysu je 28,12 kilometrů čtverečních a 19,69 % plochy je zalesněno.\n\n\nV dolnorakouské zemi ležící obec má stejně proměnlivé dějiny jako jsou dějiny celého Rakouska. Do moravských dějin vstoupili v poslední třetině 16. století a v 1. třetině 17. století páni Strejnové ze Švarcenavy, kteří zakoupili někdejší državy Krajířů z Krajku a Bítovských z Lichtenburka na jihozápadní Moravě (Bítov, Uherčice, Vratěnín, Vranov nad Dyjí, Nový Hrádek).\n\n\n\n\nNezemědělských pracovišť bylo v roce 2001 60, zemědělských a lesnických pracovišť bylo podle zjištění v roce 1999 95. Počet výdělečně činných obyvatel v místě bydliště bylo v roce 2001 680, tj. 43,87 %\n\n\n"}
{"id": "610373", "url": "https://cs.wikipedia.org/wiki?curid=610373", "title": "Rudolf II. z Vermandois", "text": "Rudolf II. z Vermandois\n\nRudolf II. z Vermandois (\"francouzsky\" \"Raoul le Jeune \" nebo \"Raul le Lépreux\", 1145 – 1163/17. června 1167/17. června 1176) byl hrabě z Amiens, Vermandois a Valois, syn královského senešala a z matčiny strany bratranec anglických králů.\n\nRudolf byl synem hraběte Rudolfa z Vermandois, kterému preláti \"za dlouhodobé zostuzování církve\" předpověděli chmurný konec. Hrabě svým sňatkem s Petronilou způsobil notný skandál, zažehl válku a přivodil si exkomunikaci. Zemřel roku 1152 a svou zemi i nezletilé potomstvo svěřil do rukou hraběte ze Soissons.\n\nHraběcí titul převzal po zemřelém otci Hugo, syn z prvního manželství. Ten roku 1160 titul předal mladšímu Rudolfovi a odešel do kláštera. Rudolf se téhož roku oženil s Markétou, dcerou flanderského hraběte Dětřicha. Pravděpodobně během roku 1263 se u mladíka objevily první příznaky lepry, sňatek pro Rudolfovo závažné onemocnění nebyl naplněn. Vzhledem k nemoci a neschopnosti zplodit potomky se měla stát dědičkou hrabství starší sestra Alžběta a její muž Filip. Není zcela jasné, zda a kdy se Rudolf vzdal hrabství. Zdá se, že titul hraběte oba muži po nějakou dobu sdíleli. \n\nRudolf z Vermandois byl pohřben v cisterciáckém opatství Longpont.\n\n"}
{"id": "610376", "url": "https://cs.wikipedia.org/wiki?curid=610376", "title": "Kostel svatého Prokopa (Dlouhá Třebová)", "text": "Kostel svatého Prokopa (Dlouhá Třebová)\n\nKostel sv. Prokopa v Dlouhé Třebové je římskokatolický kostel postavený v pseudogotickém (novogotickém) slohu. Tato sakrální stavba zasvěcená patronu obce sv. Prokopu byla postavena v letech 1905–1906. Přestože se jedná pouze o filiální kostel, je výraznou dominantou Dlouhé Třebové a patří k nejvýznamnějším stavbám obce.\n\nMyšlenka postavit si v obci svůj vlastní kostelík, se začala objevovat již na počátku 19. století. Objevovali se horlivci, kteří započali lámat základový kámen a dopravovali ho ke zdejší staré zvonici, která zde stávala od roku 1753. Tehdy však ke stavbě nedošlo, protože chyběly finanční prostředky a připravený kámen byl použit na jiné účely. Ani druhé lámání opukového kamene v roce 1830 nepřineslo výsledky. Svezený kámen do údolí ke škole, kde nynější kostel stojí, byl použit ke stavbě školního plotu.\n\nZaložení fondu pro výstavbu kostela\n\nPrvní větší peněžní dar na stavbu kostela věnoval v roce 1855 Antonín Kaplan, místní rodák, a to 30 zlatých ze svého otcovského podílu. Zmíněný dar dal podnět k založení fondu, do kterého přicházeli finance z různých stran. Finance se získávaly především ze sbírek, z darů, z výtěžků divadel, plesů, odvodem pokut, z odkazů při dědictví a dalších poplatků. Farní kronika však zaznamenává i velké částky: „Jeho Veličenstvo císař Ferdinand Dobrotivý daroval 500 zl.“ Nastřádané peníze byly také lidem půjčovány na stavbu jejich usedlostí. Větších úroků bylo však získáno při vložení našetřeného obnosu do spořitelen.\n\nKostel postavený grunty vzhůru\n\nV roce 1866 po uklidnění hospodářských poměrů po prusko-rakouské válce bylo již dary a sbírkami nashromážděno přes 3 000 zlatých a tak se roku 1868 přikročilo ke stavbě. Začalo se stavbou základů a byl také položen základní kámen. Našetřený kapitál byl však nedostačující, i když se udělalo mnoho práce zdarma. Do roku 1870 byly vystavěny jen základy, které trčely ze země až do roku 1905. Dlouhotřebovští obyvatelé snášeli tedy 35 let posměšků, že mají kostel postavený grunty vzhůru (vzhůru nohama). Nastalo opět období shromažďování financí.\n\nSpolek pro vystavění kostela\n\nAž doposud byla výstavba záležitostí obce, což přinášelo velkou zátěž pro starostu. Proto roku 1880 byl založen Spolek pro vystavění kostela v Dlouhé Třebové, který přebral starost o dokončení stavby. Pro zřízení Spolku se velmi angažoval učitel František Velínský, který se také stal prvním předsedou. Spolek získával i nadále finance. Velkým dárcem se v této době stal také Josef Kaplan, dlouhotřebovský rodák, který odešel do Spojených států.\n\nZadání projektu\n\nNa přelomu století získal spolek takový obnos peněz, že začali pomýšlet na vlastní stavbu chrámu. V roce 1901 došlo k zadání projektu a na základě konkursu byly vybrány plány kostela od architekta Františka Brázdy ze Zábřeha na Moravě. Jedním z důvodů výběru bylo také provedení plánů zdarma, které byly až na malé připomínky schváleny v Praze. V roce 1903 jmění spolku narostlo na 63 tisíc korun, z čehož 60 tisíc bylo použito na vlastní stavbu kostela. Na jaře roku 1905 se začalo se stavbou a ještě ten rok stála hrubá stavba. O rok později již byla budova dokončena a také zevnitř se kostel postupně zaplňoval.\n\nVysvěcení a kolaudace\n\nNový kostel byl slavnostně vysvěcen v neděli 8. prosince 1906 P. Františkem Michalitschkem, děkanem v Lanškrouně za asistence dalších kněží. Slavnostním vysvěcením bylo úspěšně dovršeno mnohaleté úsilí několika generací o vybudování chrámu Páně v Dlouhé Třebové. Práce na kostele bylo potřeba završit i z hlediska úředního, proto se roku 1907 uskutečnila kolaudace. Po dokoupení veškerého vybavení pro bohoslužby se uskutečnila v roce 1910 kolaudace celková.\n\nDlouhotřebovský kostel je jednolodní, orientovaný, v pseudogotickém stylu s osmibokou věží nad vchodem. Čelní vchod zajišťují troje dubová vrata na způsob baziliky. Nad hlavním vchodem je světlík a v 1. patře je osm gotických oken. Hlavní čelní okno je barevně proskleno a přestavuje sedmilistou růžici. Postranní věžičky jsou dvě a zastřešují boční schodiště. Pod věží, která je osmiboká s osmi okny vyplněnými dřevěnými žaluziemi, je ochoz. Voda z hlavní věže je rovněž odváděna osmi chrliči. Věž je krytá plechem, zakončená osmi sloupky a završená fiálou.\nBoční velká a zadní okna jsou mozaikovitě prosklená barevnými skly zasazenými do olova. Základy pro klenbu jsou tvořeny deseti ven vyčnívajícími opěrnými pilíři. Kromě nich jsou ještě pilíře vnitřní. Střešní krytina byla vyměněna v roce 1971, kdy byla také uskutečněna velká venkovní oprava celého kostela.\nNa severní boční straně přiléhá ke kostelu sakristie. Má dvojitá obyčejná okna a samostatné vstupní dveře.\nKruchta je vyvýšená a je tříčlenná. V její střední části jsou umístěny varhany, dále je tu místo pro pěvecký sbor a hudebníky. Postranní části kruchty slouží pro věřící.\nZvenčí byla podezdívka kostela zpevněna terasovou omítkou zhotovenou dodatečně v r. 1935. Kostel byl vícekrát opravován, tak jak vyžadovala oprava. Naposledy došlo ke generální opravě v r. 2002, kdy se kostel díky bílé omítce stal zářivou dominantou obce. Nová střecha, nátěr fasády, vytápění interiéru, sanační omítky, výmalba a elektroinstalace jsou jen nejvíce viditelnými zásahy ke zvelebení kostela, které byly provedeny z finančních prostředků od obce, věřících a mikroregionu Ústecko-Třebovsko.\n\nHlavní oltář a oba postranní oltáře jsou dřevěné s bohatou výzdobou gotických prvků. Na hlavním oltáři dominuje postava patrona a ochránce obce sv. Prokopa, opata sázavského, níže jsou sochy sv. Václava a sv. Ludmily. Postranní oltář (na evangelijní straně) nese sochu apoštola sv. Bartoloměje, na druhé straně je umístěn oltář, který je mariánský a je doplněn soškami Nejsvětějšího srdce Páně a sv. Terezie. Kazatelna je rovněž dřevěná polygonální, plasticky zdobená, se stříškou a po bocích jsou portréty čtyř evangelistů. Dřevěné oltáře, kazatelna a lavice jsou mistrovským dílem Josefa Bednáře, truhláře a řezbáře z Ústí nad Orlicí, zhotovené v r. 1906. Na těchto zařízeních spolupracovali také Josef Novák a Karel Divíšek, oba z Ústí nad Orlicí. Novější obětní stůl je rovněž dřevěný, pořízený v r. 1976.\nPo obvodu bočních stěn je umístěna křížová cesta znázorněná čtrnácti dřevěnými plastickými vyobrazeními. Lustr nad obětním stolem je od Ignáce Neškudly.\nBetlém představující narození Ježíška vytvořil lidový řezbář, malíř a dlouholetý kostelník František Stránský z Dlouhé Třebové. Varhany na kůru se skládají z hracího stolu, vzduchových trubic, měchů a píšťalového korpusu. Jsou dvoumanuálové a mají 14 registrů. Výrobcem byl v r. 1906 Antonín Mölzer z Kutné Hory. Byly několikrát laděny, opravovány a přemístěny směrem k zadní zdi k uvolnění místa pro zpěváky.\n\nNejstarším zvonem v Dlouhé Třebové je zvon Prokop, který je dokladem dávné svatoprokopské úcty v obci. Na jeho plášti je letopočet 1753. Původně měl stanoviště na dřevěné zvonici, která stávala na kopci nad vesnicí do roku 1908. Zvon Prokop je 45 cm vysoký a průměr spodní části je 60 cm. Zvon byl pořízen za rychtáře Karla Pirkla. O pořízení zvonu se zachovala následující pověst:\n\n\"„Když obec kupovala první zvon, scházel jí do celého obnosu stříbrný dvacetník. Nikde v celé obci ho nemohli sehnat, až došli k jednomu statku, kde bydlela zámožnější selka. Tu také poprosili o scházející peníz, který však neměla. Ale nabídla jim kvočnu s kuřaty, kterou od ní vděčně přijali a ve městě prodali. Teprve potom zvon zaplatili a přivezli.“\"\n\nZvon Prokop byl v 1. světové válce určen k rekvizici. Byl proto sundán z věže, ale v noci se ztratil. Byl totiž dobře uschován a zachráněn před likvidací místními obyvateli. Díky obětavosti obyvatel přečkal zvon všechny zlé doby a je tedy nejstarší technickou památkou obce Dlouhá Třebová.\nV roce dostavby kostela byly zakoupeny další 2 zvony, které se ale nevyhnuly přetavení za 1. světové války. Mezi válkami přibyly další 2 zvony. Prvním byl zvon jménem Josef, kterému se říkalo „umíráček“ a druhým byl velký zvon Marie. Oba však nesetrvaly na kostelní věži dlouho, opět byly zlikvidovány za 2. světové války.\n\nV současnosti je kostel pravidelně využíván k nedělním bohoslužbám, ke kterým se scházejí věřící nejen z Dlouhé Třebové ale i z okolních obcí. Každoročně se zde koná také adventní koncert a jednou za pár let i výstava betlémů, která je dokladem rozvinuté betlemářské tradice v tomto regionu.\n\n"}
{"id": "610379", "url": "https://cs.wikipedia.org/wiki?curid=610379", "title": "Dolní Hluboká", "text": "Dolní Hluboká\n\nDolní Hluboká () je malá vesnice. Je částí města Krásno v okrese Sokolov. Z větších sídel je však o dosti blíže k Bečovu nad Teplou. V roce 2011 zde trvale žilo 33 obyvatel.\n\nDolní Hluboká je také název katastrálního území o rozloze 5,24 km.\n\nPřesná doba vzniku není známa, jedná se o kolonizační osadu, nejspíše ze 13. století. První písemná zmínka je z roku 1308, kdy je uváděn jistý Ulman z Tiefenbachu.\nDolní Hluboká je pozůstatkem původně o dosti větší vesnice, která se však vylidnila po odsunu původního německého obyvatelstva a byla z části po roce 1950 demolována, kdy byla začleněna do nově vzniklého Vojenského výcvikového prostoru Prameny.\n\nPřevážná většina budov v obci byla postavena před rokem 1945. Dnes slouží většina z nich majitelům jako chalupy k rekreaci.\n\nV centru vsi se nachází nevyužívaná barokní kaple svatého Prokopa, postavená roku 1754, vysvěcená v roce 1755. Od roku 1958 je chráněna jako kulturní památka.. V devadesátých letech 20. století byla zrestaurována a byla na ní zcela obnovena střecha a okna. Interiér zůstal neobnoven.\n\nZa původního sudetského obyvatelstva se ve vsi nacházela funkční škola a hospoda.\n\n\nDolní Hluboká se nachází v údolí Dolského potoka (někdy též uváděn pod názvem potok Sádek), méně než 1 km od silnice č. 208. Silnička, která vede do Dolní Hluboké, je slepá a za vsí se mění v polní cestu, která kopíruje potok až k Nové Vsi.\n\nVýše po proudu Dolského potoka se nacházela osada Horní Hluboká (\"Obertiefenbach\"), která však po odsunu německého obyvatelstva zcela zanikla a dnes ji neznalý návštěvník nemůže v okolní přírodě rozeznat. Dále po proudu se v údolí potoka nachází zbořeniště dvou vodních mlýnů. Údolí nad Dolní Hlubokou je tedy zcela opuštěné.\n\nDolský potok je do značně míry součástí systému Dlouhé stoky, ve které má v podstatě funkci přepadu.\nV bezprostřední blízkosti Horní Hluboké se nachází pozůstatky moderního systému-kaskády dvou malých vodních elektráren, který byl zbudován a následně i rozkraden a opuštěn v 90. letech 20 století. I tyto elektrárny využívaly vodu z Dlouhé stoky.\n\nDolní Hluboká se nachází na území CHKO Slavkovský les.\n\nPřed rokem 1989 zde státní statek provozoval ovčín s několikasethlavým stádem ovcí. O chod ovčína se starala rodina pastevce. V osmdesátých letech bylo dokonce rozhodnuto o rozšíření chovu a byl postaven nový ovčín a jedna budova byla upravena na pěstírnu žampionů. Po roce 1989 však zemědělství v obci téměř zaniklo a jeho zbytky se nacházejí v žalostném stavu. Starý ovčín a pěstírna žampionů mají propadlou střechu a seník je rovněž na spadnutí.\n\n\n"}
{"id": "610381", "url": "https://cs.wikipedia.org/wiki?curid=610381", "title": "Burak Kaplan", "text": "Burak Kaplan\n\nBurak Kaplan (* 1. února 1990, Kolín nad Rýnem, Západní Německo) je turecký fotbalista, který je v současné době bez angažmá .\nV minulosti nastupoval např. za německý klub Bayer Leverkusen, posléze i za Beşiktaş Istanbul. Jeho pozicí na hřišti je záloha či křídlo.\n\nSvůj bundesligový debut za Leverkusen si odbyl 11. prosince 2009 v zápase na půdě Herthy Berlín, když v druhém poločase nahradil Daniela Schwaaba. V 89. minutě dal branku, ale Hertha ještě stačila srovnat na konečných 2:2. Prosadil se i v dalším zápase, ve kterém nastoupil, a to proti Hannoveru. Poté co v prvním poločase přihrál na branku Kießlingovi se ve druhém poločase sám prosadil a pomohl Bayeru k výhře 3:0.\n\n\n"}
{"id": "610384", "url": "https://cs.wikipedia.org/wiki?curid=610384", "title": "Alfons Ferdinand Šťastný", "text": "Alfons Ferdinand Šťastný\n\nAlfons Ferdinand Šťastný (19. dubna 1831 Štěkeň – 8. listopadu 1913 Padařov) byl český statkář, filosof a politik, propagátor ateismu a myšlenkový zakladatel agrárního hnutí v Čechách.\n\nPo nedokončených univerzitních studiích převzal v roce 1855 vedení rodinného statku v Padařově u Tábora. Veřejně na sebe upozornil v roce 1869, kdy demonstrativně vystoupil z katolické církve na protest proti rozhodnutí biskupa Jirsíka o přeložení místního kaplana. V 70. letech 19. století vydal několik publikací s velkým ohlasem, v nichž popíral základní principy křesťanství a kritizoval úzké propojení církve a státu. Založil proticírkevní spolek „Přátelé svobody svědomí“. Roku 1874 spoluzakládal mladočeskou stranu. Na její půdě i mimo ni usiloval o zlepšení poměrů rolnictva. Když získal dojem, že mladočeské vedení nemá o venkovskou problematiku dostatečný zájem, založil v 90. letech Českomoravskou stranu hospodářskou, za kterou byl dvakrát zvolen do českého sněmu. Vlastním nákladem vydával \"Selské noviny\". Snil o evropské unii a jednotném celosvětovém jazyku. Svými názory i osobními vlastnostmi řadu venkovanů odpuzoval, nestal se jednotící postavou a v praktické politice se nakonec prosadili jiní. Za první Československé republiky byl připomínán jako patriarcha a zakladatel českého agrarismu. Tomáš Garrigue Masaryk ho považoval za typického představitele svobodomyslnosti.\n\nJeho otec byl židovský obchodník se střižním zbožím Jakub Rosenauer, který se roku 1804 nechal s manželkou pokřtít a při té příležitosti přijal jméno Antonín Šťastný. Alfons navštěvoval obecnou školu v Praze, poté na Plzeňsku absolvoval ranhojičský kurs a dále studoval souběžně na gymnáziu a technické škole ve Vídni. V letech 1853–56 byl zapsán na pražské lékařské fakultě, ale roku 1855 zanechal studií a ujal se vedení rodinného statku v Padařově, kde hospodařil do konce života. V letech 1863 a 1864 se znovu zapsal na univerzitu, ale studium nedokončil ze zdravotních důvodů.\n\nV 70. letech 19. století se stal významným kritikem katolické církve a náboženství obecně. Jeho prvním projevem byl otevřený dopis budějovickému biskupovi J. V. Jirsíkovi z listopadu 1869, v němž oznámil své vystoupení z církve z důvodu (podle něj) nespravedlivého přeložení dosavadního jistebnického kaplana do jiné obce. Přidala se k němu i manželka a tři další rodiny. Dopis okamžitě vyvolal negativní ohlas; například redaktor jihočeského listu \"Budivoj\" se pozastavoval nad tím, že tak zásadní životní rozhodnutí učinil jen ze zlosti nad jednotlivou křivdou a ve snaze potrestat biskupa, nikoliv kvůli nesouhlasu s věroukou; podle něj tím projevil, na jak lehkou váhu bere náboženství.\n\nV průběhu 70. let vydal sedm brožur, v nichž vystupoval proti církevní autoritě. Nesouhlasil s dogmatem o papežské neomylnosti, které bylo v té době přijato; považoval to za projev extrémního centralismu, který na rozdíl od rakouského nebyl omezený žádnou ústavou a vzhledem k úzkému propojení církevní a státní moci se dotýkal všech Čechů, včetně nevěřících. Mnohem větší rozruch vyvolal spisem \"Ježíš a jeho poměr ku křesťanství\" (1873), v němž mimo jiné popíral božský původ Ježíše Krista. Rouhání v této knize si vysloužilo ostré kritické odsouzení z katolických i nekatolických kruhů a zesměšňování ze strany duchovních i v populárních časopisech. Obdobný ohlas měla i brožura \"O spasení po smrti\".\n\nRoku 1873 převzal od Josefa Baráka řízení časopisu \"Svoboda\", kde mu již dříve vyslovili podporu. Na jeho stránkách chtěl bojovat proti papežské neomylnosti, ale doktrína byla mezitím přijata a Šťastný se marného úsilí i redaktorského místa vzdal.\n\nNa jaře 1873 uspořádal biskup Jirsík v Jistebnici desetidenní „svatou misii“ na podporu katolické víry, zřejmě i v reakci na veřejná vystoupení „neznaboha z blízka“ (jak označovali Šťastného při kázáních okolní kněží). Naopak Šťastný v únoru následujícího roku založil proticírkevní spolek „Přátelé svobody svědomí“. Jeho stanovy nevyžadovaly ateismus a připouštěly členství katolíků a dalších křesťanů; nepovolovaly ale účast na církevním životě a veřejných náboženských obřadech, jako např. bohoslužbách a poutích. I pohřeb měl mít člen spolku občanský, bez účasti kněze.\n\nV roce 1880 byl vylosován za porotce u soudu v Táboře, odmítl ale jako ateista složit předepsanou přísahu na Boha a výkon funkce mu nebyl umožněn. Odvolací soud toto rozhodnutí potvrdil s argumentem, že občan, který nevěří v Boha, postrádá vlastnosti požadované zákonem pro porotce.\n\nAlfons Šťastný se věnoval politice nejprve na místní a regionální úrovni, odkud později přešel k celostátním tématům. Například v letech 1869–71 jako padařovský starosta bojoval s táborským okresním hejtmanem proti rozdělení obce na dva školní okrsky a proti pokutě, kterou navzdory nevyřešeným otázkám naúčtoval okres obci.\n\nRoku 1874 spoluzakládal mladočeskou stranu. V roce 1888 založil v Písku Zemský spolek politicko-hospodářských malostatkářů s cílem prosazovat zájmy rolnictva v mladočeské straně, čímž opět vyvolal kontroverze. Když o rok později vznikla \"Selská jednota pro království české\", stal se redaktorem jejího listu \"Selské noviny\" a v jejich vydávání pokračoval vlastním nákladem až do roku 1912. Zastával se v něm stavovských sociálních zájmů, ale i státních práv Českého království v rámci monarchie. Jeho novinářským stylem se inspiroval například Ignát Herrmann a pozdější šéfredaktor agrárního listu \"Venkov\", Josef Vraný.\n\nV září 1890 svolal rakouskou selskou konferenci – schůzku poslanců za venkovské obce Předlitavska. Společně přijali \"Program rolnictva Rakouska\", který měli v říšské radě prosazovat bez ohledu na politickou příslušnost.\n\nV 90. letech se jeho názory postupně dostávaly do rozporu s politikou mladočechů. V září 1891 založil Českomoravskou stranu hospodářskou. Otevřeně vystupoval proti mladočeským poslancům (podle vlastních slov je káral a napomínal, aby nepoškozovali stranu), čímž vyvolával spory a mladočeši se od něj při různých příležitostech distancovali. V roce 1895 a 1901 byl za svou stranu zvolen do českého sněmu.\n\nJeho politické ambice se neomezovaly na zájmy českých rolníků, ačkoliv k nim měl vždy nejblíže. Usiloval určitou dobu také o spojení svobodymyslných Čechů s podobně smýšlejícími Němci, toužil po vytvoření evropské unie s jednotným celním územím a parlamentem a podporoval rozšíření světového jazyka volapük. Prosazoval obnovení státních práv českého království a zastával se i zájmů živnostníků a dělníků. Vyslovil názor, že plat soudního úředníka musí být skvělý, má-li stát mít spravedlivé soudnictví.\n\nŠťastný byl ve své době výrazným myslitelem a politickým představitelem, s řadou příznivců i odpůrců. Formální vysokoškolské vzdělání nedokončil, k většině názorů se propracoval samostudiem a postupem času je měnil. Tomáš Garrigue Masaryk ho považoval za typického představitele svobodomyslnosti. Jeho myšlenky, zejména v náboženské oblasti, byly odvážné obsahem i formou a vyvolávaly senzaci. Ve veřejném životě byl ale spíš dogmatik než praktický politik. Osobními vlastnostmi odpuzoval část představitelů rolnictva a nebyl osobou, která by mohla sjednotit venkov. Agrární stranu, později proslulou v době první Československé republiky, založili ještě za jeho života jiní. Tato strana se ale k jeho odkazu v následujících letech hlásila. Např. roku 1931 mu odhalili poslanci František Staněk a Rudolf Beran pomník v rodné Štěkni. O čtyři roky později byla umístěna i pamětní deska na jeho dům v Padařově. Je považován za zakladatele či patriarchu českého agrarismu.\n\n\n"}
{"id": "610390", "url": "https://cs.wikipedia.org/wiki?curid=610390", "title": "D12 World", "text": "D12 World\n\nD12 World je 3. studiové album americké hip-hopové skupiny D12. Je k němu k dispozici i bonusové DVD obsahující vyrábění alba a necenzurované verze videí 40 Oz. a My Band. Z alba se udělalo 604 000 kopií, které se všechny prodaly. Hned první týden se toto hudební album objevilo i v americkém žebříčku The Billboard 200.\n\n"}
{"id": "610395", "url": "https://cs.wikipedia.org/wiki?curid=610395", "title": "Truck Trial", "text": "Truck Trial\n\nTruck Trial je automobilový sport, kdy vozidlo v často extrémním terénu zdolává přírodní nebo uměle vytvořené překážky. Nejčastěji se jedná o divoké průjezdy vodou, bahnem nebo zdolávání prudkých kopců. Jsou to fanoušky velmi oblíbené závody, které se konají přibližně 6krát do roka v různých lokalitách po celé České republice. V závodech ale nejde o rychlost, ale především o jezdecké umění.\n\nSoutěž probíhá v 7. kategoriích.\n\n\nPro soutěž musí být připraven dostatečný počet sekcí (ohrazených prostor s průjezdovými brankami), kde posádky zpravidla bojují proti přírodním či umělým překážkám, na samé hranici fyzikálních zákonů. Ještě před tím jsou však rozděleni do kategorií (S1, S2, S3, S4, S5, P1 a P2) podle počtu náprav a podle rozvoru a rozchodu vozidla. Soutěžit mohou pouze vozidla s minimální hmotností 2,5t. Průjezdy sekcemi (průjezd brankami, časový limit, změny směru jízdy atd.) jsou hodnoceny trestnými body. Posádka s jejich nejmenším počtem se stává vítězem.\n\nMezi časté dotazy také patří kolik trestných bodů dostane posádka za neprojetou branku či zlomenou brankovou tyč.\n\nKompletní pravidla hodnocení pomoci trestných bodů najdete na webových stránkách závodů (odstavec 2.4. Hodnocení).\n\nV překladu \"Truck\" – nákladní vozidlo a \"Trial\" – zkouška. Dohromady se vlastně jedná o zkušební průjezd nákladních vozidel extrémním terénem.\nJe poměrně nový automobilový sport. Na počátku byla lidská touha zdolat přírodní překážky jen pomocí vlastní řidičské strategie a dovednosti. Odtud vznikla nová sportovní soutěž, která se poprvé uskutečnila v druhé polovině minulého století, v Anglii.\n\nPřehled největších českých úspěchů v mistrovství Evropy\n\n\nV 90. letech 20. století se tento sport začal provozovat i v Česku. Zpočátku si posádky mohly měřit své dovednosti pouze v Evropském šampionátu – \"Europa Truck Trial\", ale s přibývajícím počtem nových posádek, mohlo v roce 1999 vzniknout také Mistrovství České republiky. Mezi úspěšné Truck Trial reprezentanty patří posádky B.Čápa, R.Korytáře, R.Drahokoupila, J.Špety, V.Malíkové či T.Pražáka.\n\n2020 – Milovice, Velký Luh u Chebu, VC Mohelnice, Kunštát na Moravě a Jihlava – Pístov.\n\n2019 – Milovice, Černuc u Velvar, VC Mohelnice, Stráž pod Ralskem, Kunštát na Moravě a Jihlava – Pístov.\n\n2018 – Milovice, Černuc u Velvar, VC Mohelnice, Stráž pod Ralskem, Kunštát na Moravě a Jihlava – Pístov.\n\n2017 – Milovice, VC Mohelnice, Stráž pod Ralskem, Kunštát na Moravě, Černuc u Velvar a Jihlava – Pístov.\n\n2016 – Milovice, Stráž pod Ralskem, Kunštát na Moravě, Jihlava – Pístov a Černuc u Velvar.\n\n2015 – Milovice, Jihlava – Pístov, Černuc u Velvar, Kunštát na Moravě a Jihlava – Pístov.\n\n2014 – Milovice, Kadaň, Černuc u Velvar, Kunštát na Moravě a Jihlava – Pístov.\n\n2013 – Milovice, Krásná Lípa, Černuc u Velvar, Kunštát na Moravě a Kladno.\n\n2012 – Milovice, Krásná Lípa, Kunštát na Moravě, Černuc u Velvar a Kladno.\n\n2011 – Milovice, Krásná Lípa, Kunštát na Moravě a Kladno.\n\n2010 – Milovice, Krásná Lípa, Ujkovice, Kunštát na Moravě a Hummer Centrum Praha.\n\n2009 – Milovice, Krásná Lípa, Ujkovice a Drnovice.\n\n1999 – Vyškov, Šluknov, Dobřany, Drnovice a Mohelnice.\n\n\nZávody Truck Trial mají mimo jiné vlastní internetovou televizi a štáb fotografů, kameramanů a moderátorů, kteří se mimo tvorby každročních DVD starají i o ozvučení závodiště a moderování přímo na závodech.\n\nZkratka 4T označuje název této mediální skupiny, tedy: Televizní Truck Trial Team\n\nHymnu Českého Truck Trialu nahrála skupina Husbery. Slyšet ji můžete na každých závodech Truck Trialu, ale také při dalších významných událostech jako každoroční vyhlášení vítězů.\n\n"}
{"id": "610399", "url": "https://cs.wikipedia.org/wiki?curid=610399", "title": "Okřešické louky", "text": "Okřešické louky\n\nOkřešické louky jsou chráněnou lokalitou, přírodní památkou ve východní části území města Česká Lípa, asi 1 km od připojené obce Okřešice, na katastru obce Žizníkov. Jak Okřešice, tak Žizníkov jsou obce připojené k České Lípě. Jedná se o louky s hojným výskytem mnoha druhů i chráněných rostlin.\n\nLouky jsou poblíž železniční tratě z České Lípy na Doksy (Trať 080), 3 km JV od hustěji zabydlených obytných částí České Lípy. Slatinné louky jsou na řadě míst u trojúhelníku tratí, chráněná louka je jen na ploše 2,46 ha, protáhlého tvaru o největší délce cca 600 metrů a široké 40 - 50 metrů. Na severu jsou ohraničené pastvinou, z ostatních stran smíšeným lesem, v němž jsou zastoupeny břízy, olše, osiky, lesní borovice i letní duby. Ochranné pásmo je stanovené vyhlašovatelem, tj. Libereckým krajem, na ploše dalších 7 ha. Chráněné louky se nachází ve výšce 258 – 267 m. n.m. Býval zde poblíž Okřešický rybník. K zamokření luk došlo zřejmě postavením náspu železniční trati.\n\nNa podmáčených loukách rostou ve velkém množství luční orchideje (prstnatec májový, prstnatec plamatý, vemeník dvoulistý, pětiprstka žežulník), kosatec sibiřský a další vzácné a chráněné druhy. Není zde bez souhlasu příslušného orgánu ochrany přírody provádět stavební práce, trhat květiny a odchytávat živočichy. Aby se zamezilo zarůstání náletovými dřevinami, je prováděno pravidelné sekání. Kvůli potřebné ochraně chráněných druhů hmyzu je sekáno šachovnicově, v pruzích.\n\nVyhlašovatelem PP, který zpracoval i potřebnou dokumentaci, byl na jaře roku 2008 Krajský úřad Libereckého kraje, odbor rozvoje venkova, zemědělství a životního prostředí. Stalo se tak 30. dubna 2008 v souladu s ustanovením. § 77a odst. 2 zák.č. 114/1992 Sb (Zákon o ochraně přírody). Území je z zařazeno do Ralského bioregionu, do faunistického kvadrátu 5353. Z geomorfologického hlediska je lokalita do okrsku Českolipská kotlina, která je částí Zákupské pahorkatiny. Luky patří do povodí Ploučnice, jsou odvodňovány kanálkem do regulovaného Žizníkovského rybníka.\n\nDetailní botanický průzkum byl proveden v letech 2006 až 2008. Bylo dokladováno 223 taxonů vyšších rostlin, z nichž 39 patří mezi druhy ohrožené, některé kriticky (příklady: Allium angulosum, Carex davalliana).\nBěhem roku 2007 provedl pracovník českolipského muzea RNDr Miroslav Honců rozsáhlý průzkum bezobratlých živočichů. Nalezl zde postupně 159 druhů, z toho 14 je řazeno do kategorie zvláště chráněných (např. vážka klinatka rohatá či 2 druhy motýlů).\n\nK chráněné louce nevede žádná udržovaná cesta. Od blízkého náspu železniční tratě ji dělí lesík přecházející v mokřinu. Po jižní straně trati je vedena turisticky neznačená cesta od pískovny v Srní do Okřešic.\n\n"}
{"id": "610405", "url": "https://cs.wikipedia.org/wiki?curid=610405", "title": "Bazální lamina", "text": "Bazální lamina\n\nBazální lamina je tenká vláknitá extracelulární vrstva, na níž sedí buňky epiteliárních, ale i nervových a svalových tkání. Má tloušťku pouhých několik desítek nanometrů a je proto viditelná pouze pod elektronovým mikroskopem. Při podrobnějším pohledu na bazální laminu je možné rozeznat tmavší vrstvu lamina densa (na šířku asi 20-100 nm), ale kolem ní jsou někdy patrné ještě světlejší vrstvy zvané lamina rara nebo lamina lucida.\n\nAčkoliv se bazální laminy na různých místech těla liší svým složením, přesto je možné vystopovat řadu společných rysů. Hlavní součástí je vždy kolagen IV. typu, dále glykoproteiny laminin a entaktin a proteoglykany (např. perlekan). Laminin má důležitou funkci v zárodečném vývoji, kdy se váže na receptory na membránách (integriny, dystroglykany) a umožňuje vznik bazální laminy.\n\nPodobný termín je bazální membrána, která však označuje strukturu viditelnou světelným mikroskopem: je širší a obvykle tvořená několika bazálními laminami na sobě (případně jednou laminou a nějakým navazujícím kolagenním materiálem. Bazální membránu není na rozdíl od laminy možné pozorovat u všech epiteliárních tkání (pouze např. v plicních sklípcích nebo ledvinových glomerulech).\n"}
{"id": "610413", "url": "https://cs.wikipedia.org/wiki?curid=610413", "title": "Banjarská Wikipedie", "text": "Banjarská Wikipedie\n\nBanjarská Wikipedie je edice Wikipedie v banjarštině, jednom z jazyků v Indonésii. Byla založena 17. října 2010. V lednu 2020 obsahovala přes 2 800 článků a pracovali pro ni 2 správci. Registrováno bylo přes 9 700 uživatelů, z nichž bylo asi 20 aktivních. V počtu článků byla na 216. místě.\n"}
{"id": "610417", "url": "https://cs.wikipedia.org/wiki?curid=610417", "title": "Banjarština", "text": "Banjarština\n\nBanjarština nebo bandžárština (\"bahasa Banjar\") je austronéský jazyk, kterým mluví kolem 6 miliónů Bandžárců, domorodých obyvatel jižního Kalimantanu v Indonésii. Protože Bandžárci jsou obchodníci, s obchodem a stěhováním rozšířili jazyk také do jiných částí Indonésie.\n\nBanjarština se používá ve 3 ze 4 provincií Kalimantanu, kde je považována za lingua franca: Jižní Kalimantan, Východní Kalimantan a Střední Kalimantan. V Západním Kalimantanu se používá častěji malajština.\n\nBanjarština má hodně společných slov s malajštinou a jávánštinou, ačkoliv existují také jejich banjarské ekvivalenty.\n\nBanjarština má 2 hlavní nářečí: horněříční nářečí (Banjar Hulu) a dolnoříční nářečí (Banjar Kuala), které se liší hlavně ve fonologii a lexikologii. \n\nBanjar Hulu má 4 samohlásky: /i/, /i:/, /u:/ a /a/. \n\nBanjar Kuala má podobně jako indonéština 5 samohlásek /a, i, u, e, o/.\n"}
{"id": "610419", "url": "https://cs.wikipedia.org/wiki?curid=610419", "title": "Bandžárci", "text": "Bandžárci\n\nBandžárci (Urang Banjar, اورڠ بنجر) jsou jedním z původních národů jižního Kalimantanu v Indonésii, kde žijí ve smíšených komunitách spolu s Dajáky, Malajci a Javánci. Mluví banjarsky. Jejich počet se odhaduje na více než pět milionů, metropolí je Banjarmasin, vyznáním jsou převážně sunnité. Zabývají se zemědělstvím, rybolovem a těžbou diamantů, známé jsou jejich výstavné domy se špičatou střechou zvané Bubungan Tinggi. \n\nBandžárci jsou známí jako zdatní mořeplavci a obchodníci (jejich pojmenování pochází z malajského výrazu pro přístav \"bandar\"), kteří se ze své pravlasti rozšířili po Malajském souostroví a jejich řeč se v pobřežních oblastech ujala jako lingua franca. Předpokládá se, že předkové Bandžárců osídlili na přelomu prvního a druhé tisíciletí Madagaskar a Komorské ostrovy.\n\n"}
{"id": "610422", "url": "https://cs.wikipedia.org/wiki?curid=610422", "title": "Řád křižovníků s červenou hvězdou v modrém poli", "text": "Řád křižovníků s červenou hvězdou v modrém poli\n\nŘád křižovníků s červenou hvězdou v modrém poli jinak též zvaný Betlemité, byl rytířský řád, činný ve Svaté zemi, Francii a Itálii v 12. až 15. století.\n\nŘád založili a vedli biskupové z Betléma jako křižácký řád. Po pádu Betléma do rukou muslimů roku 1223 se biskupové přesunuli do Clemency ve francouzském Burgundsku, kde sice zůstali jako titulární biskupové, ale vlastnili vesnici a řádový špitál. V Itálii v Asti řád spravoval kostel Sv. Jiří a sv. Pankráce a špitál v Quattordio. Poslední stopy řádu se objevují v 15. století, kdy vlastnil dům v San Paolo Solbrito v diecézi Asti.\n\n"}
{"id": "610423", "url": "https://cs.wikipedia.org/wiki?curid=610423", "title": "Juan Silveira dos Santos", "text": "Juan Silveira dos Santos\n\nJuan Silveira dos Santos (* 1. února 1979, Rio de Janeiro, Brazílie), známý rovněž jen jako Juan, je brazilský fotbalista působící v italském klubu AS Řím. Hraje na postu středního (centrálního) obránce a nastupuje též za brazilskou reprezentaci. Jeho tržní cena dosahuje 16 milionů eur.\n\nS profesionálním fotbalem začal v brazilském Flamengu, odkud přestoupil za 3,5 milionu eur do německého týmu Bayer Leverkusen. Zde strávil pět sezón než byl za 6,4 milionu eur odkoupen italským klubem AS Řím. S tím má podepsaný kontrakt do roku 2013.\n\nPrvní zápas za seniorskou reprezentaci Brazílie odehrál v červenci 2001 proti reprezentaci Peru. Objevil se na mistrovstvích světa v letech 2006 a 2010.\n\nFlamengo\n\nAS Řím\n\nBrazílie\n\nJuan je ženatý.\n\n"}
{"id": "610426", "url": "https://cs.wikipedia.org/wiki?curid=610426", "title": "Menkalinan", "text": "Menkalinan\n\nMenkalinan (zkráceně β Aur) je jméno proměnné hvězdy v souhvězdí Vozky. Její jméno znamená v arabštině ramena či plece toho, kdo vede otěže.\n\nMenkalinan je spektroskopická a zákrytová dvojhvězda. Jde o proměnnou hvězdu typu Algol, kdy jedna hvězda z pohledu pozorovatele ze Země pravidelně přechází před druhou. Jasnost Menkalinanu proto kolísá s periodou 3,96004 dne mezi +1,85 magnitudy až +1,93 magnitudy. Jde o druhou spektroskopicky objevenou dvojhvězdu.\n\nObě složky Menkalinanu patří ke hvězdám spektrální třídy A<nowiki>2</nowiki>. Menkalinan je od Země vzdálen 82 světelných let.\n\nVe vzdálenosti zbruba 14 úhlových vteřin od jasné dvojhvězdy se nachází slabě zářící hvězda magnitudy 14. Tato hvězda je možným kandidátem na dalšího člena systému. Menkalinan by tak byl trojhvězdou.\n\n\n \n"}
{"id": "610430", "url": "https://cs.wikipedia.org/wiki?curid=610430", "title": "Vyšší odborná škola, střední škola, Centrum odborné přípravy", "text": "Vyšší odborná škola, střední škola, Centrum odborné přípravy\n\nVyšší odborná škola, Střední škola, Centrum odborné přípravy, Sezimovo Ústí, Budějovická 421 byla zřízena na dobu neurčitou ke dni 11. 9. 2001 zřizovací listinou hejtmana Jihočeského kraje jako samostatná příspěvková organizace. VOŠ,SŠ, COP je součástí výchovně vzdělávací soustavy ČR. V právních vztazích vystupuje svým jménem v rozsahu pravomocí daných zřizovací listinou. Odpovědnost školy vyplývá ze zákonných norem (zejména tzv. Školského zákona) a zřizovací listiny.\n\nHlavní činností školy je poskytování středního vzdělání ve Střední odborné škole a Vyšší odborné škole ve vzdělávacích programech uvedených v přehledu oborů. Dále škola poskytuje stravování ve školní jídelně a ubytování v domovech mládeže. Současně škola poskytuje další činnosti dle zřizovací listiny. Vzdělávací programy školy lze rozčlenit do směrů informatiky, strojírenství, elektrotechniky, mechatroniky a ekonomiky.\n\n\n\n\n\nŠkola a domovy mládeže tvoří komplex budov v centru Sezimova Ústí, uprostřed zeleně, v tichém a klidném prostředí vytvářejícím vhodné podmínky pro studium i volný čas. Od okresního města Tábor je Sezimovo Ústí II vzdáleno pět kilometrů s pravidelným spojením linkami městské, autobusové i vlakové dopravy. Své objekty má škola i v samotném Táboře.\n\n"}
{"id": "610435", "url": "https://cs.wikipedia.org/wiki?curid=610435", "title": "Děnis Nižegorodov", "text": "Děnis Nižegorodov\n\nDěnis Gennaďjevič Nižegorodov (; * 26. července 1980, Aleksandrovka, Mordvinsko) je ruský atlet, jehož specializací je sportovní chůze.\n\nV roce 2004 si došel na letních olympijských hrách v Athénách v čase 3.42:50 pro stříbrnou medaili v chůzi na 50 km. Třetí olympijské zlato v řadě získal Polák Robert Korzeniowski, který byl o více než čtyři minuty rychlejší. O čtyři roky později na olympiádě v Pekingu vybojoval časem 3.40:14 bronz. Stříbro bral Jared Tallent z Austrálie a zlato Ital Alex Schwazer.\n\nMezi jeho úspěchy patří také 5. místo na Mistrovství světa v atletice 2003 v Paříži a 4. místo na světovém šampionátu v Ósace v roce 2007. Na Mistrovství světa v atletice 2009 v Berlíně závod nedokončil. Medaili na světovém šampionátu tak vybojoval až v roce 2011 na MS v jihokorejském Tegu, kde si v čase 3.42:45 došel pro stříbrnou medaili v chůzi na 50 km. Rychlejším byl jen jeho krajan Sergej Bakulin, který trasu zdolal za 3.41:24. \n\n11. května 2008 v Čeboksarech vylepšil hodnotu světového rekordu v chůzi na 50 km, když trať zvládl v čase 3.34:14. Světový rekord vytvořil již 13. června 2004, kdy na stejné trati dosáhl výkonu 3.35:29. Mezinárodní atletická federace IAAF však jeho čas za světový rekord neuznala, kvůli neprovedené dopingové zkoušce.\n\n"}
{"id": "610449", "url": "https://cs.wikipedia.org/wiki?curid=610449", "title": "Ouklej obecná", "text": "Ouklej obecná\n\nOuklej obecná (\"Alburnus alburnus\") je všežravá sladkovodní ryba z čeledi kaprovitých. Žije v hejnech, zpravidla v dolních tocích řek či průtočných rybnících. Má protáhlé stříbřitě zbarvené štíhlé tělo, dlouhé ostře zašpičatelé ploutve, dorůstá až 30 cm (průměrně však 10 až 20 cm). Má velký invazní potenciál.\n\nHřbetní ploutev má 3 – 4 tvrdé paprsky a 7 – 9 měkkých větvených paprsků, řitní ploutev 3 tvrdé a 14 – 20 měkkých větvených paprsků. V postranní čáře je 40 – 52 šupin (nejčastěji 44 – 50). Požerákové zuby jsou dvouřadé s velmi proměnlivým uspořádáním. Nejčastější je uspořádání podle vzorce 2.5. – 5.2, které bylo zjištěno u necelých 3/4 jedinců.\n\nTělo je protáhlé a ploché. Hlava je špičatá a relativně malá, ústa jsou otočena nahoru. Ocasníploutev je dlouhá a má 18 až 23 paprsků. Postranní čára je kompletní. Ouklej má lesklou stříbrnou barvu a ploutve jsou špičaté a bezbarvé.\n\n\nDožívá se maximálně 8 let. Pohlavní dospělosti dosahuje mezi druhým a třetím rokem a tře se během dubna až června. Její průměrná hmotnost se uvádí mezi 10 až 60 g, s maximy kolem 100 g.\n\nEvropa a Asie: většina Evropy severně od Kavkazu, Pyrenejí a Alp, východně od Uralu a Emby. Přirozeně chybí v Pyrenejském poloostrově, v Jaderském a Egejském moři (s výjimkou povodí Maritza ), v Itálii, Irsku, Velké Británii (kromě jihovýchodu), v Norsku a ve Skandinávii severně od 67 ° s. V Anatolii v Marmarské pánvi. Lokálně zavlečen ve Španělsku, Portugalsku a Itálii. Nejméně jedna země po zavedení uvádí nepříznivý ekologický dopad.\n\nObývá otevřené vody jezer a středních až velkých řek. V zimě vytváří velké hejna ve stojatých vodách. Dospělí se vyskytují v hejnech v blízkosti hladiny. Larvy žijí v pobřežní zóně řek a jezer, zatímco dospělé opouštějí břehy a zaujímají pelagický biotop, živí se planktonem, plovoucím hmyzem nebo bezobratlými padají na vodní hladinu. Tře se v mělkých vodách nebo podél kamenitých břehů jezer, občas na ponořenou vegetací. Vynikající jako nástraha pro masožravé ryby. Její maso je chutné. Šupiny byly dříve používány při výrobě Essence d \"Orient, povlaku pro umělé perly.\n\nJedná se o hejnovou rybu se sklonem získávat potravu z hladiny nebo ve vodním sloupci. Hejno ouklejí sbírající potravu se prozradí četnými kroužky na hladině. S tímto jevem se můžeme za teplých slunných dnů setkat i uprostřed zimy. Žerou i rohlík a chléb.\n\nOukleje nesbírají jen suchozemský hmyz z hladiny, ale živí se i vývojovými stadii vodního hmyzu stoupajícícmi k hladině nebo unášenými proudem. Ve velkém počtu loví i plankton, příležitostně také raná stadia potěru a v době tření ryb sbírají jejich jikry. Na zimu se oukleje stahují do hloubek. Na řekách si vybírají buď pomalé proudy nebo vybraná místa v nadjezí. Hromadí se tu často v obrovském počtu a dávají o sobě vědět buď kroužkováním v době oblev nebo útěkem před dotírajícími boleny, kteří je někdy na zimoviště následují. Na jaře postupně táhnou proti proudu na místa výtěru a poté se rozptýlí po řece.\n"}
{"id": "610463", "url": "https://cs.wikipedia.org/wiki?curid=610463", "title": "Kariérové poradenství", "text": "Kariérové poradenství\n\nKariérové poradenství je systém poradenských služeb, jejichž cílem je pomáhat jednotlivcům jakéhokoliv věku při rozhodování v otázkách vzdělávání, profesní přípravy, volby zaměstnání a rozvoji kariéry v kterékoliv fázi jejich života.\n\nPod kariérové poradenství zahrnujeme individuální nebo skupinové poradenství zaměřené na volbu vzdělávací a profesní dráhy, na volbu prvního zaměstnání, na změnu zaměstnání, na další vzdělávání (vzdělávání dospělých, celoživotní učení), na návrat do pracovního procesu, případně i na změnu původní kvalifikace a původního povolání.\n\nSlužby kariérového poradenství jsou poskytovány různými organizacemi a jednotlivci, jak v rezortu školství (výchovní poradci, pedagogicko-psychologické poradny, vysokoškolské poradny, školní psychologové), tak v rezortu práce a sociálních věcí (úřady práce), tak v soukromé sféře (personální agentury, soukromé zprostředkovatelny práce, centra bilanční diagnostiky).\n\nKlíčové pro kariérové poradenství jsou kariérové informace (viz následující externí odkazy)\n\n"}
{"id": "610465", "url": "https://cs.wikipedia.org/wiki?curid=610465", "title": "Narážecí nástroj", "text": "Narážecí nástroj\n\nNarážecí nástroj (Impact Tool, Punch Down Tool) slouží pro realizaci zakončení vodičů\nstrukturované kabeláže do zářezových bloků v síťové místnosti (typ 110 nebo 66), nebo v rozvaděči. Používá se také pro připojení vodičů k některým typům patch panelů a ukončovacích zásuvek.\n\nNástroj umožňuje za použití kolmo působící síly (naražení) zatlačit vodič do zářezového kontaktu. Zářezem dojde k porušení vnější izolace vodiče a vodivé jádro se galvanicky propojí s kontaktem. Síla, kterou nástroj dokáže působit na zářezový kontakt, je výrobně omezena, tak aby pří použití nedošlo vlivem neúměrné síly k poškození kontaktu.\n\nNástroj obvykle obsahuje dvě možnosti silového momentu označované jako LO a HI (slabá a silná).\nPracovní hrot nástroje je výměnný. Může být dvoustranný, přičemž jedna strana umožňuje po naražení vodiče odstřihnout přebývající část. Druhá strana hrotu slouží pouze pro samotné naražení, případně pro tzv. přeražení (opakované popř. hlubší zatlačení vodiče do kontaktu – tento postup se však z důvodu možné nespolehlivosti nedoporučuje). Součástí nástroje bývá úložný prostor určený pro uschování demontovaného hrotu v době, kdy se s nástrojem nepracuje. Některé nástroje obsahují také výklopný háček na demontáž již naražených vodičů.\n\n\n"}
{"id": "610467", "url": "https://cs.wikipedia.org/wiki?curid=610467", "title": "Julius Maternus", "text": "Julius Maternus\n\nJulius Maternus (1. století, Starověký Řím) byl římský cestovatel, vojevůdce a snad i obchodník. V roce 86 se z přístavu Leptis Magna v Libyi dostal ke Garamantům v Fezzánu a účastnil se tažení na jih přes poušť Sahara.\n\nPo Luciu Balbovi v roce 19 př. n. l., který vyslal římskou expedici vedenou Septimem Flaccem , a Suetoniu Paulinovi v roce 50 byl Maternus třetím římským vojevůdcem, který pronikl do nitra afrického kontinentu. Po těžké cestě z Fezzánu po 4 měsících dospěl do země \"Etiopů\" (černochů), zvané \"Agisymba\", bohaté na divokou zvěř, z nichž Maternus několik popsal, mezi nimi i hrocha a nosorožce. Lokalizace Agisymby není dnes jasná, předpokládá se oblast okolo Čadského jezera a také na území u pohoří Tibesti.\n\n \n\n"}
{"id": "610468", "url": "https://cs.wikipedia.org/wiki?curid=610468", "title": "Kristen Feilberg", "text": "Kristen Feilberg\n\nKristen Feilberg nebo Christen Schjellerup Feilberg (26. srpna 1839 Vester Vedsted u Ribe – 1919) byl průkopník dánské fotografie, který je známý hlavně snímky pořízenými daleko za hranicemi Dánska. Od šedesátých do devadesátých let 19. století se zúčastnil expedic na Sumatru, do Singapuru a Penangu. V roce 1867 vystavoval fotografie na pařížské světové výstavě a kolem roku 1870 se stal členem expedice do země Bataků ve východní Sumatře s holandským průzkumníkem C. de Haanem, ze které se vrátil s 45 úspěšnými \"fotogramy\".\n\nNarodil se26. srpna 1839 v obci Vester Vedsted poblíž Ribe v západní části Jutského poloostrova v Dánsku. Byl synem Nikolaje Laurentia Feilberga, známého duchovního a matky Conradine Antonetty Caroliny Købkeové. Vyučil se fotografem.\n\nPoté, co se vzdal svého snu stát se malířem, následoval roku 1862 svou sestru do Singapuru, kde působil částečně jako agent tabákové firmy a částečně jako fotograf. \n\nV roce 1864, společně s Augustem Sachtlerem, převzali fotografické studio v Singapuru známé jako \"Sachtler & Co\". Brzy poté, společně s E. Hermannem Sachtlerem, založili pobočku v Penangu. V roce 1867 Feilberg v Penangu založil své vlastní studio a ve stejném roce vystavoval 15 snímků z Penangu a Ceylonu na Světové výstavě v Paříži. Je také autorem panoramatického pohledu na Penang složeného z deseti částí.\n\nPrvní fotografie východní Sumatry pořídil Feilberg v roce 1869. Na snímcích vynikající kvality byly skupinové portréty pracovníků tabákových plantáží, podobným těm u Arendsburgu. Byly vydány ve třech albech s názvem \"Pohledy\" (\"Views\") institucí Royal Tropical Institute. \n\nV pozdějších 60. letech a začátkem let sedmdesátých Feilberg podnikl fotografické turné na Sumatru. V roce 1867 cestoval do Dillíského sultanátu, odkud se vrátil v roce 1880. V září tohoto roku se připojil k výpravě C. de Haana, který byl jmenován vládou Nizozemské východní Indie, aby prozkoumal oblast v okolí jezera Toba, kde fotografoval krajinu a obyvatele Bataku, včetně tamních hierarchických princů. Fotografování jezera Toba bylo úspěšné podobně jako průzkum Viktoriina jezera v roce 1858. Přes četné překážky byl Feilberg schopný zaznamenat geografii regionu a jehož výkon vysoce oceňoval de Haan, který hovořil o zachycené kráse krajiny.\n\nV šedesátých letech opět pracoval jako fotograf v Singapuru. Tentokrát jako prodavač dánské společnosti East Asiatic Company. \n\nPo roce 1880 strávil několik let v Dánsku, kde také pracoval jako fotograf. V roce 1890 se vrátil zpět do Singapuru, kde pracoval pro několik fotoateliérů. Rovněž se zúčastnil expedice na Borneo, jak o tom svědčí jeho dochované fotografie žen kmene Dajáků z centrální oblasti ostrova.\n\nFeilberg zemřel v Singapuru roku 1919.\n\nDne 1. května 1865 si Feilberg vzal Emmu Alici Mac-Intinovou, skotskou indonésanku, se kterou měli dceru Emmu v George Townu v Penangu. Matka zemřela krátce po porodu v březnu 1866. V roce 1876 se opět oženil, tentokrát s Annou Eleonorou Sophie Lassenovou, ale manželství nebylo úspěšné, a ona se vrátila do Dánska. Měli spolu jedno dítě - Hjalmara -, který se narodil v roce 1877 v Medan-Deli na Sumatře, ale ve dvou letech zemřel v Holbæku.\n\nDesítky Feilbergových fotografií z kolekce Tropenmusea v Amsterdamu je k dispozici na Wikimedia Commons spolu s dalšími ze sbírek tohoto muzea tropů.\n\n"}
{"id": "610469", "url": "https://cs.wikipedia.org/wiki?curid=610469", "title": "Náhražka", "text": "Náhražka\n\nNáhražka je surovina nebo výrobek, nahrazující nedostupnou nebo příliš nákladnou surovinu či výrobek.\n\nPoužívá se ve všech odvětvích, nejčastěji ve spotřebním průmyslu a v potravinářství. Používání náhražek přináší zlevnění výrobku, ale často také snížení jeho užitné hodnoty.\n\nJednou z prvních náhražek byla obyčejná voda, kterou nepoctivci nalili do vína. Dalším příkladem může být snižování obsahu cenných kovů v oběžných mincích (viz ražebné). Častým podnětem pro rozmach náhražek bývají války a vývozní embarga. Z tohoto důvodu vznikl tuzemský rum, cikorka, margarín, umělý (řepný) med a jiné.\n\nS rozvojem chemie došlo k rozšíření náhražek, protože zvláště rozvoj organické chemie vedl k možnosti uměle vyrobit nejrůznější aditiva, barviva, aromata a plasty, jež se v přírodě buď nevyskytují nebo je nákladné je získat.\n"}
{"id": "610473", "url": "https://cs.wikipedia.org/wiki?curid=610473", "title": "Šlégr", "text": "Šlégr\n\nPříjmení Šlégr nebo Šlegr nosí více různých osobností:\n\n"}
{"id": "610474", "url": "https://cs.wikipedia.org/wiki?curid=610474", "title": "Kremlin Cup 2010 – ženy", "text": "Kremlin Cup 2010 – ženy\n\nTenisový turnaj WTA Kremlin Cup 2010 se konal ve dnech 18. - 24. října v Moskvě v hale na kurtech s tvrdým povrchem. Odměny činily 1 000 000 USD.\n\nDvě nejvýše nasazené hráčky měly volný los do 2. kola.\n\n\n"}
{"id": "610481", "url": "https://cs.wikipedia.org/wiki?curid=610481", "title": "Alfons Šťastný", "text": "Alfons Šťastný\n\nJméno Alfons Šťastný náleží těmto osobnostem:\n\n"}
{"id": "610483", "url": "https://cs.wikipedia.org/wiki?curid=610483", "title": "Santos FC", "text": "Santos FC\n\nSantos Futebol Clube je brazilský fotbalový tým z města Santos, stát São Paulo. Obvyklý maskot je velryba a značí to, že město Santos je vlastně přístav. Fanoušek Santosu je známý jako \"Santista\". Pruhovaný černo-bílý dres a černé trenýrky i ponožky.\n\nKlub byl založen v roce 1912, hraje na stadiónu Urbano Caldeira o kapacitě 16 798 diváků. Předsedou klubu je Modesto Roma Júnior, trenérem Dorival Júnior.\n\n"}
{"id": "610492", "url": "https://cs.wikipedia.org/wiki?curid=610492", "title": "BGL Luxembourg Open 2010", "text": "BGL Luxembourg Open 2010\n\nTenisový turnaj WTA BGL Luxembourg Open 2010 se konal ve dnech 16.–24. října v Kockelscheueru v hale na tvrdém povrchu. Odměny činily 220 000 USD.\n\n\n\n"}
{"id": "610496", "url": "https://cs.wikipedia.org/wiki?curid=610496", "title": "Seznam chráněných území v okrese Louny", "text": "Seznam chráněných území v okrese Louny\n\nToto je seznam chráněných území v okrese Louny aktuální k roku 2010, ve kterém jsou uvedena chráněná území v oblasti okresu Louny.\n"}
{"id": "610499", "url": "https://cs.wikipedia.org/wiki?curid=610499", "title": "Digital ICE", "text": "Digital ICE\n\nDigital ICE (Digital Image Correction and Enhancement – digitální vylepšení a opravy obrazu) je sada technologií pro získání lepšího obrazu z filmových předloh. Konkrétně zkratka Digital ICE je označení technologie, vyvinuté firmou Kodak pro digitalizaci fotografických filmů. Při skenování průhledných předloh se využívá kromě běžných tří barevných kanálů ještě infračervené prosvětlení, které umožní odhalit prach a povrchové vady předloh.\n\nTechnologií Digital Ice byly zpočátku vybaveny filmové skenery firmy Kodak, později Nikon. V současnosti je jí vybavena řada skenerů různých výrobců. \n\nNevýhodou technologie je to, že není použitelná pro opravy klasických černobílých filmů. Stříbro jejich emulze se chová podobně jako prach na barevných filmech a použitím ICE vznikají v obraze ošklivé artefakty. Technologie je ale použitelná pro ty černobílé negativy, které využívají proces C-41 a jsou tedy strukturou shodné s barevnými filmy.\n\nObdobnou technologii nabízí v současnosti také firma LaserSoft Imaging pod obchodním názvem iSRD (zkratka infrared Smart Removal of Defects) v některých verzích svého skenovacího software SilverFast.\n"}
{"id": "610501", "url": "https://cs.wikipedia.org/wiki?curid=610501", "title": "Devil's Night", "text": "Devil's Night\n\nDevil's Night je debutové album rapové skupiny z Detroitu D12 vydané 19. června 2001. Název alba vychází z tradice ďáblovy noci, slavené v okolí Detroitu, během které jsou každoročně žháři zapalovány opuštěné domy. Devil's Night (Ďáblova noc) se také říká noci před Halloweenem. Z alba vzešly dva singly: \"Purple Pills\" a \"Fight Music\", poté ještě Shit On You, což je singl z bonusového disku. Album obsahuje i skrytou skladbu Eminema s názvem \"Girls\", což je písnička proti numetalové skupině Limp Bizkit, z níž jsou Eminemovi hlavní nepřátelé DJ Lethal a Fred Durst, potom proti Everlastovi, americkému hip hoperovi a rockerovi. Alba se v prvním týdnu vydalo a prodalo 372 000 kopií.\n\nBonus CD\n\n"}
{"id": "610502", "url": "https://cs.wikipedia.org/wiki?curid=610502", "title": "Miroslava Strnadlová", "text": "Miroslava Strnadlová\n\nMiroslava Strnadlová (* 20. listopadu 1954 Zlín) je česká politička, v letech 2010 až 2017 poslankyně Poslanecké sněmovny PČR za ČSSD.\n\nPoslankyní se stala 23. října 2010 z pozice náhradnice kandidátky Zlínského kraje za Zdeňka Škromacha, který byl zvolen senátorem a mandát poslance mu zanikl. Ve volbách do poslanecké sněmovny v roce 2013 byla opět zvolena.\n\nVe volbách do Poslanecké sněmovny PČR v roce 2017 již nekandidovala.\n"}
{"id": "610505", "url": "https://cs.wikipedia.org/wiki?curid=610505", "title": "Singltrek", "text": "Singltrek\n\nSingltrek je se v hovorové mluvě nazývají specifické terénní cyklistické stezky. Název je odvozen od anglického single-track. Název tím naráží, že se jedná o trasy široké na jedno kolo a jednosměrné. Mají různou obtížnost od těch vhodné pro víkendové výletníky. Po technicky zaměřené trasy, kterými nepohrdnou ani pokročilí jezdci. \n\nSingletrek do České republiky přinesl Tomáš Kvasnička, který se inspiroval centry pro terénní cyklistiku ve Velké Británii, například Coed-y-Brenin. Zpočátku Kvasnička myšlenku Singltreku rozvíjel skrze občanské sdružení ČeMBA. Když se ukázalo, že pro tuto činnost pojímanou jako formu sociální služby nemá u členů občanského sdružení dostatečnou podporu, rozhodl se využít svých autorských a majetkových práv a rozpracoval Singltrek jako komplexní značkový produkt. Singltrek prezentuje jako načkový produkt přírodě blízkých stezek pro terénní cyklistiku. Je projektovaný podle speciální metodiky, která cyklistům poskytuje maximální zážitek a zajišťuje co nejvyšší bezpečnost a šetrný přístup k přírodě. S První destinace značky Singltrek (Singltrek pod Smrkem) vzniká na Frýdlantsku od roku 2008, v současnosti má okolo 70 km stezek.\n\nMetodika a standardy Singltreku jsou založené na dobré praxi v plánování a projektování přírodě blízkých stezek ustanovené v USA. Díky práci s Dafyddem Davisem byly rozvinuty do proprietárního standardu a metodiky, která zaručuje konzistentnost výstupu a díky tomu také kvalitu uživatelského zážitku. \n\nSingltrek již funguje jako dobře rozeznávaná značka díky tomu, že je pro něj registrovaná ochranná známka a známka v žádosti. Autorem loga Singltrek je renomovaný brand designer Lumír Kajnar, se kterým tým okolo Tomáše Kvasničky vypracoval inovativní vizuální identitu modelového projektu Singltrek pod Smrkem. Tým Singltrek s.r.o. nabízí klientům v oblasti lesnictví a správy území projektování, dozorování a správu stezek v kombinaci s komplexními doplňkovými službami jako licencovaný produkt na klíč.\nPři plánování tras Singltreku se vždy vychází z tvaru terénu. Singltrek je podle speciální metodiky navržen tak, aby stezky co nejvíce odolávaly opotřebení při intenzivním provozu cyklistů i přírodním vlivům. Kvalitní stezky není možné navrhnout od stolu, ale je třeba je pečlivě metr po metru zasadit do terénu. Stezky Singltreku se dělí do čtyř stupňů obtížnosti. Nejjednodušší je zeleně značená trasa vhodná pro úplné začátečníky, pro malé děti na odrážedlech a pro handicapované. Modře značená trasa je určená mírně pokročilým, červeně značená trasa je pro pokročilé. Nejnáročnější je černě značená trasa.\n\nSingltrek je trasován tak, aby svým uživatelům poskytoval co největší pocit “flow”. Stezky Singltreku vedou ve velmi mírných sklonech po vrstevnicích, bez prudkého stoupání a klesání. Stoupání jsou vždy odměněna dlouhými zábavnými sjezdy. Stezka kličkuje mezi stromy a houpe se přes terénní vlny.Z důvodu bezpečnosti i zábavnosti je většina stezek Singltreku (vyjma široké, zeleně značené trasy) jednosměrných.\nNa stezkách Singltreku platí při jízdě několik pravidel:\n\n\n"}
{"id": "610506", "url": "https://cs.wikipedia.org/wiki?curid=610506", "title": "ENFJ", "text": "ENFJ\n\nENFJ (Extraversion, iNtuition, Feeling, Judgment, tj. převažující Extroverze, Intuice, Cítění a Usuzování) je jeden z šestnácti osobnostních typů podle MBTI, který je česky popisován jako Extravertní intuitivní typ usuzující s převahou cítění (\"Učitel/Pedagog\", \"(Motivační) Řečník, Trenér/Kouč\", \"Charakterní herec\", \"Kazatel/Kněz\", \"Personalista/Psycholog\", \"Dárce, Diplomat\"). \n\nČlověk s osobností typu ENFJ bývá společenský, znalec lidí, obětavý, pilně pracující, altruistický, má smysl pro pořádek a tradici a nemá rád neosobní analýzy.\n\nRád se ujímá zodpovědnosti za vztahy mezi lidmi. Je laskavý a ohleduplný. Velmi empatický, starostlivý a přesto se smyslem pro cíl a pořádek. Umí velice dobře najít na ostatních to nejlepší a vřele je podporovat. To vše z něj dělá ideálního učitele, trenéra, diplomata, herce i psychologa. Nikdo jiný neumí tak dobře kombinovat láskyplnou péči s přiměřenou, přesně dávkovanou stimulací ke zlepšování. Hlavním zájmem typu ENFJ je rozdávat lásku, porozumění a podporu ostatním. Je šťasten, když se mu podaří učinit šťastným někoho jiného.\n\nENFJ nemá přepříliš rád monotónní a administrativní práci, ale obdivuje ty, kteří mají dostatečné sebeovládání ji zvládat. Život bere jako nabídku nepřeberného množství variant a někdy může mít problém s výběrem jedné konkrétní. Přitahují ho lidé rozhodní a těžko ovlivnitelní. Nemá rád odsuzování druhých lidí.\n\nVe společnosti působí jako stmelovací prvek. Může se cítit opuštěně, i když je obklopen lidmi. Tento pocit samoty může být způsoben sklonem neodhalovat své pravé pocity.\nJako extravertní tradicionalista má rád státní oslavy, přehlídky a další společenské události, které demonstrují jednotu. Sám společenské akce rád organizuje.\n\nDo svých vztahů vkládá ENFJ mnoho úsilí a nadšení. Do jisté míry je ENFJ charakteristický právě blízkostí a hodnověrností svých vztahů; vztahy jsou středobodem jeho života. \"V případě přehnání péče může jeho či její starostlivost na milované osoby působit utlačujícím, potažmo omezujícím dojmem.\" Ačkoliv o to ENFJ obvykle nežádá, potřebuje slyšet milá slova a ujištění (o přátelství, lásce, zásluhách). \"Jelikož je navenek soustředěný na pomáhání lidem, ne vždy věnuje pozornost svým vlastním potřebám.\" \n\nMnoho uspokojení mu dává přinášení štěstí ostatním, pročež je schopen ignorovat své problémy a být šťastný snadněji než ostatní typy.\n\nENFJ chová odpor ke konfliktům. Raději zamete problém pod koberec, než aby se s nimi utkal čelem. Má sklon se v konfliktních situacích vzdávat, pouze aby je ukončil. Aby konfliktům zabraňoval, snaží se své postoje vysvětlovat jemně a sugestivně. \n\nV milostném vztahu je ENFJ srdečný, angažovaný partner, který je ochotný pro úspěch vztahu obětovat mnoho. Vztahu je naprosto oddán a své závazky bere vážně. Pokud vztah selže, bude cítit vinu a obviňovat se ze selhání, ale relativně lehko se vzpamatuje a nebude se příliš ohlížet zpět.\n\nUmí dobře pracovat s lidmi, je laskavý a ohleduplný. Umí velice dobře najít na ostatních to nejlepší a vřele je podporovat. Pokud to situace vyžaduje, umí být výslovně velmi ostrý a konstruktivně, tudíž pozitivně kritický, přičemž po dosažení svého (tj. poinformování ostatních) se poté opět vrátí ke svému předchozímu přirozenému vřelému chování. Obecně jsou ENFJ vysoce cenění pro svou srdečnou, upřímnou a starostlivou povahu.\n\nVětšina ENFJ projevuje především v oblasti vztahů tyto přednosti:\n\nENFJ může projevovat zejména v oblasti vztahů tyto slabiny:\n\n\n"}
{"id": "610508", "url": "https://cs.wikipedia.org/wiki?curid=610508", "title": "Fortune 500", "text": "Fortune 500\n\nFortune 500 je každoroční žebříček sestavený a vydaný časopisem \"Fortune\", který řadí 500 amerických soukromých a veřejných korporací podle jejich hrubého obratu (a po úpravě Fortune, týkající se spotřební daně). Zahrnuje ty soukromé a veřejné společnosti, u kterých je jejich obrat veřejně znám. První takový seznam byl publikován v roce 1955.\n\nVe Fortune 500 byla největší korporací z let 2007 a 2008 Wal-Mart. ExxonMobil byl ve stejném období druhý, ale na první místo se dostal v roce 2009. V roce 2010 jej opět vystřídal Wal-Mart.\n\nVrchol žebříčku pro rok 2018:\nFortune 500 je nejznámější, ale existují podobné žebříčky korporací s největším hrubým obratem – Fortune 100 a Fortune 1000. Zatímco pořadí v první stovce zůstává víceméně stejné, v průběhu času může docházet k různým změnám, samozřejmě v závislosti na výnosech těch kterých společností a též jejich fúzích.\n\nPůvodní žebříček Fortune 500 byl omezen na společnosti, jejichž obrat se odvíjel od výroby, těžby nebo dobývání energie. Ve stejném čase, Fortune vydala seznam nazvaný \"Fortune 50\" padesáti největších komerčních bank, služeb a společností poskytujících životní pojištění (řazené podle aktiv), dále maloobchodních prodejců (řazených podle hrubého obratu) a dopravních společností (řazených podle obratu). Tyto žebříčky byly sjednoceny do jednoho seznamu, takže Fortune 500, tak, jak nyní existuje, zahrnuje společnosti, které by v dřívějších letech byly v jednotlivých seznamech Fortune 50.\n\n"}
{"id": "610510", "url": "https://cs.wikipedia.org/wiki?curid=610510", "title": "Bank Austria-TennisTrophy 2010", "text": "Bank Austria-TennisTrophy 2010\n\nTenisový turnaj ATP Bank Austria-TennisTrophy 2010 se konal ve dnech 23.–31. října ve Vídni, hlavním městě Rakouska v hale na kurtech s tvrdým povrchem. Odměny činily 574 750 EUR.\n\n\n\n"}
{"id": "610513", "url": "https://cs.wikipedia.org/wiki?curid=610513", "title": "Grand Prix de Tennis de Lyon 2010", "text": "Grand Prix de Tennis de Lyon 2010\n\nTenisový turnaj ATP Grand Prix de Tennis de Lyon 2010 se konal ve dnech 26. – 31. října ve francouzském Montpellier v hale na kurtech s tvrdým povrchem. Odměny činily 650 000 EUR.\n\n\n\n"}
{"id": "610516", "url": "https://cs.wikipedia.org/wiki?curid=610516", "title": "Cymothoa exigua", "text": "Cymothoa exigua\n\nCymothoa exigua je parazitický korýš, který napadá ryby. Dorůstá délky 3–4 cm a je to jediný parazit, který je schopen nahradit orgán svého hostitele.\n\nV raném stadiu pronikne \"Cymothoa\" žábrami do těla ryby a přichytí se na kořen jazyka. Z jazyka saje krev. Neprokrvovaný jazyk atrofuje a odumře. \"Cymothoa\" nahradí rybí jazyk svým tělem napojeným na rybí chuťové nervy, aniž by to napadené rybě nějak zjevně vadilo. Nadále se \"Cymothoa\" živí částečně krví, kterou saje z kořene jazyka hostitele, částečně slizem ryb, které hostitel loví (přiživuje se na potravě ryby). Jde o jediný známý případ, kdy parazit dokonale nahradí orgán hostitele.\n\n\"Cymothoa\" parazituje zejména na rybách rodu chňapal (\"Lutjanus\") a byla zaznamenána u dalších sedmi druhů ryb.\n\n\"Cymothoa\" je proterandrický hermafrodit (nejdříve produkuje samčí pohlavní buňky, později přechází v samičí stadium).\n\nŽije u Kalifornského zálivu a v mořích u Ekvádoru v hloubce od 2 do 60 m. V současné době patrně i okolo Nového Zélandu.\n\n"}
{"id": "610518", "url": "https://cs.wikipedia.org/wiki?curid=610518", "title": "St. Petersburg Open 2010", "text": "St. Petersburg Open 2010\n\nTenisový turnaj ATP St. Petersburg Open 2010 se konal ve dnech 25. - 31. října v ruském Petrohradu v hale na kurtech s tvrdým povrchem. Odměny činily 750 000 USD.\n\n\n\n"}
{"id": "610519", "url": "https://cs.wikipedia.org/wiki?curid=610519", "title": "Marisa Tomei", "text": "Marisa Tomei\n\nMarisa Tomei (* 4. prosince 1964, Brooklyn, New York, USA) je americká herečka, sestra herce Adama Tomeie, držitelka Ceny americké filmové akademie Oscar za nejlepší vedlejší roli ve snímku \"Můj bratranec Vinny\" z roku 1992. Na Oscara byla poté nominována ještě dvakrát, poprvé se tak stalo za snímek \"V ložnici\" z roku 2001, podruhé za film \"Wrestler\" z roku 2008.\n\nPo rodičích je italského původu, její otec byl právník, matka učitelka angličtiny, od dětství ráda hraje divadlo. Po středoškolských studiích, během kterých absolvovala herecké a taneční kurzy, studovala na Bostonské univerzitě posléze i na Newyorské univerzitě, která nedokončila, se začala věnovat pouze herectví. Divadlo hrála profesionálně nejen v USA, ale i ve Velké Británii. V roce 1986 získala svoji první významnou divadelní cenu Theater World Award, stalo se tak v době kdy byla členkou newyorského divadelního souboru Naked Angels Theater Company.\nAčkoliv ve filmu a v televizi se objevila již v dětství, začínala hrát až v roce 1984 různé větší či menší role a to jak v televizních seriálech tak i v komerčně zaměřených filmech a komediích, kde větší úspěchy zaznamenala především v televizních sitcomech. Faktickou průlomovou rolí se pro ni stal až snímek \"Můj bratranec Vinny\" z roku 1992.\n\n\n"}
{"id": "610522", "url": "https://cs.wikipedia.org/wiki?curid=610522", "title": "Valencia Open 500 2010", "text": "Valencia Open 500 2010\n\nTenisový turnaj ATP Valencia Open 500 2010 se konal ve dnech 31. října - 6. listopadu ve španělské Valencii venku na kurtech s tvrdým povrchem. Odměny činily 2 019 000 dolarů.\n\n\n\n"}
{"id": "610525", "url": "https://cs.wikipedia.org/wiki?curid=610525", "title": "Davidoff Swiss Indoors 2010", "text": "Davidoff Swiss Indoors 2010\n\nTenisový turnaj ATP Davidoff Swiss Indoors 2010 se konal ve dnech 1.–7. listopadu ve švýcarské Basileji v hale na kurtech s tvrdým povrchem. Odměny činily 1 755 000 EUR.\n\n\n\n"}
{"id": "610528", "url": "https://cs.wikipedia.org/wiki?curid=610528", "title": "Harry Mulisch", "text": "Harry Mulisch\n\nHarry Kurt Victor Mulisch (29. července 1927 Haarlem – 30. října 2010 Amsterdam) byl nizozemský spisovatel židovského původu. Spolu s W. F. Hermansem a Gerardem Revem byl považován za představitele tzv. \"velké trojky\" poválečné nizozemské literatury. Psal romány, divadelní hry, eseje, básně a filozofické úvahy. Po smrti svého otce se v roce 1958 přestěhoval do Amsterdamu, kde působil až do své smrti. Mulischův otec emigroval do Nizozemska po první světové válce z Rakousko-Uherska. Během nacistické okupace pracoval pro německou banku Lippmann-Rosenthal & Co., která těžila majetek z konfiskací na židech. Jeho manželka Alice Schwarzová byla židovka, a transportu s malým Harrym unikla jenom díky jeho kolaboraci s nacisty. Babička a prababička Harryho Mulische z matčiny strany však zahynuly v koncentračním táboře. \n\nMulisch se stal světoznámým skrze film \"Atentát\" (1986), natočeným podle stejnojmenné knihy. Film získal řadu ocenění, mimo jiné Zlatý globus a Oscara za nejlepší cizojazyčný film. \nJeho opus magnum \"Objevení nebe\" (1992) byl v roce 2007 na základě čtenářské ankety zvolen nejlepší nizozemskojazyčnou knihou všech dob.\n\nČastým tématem jeho díla je druhá světová válka. V roce 1963 sepsal knihu o případu Adolfa Eichmanna nazvanou \"Případ 40/61\". I další jeho díla, jakými jsou \"De Aanslag (Atentát)\", \"Het Stenen bruidsbed (Kamenné svatební lůžko)\" a \"Siegfried\" se tematicky věnují druhé světové válce. Ve většině z nich se Mulisch zabývá otázkou, jak je možné že Němci natolik podlehli Hitlerovu charismatu. \nMulisch do svých děl často zakomponovával mýty a legendy, zejména řeckou mytologii (dílo \"De Elementen\") a židovský mysticismus (\"Objevení nebe\").\n\n\n\n\n\n"}
{"id": "610532", "url": "https://cs.wikipedia.org/wiki?curid=610532", "title": "Dilma Rousseffová", "text": "Dilma Rousseffová\n\nDilma Vana Rousseffová ([ˈdʒiwmɐ ˈvɐ̃nɐ ʁuˈsɛfⁱ], * 14. prosince 1947 Belo Horizonte) je brazilská ekonomka a politička, členka Strany pracujících, v letech 2011–2016 prezidentka Brazílie poté, co zvítězila ve druhém kole prezidentských voleb 31. října 2010 a svém znovuzvolení 26. října 2014. Její druhé funkční období mělo trvat do 31. prosince 2018, avšak v květnu roku 2016 byla senátem suspendována a nahrazena dosavadním viceprezidentem země Michelem Temerem.\n\nPříjmení Rousseffová (Rusev) má po otci, který byl bulharským advokátem. Pochází z dobře situované středostavovské rodiny, která ji vychovávala spíše v konzervativním duchu, avšak Dilma se po vojenském puči z roku 1964 přiklonila k socialistickému smýšlení, přestože zůstala římskou katoličkou. Spolupracovala s levicovými a marxistickými guerillami, které vedly proti vojenskému režimu ozbrojený boj (\"Comando de Libertação Nacional\" [\"COLINA\"] a \"Vanguarda Armada Revolucionária Palmares\"). Léta 1970—1972 prožila ve vězení a údajně zakusila i mučení.\n\nNásledně se usadila v Rio Grande do Sul a s Carlosem Araújem, s nímž byla třicet let v manželském svazku (do roku 2000), spoluzakládala Demokratickou stranu práce a účastnila se volebních kampaní. Zastávala funkce ve správě města Porto Alegre a později byla státní tajemnicí pro hornictví a energetiku ve vládách Alceu Collarese a Olívia Dutry; v roce 2001 vstoupila do Strany pracujících.\n\nV roce 2002 spolupracovala na vládním plánu Luly da Silva pro oblast energetiky. Zasazovala se o výstavbu několika hydroelektráren, které měly zajistit Brazílii energetickou soběstačnost. Střetla se ale s další brazilskou političkou Marinou Silva, která v roce 2003 zastávala funkci ministryně životního prostředí a v prezidentských volbách v roce 2014 skončila na 3. místě. Do roku 2005 pak byla Dilma Rousseffová ministryní hornictví a energetiky, následně šéfkou prezidentova kabinetu.\n\nZa své priority označila podporu demokracie, svobodu tisku, náboženskou svobodu, reálnou rovnoprávnost žen, udržení inflace pod kontrolou, zlepšení veřejných služeb a zpřehlednění daňového systému.\n\nPrezidentská inaugurace proběhla 1. ledna 2011. Stala se tak první ženou v této nejvyšší ústavní funkci.. Rousseffová však není první ženou v čele země (tou byla Isabela Brazilská jako regentka v letech 1871–1872, 1876–1877 a 1887–1888).\n\nUž v roce 2011 vystoupila Rouseffová ostře proti korupci a do konce roku muselo odejít šest ministrů její vlády pro podezření z korupce. Za její vlády se však hospodářská situace Brazílie výrazně zhoršila, růst HDP poklesl na 2 % a inflace naopak vzrostla na 6 %. Už v roce 2013 vypukly masové protesty proti fotbalovému mistrovství světa, proti korupci a špatné sociální politice. V březnu 2014 začala brazilská policie vyšetřovat podezření z korupce v hospodaření polostátního ropného koncernu Petrobras, který zadával stavební zakázky za přemrštěné ceny a o získané peníze se manažeři dělili s politiky a politickými stranami. Koncern s ročním obratem asi 129 miliard EUR tak připravili o dvě miliardy. Vyšetřování, které Rouseffová podpořila, postupem času zahrnulo téměř 500 osob, z toho 22 poslanců a 12 senátorů. Do září 2016 bylo 106 osob odsouzeno a dalších 174 je ve vyšetřovací vazbě.\n\nV říjnu 2014 Rouseffová těsně vyhrála volby a 1. ledna 2015 nastoupila své druhé funkční období. V březnu 2014 manifestovalo 1,7 milionu Brazilců proti rostoucím cenám, oslabení hospodářství a proti podezření, že presidentka je také do skandálu zapletena. V březnu 2016 povolala Rouseffová svého populárního předchůdce Lula da Silvu jako předsedu vlády, přestože byl už vyšetřován a přechodně zatčen pro podezření z praní špinavých peněz a falešné svědectví. Následující den ustavil parlament komisi, která měla vyšetřit, zda se presidentka provinila špatným hospodařením, aby případně zahájil proces jejího odvolání. Zároveň její koaliční partner, Demokratická strana (PMDB), vystoupil z vlády, takže presidentka ztratila parlamentní podporu. Vzhledem k tomu, že dobrá polovina poslanců už byla ve skandálu Petrobrasu vyšetřována, označovali to někteří za státní převrat, na němž se měl podílet i její vicepresident Michel Temer.\n\nNa doporučení vyšetřovacího výboru rozhodl parlament velkou většinou 17. dubna o zahájení odvolacího řízení. Dne 12. května 2016 byla prezidentka Dilma Rousseffová na základě hlasování senátu, a to poměrem 55 ku 22 hlasů, na 180 dní suspendována a zastupujícím prezidentem se stal dosavadní viceprezident Michel Temer.\n\nDne 23. května zveřejnil deník \"Folha de S. Paulo\" přepis rozhovoru Temerova blízkého spolupracovníka Romero Jucy s manažerem Petrobrasu Machadem z března 2016, kde Juca otevřeně říká, že Rouseffová musí z úřadu pryč, protože jinak už vyšetřování - v němž jsou oba obviněni - nepůjde zastavit. Podle Jucy je to domluveno s armádními generály i u ústavního soudu. Na toto odhalení musel Temer Jucu okamžitě odvolat, jako byl už počátkem května odvolán předseda parlamentu a hlavní odpůrce Rouseffové Eduardo Cunha. Proces definitivního odvolání presidentky přesto pokračoval podle ústavy a 31. srpna ji senát dvoutřetinovou většinou odvolal pro podezření z porušení rozpočtových zákonů. Tři jihoamerické státy na protest proti jejímu sesazení odvolaly své vyslance z Brazílie.\n\nStrana pracujících ji v primárních volbách nominovala do federálního Senátu za stát Minas Gerais. Ve volbách v roce 2018 skončila čtvrtá a nezískala jedno ze dvou senátorských křesel, o která ve volbách šlo. Vítězi se stali Rodrigo Pacheco a Carlos Viana.\n\n"}
{"id": "610537", "url": "https://cs.wikipedia.org/wiki?curid=610537", "title": "Hvozdík moravský", "text": "Hvozdík moravský\n\nHvozdík moravský (\"Dianthus moravicus\") je vytrvalá, hustě trsnatá bylina.\n\nV ČR vzácně pouze na jižní Moravě (okolí Bítova, Moravského Krumlova a Ivančic), celkově pouze jižní Morava a přilehlá oblast Rakouska. Roste na skalách, skalnatých svazích a slunných svazích v říčních údolích, na půdách humózních a skeletových. Tvoří husté růžově kvetoucí trsy při horních okrajích hluboce zaříznutých údolí Dyje, Jihlavy, Rokytné a Želetavky. Jako samostatný druh byl popsán v roce 1982, do té doby byl zahrnován do druhu hvozdík sivý (\"Dianthus gratianopolitanus\"). Hvozdík moravský je endemit jihozápadní Moravy.\nJe chráněn zákonem jako kriticky ohrožený druh. Jeho populace a biotop je chráněna například v PP Červené stráně.\n\n"}
{"id": "610548", "url": "https://cs.wikipedia.org/wiki?curid=610548", "title": "Smscoin", "text": "Smscoin\n\nSMSCOIN je mobilní platební systém zajištěný provozovatelem, který se specializuje na platby formou SMS, a který poskytuje své nadstandardní prémiové SMS služby více než stovce provozovatelů mobilních sítí ve více než 92 zemích. Hlavním cílem tohoto projektu bylo a stále ještě je provozování svých služeb, v co možná nejvíce zemích na celém světě. V současnosti patří společnost SMSCOIN mezi špičku na trhu plateb prováděných pomocí mobilních telefonů a své služby nabízí ve více než 92 zemích na celém světě .\n\nProjekt SmsCoin byl spuštěn v červenci roku 2006 a to pouze ve 4 zemích (Rusko, Ukrajina, Kazachstán, Izrael). Projekt tehdy nabízel následující 3 služby: sms:chat, sms:key a sms:bank. V listopadu společnost vyvinula další službu s názvem sms:transit, která již koncem roku 2006 byla k dispozici ve 13 zemích.\n\nPočátkem roku 2007 se k tomuto projektu přidalo několik dalších zemí a rovněž došlo k vývoji rozšíření služby Webový prohlížeč a Java ME, která usnadnila klientům používajícím systém SmsCoin přístup ke statistikám na jejich webových stránkách pomocí mobilních telefonů. V únoru byla spuštěna anglická verze webových stránek. Projekt SmsCoin oslavil své výročí 5 různými sms službami napříč 18 státy po celém světě. Společnost již spolupracovala s více než 5 tisíci partnery a zpracovala více než 1 milion SMS zpráv.\n\nPočátkem roku 2008 firma představila nový program určený k rozvoji příručních modulů oblíbené služby CMS, 10 těchto modulů bylo zveřejněno na firemních webových stránkách. Rovněž byla spuštěna nová služba s názvem sms:content. V dubnu společnost SmsCoin oznámila připojení dalších 30 zemí po celém světě. Během tohoto obtížného období zapříčiněného tvrdou konkurencí na trhu mobilních plateb si tento projekt udržel svou pozici na trhu a to díky vyšším platbám a u svých partnerů možnosti zvolit si své vlastní zkrácené kódy. V Rusku byly platby prováděny v rublech a partneři si mohli navíc zažádat o výnosy z podílů plateb po uplynutí doby 5 dnů, což bylo celkem ojedinělé. V říjnu a listopadu tohoto roku firma představila své další úspěchy – prvním z nich bylo spuštění globální podpory, která zahrnovala všechny kontaktní prostředky pomocí Instant messaging. Druhým úspěchem bylo, že společnost již nabízela své služby ve více než 40 zemích.\n\nV březnu roku 2009 SmsCoin oznámila sérii událostí, která začínala pokrytím již více než 50 zemí a připojením několika zemí Latinské Ameriky. V květnu firma oznámila připojení 6 zemí ze Středního Východu. Oslavy svého 3 výročí firma zahájila otevřením svých nových webových stránek s inovativním designem a vylepšenou strukturou, která umožňovala snadnější práci . Následně byla spuštěna služba zvaná sms:donate. Koncem roku 2009 již SmsCoin nabízel své služby ve více než 65 zemích včetně svého nejnovějšího \"přírůstku\": Čína, Čínská republika, Hong Kong. Plán na používání příručních skriptů knihoven, který byl v roce 2009 značně rozšířen, a který byl již zahájen v roce 2008 se v současnosti stále ještě rozvíjí.\n\nDobrou karmu přinesl začátek roku 2010, kdy se k projektu SmsCoin připojily následující země Indie a Kypr. Tyto země jsou na mobilním platebním trhu považovány za unikáty . A co více, během léta 2010 se k tomuto projektu připojilo dalších 9 zemí: Itálie, Vietnam, Guatemala, Honduras, Dominikánská republika, El Salvador, Nikaragua, Panama, Paraguay. Díky celosvětovému pokrytí se společnost SmsCoin stala lídrem na trhu mobilních plateb.\n\nSmsCoin je veřejný otevřený projekt s bezplatnou registrací a zajišťující několik unikátních a inovativních rysů, jak na ruském tak i mezinárodním trhu:\n\nProjekt SmsCoin jako vysoce kvalifikovaný konkurent zaujal pozornost nejrůznějších dobře známých projektů jakými jsou HeroCraft, Odnoklassniki, Alawar Entertainment, Depositfiles.\n\nSystém SmsCoin byl již opakovaně několikrát zneužit k podvodným účelům a navzdory faktu, že všechny pokusy o zneužití byly zablokovány, je systém společnosti SmsCoin často kritizován pro svou snadnou registraci a technické nastavení a údržbu.\n\n\n"}
{"id": "610553", "url": "https://cs.wikipedia.org/wiki?curid=610553", "title": "Mistral", "text": "Mistral\n\nMistral je protiletadlový raketový komplet velmi krátkého dosahu s infračerveným naváděním, vyráběný evropským koncernem MBDA. Střela Mistral je plně autonomní, tzv. typu „vystřel a zapomeň“. Může být odpalována z řady platforem - z lodí, vozidel či vrtulníků, k jeho nasazení ale stačí i dvojice vojáků. Systém je díky 93% pravděpodobnosti zásahu vysoce efektivní.\n\nVývoj střely začal v roce 1974 pod označením SATCP (\"sol-air à très courte portée\"). Zajišťovala ho francouzská společnost Matra, pozdější Matra BAE Dynamics, která je nyní součástí koncernu MBDA. Sériová výroba střel Mistral byla zahájena v roce 1989. Střelu využívají jak pozemní síly, tak letectvo a námořnictvo. V současnosti tento systém používají ozbrojené síly 27 zemí. Doposud bylo objednáno cca 16 000 střel, které jsou doposud vyráběny ve verzích Mistral 1 a modernější Mistral 2.\n\nDvoustupňový raketový motor na tuhé pohonné hmoty je odvozen od motoru řízené střely Matra Super 530. Střela nese hlavici vysoce brizantní tříšivé trhaviny (HE) o hmotnosti 3 kg, obsahující wolframové kuličky. Navádění je pasivní infračervené. Čidlo se nachází v nose rakety.\n\n\nTechnické parametry.\n\n"}
{"id": "610554", "url": "https://cs.wikipedia.org/wiki?curid=610554", "title": "Schwarzenau (zámek)", "text": "Schwarzenau (zámek)\n\nZámek Schwarzenau je zámek ve stejnojmenném městysu Schwarzenau v rakouské spolkové zemi Dolní Rakousy. \n\nRenesanční zámek je uprostřed městysu a obklopen zámeckým parkem. Dřívější vodní příkop je dnes vysušený. \n\nPůvodně na stejném místě stál hrad \"Swarcenawe\" a byl poprvé zmíněný v roce 1150. Jeho stavebníkem byl v roce 1197 uvedený Pilgrim ze Schwarzenau, z družiny Hadmar II. z Kuenringu (1140-1217). Hrad byl původně vodní hrad se čtyřmi věžemi. Byl postavený na obranu staré cesty Horn – Schrems – Gmünd. \n\nDržiteli byli lenní páni jako hrabě z Plain-Hardegg a hrabě z Görz-Tyrolska. V roce 1500 bylo panství zemského knížete.\n\nMezi lety 1580 a 1592 byl dnešní zámek postavený v renesančním slohu. Budoval se po částech. Stavebníkem byl Reichard Streun ze Schwarzenau (1538-1600), potomek pánů z Pilgrimu. Reichard byl na studiích v Padově a později působil jako diplomat a historiograf u dvora Matyáše Korvína (1443-1490). Styl stavby připomíná vily, které poznal v Itálii. \n\nAž do roku 1636 zámek zůstal v držení rodiny \"von Streun\". V tomtéž roce bylo panství pro neutěšený finanční stav prodáno „Karlu Ulrici z Gänghofenu“. Právě v roce 1663 byl zámek na základě branné povinnosti útulkem před přibližujícími se Turky. \n\nV roce 1664 „Georg Friedrich von Lindenspür“ koupil celé panství. Až do 20. století změnil zámek majitele, až došlo v roce 1939 k jeho konfiskaci. Po požáru v roce 1835 bylo východní křídlo zámku znovu postaveno. Také těžce poškozené jižní křídlo domu bylo rovněž restaurováno. Hodnotné štukové výzdoby provedené v 18. století v reprezentačních místnostech děkuje zámek „Františku Adamovi hraběti z Polheimu“.\n\nBěhem druhé světové války byl využitý jako domov pro uprchlíky, potom byl převzatý Sovětským svazem. Tak jako v německém tak i v sovětském držení byl zámek postižen odcizením a přemístěním inventáře na jiná místa. Také část krovu shořela a příčky byly vytrhány. \n\nPo uzavření Rakouské státní smlouvě přešel zámek do privátních rukou a byl znovu restaurován. Po roce 1991 byl opět přístupný pro veřejné výstavy. \n\nPozoruhodná na zámku je dvoupodlažní zámecká kaple, která sice v době poválečné okupace byla velmi poškozená, dnes je často využívána pro svatební veselky. Štukatérské práce prováděl Ital Giovanni Battista d'Allio v letech 1720 až 1732. Také nádherná prostranství, věže a v západním křídle zámku byla okrášlena štukovými výzdobami a vybavení, jako např. tzv. \"herna\" v severní věži je \"mramorovým sálem\". Ale i pomocná budova jako dnešní zámecká vinárna, v dřívější jídelně pro honosné hostiny, byla vyzdobena štukovými ornamenty.\n\n\n\nSchwarzenau\nSeznam hradů a zámků v Rakousku\n"}
{"id": "610562", "url": "https://cs.wikipedia.org/wiki?curid=610562", "title": "Nachal Ksalon", "text": "Nachal Ksalon\n\nNachal Ksalon (: נחל כסלון) je vádí na Západním břehu Jordánu a v Izraeli, v Judských horách v Jeruzalémském koridoru.\n\nZačíná východně od města Har Adar a poblíž vesnice Bajt Surik na Západním břehu Jordánu. Směřuje pak k jihu, kde vstupuje na území vlastního Izraele, přičemž ze západu míjí město Mevaseret Cijon. Pak podchází dálnici číslo 1 a stáčí se k západu, míjí vesnici Ajn Nakuba a vede zahloubeným údolím se zalesněnými svahy okolo obcí Ajn Rafa, Giv'at Je'arim, Šo'eva, Šoreš, Ksalon, Bejt Me'ir a Ešta'ol. Poté se stáčí k jihozápadu a na severním okraji města Bejt Šemeš ústí do potoku Sorek.\nPoblíž dálnice číslo 1 se u vádí nacházejí čtyři prameny v lokalitě Ejn Chemed. Na dolní toku je vádí obklopeno nově vysázeným lesním komplexem (Les Mučedníků), kde bylo na počest obětí holokaustu vysázeno 6 miliónů stromů.\n\n"}
{"id": "610570", "url": "https://cs.wikipedia.org/wiki?curid=610570", "title": "Seebenstein", "text": "Seebenstein\n\nSeebenstein je obec v okrese Neunkirchen v rakouské spolkové zemi Dolní Rakousy.\n\nSeebenstein leží v Industrieviertelu („Průmyslové čtvrti“) v Dolních Rakousích. Obec se nachází v pahorkatinné části Dolních Rakous. Rozloha území obce je 9,09 km² a 62,21 % plochy je zalesněno. Obec je součástí Přírodní park Seebenstein-Türkensturz.\n\n\nVe starověku byla oblast součástí provincie Noricum. V dolnorakouském jádru země ležící místo má dějiny stejně proměnlivé, jako jsou dějiny celého Rakouska.\n\n\n\nNezemědělských pracovišť bylo v roce 2001 53, zemědělských a lesnických pracovišť bylo při zjišťování v roce 1999 23. Počet výdělečně činných osob v místě bydliště bylo při sčítání lidu v roce 2001 549, to představuje 46,82 %.\n\n\n"}
{"id": "610574", "url": "https://cs.wikipedia.org/wiki?curid=610574", "title": "Říjen 2010", "text": "Říjen 2010\n\n"}
{"id": "610578", "url": "https://cs.wikipedia.org/wiki?curid=610578", "title": "Nachal Kofer", "text": "Nachal Kofer\n\nNachal Kofer ( נחל כפר nebo נחל כופר) je vádí o délce cca 5 kilometrů v Izraeli, v aglomeraci Tel Avivu.\n\nZačíná v prostoru města Ramat Gan, jižně od křižovatky Geha na pomezí měst Ramat Gan, Bnej Brak a Giv'at Šmu'el. Vede pak k jihu, kde poblíž bývalé skládky Chirija ústí do toku Nachal Ajalon, kde se plánuje zřízení rozsáhlého areálu park Ajalon. Kvůli masivnímu rozvoji zastavěné plochy v aglomeraci Tel Avivu byla většina toku svedena do kanalizace. Pouze v jižním úseku na dolním toku si zachovala podobu přírodního koryta, které prochází areálem zoologické zahrady Safari Ramat Gan a parku ha-Le'umi, kde je využit v rámci umělé lesoparkové krajiny s umělými jezírky a porosty.\n\n"}
{"id": "610581", "url": "https://cs.wikipedia.org/wiki?curid=610581", "title": "Soňa Nevšímalová", "text": "Soňa Nevšímalová\n\nSoňa Nevšímalová (* 5. dubna 1940, Praha) je česká lékařka, profesorka neurologie zaměřující se na spánkovou medicínu a dětskou neurologii, v letech 1997–2006 přednostka Neurologické kliniky 1. lékařské fakulty Univerzity Karlovy a VFN v Praze.\n\nNarodila se v Praze do rodiny právníka a matky v domácnosti. V mládí byla členkou Kühnova dětského sboru.\nV roce 1963 ukončila Fakultu všeobecného lékařství Univerzity Karlovy v Praze. Po promoci nastoupila do Ústavu biologie lékařské fakulty, kde se věnovala klinické genetice. Od roku 1971 působí na Neurologické klinice 1. LF UK a VFN v Praze. Po neurologických atestacích, přidala v roce 1980 specializační z dětské neurologie. V rámci spánkové medicíny se zaměřuje především na výzkum narkolepsie a hypersomnie.\n\nV roce 1997 byla jmenována profesorkou v oboru neurologie na Univerzitě Karlově. K roku 2008 publikovala na 179 odborných prací, tři monografie a 25 kapitol v monografiích. Dne 28. října 2017 převzala z rukou českého prezidenta Miloše Zemana medaili Za zásluhy.\nJe rozvedená, má dva syny – lékaře.\n"}
{"id": "610583", "url": "https://cs.wikipedia.org/wiki?curid=610583", "title": "Sdružení obcí pro plynofikaci Labské údolí I.", "text": "Sdružení obcí pro plynofikaci Labské údolí I.\n\nSdružení obcí pro plynofikaci Labské údolí I. bylo zájmové sdružení v okresu Litoměřice a okresu Teplice, jeho sídlem byly Libochovany a cílem realizace investice – plynofikace. Sdružovalo celkem 15 obcí. Bylo založeno v roce 2001, zaniklo v roce 2013.\n\n\n"}
{"id": "610588", "url": "https://cs.wikipedia.org/wiki?curid=610588", "title": "Hubertka (Bílý Potok)", "text": "Hubertka (Bílý Potok)\n\nHubertka ( ) je turistická chata nacházející se ve výšce 621 m n. m. v lesích východně od Lázní Libverdy katastrálně příslušná pod obec Bílý Potok. Postavena byla v roce 1906 a to z ní dělá jednu z nejstarších turistických chat v Jizerských horách. Ještě však před stavbou chaty stálo na jejím místě občerstvení. V padesátých letech 20. století zde byla ředitelstvím Státních lesů zřízena ubytovna pro lesní dělníky nazvaná „Dělnický tábor“. Později se Hubertka stala podnikovým rekreačním zařízením. Roku 1972 dočasně přešla do majetku tělovýchovné organizace a pak do majetku turistického oddílu z Hejnic. Od té doby začala chata sloužit veřejnosti. Na počátku 21. století prošla modernizací a nabízí tak kapacitu 40 lůžek. S ohledem na svou polohu bývala Hubertka častým cílem letních i zimních vycházek. Po otevření Singltreku pod Smrkem (2010) je využívána k občerstvení cyklisty jedoucími po této stezce.\n\nPřed budovou chaty stojí tak zvaný „Křížový buk“ s krucifixem. Ten připomíná odchod evangelíků „Smuteční cestou“ v době protireformace pryč z českých zemí.\n\nPoblíž „Křížového buku“ je rozcestník turistických tras:\n\nJižně asi 100 m od Hubertky se nachází skalní vyhlídka „Kočičí kameny“, které se dříve označovány „Tulení kameny“. Vyhlídka byla pro turisty byla zpřístupněna v roce 1923 poté, co členové sekce hejnického horského spolku vytesali do skály schody a opatřili je i vyhlídku bezpečnostním zábradlím. Od Hubertky vede na Kočičí kameny značená turistická cesta.\n\nDříve zde bývala i 2 kilometry dlouhá sáňkařská dráha nazvaná „Sáňkařská dráha císaře Františka Josefa“.\n\n\n\n"}
{"id": "610594", "url": "https://cs.wikipedia.org/wiki?curid=610594", "title": "Sdružení právnických osob pro rozvoj Šluknovska", "text": "Sdružení právnických osob pro rozvoj Šluknovska\n\nSdružení právnických osob pro rozvoj Šluknovska je zájmové sdružení v okresu Děčín, jeho sídlem je Šluknov a jeho cílem je koordinace společného postupu při realizaci záměrů ve městech a obcích Šluknovského výběžku. Sdružuje celkem 18 obcí a dvě organizace a byl založen v roce 1999.\n\n\n"}
{"id": "610605", "url": "https://cs.wikipedia.org/wiki?curid=610605", "title": "Ontario Hockey League", "text": "Ontario Hockey League\n\nOntario Hockey League (OHL) (česky: Ontarijská hokejová liga) je jedna ze tří hlavních kanadských juniorských lig, které dohromady tvoří \"Canadian Hockey League\" (CHL) (česky: Kanadská hokejová liga). Ligy se mohou účastnit hokejisté ve věku od 15 do 20 let.\n\nOHL provozuje Ontario Hockey Federation, kterou řídí Hockey Canada.\n\nLiga byla založena v roce 1974 z Major Junior A (I. divize v Ontario Hockey Association).\n\nDavid Branch je zatím jediným komisionářem OHL od jejího vzniku. Od roku 1980 se liga rychle rozrostla a zkvalitnila na velmi sledovanou ligu se zápasy vysílanými v televizi a rádiu.\n\nV současné době hraje v OHL 20 týmů. 17 týmů sídlí v Ontariu, 2 týmy v Michiganu a 1 v Pensylvánii.\n\nHistorie juniorského hokeje v Ontariu začala v roce 1896 založením organizace \"Ontario Hockey Association\" (OHA). Od té doby prošla organizace juniorského hokeje v Ontariu čtyřmi etapami. V roce 1933 byla juniorská divize rozdělena do dvou úrovní na juniorku A a juniorku B. V roce 1972 byla vyšší úroveň rozdělena na další dvě úrovně a to na I. a II. třídu. V roce 1974 se hlavní juniorská I. třída oddělila od OHA a vznikla tak \"Ontario Major Junior Hockey League\" (OMJHL). V roce 1980 byla OMJHL přejmenována na \"Ontario Hockey League\".\n\n20 týmů OHL hraje 68 nepravidelně rozložených zápasů. Liga začíná ve třetím celém týdnu v září a běží až do třetího týdne v březnu. 90 % zápasů je hráno mezi čtvrtkem a nedělí, aby se minimalizoval počet zameškaných dní studentů ve školách. 95 % hokejistů ligy studuje vysokou školu nebo univerzitu. Aktuálně je asi 20 % hokejistů NHL absolventy OHL a 54 % hokejistů NHL absolventy CHL.\n\nVítězové playoff získávají J. Ross Robertson Cup. Pohár je pojmenován po Johnu Rose Robertsonovi, který byl prezidentem Ontario Hockey Association mezi lety 1901 a 1905.\n\nDo playoff postupuje 16 nejlepších týmů základní části, 8 z každé konference. Týmy mezi sebou hrají maximálně sedmizápasové série (na 4 vítězství) a vítěz každé série postupuje do dalšího kola. Poslední 2 týmy nakonec ve finále soupeři o již zmiňovaný J. Ross Robertson Cup.\n\nVítěz OHL poté soupeří s vítězi z WHL, QMJHL a hostitelským týmem turnaje o Memorial Cup, který je udělován juniorským šampiónům Kanady. Hostitelství turnaje se střídá každou sezónu mezi třemi ligami (OHL, QMJHL a WHL).\n\nMemorial Cup vyhrály 17× týmy OHL od změny formátu ligy v roce 1972:\n\nPohár byl také získán 16× týmy OHA mezi lety 1945 a 1971:\n\nIndividuální rekordy\n\nTýmové rekordy\n\n\n\n\n"}
{"id": "610607", "url": "https://cs.wikipedia.org/wiki?curid=610607", "title": "Severočeské sdružení obcí", "text": "Severočeské sdružení obcí\n\nSeveročeské sdružení obcí (SESO) je zájmové sdružení v okresu Děčín, okresu Chomutov, okresu Litoměřice, okresu Louny, okresu Most, okresu Teplice a okresu Ústí nad Labem, jeho sídlem je Ústí nad Labem a cílem ochrana zájmů členských obcí. Sdružuje celkem 120 obcí (stav k 1. lednu 2019). Bylo založeno v roce 1993.\n\n"}
{"id": "610610", "url": "https://cs.wikipedia.org/wiki?curid=610610", "title": "OHL", "text": "OHL\n\nZkratka OHL může mít tyto významy:\n"}
{"id": "610616", "url": "https://cs.wikipedia.org/wiki?curid=610616", "title": "Cushman &amp; Wakefield", "text": "Cushman &amp; Wakefield\n\nCushman & Wakefield je jednou z největších firem poskytující služby v oboru komerčních nemovitostí na světě. Byla založena v roce 1917, má 400 kanceláří v 70 zemích a více než 51 000 zaměstnanců po celém světě. Společnost sídli v Chicagu, s regionálními sídly v New York City, Londýně, Sydney a Bengalúru.\n\nSpolečnost zastupuje různorodou klientelu od malých firem až po společnosti z žebříčku Fortune 500. Nabízí ucelený sortiment služeb ve čtyřech základních kategoriích: transakční služby včetně zastupování nájemců a pronajímatelů kancelářských, průmyslových a maloobchodních prostor, kapitálové trhy včetně prodeje nemovitostí, správy investic, znaleckých služeb, investičního bankovnictví a úvěrového a kapitálového financování, klientská řešení včetně nemovitostních strategií pro velké společnosti a vlastníky nemovitostí a konečně konzultantské služby zahrnující podnikatelské a realitní poradenství.\n\nNa český trh vstoupila v roce 1993 a dnes ve své pražské a bratislavské kanceláři zaměstnává více než 250 lidí. V srpnu 2018 vstoupila na americkou burzu cenných papírů NYSE a stala se poprvé za své více než stoleté působení veřejně obchodovatelnou.\n\n\nČeská pobočka je několikanásobným vítězem CIJ Awards, Euromoney Real Estate Awards, CEE Quality Awards či HOF Awards.\n\n\n\n\n\n\n\n\n\n\n\n\n\n\n\n\n\n\n"}
{"id": "610648", "url": "https://cs.wikipedia.org/wiki?curid=610648", "title": "Jiří Kolbaba", "text": "Jiří Kolbaba\n\nJiří Kolbaba (* 15. dubna 1957 Brno) je český cestovatel, fotograf a spisovatel, viceprezident Českého klubu cestovatelů. Procestoval všech šest kontinentů planety, více než 130 zemí světa.\n\nPopularizátor poznávání cizích kultur a ochrany fauny a flóry. Spolupracuje s mnoha tištěnými i elektronickými médii, na rádiu Impuls má již mnoho let populární autorský pořad o cestování. Známá jsou zejména jeho jevištní diashow pro různé skupiny v celém Česku.\n\nVelkoplošné fotografie prezentuje při rozsáhlých výstavách doma i v zahraničí. Dosud vydal 8 publikací.\n\nNa začátku roku 2012 se připojil k vědecké expedici výzkumníků z Masarykovy univerzity v Antarktidě. V rámci dobrovolnického programu se podílí na chodu a zazimovávacích pracích na polární stanici J. G. Mendela.\n\nV roce 2013 navštívil Antarktidu již potřetí. Tentokrát značně dobrodružně na polské plachetnici SELMA.\n\nJiří Kolbaba je rozvedený, má syna Tomáše. Středoškolským vzděláním grafik , zakladatel několika reklamních agentur.\n\nV mládí se věnoval atletice, kde zejména v běhu na 3 km překážek dosáhl výborných výsledků. V roce 1983 získal stříbrnou medaili v této disciplíně na Mistrovství Československa v atletice. Stal se také mistrem ČSR v běhu na tři kilometry překážek.\n\n\n"}
{"id": "610651", "url": "https://cs.wikipedia.org/wiki?curid=610651", "title": "Protiletadlový raketový komplet", "text": "Protiletadlový raketový komplet\n\nProtiletadlový raketový komplet (PLRK) je systém využívající raket k ničení vzdušných cílů – letadel, vrtulníků, bezpilotních letounů, ale i jiných řízených střel či balistických raket. Protiletadlové raketové komplety tak tvoří jeden z prvků protivzdušné obrany (dalšími prvky jsou například bojové letouny, protiletadlové kanóny, hybridní protiletadlové komplety a v budoucnu zřejmě i lasery).\n\n\n\n\n\nPoužité protiletadlové řízené střely mohou být autonomní (tzv. „vystřel a zapomeň“) či neautonomní. Neautonomní systémy se dále dělí na systémy samonaváděcí či na systémy s dálkovým naváděním.\n\nSamonaváděcí systémy mohou mít navádění aktivní, poloaktivní či pasivní. Aktivní navádění znamená, že cíl je ozařován rádiovým či optickým signálem, jehož zdroj se nachází na palubě střely. Poloaktivní systémy jsou naváděny rádiovým či optickým signálem, jehož zdroj se nachází mimo střelu. Konečně pasivní naváděcí systémy využívají rádiové, optické či tepelné vyzařování samotného cíle. Dálkové navádění střel lze rozdělit na povelové systémy (PSDN) a na dálkové navedení po paprsku, v současnosti zejména po laserovém paprsku (SDNPP).\n\n"}
{"id": "610661", "url": "https://cs.wikipedia.org/wiki?curid=610661", "title": "Devátá louka", "text": "Devátá louka\n\nDevátá louka je druhá opera českého skladatele Jana Evangelisty Zelinky na vlastní text podle stejnojmenné veselohry spisovatelky Růženy Jesenské z roku 1924. Autor ji napsal po úspěchu provedení své první opery, \"Dcerušky hostinského\" a na scénu ji opět uvedl Zelinkův přítel a mentor, šéfdirigent opery Národního divadla Otakar Ostrčil. Premiéra se konala 19. září 1931. Od fantaskního námětu \"Dcerušky hostinského\" se skladatel tentokrát obrátil k milostnému, až sentimentálnímu příběhu připomínajícímu poněkud dívčí román. Přes příznivé hodnocení (Ladislav Vachulka: „\"velmi šťastně zaostřená charakteristika jednajících osob, nepřetržitý melodický proud a hlavně přirozený dramatický účin\"“) se opera dočkala jen pěti představení.\n\nJitku Bělinovou kdysi opustil milenec a zanechal jí dítě, dceru Zdeňku. Jitka ji vychovává a vštěpuje jí odpor k lásce, který sama vyznává. Její dlouholetý přítel, profesor Heřman, se jí proto se svou náklonností obává svěřit. Zdeňka se však přesto tajně zamiluje do Miloše Daňka, se kterým se pravidelně setkává na lavičce na Deváté louce; Miloš je synovcem továrníka, zámeckého pána a mimo jiné majitele Jitčina domku, doktora Dvořáka. Továrník Dvořák se rovněž brání lásce, neboť i jej kdysi opustila milovaná žena, ale přesto chce Milošovi nerozhodnost a nejistotu o Zdeňčině lásce rozptýlit tím, že přijde k Bělinům a sám naoko žádá o ruku Zdeňky. Její matka je nabídkou nadšena a přijímá za obě pozvání na zámek, ale ani Zdeňka se jeho zájmu neprotiví.\n\nObě ženy zámek navštíví a tam je přivítá Dvořák a jeho sestra Anna, nikoli však Miloš, kterému strýc zakázal se objevit. Jitka se rychle spřátelí s Annou a zatím se Zdeňka přiznává Dvořákovi k lásce k Milošovi, aniž si je vědoma, že se jedná o továrníkova synovce. Dvořák a Zdeňka se domluví, že budou v komedii pokračovat, aby v Milošovi vzbudili odhodlání, a tuto smlouvu stvrzují polibkem, který však zahlédne Miloš. Rozervaný Miloš nejprve utíká k lavičce, na které se se Zdeňkou scházel, a po rozhovoru s profesorem Heřmanem se ztratí.\n\nRáno se ukáže, že Zdeněk strávil noc bloumáním v lese, a nejen že nejen vysvětlí vše mezi Milošem a Zdeňkou, ale rovněž Jitka a Dvořák v sobě najdou zalíbení, zvláště když zjistí spjatost svých osudů: Jitčin milenec tehdy uprchl s Dvořákovou milenkou. Anna se raduje ze zasnoubení svého bratra i syna. Profesor Heřman přemůže žal nad definitivní ztrátou Jitky a oběma dvojicím přeje do manželství mnoho štěstí.\n\n"}
{"id": "610698", "url": "https://cs.wikipedia.org/wiki?curid=610698", "title": "Diskografie Mariah Carey", "text": "Diskografie Mariah Carey\n\nToto je diskografie Mariah Carey, americké zpěvačky, která k roku 2010 vydala dvanáct studiových a jedno koncertní album, čtyři kompilace, jedno Extended Play a jeden remix. V roce 1988 začala nahrávat první skladby na svou debutovou desku \"Mariah Carey\" vydanou v červnu 1990.\n\nV roce 1993 uvolnila dosud nejúspěšnější album nazvané \"Music Box\", které ve Spojených státech získalo diamantovou certifikaci a dosáhlo 1. místa hitparád v mnoha zemích. \"Music Box\" se stalo jedním z nejlépe prodávaných asijských alb roku 1994, stejně tak se zařadilo mezi nejprodávanější alba všech dob, k roku 2010 s prodejností přes 32 miliónů kopií.\n\n"}
{"id": "610710", "url": "https://cs.wikipedia.org/wiki?curid=610710", "title": "Josef Bertl", "text": "Josef Bertl\n\nJosef Bertl (6. leden 1866 Soběslav – 30. květen 1955 Praha) byl český architekt, profesor pozemního stavitelství na České vysoké škole technické v Brně (1901–1905) a profesor pozemního stavitelství a nauky o stavebních hmotách na Císařské a královské české vysoké škole technické v Praze (1905–1936).\n\nNarodil se v rodině učitele. Po absolvování vyšší reálky v Kutné Hoře obdržel stipendium a pokračoval studiem na Umělecko-průmyslové škole ve Vídni. V roce 1884 přešel na Císařskou a královskou českou vysokou školu technickou v Praze, kde dokončil studia v roce 1890, a to s vyznamenáním. Již během studia pracoval pro různé firmy, například pro firmu Ringhoffer. V letech 1889–1893 působil na ČVUT jako asistent prof. Jiřího Pacolda na katedře pozemního stavitelství. V roce 1893 byl autorizován stavitelem a nastoupil nejprve do firmy Otakara Materny a v roce 1895 přešel do stavební firmy Václav Nekvasil, kde v letech 1899–1901 pracoval jako ředitel její stavební kanceláře.\n\nV roce 1901 byl povolán na Českou vysokou školu technickou v Brně a dne 29. listopadu téhož roku byl jmenován řádným profesorem pozemního stavitelství. Podílel se na koncepci areálu VUT v Brně. V roce 1902–1903 byl děkanem odboru stavebního inženýrství a v roce 1904–1905 rektorem školy. V roce 1904 byl rovněž prvním předsedou klubu SK Moravská Slavia Brno.\n\nV roce 1905 byl jmenován profesorem pozemního stavitelství a nauky o stavebních hmotách na Císařské a královské české vysoké škole technické v Praze. Pro akademický rok 1908-1909 byl zvolen rektorem, v letech 1920–1922 byl děkanem fakulty architektury a pozemního stavitelství.\n\nV roce 1914 byl zvolen prezidentem Česko-německé inženýrské komory pro Království české. Byl rovněž dlouholetým členem Spolku architektů a inženýrů.\n\nPoliticky se angažoval v mladočeské straně (později Československá národní demokracie).\n\nS manželkou Julií, rozenou Ševčíkovou (1876—??) měl čtyři děti, dcera Marie zemřela předčasně v pětadvaceti letech.\n\n\n\n\n\n"}
{"id": "610713", "url": "https://cs.wikipedia.org/wiki?curid=610713", "title": "Hubertka", "text": "Hubertka\n\nHubertka má několik významů:\n\n\n"}
{"id": "610722", "url": "https://cs.wikipedia.org/wiki?curid=610722", "title": "Petter Thoresen", "text": "Petter Thoresen\n\nPetter Thoresen (* 25. července 1961 v Oslo) je bývalý norský hokejový útočník. Kariéru odehrál v norské hokejové lize a byl dlouhodoletým reprezentantem své země. Je otcem hokejistů Steffena Thoresena a Patricka Thoresena.\n\nCelou svou aktivní kariéru odehrál v Norsku za týmy SK Forward, Hasle-Løren IL, Manglerud Star Ishockey, Vålerenga Oslo, od sezóny 1992/93 za Storhamar Dragons. Ve Storhamaru a Oslo později působil také jako trenér.\n\nV dresu norského národního týmu odehrál 96 utkání, čím se řadí na páté místo norských historických tabulek. Reprezentoval na pěti olympijských hrách (v letech 1980 až 1994). Tohoto počtu účastí na olympiádě dosáhl jako druhý hokejista historie (po Udo Kiesslingovi)\n"}
{"id": "610731", "url": "https://cs.wikipedia.org/wiki?curid=610731", "title": "SOKO – Sdružení obcí krušnohorské oblasti", "text": "SOKO – Sdružení obcí krušnohorské oblasti\n\nSOKO – Sdružení obcí krušnohorské oblasti je zájmové sdružení právnických osob v okresu Chomutov a okresu Karlovy Vary, jeho sídlem jsou Vejprty a jeho cílem je koordinace územních plánů, vytváření, projektování a realizace společných projektů, akcí a aktivit, koordinace významných investičních akcí v zájmovém území, společný postup při získávání finančních prostředků z různých fondů, společná podpora podnikání na území mikroregionu, zvýšení atraktivity zájmového území pro investory, zvýšená ochrana životního prostředí v zájmovém území, společný postup při dosahování ekologické stability území, snižování nezaměstnanosti na území mikroregionu, informační a iniciační činnost vůči podnikatelským subjektům a obyvatelům zájmového území. Sdružuje celkem 8 obcí a jednu organizaci a byl založen v roce 1999.\n\n\n"}
{"id": "610733", "url": "https://cs.wikipedia.org/wiki?curid=610733", "title": "Svazek obcí Českokamenicka", "text": "Svazek obcí Českokamenicka\n\nSvazek obcí Českokamenicka je zájmový svazek v okresu Česká Lípa a okresu Děčín, jeho sídlem je Česká Kamenice a jeho cílem je rozvoj cestovního ruchu a území mikroregionu. Sdružuje celkem 12 obcí a byl založen v roce 1905.\n\n\n"}
{"id": "610737", "url": "https://cs.wikipedia.org/wiki?curid=610737", "title": "Svazek obcí Euroregion Labe", "text": "Svazek obcí Euroregion Labe\n\nSvazek obcí Euroregion Labe je dobrovolný svazek obcí v okresu Děčín, okresu Litoměřice, okresu Teplice a okresu Ústí nad Labem, jeho sídlem je Ústí nad Labem a jeho cílem je podpora spolupráce a rozvoje v oblastech regionální plánování, životní prostředí, podpora hospodářství a cestovního ruchu, výstavba infrastruktury, ochrana před živelními pohromami a záchranářství, doprava, kultura, vzdělávání, sport, setkávání, zdravotnictví a sociální péče. Dalšími oblasti podpory mikroregionu jsou: podpora snah a jednotlivých záměrů měst a obcí, které odpovídají rozvojovým cílům regionu, podpora všech snah a opatření na komunální úrovni vedoucí k integraci České republiky do Evropské unie, zastupování regionálních zájmů na příslušných úřadech a institucích, ale i podpora snah v rámci uzavírání závazných mezistátních dohod pro regionální a komunální přeshraniční spolupráci. Sdružuje celkem 64 obcí a byl založen v roce 1992.\n\n"}
{"id": "610757", "url": "https://cs.wikipedia.org/wiki?curid=610757", "title": "Svazek obcí Podbořansko", "text": "Svazek obcí Podbořansko\n\nSvazek obcí Podbořansko je samostatná právnická osoba v okresu Louny, jeho sídlem je Vroutek a jeho cílem je zabezpečení úzké spolupráce mezi obcemi, společné aktivity, koordinace významných investičních akcí, zpracovaní společného rozvoje regionu, společná ochrana životního prostředí a rozvoj turistiky. Sdružuje celkem 11 obcí a byl založen v roce 2003.\n\n\n"}
{"id": "610761", "url": "https://cs.wikipedia.org/wiki?curid=610761", "title": "Furlánsko", "text": "Furlánsko\n\nFurlánsko ( \"Friuli\", furlansky \"Friûl\", \"Furlanija\", \"Friaul\", vše původem z latinského názvu \"Forum Iulii\") je historický region na severovýchodě Itálie v okolí města Udine na hranicích s Rakouskem a Slovinskem. Jazykem většiny původního obyvatelstva je furlanština, jeden z rétorománských jazyků. Vedle toho jsou zde i německy a slovinsky mluvící menšiny.\n\nFurlánské vévodství, původně langobardské, se v 9. století stalo markou Franské říše. Později se většina území stala součástí Akvilejského patriarchátu a roku 1420 byla přičleněna k Benátkám, kam patřila do roku 1794. Po zániku Benátské republiky furlánské území připadlo rakouským Habsburkům. Od roku 1815 většinou patřilo ke Království lombardsko-benátskému a od roku 1866 ke sjednocené Itálii, poslední zbytek Itálie získala roku 1919.\n\nOd dob počátků zemědělství tudy prošlo 46 velkých národnostních invazí. Římané zde založili kolonii v roce 181. Aquileia se stala hlavním městem provincie \"Venetia et Histria\" kontrolující Jaderské moře až po Kvarnerský záliv. Název Furlánsko (Friuli) pochází od Langobardů, kteří ustanovili dosud nevýznamné římské \"Forum Iulii\", dnešní Cividale, hlavním městem vévodství jako pevnost proti Avarům a Slovanům. Germánské vévodství Langobardů, kteří sem přišli z oblasti kolem dolního Labe Polabím, přes Moravu a Panonii, kde se stavili po několik generací před přechodem Alp, zde existovalo mezi léty 568 a 774, kdy je dobyl Karel Veliký. Zdejší vládce Berengar I. se v roce 888 stal italským králem.\nBenátky okupovaly území od roku 1420. Navzdory zchudnutí země a omezení její samostatnosti benátská vláda uznávala jistou autonomii vazalské země, a přidělila jí parlament \"Patria Friuli\" (odkazující ke starému patriarchátu) v Udine, což se pravděpodobně stalo základem soudobému národnímu uvědomění.\n\nNa severu historické území ohraničuje povodí řeky Gail a nejvýznamnější řeky Tagliamento, na jihu Jadran, i když přímořské starořímské osady Grado a Marano se s furlánskou pevninou příliš neidentifikují. Západovýchodní ohraničení staré furlanské země bylo vždy spíš historické než geografické. Západ jasně ohraničený řekou Livenzou, již Furlánsko překračuje jen v okolí Pordenone, a předcházejícím velkým údolím řeky Piavy protékající provinčním Bellunem. Východní hranice je však velmi nejasná, resp. proměnná.\n\nČeské kořeny měl františkánský misionář Odorik z Pordenone, který ve 14. století cestoval do Asie. Jeho spis vyšel v češtině pod názvem \"Já bratr Oldřich, Čech z Furlánska\".\n\nRoku 1272 připojil Furlánsko ke svému panství český král Přemysl Otakar II.\n\nNázev současného autonomního italského regionu Furlansko-Julské Benátsko obsahuje nejen slovo Furlánsko (Friuli), ale i Julské Benátsko (Venezia Giulia). Tento název platí od skončení druhé světové války. Rok předtím dalo ústavodárné shromáždění pětině regionu pod tímto názvem speciální status, který dostala i území pod jugoslávskou správou a Terst.\n\nPojem Julské Benátsko vytvořili bez jakýkoli tradičních historických souvislostí italští nacionalisté v roce 1863 na svém sjezdu v Miláně. Jejich ohromný plán obsahoval pod tímto pojmem zařazení všech území na východ a jih od řeky Soči (it. \"Isonzo\"), tedy jádro Furlánska včetně hrabství Gorice, Terst, ale i Istrii a Dalmácii, kde byla tehdy významná italská benátská menšina. Po zákazu obsazení území obce Muggia na jihovýchod od Terstu se pojmenování poněkud zredukovalo na název provincie Terst.\n"}
{"id": "610763", "url": "https://cs.wikipedia.org/wiki?curid=610763", "title": "Svazek obcí Podřipsko", "text": "Svazek obcí Podřipsko\n\nSvazek obcí Podřipsko je dobrovolný svazek obcí v okresu Litoměřice, jeho sídlem je Roudnice nad Labem a jeho cílem je podpora regionálního rozvoje. Sdružuje celkem 23 obcí a byl založen v roce 2004.\n\n"}
{"id": "610768", "url": "https://cs.wikipedia.org/wiki?curid=610768", "title": "Svazek obcí Srpina - okres Most", "text": "Svazek obcí Srpina - okres Most\n\nSvazek obcí Srpina - okres Most je dobrovolný svazek obcí v okresu Louny a okresu Most, jeho sídlem je Most a jeho cílem je podpora regionálního rozvoje. Sdružuje celkem 9 obcí a byl založen v roce 1999. Je pojmenován podle říčky Srpiny.\n\n\n"}
{"id": "610771", "url": "https://cs.wikipedia.org/wiki?curid=610771", "title": "Svazek obcí v regionu Krušných hor", "text": "Svazek obcí v regionu Krušných hor\n\nSvazek obcí v regionu Krušných hor je dobrovolný svazek obcí v okresu Most, jeho sídlem je Litvínov a jeho cílem je společný postup při předkládání různých projektů v žádostech o dotace či granty. Sdružuje celkem 11 obcí a byl založen v roce 2001.\n\n\n"}
{"id": "610776", "url": "https://cs.wikipedia.org/wiki?curid=610776", "title": "Svazek obcí Vejprtska", "text": "Svazek obcí Vejprtska\n\nSvazek obcí Vejprtska je zájmové sdružení v okresu Chomutov, jeho sídlem je Vejprty a jeho cílem je zajištění zásobování vodou, odvádění a čištění odpadních vod. Sdružuje celkem 5 obcí a byl založen v roce 1993.\n\n\n"}
{"id": "610785", "url": "https://cs.wikipedia.org/wiki?curid=610785", "title": "Paličatý švec", "text": "Paličatý švec\n\nPaličatý švec je opera českého skladatele Jana Evangelisty Zelinky z roku 1940. Její libreto napsal spisovatel Josef Kopta na základě své divadelní hry \"Nejkrásnější boty na světě\" z roku 1927. Premiéra se konala 28. března 1944 v pražském Národním divadle. Jedná se o první závažné dílo, ve kterém se Zelinka, obrátil k lidovému námětu i lidové hudbě jako inspiraci, podobně jako jiní skladatelé v dobách okupace (např. Rudolf Karel, Otakar Jeremiáš). V \"Paličatém ševci\" využil mimo jiné staré ševcovské písně. Hudba je přístupná a tonální, kombinovaná s prvky melodramatu. Námětem je \"\"každodenní heroismus nejprostších lidí\"\", na Zelinkovy zkušenosti s divadlem, rozhlasem i filmem poukazuje rychlý spád děje, humorné scény a výstižná zkratkovitá charakterizace postav.\n\n(Předehra) Jsme na pražském předměstí, na nábřeží Vltavy. Aninku Šestákovou právě zachránil kantinský Karas před sebevraždou. Její manžel, obuvnický mist Václav Šesták, totiž zásadně odmítá strojní výrobu bot a tovární konkurence (zejména velkofirma Skývy na strojní výrobu obuvi) jej přivedla na mizinu a k exekuci. K řece přicházejí i samotný švec a jeho přítel, exekutor Pěnička. Šesták sám finguje pokus o sebevraždu, aby Aninku z její nálady vyléčil, a pak se jí nechá snadno přesvědčit k životu. Nejvíce jej od sebevraždy zrazuje pan Vébr, prokurista firmy Skýva, který přišel na nábřeží, aby se se svou snoubenkou projel na loďce. Vébr se ševce snaží získat na místo dílovedoucího v továrně, ale mistr Šesták se nenechá zviklat a opěvuje krásu ručně šitých bot. Odvádí Aninku domů a Vébrovi prorokuje, že si u něj prokurista ještě bude objednávat svatební střevíčky pro svou nevěstu\n\n(1. dějství) V suterénním pokoji se Šesták živí správkami, stále však sní o tom, že ještě vyrobí jeden dokonalý, mistrovský pár bot. Nemá však ani peníze na materiál a pan domácí mu ani nedovolí dát na zeď vývěsní štít, protože ševcovská dílna není k cti domu. Mistr Šesták sleduje oknem boty kolemjdoucích a obkresluje si nejhezčí vzory. Jeho zákazníci jsou sice barvití, bohémský malíř mu dokonce zaplatí za starší boty obrazem, ale nové boty si nikdo neobjednává. Aninka sází loterii a doufá ve výhru. Ta se skutečně dostaví; dvě stě korun sice je daleko za jejími nadějemi, mistru Šestákovi to však stačí právě na kvalitní materiál pro jeho vytoužený ideální pár bot. Zatímco Šesták běží nakoupit, svádí exekutor Pěnička Aninku, ale láska i víra v manželovy schopnosti ji uchrání před dobrodružstvím. Mistra navštěvuje i ševcovský tovaryš, lehkomyslnější a měkčí povahy, ale stejně oddaný poctivému řemeslu. Obuvnický mistr se vrací s dobrou kůží a ihned se vrhá do práce.\n\n(Mezihra — pantomima) Mistr Šesták byl po šest dní ponořen do svého díla a sedmý den si únavou zdříml. Zdá se mu o říši, kde nikdo nemá boty — i král, královna a jejich zbrojnoši chodí bosi. Jejich Veličenstvím jsou předváděny boty všech barev a tvarů z různých dob a zemí, ale král všechny odmítá. Pak ale hlasatel uvádí Šestáka s Aninkou přinášející nejkrásnější boty na světě. Švec poděluje přítomné a všichni jsou nadšeni. Nejnádhernější boty předává králi, ale běda, v krabici je jen jeden střevíc a druhý není k nalezení. Přes Aninčiny nářky odsoudí král ševce ke smrti. Katova sekyra dopadne na mistrův krk, spící Šesták upustí dokončenou botu a její bouchnutí o zem jej vzbudí. Jeho dílo je hotovo.\n\n(2. dějství) Pln hrdosti vystaví obuvnický mistr boty do okna s malířovým obrazem v pozadí. Lidé však zdá se jeho mistrovské dílo nedoceňují. Domácímu pánovi se zamlouvá obraz a odkoupí jej za pěkné peníze, aniž by se o boty zajímal. Jiní zákazníci, jako pan rada, by chtěli boty koupit, aniž by si byli vědomi, jak jsou vzácné, a ještě se jim zdají příliš laciné nebo prodávající nedosti úslužný. Rozhořčený švec nabídky zákazníků k jejich překvapení odmítá. Hodlá raději boty uklidit do almary. Vchází Bílý pán, Čechoameričan zbohatlý na tovární výrobě bot, a ten konečně na první pohled poznává mistrovskou práci. Ale i jeho návrh — aby se Šesták stal vedoucím dílny pro luxusní ruční výrobu originální obuvi — ševcovský mistr odmítá.\n\nV rozpacích navštěvuje Šestákovu dílnu prokurista Vébr, jehož nevěsta by si přála ručně vyrobené svatební střevíčky. To je pro ševce morálním zadostiučiněním. Optimisticky naladěn vychází s manželkou na procházku — ve svých vlastních dokonalých botách.\n\n(Poslání skladatelovo) Příběh mistra Šestáka je podobenstvím pouti každého umělce.\n"}
{"id": "610787", "url": "https://cs.wikipedia.org/wiki?curid=610787", "title": "Jesse Lee Peterson", "text": "Jesse Lee Peterson\n\nJesse Lee Peterson (* 22. května 1949) je černošský reverend a konzervativní občanský aktivista ze Spojených států amerických.\n\nJe častým hostem různých pořadů v televizi a radiu. Odmítá afirmativní akci a nelegální imigraci, snaží se o šíření konzervativních názorů mezi černošské obyvatelstvo. Je členem organizace Project 21 a podporuje Republikánskou stranu.\n\nZavedl \"Národní den odmítnutí Jesse Jacksona\" (\"National Day of Repudiation of Jesse Jackson\")\n\nV roce 2005 napsal článek pro \"WorldNetDaily\", ve kterém naznačil, že většina Afroameričanů, kteří zůstali v New Orleansu během hurikánu Katrina, byli \"zhýčkaní sociálními dávkami\", \"líní\" a \"nemorální\". Peterson také kritizoval tehdejšího starostu New Orleans Raye Nagina za to, že obviňoval George Bushe za pomalou reakci a nedostatečnou bezprostřední pomoc, protože podle něj odpovědnost leží v první řadě na bedrech starosty New Orleansu. Nagin byl nicméně široce kritizován i z úst mnoha jiných kritiků za nezvládnutí situace po úderu Katriny na New Orleansu.\n\nV únoru 2006 jako člen studentského panelu na Kalifornské univerzitě, popsal islám jako \"zlé náboženství\" a prohlásil, že extrémističtí muslimové nenávidí USA proto, že je to křesťanská země a že podporují Izrael.\n\nV lednu 2010 vydal prohlášení vyzývající k rezignaci předsedu republikánské národní komise Michaela Steela, podle něj je Steele slabý vůdce a musí odstoupit nebo být odvolán. \"Potřebujeme někoho, kdo se nebojí odvážně podporovat silné konzervativní republikánské myšlenky. Jediný důvod, proč je Steele stále předsedou RNC je, že je to černoch a strana se bojí následků, které by mohly nastat v případě jeho odvolání.\"\n\n"}
{"id": "610825", "url": "https://cs.wikipedia.org/wiki?curid=610825", "title": "Hněvkovice u Týna nad Vltavou", "text": "Hněvkovice u Týna nad Vltavou\n\nHněvkovice u Týna nad Vltavou jsou katastrální území a bývalá vesnice, od roku 1904 úředně rozdělená podle Vltavy na dvě části:\n\nNejstarší dochovaná zmínka o Hněvkovicích je z roku 1463, zřejmě již od počátku patřila vesnice k panství Bechyně. Jsou zmiňovány i v roce 1530, kdy panství od Šternberků kupoval Kryštof ze Švamberka, další zmínka je z roku 1549. V roce 1551 Volf Hozlauer z Hozlau a na Bzí vykoupil vesnici z bechyňského panství. Roku 1584 si jeho vnuk Jeroným Hozlauer postavil na pravém břehu renesanční tvrz, zdobenou sgrafity a freskami. V roce 1620 mu byla s částí majetku zkonfiskována. Brzy poté byly přičleněny k arcibiskupskému panství v Týně nad Vltavou. Tvrz pak sloužila jako arcibiskupský dvůr a sídlo hejtmana náhradou za zpustlý týnský hrad. Arcibiskup Jan Bedřich z Valdštejna nechal roku 1685 tvrz přestavět na barokní zámeček. Po roce 1948 byla na zámečku ubytovna, dílny a sklady, od září 1953 zde působila učňovská škola zemědělská. Nyní je zde Integrovaná střední škola.\n\nV roce 1904 byly dosud jednotné Hněvkovice rozděleny na Hněvkovice na levém břehu Vltavy a Hněvkovice na pravém břehu Vltavy,\n\nV hlubockém urbáři je první mlýn zmiňován již roku 1490. Ve 20. letech 20. století přestavěl Karel Královec mlýn na pravém břehu Vltavy do současné podoby, dnes s malou vodní elektrárnou. Druhá polovina jezu patřila mlýn Karla Fiedlera čp. 10 na levém břehu, který se nedochoval. U levého břehu bývala i vorová propust.\n\n"}
{"id": "610841", "url": "https://cs.wikipedia.org/wiki?curid=610841", "title": "Kopičácký rybník", "text": "Kopičácký rybník\n\nNárodní přírodní památka Kopičácký rybník byla vyhlášena v roce 2007. Důvodem ochrany jsou biotopy a populace vzácných a ohrožených druhů rostlin a živočichů. Je součástí Ptačí oblasti Žehuňský rybník - Obora Kněžičky.\n\nNejvzácnější rostlinou, která v lokalitě roste, je rdest trávolistý (\"Potamogeton gramineus)\", který roste v České republice na méně než 10 místech. V roce 2008 byl pro Českou republiku v biotopu znovuobjeven evropsky významný měkkýš svinutec tenký (\"Anisus vorticulus\").\n\n\n"}
{"id": "610850", "url": "https://cs.wikipedia.org/wiki?curid=610850", "title": "Mikroregiony v Ústeckém kraji", "text": "Mikroregiony v Ústeckém kraji\n\nMikroregiony jsou regiony malého geografického měřítka. V Ústeckém kraji byly zakládány od roku 2001 a jejich celkový počet je 39.\n\n"}
{"id": "610857", "url": "https://cs.wikipedia.org/wiki?curid=610857", "title": "Hotel Miramare (Strašnice)", "text": "Hotel Miramare (Strašnice)\n\nHotel Miramare (č. p. 150, Černokostelecká č. o. 11, Na výsluní č. o. 6) je pseudozámeček v pražské čtvrti Strašnice, který byl postaven jako hotel s výletní restaurací.\n\nHotel nechal ve Strašnicích podle vzoru zámku Miramare v Terstu ve stylu tudorovské novogotiky postavit majitel kadeřnictví Jan Švec na přelomu 19. a 20. století. U zámečku byla též výletní restaurace a kuželna.\n\nV minulosti zde sídlilo SOU nábytkářské, dnes zde má zlíchovská Střední škola umělecká a řemeslná prostory pro teoretickou výuku. V letech 1996–2000 stát objekt odkoupil od restituentů, postoupil jej městské části a ta postupně škole.\n\n"}
{"id": "610871", "url": "https://cs.wikipedia.org/wiki?curid=610871", "title": "Broda", "text": "Broda\n\nBroda může odkazovat k:\n\n"}
{"id": "610876", "url": "https://cs.wikipedia.org/wiki?curid=610876", "title": "Vlasta Štáflová", "text": "Vlasta Štáflová\n\nVlasta Štáflová, rozená Košková (1. dubna 1907 Petrovice u Rakovníka – 14. února 1945 Praha-Vinohrady), byla česká spisovatelka pohádek a dívčích románů, publicistka, horolezkyně a manželka Otakara Štáfla.\n\nS manželem jezdili často na horské túry do Vysokých Tater, kde její manžel namaloval mnoho obrazů a ona sama se věnovala horolezeckým výstupům v tatranských stěnách. Byla členkou slovenského horolezeckého spolku JAMES. Na Hrubé Skále lezla za druhé světové války s Joskou Smítkou.\n\nOd 1. dubna 1929 byli manželé Štáflovi nájemci chaty u Popradského plesa. Iniciovali vznik Symbolického cintorína u Popradského plesa pod západní stěnou Ostrvy, kde mají také od roku 1947 pamětní tabuli. Oba zahynuli 14. února 1945, kdy byl ateliér v Mánesově ulici 20 na Vinohradech při leteckém útoku spojeneckých letadel zasažen bombou.\n\nJe po ní pojmenována \"Vlastina stěna\" v lezecké oblasti Srbsko u Berouna a \"Věž Vlasty Štáflové\" v Příhrazských skalách v Českém ráji. Několik desetiletí se také udržel název skalní jehly \"Věž Vlasty\" ve Vysokých Tatrách, ale poté se autoři průvodců vrátili k pojmenování \"Ihla v Patrii\". Pamětní deska manželům Štáflovým je také na domě čp. 20 v Mánesově ulici (tato adresa se objevila mimo jiné ve filmu \"Jáchyme, hoď ho do stroje!\"). Vlasta byla pohřbená na Olšanských hřbitovech, Otakar v rodinném hrobě v Havlíčkově Brodě.\n\n\n\nNejvýznamnějším výstupem jejího života je cesta \"Štáflovka\" na \"Volí věž\" ve Vysokých Tatrách, kterou vylezla s Karlem Čabelkou a Ladislavem Šabatou 9. července 1935. Cesta je dodnes jedna z nejoblíbenějších v celém pohoří. Na pískovcích vylezla jako nejtěžší prvovýstup cestu \"Východní spára\" na \"Strubichovu věž\" v Hruboskalském skalním městě spolu s Vladimírem Procházkou starším 10. května 1940.\n\n\n\n"}
{"id": "610879", "url": "https://cs.wikipedia.org/wiki?curid=610879", "title": "Nachal Luz", "text": "Nachal Luz\n\nNachal Luz (: נחל לוז, : \"Vádí Luza\") je vádí na Západním břehu Jordánu a v Izraeli, v Judských horách v Jeruzalémském koridoru.\n\nZačíná severně od vesnice Bajt Surik na Západním břehu Jordánu. Směřuje k východu a pak k jihu, přičemž vytváří hluboké údolí s částečně zalesněnými svahy, přičemž z východu míjí město Mevaseret Cijon, kde vstupuje na území vlastního Izraele, zprava přijímá vádí Nachal Navar a v údolí Emek ha-Arazim ústí do potoku Sorek na okraji Jeruzalému. V severní části je údolí od počátku 21. století přehrazeno bezpečnostní bariérou.\n\nPodél vádí se nachází sedm pramenů (zejména Ejn Telem poblíž ústí do Soreku) a zbytky křižáckého osídlení z doby středověku. Žije tu populace gazely obecné (poddruh Gazella gazella gazella) a další drobní živočichové. Během roku 1948 za války za nezávislost byla tato lokalita místem střetnutí mezi židovskými jednotkami Palmach a arabskými silami, které úspěšně hájily strategickou pozici Nabi Šmu'el a zabránily tak izraelskému výpadu na sever od Jeruzaléma. Znovu tudy izraelská vojska prošla v roce 1967 během šestidenní války, kdy byl dobyt Západní břeh Jordánu.\n\n"}
{"id": "610882", "url": "https://cs.wikipedia.org/wiki?curid=610882", "title": "Holý vrch (národní přírodní památka)", "text": "Holý vrch (národní přírodní památka)\n\nHolý vrch je národní přírodní památka nedaleko od obce Lhotka v okrese Mělník. Jde o návrší pískovcových skal s borovým lesem a fragmenty dalších biotopů. Důvodem ochrany je naleziště lýkovce vonného, management území je zaměřen na zachování jeho malé, ale životaschopné populace. Dále zde byly zaznamenány vzácné stepní rostliny (například kavyl). Chráněná fauna má pouze jednoho zástupce – druh bejlomorky. Z pohledu turismu není území příliš atraktivní ani navštěvované.\n\nDříve byla lokalita nejspíše pastvinou. Tomu napovídá název území i výskyt jalovce, typického právě pro pastviny. Územní ochrana začala v roce 1957 (zřízení chráněného naleziště). Statut ochrany byl nadále měněn pouze prostřednictvím hromadných vyhlašovacích předpisů a nedošlo ke změně výměry ani cílů ochrany.\n\nChráněná oblast se nachází v katastrálním území obce Střemy, ale nejbližším sídlem je Lhotka. Nedaleko je jižní hranice CHKO Kokořínsko. Lokalita je plochým návrším ohraničeným dvěma roklemi, které se na jihu sbíhají a dávají vzniknout strmým skalním stěnám.\n\nPodkladem jsou kvádrové pískovce z období křídy (svrchní turon). Na většině území je mělká půda s vysokým podílem písku, která nemá výrazně členěný půdní horizont (slabě vyvinutá regozem).\n\nV současnosti je většina území pokryta lesem, dále jsou tu ostrůvky křovin a otevřených trávníků. V lesních porostech výrazně převažuje borovice lesní (\"Pinus Sylvestris\"), kterou doplňuje smrk ztepilý (\"Picea abies\"). Roztroušeně se vyskytují i další druhy (například bříza, habr, dub, buk a líska). V podrostu se nachází populace kriticky ohroženého lýkovce vonného (\"Daphne cneorum\").\n\nNa skalních výchozech roste vřes obecný (\"Calluna vulgaris\"). Na severním svahu dominují roztroušené křoviny a otevřené kostřavové trávníky. Z ohrožených druhů rostlin zde byl zaznamenán například koniklec luční český (\"Pulsatilla pratensis subsp. bohemica\"), kavyl Ivanův (\"Stipa joannis\") nebo kavyl sličný (\"Stipa pulcherrima\").\n\nNa území nebyl doposud proveden podrobný průzkum. Jediným zaznamenaným významným druhem je motýl \"Dasineura daphnes\" (bez českého jména, rod  bejlomorka), který ke svému zdárnému vývoji potřebuje pro lokalitu typický lýkovec vonný. Tento druh je v Červeném seznamu veden jako kriticky ohrožený.\n\nV lokalitě se dále vyskytují pouze běžní ptáci a bezobratlí. Z ptačích druhů byl pozorován například  mlynařík dlouhoocasý (\"Aegithalos caudatus\"), brhlík lesní (\"Sitta europaea\"), šoupálek krátkoprstý (\"Certhia brachydactyla\") či drozd zpěvný (\"Turdus philomelos\"), z bezobratlých pak \"Brachyderes incanus\", brouk z čeledi nosatcovití.\n\nOchrana území byla zavedena kvůli populaci lýkovce vonného (\"Daphne cneorum\"). Jedná se o jednu z posledních populací v Čechách, při posledním průzkumu čítala asi 50 jedinců schopných reprodukce. Vzhledem k malé ploše, na které se vyskytuje, a jejímu pozvolnému zarůstání je velmi zranitelná. Management chráněného území je na podporu této nepříliš silné populace zaměřen. Lokalita je pravidelně kontrolována. Je nutné udržovat les bez ostružiníku a dalších křovin, ale i bez ostatních překážek bránících lýkovci v růstu (například spadlých stromů). Chráněné území má na starosti správa CHKO Kokořínsko.\n\nNa území nevede žádná turistická značka ani zde nejsou žádné naučné tabule. Přírodní památka je dobře dostupná z cesty spojující Lhotku a Střemy. Z vrcholků skal na jihu je zajímavý výhled.\n\n"}
{"id": "610887", "url": "https://cs.wikipedia.org/wiki?curid=610887", "title": "Sáblík", "text": "Sáblík\n\nPříjmení Sáblík nosí více různých osobností:\n\n"}
{"id": "610892", "url": "https://cs.wikipedia.org/wiki?curid=610892", "title": "Nachal Lotem", "text": "Nachal Lotem\n\nNachal Lotem (: נחל לוטם, : \"Vádí Tatar\") je vádí o délce cca 2,5 kilometrů v pohoří Karmel v Haifě v Izraeli.\n\nZačíná na hlavním hřebenu pohoří Karmel v centru města Haifa. Směřuje pak k severozápadu zalesněným údolím s porosty borovic a eukalyptů, které tvoří přírodní koridor parkového charakteru uprostřed velkoměsta. Ústí pak do Středozemního moře poblíž čtvrti Ša'ar ha-Alija. Na dolním toku se údolí otevírá do mělkého úbočí, které je stavebně využito, horní tok je rekreačně využíván pro pěší turistiku a rekreaci. Vádí je chráněno v územním plánu města Haifa coby veřejná plocha zeleně a je zde zakázána výstavba. Oficiální státní chráněný status ale nemá a po dlouhou dobu bylo vádí znečišťováno kanalizačními splašky. Okolo roku 2000 bylo z iniciativy ochránců přírody vyčištěno.\n\n"}
{"id": "610897", "url": "https://cs.wikipedia.org/wiki?curid=610897", "title": "Yizhousaurus", "text": "Yizhousaurus\n\nYizhousaurus (\"ještěr z I-čou\") byl rod starobylého sauropodního dinosaura z kladu Sauropodiformes. Žil v období rané juryu (geologický stupeň sinemur, asi před 199 až 191 miliony let) na území dnešní jižní Číny (provincie Jün-nan). Tento středně velký sauropodomorf dosahoval délky kolem 9 metrů a hmotnosti zhruba 7 tun.\n\nFosilie tohoto dinosaura ze spodní části souvrství Lufeng v podobě výborně zachované a téměř kompletní kostry (i s prakticky kompletní lebkou) byly v odborné literatuře zmíněny již v roce 2010. Již tehdy bylo předběžně stanoveno rodové jméno \"Yizhousaurus\", zatím však pouze jako neoficiální. V září roku 2018 pak byl dinosaurus formálně popsán jako typový druh \"Y. sunae\".\n\n"}
{"id": "610898", "url": "https://cs.wikipedia.org/wiki?curid=610898", "title": "Mikroregiony v Česku", "text": "Mikroregiony v Česku\n\nMikroregiony v Česku jsou svazky obcí sestávající primárně z obcí, sekundárně z organizací. Řídí se dle zákona č. 128/2000 Sb., tak i dle občanského zákoníku. Celkový počet mikroregionů uvedených v databázi Centra pro regionální rozvoj ČR k 1. listopadu 2010 je 564.\n"}
{"id": "610899", "url": "https://cs.wikipedia.org/wiki?curid=610899", "title": "Cor Caroli", "text": "Cor Caroli\n\nCor Caroli, zkráceně α Cvn (Srdce Karlovo, hvězda byla pojmenována anglickým hvězdářem Edmundem Halleym na počest anglického krále Karla II. nebo možná Karla I.), je nejjasnější hvězda souhvězdí Honicích psů. Hvězda při příjezdu anglického krále do Londýna dne 29. května 1660 náhle zvýšila svou jasnost. Cor Caroli je již malým dalekohledem s objektivem o průměru 5 cm rozlišitelná jako dvojhvězda.\n\nHlavní složka dvojhvězdy je prototypem proměnných hvězd typu α Canum Venaticorum. Hvězdy typu α Canum Venaticorum mají silné magnetické pole, které způsobuje hvězdné skvrny podobné slunečním skvrnám obřích rozměrů. Hvězdné skvrny způsobují změny jasnosti hvězdy, zatímco jejich doba rotace doba se pomalu mění. Jasnost hlavní složky Cor Caroli je mezi +2,84 mag až +2,94 mag v periodě 5,47 dne. Spektrální třída hlavní hvězdy je A0. V úhlové vzdálenosti 19,3\" při pozičním úhlu 224 stupňů se nachází slabší složka dvojhvězdy spektrální třídy F0, která je zřetelně slabší. Její hvězdná velikost je +5,6 mag. Cor Caroli je vzdálena přibližně 110 světelných let.\n"}
{"id": "610904", "url": "https://cs.wikipedia.org/wiki?curid=610904", "title": "Čtvrtě", "text": "Čtvrtě\n\nNárodní přírodní rezervace Čtvrtě byla založena roku 1989. Důvodem ochrany je pestrá mozaika lesních typů se vzácnou květenou. Rezervace se nachází na území obce Mcely v okrese Nymburk ve Středočeském kraji a je v péči Správy Chráněné krajinné oblasti Kokořínsko – Máchův kraj.\n\nMezi chráněné a ohrožené rostlinné druhy, rostoucí v oblasti, patří například bledule jarní (\"Leucojum vernum\") či kruštík drobnolistý (\"Epipactis microphylla\"). Ten zde má pravděpodobně jedinou českou lokalitu výskytu. Historické záznamy mluví o některých druzích orchidejí, ty však nebyly od 90. let 20. století potvrzeny. V rezervaci rostou dva památné stromy: buk a dřín.\n\nZ vzácnějších druhů živočichů ve Čtvrtích žije skokan štíhlý (\"Rana dalmatina)\" a ještěrka obecná (\"Lacerta agilis)\", mezi významnější druhy ptáků patří například skřivan lesní (\"Lullula arborea\"), žluva hajní (\"Oriolus oriolus\"), krahujec obecný (\"Accipiter nisus\") a krutihlav obecný (\"Jynx torquilla\").\n"}
{"id": "610908", "url": "https://cs.wikipedia.org/wiki?curid=610908", "title": "CKY", "text": "CKY\n\nCKY neboli Camp Kill Yourself (stylizovaně cKy) je americká alternativní metalová skupina, která vznikla ve West Chesteru v Pensylvánii v roce 1997. Od svého vzniku se kapela skládá z zpěváka a kytaristy Derona Millera, kytaristy a doprovodným zpěvákem Chadem I Ginsburgem, bubeníkem Jess Margerou a basistou Mattym Janaitisem. Kapela vydala čtyři studiová alba, přičemž posledním albem je Carver City vydané v květnu 2009.\n\nPůvodně se jmenovali jako Camp Kill Yourself a později jako Camp, CKY proslavil skateboardingový seriál ve stylu Jackass taktéž s názvem CKY, který produkoval Bam Margera, bratr bubeníka Jesse. Skupina má také úzké vazby s CKY Crew, stejně jako k Jackass, Viva La Bam a Bam Unholy Union, kde byla použita řada jejich písní. Původní basista Ryan Bruni byl nahrazen Vernonem Zaborowskim v roce 2000.\n\nZáklady CKY lze vysledovat zpět do roku 1992, kdy se zpěvák / kytarista Deron Miller a bubeník Jess Margera sešli na East High School v jejich rodném městě West Chester, Pennsylvania.V roce 1994 vydali jejich první EP The Undiscovered Numbers & Colors. Miller a Margera později změnil svůj přístup k tvorbě a vytvořil novou \"radio-friendly\" kapelu Oil (stylizovaně oIl).\n"}
{"id": "610923", "url": "https://cs.wikipedia.org/wiki?curid=610923", "title": "Lomový kámen", "text": "Lomový kámen\n\nLomový kámen je označení pro kámen vzniklý drcením či lámáním skalní horniny v kamenolomu. Jednotlivá zrna mají nepravidelný tvar a různou velikost.\n\nPoužívá se jako vstupní surovina pro výrobu kameniva. Hodí se také jako materiál pro zához a stavbu masivních opěrných zdí.\n\nPoužívá se při dláždění břehů vodotečí, rigolů a svahů, dále při stavbě podezdívek či jako materiál na stavbu kyklopského zdiva.\n"}
{"id": "610925", "url": "https://cs.wikipedia.org/wiki?curid=610925", "title": "Emerson Ferreira da Rosa", "text": "Emerson Ferreira da Rosa\n\nÉmerson Ferreira da Rosa (* 4. dubna 1976, Pelotas, Brazílie), známý jako Émerson, je bývalý brazilský fotbalista, který hrál na postu záložníka. Na svém kontě má několik desítek startů za brazilskou reprezentaci. Svou kariéru zakončil v brazilském klubu Santos FC.\n\nDo světa velkého fotbalu jej uvedlo Grêmio, se kterým roku 1995 vyhrál Copa Libertadores, roku 1996 vyhrál soutěž Recopa Sudamericana a Brasileirão (nejvyšší brazilskou ligu) a rok poté Copa do Brasil (brazilský domácí pohár). Poprvé ho trénoval Luiz Felipe Scolari, který Émersona později povolával do reprezentace. Na začátku kariéry jej postihlo vážné zranění kolena, které překonal.\n\nV roce 1997 opustil Brazílii a zamířil do německého klubu Bayer Leverkusen, kde posléze strávil tři roky. Leverkusen se držel na špici Bundesligy, ale první mistrovský titul nevybojoval. V ročníku 1997/98 skončil tým třetí, následně dvakrát za sebou druhý. Svoji první sezonu v klubu poprvé zažil atmosféru Ligy mistrů. Jeho góly sehrály důležitou roli při postupu ze skupiny F. Ve třetím zápase na hřišti Sportingu v 82. minutě pojistil výhru 2:0, poté co se v 70. minutě trefil jeho parťák ze středu pole Stefan Beinlich.\nDalší zápas, tentokráte se Sportingem doma, přispěl k výhře 4:1 dokonce dvěma góly.\nA v pátém zápase na půdě belgického Lierse SK otevřel skóre, výhru 2:0 poté pojistil Ulf Kirsten.\nKvůli kartám nemohl nastoupit do klíčového zápasu s AS Monaco, který Leverkusen zvládl na k postupu dostačující remízu 2:2.\nVe čtvrtfinále ale Leverkusen nestačil na pozdějšího vítěze Real Madrid. Émerson si po dobu působení udržel místo v základní sestavě a ve třetí sezoně byl vyhlášen nejlepším hráčem ligy. Během léta v roce 2000 si jeho služby zajistil italský klub AS Řím, který za Émersona zaplatil 11 milionů liber.\n\nÉmerson ve středu pole předváděl kvalitní výkony, které římskému celku pomohly získat mistrovský titul v ročníku 2000/01.\nI další sezonu pokračoval ve stabilních výkonech, které ale Římu nakonec nestačily na obhajobu, o pouhý bod udržel první příčku Juventus. Zasloužil si ale nominaci na MS 2002.\nZa římský klub hrál další dvě sezony, kdy tým skončil osmý (2002/03) a druhý (2003/04). V roce 2003 o jeho služby projevila zájem londýnská Chelsea, do které v té době zrovna vstoupil ruský miliardář Roman Abramovič. Avšak Řím nabídku 17,5 milionu liber odmítl a sám Emerson upřednostňoval setrvání v Itálii.\nDalší léto už ale Émerson římský celek opustil a spolu s trenérem Capellem odešel do Juventusu, římskému rivalovi.\n\nV ročníku 2004/05 jej Capello tradičně využíval jako defenzivního záložníka vedle Blasiho či Appiaha, případně Tacchinardiho. Zálohu zpravidla doplňovali krajní záložníci Nedvěd s Camoranesim. Ve 33 utkáních Serie A se trefil dvakrát, a to do sítě Cagliari a Sieny. Juventus obhájil mistrovský titul. Na Émersona bylo spolehnutí také v rámci Ligy mistrů, kde Juventus postoupil ze skupiny bez prohry a s jedinou remízou. V prvním zápase osmifinále hrála \"Stará dáma\" na půdě \"Bílého baletu\" a prohrála 0:1. Juventus doma vyhrál 2:0 v prodloužení a postoupil dále.\nVe čtvrtfinále ale Juventus nestačil na Liverpool, jenž později soutěž vyhrál.\n\nDalší ročník 2005/06 Juventus znovu obhájil titul. Émerson odehrál 34 zápasů Serie A a vstřelil 2 góly. Juventus se dostal do osmifinále Ligy mistrů, kde narazil na německý klub Werder Brémy. V Brémách mužstvo nestačilo na domácí a prohrálo 2:3. Doma se Juventus zmátořil a na brzkou branku Micouda odpověděl v 65. minutě Trézéguet a v 88. minutě po chybě gólmana Wieseho samotný Émerson, který si v zápase připsal několik střeleckých pokusů do statistik. Díky pravidlu venkovních gólů postupoval Juventus.\n\nVe čtvrtfinále se Émerson a jeho pravidelný spoluhráč ze zálohy Patrick Vieira postavili Vieirově bývalému týmu, Arsenalu. Émerson ani Vieira se nedokázali bránit proti záloze soupeře, potíže jim působil především 19letý talent Cesc Fabregas.\nJuventus zaslouženě podlehl 0:2, do odvety navíc tým nastupoval bez vykartovaného Vieiry.\nDoma Juventus pouze remizoval 0:0 a znovu zakončil cestu Ligou mistrů ve čtvrtfinále.\n\nÉmerson strávil v Juventusu dvě sezony než odešel do španělského Realu.\nTen za něj a za obránce Cannavara zaplatil přibližně 20 milionů eur. Rovněž trenér Capello přijal post trenéra v Realu. Důvodem odchodu byla aféra známá jako \"Calciopoli\", kdy byl Juventus za ovlivňování zápasů přeřazen do druhé ligy – Serie B.\nVětšina hvězd včetně Émersona odešla.\n\nKdyž kouč Capello, záložník Émerson a obránce Cannavaro dorazili do Realu, byl madridský klub tři roky bez mistrovského titulu díky barcelonskému rivalovi. Émerson ve španělské La Lize debutoval hned 1. kolo doma proti Villarrealu, zápas skončil 0:0.\nCapello na něj spoléhal ve středu pole podobně jako, když jej vedl v Juventusu a Římě. Uprostřed záložní řady jej obvykle doplňovali Mahamadou Diarra anebo Guti. Důležité vítězství (2:0) si Real připsal doma proti Barceloně 22. října 2006.\nV listopadovém zápase proti Celtě Vigo dal svou první branku, když se hlavou prosadil po rohovém kopu, Real ale doma překvapivě prohrál 1:2.\nCelkem zasáhl do 28 utkání La Ligy včetně posledního kola doma proti Mallorce. Po prvním poločase Real prohrával 0:1, k jistotě titulu ale potřeboval vyhrát. Capello o přestávce stáhl Émersona a nahradil jej Gutim, byl to ale nakonec jiný střídající, Reyes, kdo dvěma brankami otočil na konečných 3:1.\nReal tak vyhrál titul poprvé od roku 2003.\n\nPo vyhazovu trenéra Capella přišel na jeho místo Bernd Schuster, který s Émersonem nepočítal, ten tak zamířil zpátky do Itálie, tentokrát do AC Milán.\nV milánském klubu strávil dvě sezóny, ale jeho čas na hřišti byl minimální a většinou zůstal na lavičce. V dubnu 2009 se s klubem domluvil na rozvázání smlouvy.\n\n\n\n\n"}
{"id": "610928", "url": "https://cs.wikipedia.org/wiki?curid=610928", "title": "Emerson", "text": "Emerson\n\nEmerson může být:\n\n\n\n"}
{"id": "610929", "url": "https://cs.wikipedia.org/wiki?curid=610929", "title": "Meluzína (Zelinka)", "text": "Meluzína (Zelinka)\n\nMeluzína (psáno též Meluzina) je opera českého skladatele Jana Evangelisty Zelinky z roku 1947. Libreto napsal spisovatel František Kožík. Opera byla napsána původně pro Československý rozhlas a tam měla též premiéru dne 3. ledna 1949, dirigoval František Dyk. Divadelní premiéra se konala 15. dubna 1950 v Krajském oblastním divadle v Plzni v režii Karla Bermana, dirigoval František Belfín. Tato opery je vyvrcholením Zelinkova úsilí o lidovou operu: hudba je jednoznačně tonální a vychází z lidových nápěvů, hlavní postavy jsou charakterizovány jasnými hudebními motivy, orchestrace je střídmá a respektuje zpěvní složku. Rovněž námět opery vychází jen vzdáleně z mytologických příběhů o Meluzíně, spíše je interpretací české lidové tradice klást potraviny za okno jako obětiny pro utišení kvílení větru.\n\n\nO dceru hostinského z hospody \"U větrné růže\", krásnou Ondřejku, se uchází trojice nápadníků — statkář Všehoměl, hrabě Darmoživ a chudý muzikant František. Ondřejka má sice nejraději Františka, současně ji však spaluje touha po jiném světě a nepoznaném životě. Do hostince přichází tajemný host, pán z Větrova, a uchází se o Ondřejku, která je jím přitahována. Ostatní nápadníky hravě přemůže — odfoukne Všehomělův statek, Darmoživovy pergameny i píseň Františkových houslí. Ondřejce líčí své větrné panství a okouzlenou dívku si odvádí.\n\nVětrný život nad oblaky je plný radosti, větříčky zpívají, a Ondřejka je nejprve okouzlena. Ale v povětří nemá nikdo stání, nikde není pravý domov, místo na pevný stůl a kolébku. Ondřejce se brzy začne stýskat po domově. Na zem se však smí vrátit jen jednou za rok a nesmí ji nikdo obejmout, jinak by se stala lidem neviditelnou.\n\nOndřejka se po roce vrací do rodného hostince. Opět zde nachází otce i své tři nápadníky, kteří o ni stále stojí, ona však objetí každému odmítne. Teprve v noci u okna podlehne kouzlu rodného kraje a poté i zpěvu houslí, které jí pod oknem rozeznívá František. Vydá se za ním a odevzdává se mu, i když si je vědoma, jaký osud ji čeká.\n\nFrantišek a jeho matka sedí za bouřky ve světnici a vzpomínají na Ondřejku. Ta je jim nyní neviditelná, rozezní však Františkovy housle a nechává Františkovi jejich právě narozenou dcerku, aby ji chránila před hněvem svého manžela. František ve tváři dítěte shledá svou podobu a pochopí. Odstěhuje se do jiného kraje a dcerku spolu s babičkou vychovají tak, aby nevěděla, kdo je její matkou.\n\nFrantišek dívku pojmenoval Zefyrinka, je jí nyní deset let. Chudá rodina nemá pro nemocné dítě ani trochu mléka. Ondřejka/Meluzína a pán z Větrova právě prolétávají ve sněhové vánici nad vesnicí. Meluzína zoufá nad neštěstím svého dítěte a svým nářkem a kvílením prosí u ostatních chalup. Vesničané pochopí a kladou za okna a na prahy mouku, mléko a med, které Meluzína odnáší Zefyrince.\n\nVesnické děti se Zefyrince vysmívají, že nemá maminku. Když se ale děvčátko chce vrhnou do tůně, zjevuje se mu se svolením pána z Větrova Meluzína, aby ji utěšila a slíbila, že ji vždy bude provázet jako vánek nad Zefyrčiným čelem. I v budoucnosti se bude Meluzína starat o všechny děti, které potřebují pomoc.\n"}
{"id": "610936", "url": "https://cs.wikipedia.org/wiki?curid=610936", "title": "Proteomika", "text": "Proteomika\n\nProteomika je vědecká disciplína zabývající se hromadným studiem proteinů a jejich vlastností, především struktury a funkce. Jedná se o komplexní pohled na problematiku - spíše než studiem jednotlivých proteinů se proteomika zabývá vlastnostmi celých skupin s různými společnými vlastnostmi. Cílem proteomiky je také stanovit proteom studovaných organismů, tedy soubor všech proteinů ve všech formách, které se v organismu nacházejí ve všech obdobích jeho života. Studiem změn exprese proteinů v buňkách vzhledem k různým okolnostem a studiem reakcí proteinů mezi sebou proteomika také výrazně přispívá k hledání metabolických drah, k vývoji léčiv či ke studiu biomarkerů. Proteomika často pracuje s enormními objemy dat, proto hojně využívá metody bioinformatiky.\n\n\nProteomika je velmi komplexní problém. Je to způsobeno především těmito fakty:\n\n\n"}
{"id": "610938", "url": "https://cs.wikipedia.org/wiki?curid=610938", "title": "Ermengarda z Anjou (1076)", "text": "Ermengarda z Anjou (1076)\n\nErmengarda z Anjou (\"fr.\" \"Ermengarde d'Anjou\" zvaná \"Blanka\", 1018- 8. března 1076 Fleurey-sur-Ouche) byla hraběnkou z Gâtinais a burgundskou vévodkyní.\n\nErmengarda byla dcerou hraběte Fulka Nerry a Hildegardy. Roku 1035 byla provdána za Geoffroye z Gâtinais, porodila mu tři děti a po jeho smrti roku 1043 zůstala šest let vdovou. Podruhé ji příbuzní i přes blízké příbuzenství roku 1049 provdali za vévodu Roberta, králova mladšího syna.\n\nRoku 1060 zemřel Geoffroy, vládnoucí hrabě z Anjou, jenž zůstal i přes svá četná manželství a usilovné snažení bez potomstva. Hraběcí titul po strýci získal Ermengardin prvorozený syn Geoffroy III. Ermengarda byla zavražděna v březnu 1076 při návštěvě kostela a poslední odpočinek našla v benediktinském opatství Saint-Seine.\n\n"}
{"id": "610948", "url": "https://cs.wikipedia.org/wiki?curid=610948", "title": "Nachal Modi'im", "text": "Nachal Modi'im\n\nNachal Modi'im (: נחל מודיעים, : na horním toku \"Vádí Džiridun\", na dolním toku \"Vádí al-Malaki\") je vádí o délce cca 30 kilometrů na Západním břehu Jordánu a v Izraeli, v Judských horách.\n\nZačíná severně od města Giv'at Ze'ev a jihozápadně od Ramalláhu na Západním břehu Jordánu. Směřuje k severozápadu okolo vesnice Bejt Choron, přičemž vytváří hluboké údolí. Prochází pak kopcovitou krajinou s hustým arabským (palestinským) osídlením a z jihu míjí židovské město Modi'in Ilit, přičemž sleduje přibližně hranici mezi Západním břehem Jordánu a vlastním Izraelem (na jihu již v Izraeli stojí obce Kfar ha-Oranim a Lapid). Svahy na izraelské straně jsou zde zalesněné. Z východu míjí vesnici Mevo Modi'im (poblíž stálo starověké sídlo Modi'im, jež dalo tomuto vodnímu toku jeho název) a stáčí se k severu, kde opět na palestinské straně Západního břehu Jordánu ústí do vádí Nachal Natuf, které jeho vody poté odvádí do toku Nachal Ajalon. Na dolním toku je údolí Nachal Modi'im od počátku 21. století přehrazeno bezpečnostní bariérou.\n\n"}
{"id": "610953", "url": "https://cs.wikipedia.org/wiki?curid=610953", "title": "Pod Benáteckým vrchem", "text": "Pod Benáteckým vrchem\n\nPod Benáteckým vrchem je přírodní rezervace, založená roku 2002. Důvodem ochrany je unikátní území s bohatým výskytem vzácných a zvláště chráněných druhů živočichů. Chráněné území o rozloze 69,21 hektaru se nachází severně od obce Milovice na území bývalého vojenského prostoru. V roce 2005 byla podle nařízení vlády č. 132/2005 Sb. přírodní rezervace zařazena do Národního seznamu evropsky významných lokalit v celkové rozloze 1244,1 ha.\n\nGeologické podloží tvoří převážně druhohorní vápenec a kaolinitické pískovce, na kterém převažuje půdní patro hnědozemí. Přírodní rezervace leží v mírně suché klimatické oblasti. Kvůli dlouhodobému využívání oblasti vojskem byly na místě dlouhodobě káceny dřeviny, na místě tak v současnosti roste mnoho typů travin a bylin. Kromě trávníků tvoří biotop suchá vřesoviště a křoviny.\n\nNa rozdíl od okolní intenzivně zemědělsky využívané krajiny si zachovalo chráněné území unikátní rostlinnou a živočišnou diverzitu. V oblasti bylo zjištěno několik rostlin, které figurují v Červeném seznamu cévnatých rostlin České republiky stejně jako chráněných rostlin. Nejvýznamnější chráněnou rostlinou je hořec křížatý (\"Gantiana cruciata\").\n\nZ hlediska fauny je lokalita výjimečná v rámci Středočeského kraje výskytem mnoha druhů zvláště chráněných bezobratlých, především motýlů a brouků. Nejcennějším druhem je kriticky ohrožený modrásek hořcový Rebelův (\"Maculinea alcon rebeli\"), který je vývojově vázán na zde rostoucí hořec křížatý.\n\nPřírodní rezervace leží v nadmořské výšce 202 - 234 m n. m. v teplé, mírně suché klimatické oblasti s průměrnou roční teplotou 8-9 °C. Průměrné roční srážky jsou 500-600 mm. Kvůli pohybu vojsk byly v oblasti dlouhodobě káceny dřeviny, což nyní umožňuje výskyt mnoha typů travinobylinných společenstev.\n\nPři mapování biotopů pro účely soustavy Natura 2000 byl v přírodní rezervaci zjištěn výskyt mezofilních ovsíkových luk, širolistých suchých trávníků, otevřených trávníků s paličkovcem šedavým (\"Corynephorus canescens\") a kostřavových trávníků písčin. Kromě trávníků tvoří místní biotop suchá vřesoviště a vysoké suchomilné a mezofilní křoviny.\n\nDíky dlouhodobému využívání této oblasti různými armádami, od roku 1904 až do roku 1991, se zde, na rozdíl od okolní intenzivně zemědělsky využívané krajiny, zachovala unikátní rostlinná a živočišná společenstva.\n\nRakouská vláda v roce 1904 zabrala 3464 ha půdy pro vojenský výcvikový prostor (VVP). Na začátku 1. světové války byly v Milovicích zřízeny internační tábory pro ruské a italské zajatce, kterými prošlo do roku 1916 na 46 tisíc zajatců, z nichž mnozí zemřeli hladem a na tyfus. Místní italský vojenský hřbitov je dodnes významnou památkou. VVP byl intenzivně využíván také za první republiky a jeho význam podtrhuje fakt, že v letech 1920 - 1922 jej šestkrát navštívil prezident T. G. Masaryk. Ve využívání prostoru pokračovali i nacisté, kteří cvičiště rozšířili a vybudovali zde množství pevnostních staveb a šest střelnic \"(dopadových ploch)\". V Milovicích údajně cvičil svá vojska pro boj v severní Africe i německý generál Erwin Rommel. Od roku 1969 až do 30. června 1991 sídlila v Milovicích sovětská vojenská posádka, nejpočetnější v tehdejším Československu.\n\nStředočeský kraj, který je majitelem majetku v oblasti bývalého VVP, zatím nenašel pro prostor využití. Hejtman David Rath (ČSSD) hovořil v roce 2009 mj. o malém sportovním letišti, sluneční elektrárně či sportovním areálu. Naopak se bránil tomu, aby v oblasti vzniklo velké dopravní letiště nebo průmyslové zóny. Kraj pronajal v roce 2010 vojenské letiště Boží Dar s přilehlými pozemky konsorciu firem RP Mladá, která na nich plánuje postavit vědecko-technický park, malé sportovní letiště, byty a možná i hotel. Za pronájem 670 hektarů na 20 let získá kraj 20 milionů korun. Plánovanou obří sluneční elektrárnu v ceně 5 miliard korun společnost nepostaví.\n\nPřírodní rezervace byla vyhlášena roku 2002 na území 69,21 hektaru, tedy na malé části bývalého VVP. V roce 2005 byla podle nařízení vlády č. 132/2005 Sb. přírodní rezervace zařazena do Národního seznamu evropsky významných lokalit v celkové rozloze 1244,1 ha.\n\nGeologické podloží tvoří převážně druhohorní střední turon, konkrétně vápnité a kaolinitické pískovce, slínité prachovce, písčité slínovce a vápence. Na tomto podloží převažuje půdní patro hnědozemí, ilimerizovaných půd, rendzin, půd na píscích a štěrkopíscích.\n\nV oblasti byl doložen výskyt rostlin, které figurují v Červeném seznamu cévnatých rostlin České republiky, stejně jako chráněné druhy. Podle výsledků průzkumu terénu z roku 2003 roste Pod Benáteckým vrchem silně ohrožený vstavač obecný (\"Orchis morio\") a hořeček nahořklý (\"Gentianella amarella\"). Z hlediska druhové ochrany je pravděpodobně nejvýznamnější výskyt hořce křížatého (\"Gentiana cruciata\").\n\nZ dalších vzácných rostlin jsou to prstnatec bezový (\"Dactylorhiza sambucina\") a vemeník dvoulistý (\"Platanthera bifolia\"), černohlávek dřípený (\"Prunella laciniata\"), černohlávek velkokvětý (\"Prunella grandiflora\"), divizna brunátná (\"Verbascum phoeniceum\") či kozinec dánský (\"Astragalus danicus\"). Jiný zdroj uvádí také sasanku lesní (\"Anemone sylvestris\").\n\nObzvláště významné jsou nálezy vzácných a zvláště chráněných bezobratlých, především motýlů a brouků. Z hlediska množství bezobratlých je lokalita výjimečná v rámci celých středních Čech.\n\nNejcennějšími druhy jsou kriticky ohrožený modrásek hořcový Rebelův (\"Maculinea alcon rebeli\"), který je vývojově vázán na zde rostoucí hořec křížatý. Dále pak silně ohrožený zlatohlávek huňatý (\"Tropinota hirta\"), ohrožený střevlík \"Carabus scheidleri\", střevlík Ulrichův (\"Carabus ullrichi\") a další. Průzkum zde odhalil zatím jediné známé místo výskytu chroustka \"Amphimallon ruficorne\" a \"Pelochrista obscura\" v ČR a jediné známé místo výskytu svižníka \"Cicindela germanica\", chroustka \"Ochodaeus chrysameloides\" a motýla \"Adela violaria\" v Čechách.\n\nKriticky ohrožení jsou zde ropucha krátkonohá (\"Bufo calamita\") a čolek velký (\"Triturus cristatus\"), silně ohrožená pak užovka hladká (\"Coronella austriaca\"), ještěrka obecná (\"Lacerta agilis\"), ještěrka živorodá (\"Lacerta vivipara\"), čolek obecný (\"Triturus vulgaris\") nebo skokan štíhlý (\"Rana dalmatina\"). Zástupci ohrožených druhů jsou užovka obojková (\"Natrix natrix\"), ropucha obecná (\"Bufo bufo\") a ropucha zelená (\"Bufo viridis\").\n\nZe zvláště chráněných ptačích druhů můžeme jmenovat kriticky ohroženého strnada lučního (\"Miliaria calandra\"), mezi silně ohrožené druhy patří chřástal polní (\"Crex crex\"), kalous pustovka (\"Asio flammeus\"), křepelka polní (\"Coturnix coturnix\") a moták pilich (\"Circus cyaneus\"). Ohrožená je také koroptev polní (\"Perdix perdix\"), bramborníček černohlavý (\"Saxicola torquata\"), včelojed lesní (\"Pernis apivorus\") či ťuhýk šedý (\"Lanius excubitor\").\n\nV lednu a dubnu 2015 bylo převezeno 15 exmoorských koní velmi podobných původním divokým koním ve střední a západní Evropě, kteří zde mají spásat agresivní byliny a chránit tak otevřenou a polootevřenou krajinu a její rostlinné i živočišné druhy. V říjnu 2015 bylo přidáno sedm jedinců pratura, vyhynulého tura zpětně vyšlechtěného nadací Tauros.\n\n\n"}
{"id": "610954", "url": "https://cs.wikipedia.org/wiki?curid=610954", "title": "Winchester Model 1894", "text": "Winchester Model 1894\n\nWinchester Model 1894 (také známá jako Winchester .30-30 rifle, Winchester 94, Win 94, .30-30 Winchester, nebo jednoduše .30-30) je jedna z nejslavnějších a nejpopulárnějších loveckých zbraní na světě. Byla zkonstruována Johnem Browningem v roce 1894 a vyráběna firmou Winchester Repeating Arms Company v letech 1894 až 2006. Dodnes vyrábí mnoho firem její kopie.\n\nPůvodní Model 1894 byl vyráběn v těchto rážích: .32-40 Winchester, .38-55 Winchester, .25-35 Winchester, .30-30 Winchester a .32 Winchester Special.\nByla to první sportovní puška, které se prodalo více jak 7 000 000 kusů. Miliontý kus byl věnován prezidentu Coolidgeovi v roce 1927, puška s výrobním číslem 1 500 000 byla darována prezidentu Trumanovi v roce 1948 a dvou miliontý kus byl darován prezidentu Eisenhowerovi v roce 1953.\n\nByla to první lovecká puška zkonstruována na bezdýmý střelný prach. Proto se také ráže .30-30 Winchester stala někdy synonymem pro tuto pušku.\n\nZa dobu výroby této pušky vzniklo mnoho variant. Zmínit můžeme Model 55, vyráběný od roku 1924 do roku 1932, který měl hlaveň dlouhou 24 palců. Následoval Model 64, který byl vyráběn od roku 1933 do roku 1957 v několika variantách délek hlavní (20, 24 a 26 palců)\n\nV roce 1964 se upravila výroba za cílem zmenšit celkové výrobní náklady na zbraň. Pušky vyrobené po tomto roce jsou méně cenné, než pušky vyrobené před tímto rokem.\n\nKonstrukce této pušky dovolovala použít delší a výkonnější ráže, než mohla nabídnout její předchůdkyně Winchester 1892. Celkově je mechanismus pušky velice spolehlivý a nenáročný na údržbu. Nabití po výstřelu zajistí zatažení za páku směrem dolů, mechanismus vyhodí prázdnou nábojnici ven z komory a pomocí pohyblivého odpruženého podavače podá nový náboj pro zasunutí do komory zbraně. Pohybem páky zpět nahoru se zasune náboj do komory za současného natažení kohoutu a uzamčení závěru.\n\nBěhem desetiletí po konstrukci této zbraně se začala vyrábět také v mnoha rážích typických pro ruční zbraně, jako jsou např.: .38 Special/.357 Magnum, .44 Special/.44 Magnum, .45 Colt a .44-40 Winchester. Jelikož jsou tyto náboje kratší, zásobník je schopen pojmout 9 až 13 nábojů. Jeho kapacita závisí na délce hlavně, protože většinou je stejně dlouhý jako hlaveň a je umístěn pod ní.\n\nPušky v těchto rážích jsou stále více oblíbené, neboť se používají v nově se rozvíjejícím sportovním odvětví westernové střelby. Navíc dovolují použití jedné ráže jak pro revolver, tak pro pušku. Klasickou kombinaci zbraní na závody tvoří právě tato puška a Colt Peacemaker, případně jejich varianty a kopie.\n\nTovární produkce této pušky byla ukončena v roce 2006. V katalogu firmy Winchester bylo nabízeno 14 modelů\n\nWinchester 1894 byla nejdéle prodávanou kulovnici v americké historii.\n\nZajímavostí je, že má v roce 2010 firma Winchester obnovit produkci této pušky. Má být nabízena ve 2 limitovaných edicích na oslavu 200. narození Oliver F. Winchestera. Mají být ručně zdobeny a jejich cena se bude pohybovat kolem $2000.\n\n\n"}
{"id": "610957", "url": "https://cs.wikipedia.org/wiki?curid=610957", "title": "Jiří Tichý (neurolog)", "text": "Jiří Tichý (neurolog)\n\nProf. MUDr. Jiří Tichý, DrSc. (6. dubna 1929, Praha – 2016) byl český lékař, profesor neurologie zaměřující se zejména na problematiku laterality a úlohu cholesterolu v centrální nervové soustavě. Po sametové revoluci byl v roce 1990 prvním svobodně zvoleným děkanem 1. lékařské fakulty Univerzity Karlovy a v letech 1990–1997 přednostou Neurologické kliniky 1. LF UK a VFN v Praze.\n\nStředoškolská studia začal na Spolkovém ruském gymnáziu a maturoval na gymnáziu v Michli. Poté v období 1948–1953 pokračoval studiem všeobecného lékařství na Fakultě všeobecného lékařství Univerzity Karlovy v Praze. Po promoci postupně prošel nemocnicemi v Ústí nad Labem, Karlových Varech a Terezíně, od roku 1957 pracuje na Neurologické klinice 1. LF UK, kterou v letech 1990–97 vedl.\n\nV roce 1965 získal titul kandidát věd za práci \"„Cholesterol v mozkomíšním moku“\" (CSc.), o čtyři roky později pak obdržel titul doktor věd za práci \"„Cholesterol v CNS“\" (DrSc.). V období 1990 až 1993 zastával funkci děkana 1. lékařské fakulty UK v Praze.\n\nJe či byl členem řady vědeckých rad, působil v pozici předsedy oborové rady pro postgraduální studium v oboru neurověd. Jeho žena byla pediatrička, má syna Michala Tichého – docenta neurochirurgie na 2. LF UK a Fakultní nemocnice v Motole a dceru. Spoluzakládal a řadu let řídí jako umělecký vedoucí dixieland 1. LF UK pod názvem \"Lékařský Umělecký Estrádní Soubor\" (LUES).\n\nV roce 2009 obdržel nejvyšší ocenění České lékařské společnosti J. E. Purkyně – \"Purkyňovu cenu\".\n\n"}
{"id": "610961", "url": "https://cs.wikipedia.org/wiki?curid=610961", "title": "Ve Studeném", "text": "Ve Studeném\n\nNárodní přírodní rezervace Ve Studeném byla vyhlášena roku 1935 jako první chráněné území v okrese Benešov. Nachází se v katastrálním území Samechov obce Chocerady podél levého břehu sázavského meandru, na úbočí hřebene Spáleného vrchu (459 m n. m.). Důvodem ochrany jsou přirozené lesní porosty s pralesovitou strukturou tvořené přírodními společenstvy bučin a suťových lesů. Jedná se o poslední rozsáhlejší komplex lesa se zachovalou přirozenou druhovou skladbou v údolí Sázavy.\n\nNa území bylo zaznamenáno 35 druhů dřevin a 190 druhů hub. Pralesní charakter území dokládá velké množství vzácných a významných druhů hub a bohatá fauna měkkýšů. Hnízdí zde také některé druhy silně ohrožených ptáků.\n\nPředevším díky své poloze a velké členitosti terénu je rezervace hospodářsky i turisticky téměř nedotčena. Dynamika přirozené obnovy je dostačená, a proto je hlavním cílem ochrany bezzásahovost.\n\nSpadá do správy CHKO Blaník a je jednou ze čtyř částí Evropsky významné lokality Posázavské bučiny v rámci soustavy NATURA 2000.\n\nRezervace byla vyhlášena v roce 1935 a poté znovu v roce 2010. Roku 1962 byl dokonce podán návrh k rozšíření rezervace, ale nikdy nedošlo k jeho uskutečnění. Vytyčení území a ohraničení plastovými mezníky bylo provedeno v roce 2007.\n\nV minulosti bylo území často využíváno k různým výzkumům fauny, flóry, geologie i morfologie. Nejstarší stromy zde rostou již 200 let. Přestože zde byl původně vysázen les pro hospodářské účely, díky velké členitosti terénu nebylo území nikdy intenzivně využíváno hospodářsky ani myslivecky. Pouze při západním okraji terénně přístupnější část území byla hospodářsky využívána, porosty na nepřístupných místech byly ponechány samovolnému vývoji.\n\nRezervace se nachází ve Středočeském kraji v okrese Benešov v katastrálním území obce Samechov. Leží na levém břehu sázavského meandru při východním okraji Benešovské pahorkatiny. Rozkládá se na severním úbočí Spáleného vrchu mezi Samechovem a Dojetřicemi, zhruba 2 km západně od města Sázava.\nVýměra samotného území je 41,67 ha a ochranné pásmo zabírá dalších 18,25 ha. Jižní hranici tvoří zemědělské pozemky využívané jako pastviny. Východní hranice prochází lesem a hluboká rokle s potokem nahrazuje hranici západní. Železniční trať severně od území vede po úpatí ze Sázavy do Stříbrné Skalice. Sklonitost svahů je kolem 50-60 %, ale na vystupujících skalkách může dosahovat 100 % i více. Relativní převýšení je přibližně 170 m.\n\nÚzemí má své mezoklima, kde převažuje severní expozice od vlhkého říčního údolí a způsobuje růst převážně podhorských a horských druhů.\n\nPříkré svahy suťových lesů jsou členěné hřbety s rýhami způsobenými erozní činností vody. Povrch lesů je částečně hlinitý a částečně tvořený jak pohyblivými, tak i zazeměnými sutěmi. Skalní výchozy typické pro suťové lesy se zde nacházejí ojediněle v nejprudších úsecích svahů.\nPodloží je z převážné části tvořeno paleovulkanity, a to hlavně benešovskými granodiority, pouze ve východní části biotitickými rulami a v západní metabazity.\n\nZápadním okrajem rezervace, souběžně s cestou, která vede od Stříbrné Skalice k samotě Vestec, teče potůček, který obtéká Spálený vrch z jižního úpatí západní stranou až k ústí do Sázavy u severního okraje rezervace. Před ústím se na něm nachází Samechovský vodopád.\n\nPřevážná část lesů je tvořena bučinami, tedy smíšeným lesem s dominujícím bukem lesním (\"Fagus sylvatica\") a vtroušenou jedlí, která místy zmlazuje. V bylinném patře můžeme nalézt kyčelnici cibulkonosnou (\"Dentaria bulbifera\"), samorostlík klasnatý (\"Actaea spicata\"), bažanku vytrvalou (\"Mercurialis perennis\"), věsenku nachovou (\"Prenanthes purpurea\") či svízel vonný (\"Gallium odoratum\"). Pouze na hřbetě východní části je bylinné patro chudé kvůli kyselým bikovým bučinám. Se stoupající nadmořskou výškou květnatá bučina postupně přechází do habrové doubravy. Bylinné patro je obohacené např. jaterníkem podléškou (\"Hepatica nobilis\"), plicníkem tmavým (\"Pulmonaria obscura\") a hrachorem jarní (\"Lathyrus vernus\"). Místy můžeme v rezervaci nalézt i acidofilní doubravy. Strmé části rezervace a hluboce zaříznutá údolí pokrývají suťové lesy. Na sutích se vyskytují javor klen (\"Acer pseudoplatanus\"), buk lesní (\"Fagus sylvatica\"), habr obecný (\"Carpinus betulus\"), lípa malolistá (\"Tilia cordata\"), lípa velkolistá (\"Tilia platyphyllos\") a jilm horský (\"Ulmus glabra\"). Z keřů se zde nejčastěji nachází bez černý (\"Sambucus nigra\") a nejnápadnější bylinou na úpatích je udatna lesní (\"Aruncus vulgaris\").\n\nDíky zachovalé pralesovité struktuře, ve které jsou rozptýlené odumřelé rozkládající se kmeny, je rezervace velice bohatá z mykologického hlediska. Nad druhy mykorhizními převládají lignikolní a saprotrofní druhy. Nejvzácnější je dřevní tvrdohouba bolinka černohnědá (\"Camarops tubulina\"), známá jako která indikátor přirozené vegetace a kriticky ohrožená. Dále se zde vyskytuje dřevomor Chestersův (\"Nemania chestersii\") z tvrdohub a silně ohrožená mozkovka rosolovitá (\"Ascotremella faginella\") z vřeckovýtrusých. Také se zde nalézá řada zástupců stopkovýtrusých hub. Z nelupenatých je to například korálovec bukový (Hericium clathroides), z lupenatých šupinovka ježatá (\"Pholiota squarosoides\"), houžovec medvědí (\"Lentinellus ursinus\"), helmovka šafránová (\"Mycena crocata\") a lysohlávka česká (\"Psilocybe bohemica\").\n\nZ bezobratlých se zde vyskytuje převážně hmyz vázaný na listnaté stromy jako je roháček bukový (\"Sinodendron cylindricum\") a roháček kovový (\"Platycerus caraboides\"). Z motýlů pak martináček bukový (\"Aglia tau\") a hřbetozubec tmavoúhlý (\"Drymonia obliterata\").\n\nPůvodnost zdejších porostů dokládá významné společenstvo měkkýšů. Z lesních druhů zde nalezneme vrásenku orlojovitou (\"Discus perspectivus\"), sklovatku krátkonohou (\"Daudebardia brevipes\"), žebernatěnku drobnou (\"Ruthenica filograna\"), vrkoče horského (\"Vertigo alpestris\") a slimáčnici průhlednou (\"Eucobresia diaphana\"). U severní hranice areálu se vyskytuje zemoun skalní (\"Aegopis verticillus\").\nZ obratlovců se zde nalézá řada významně chráněných druhů, z nichž nejvýznamnější je výskyt mloka skvrnitého (\"Salamandra salamandra\") žijícího v potoku západní části území. Ze savců je to například hrabošík podzemní (\"Microtus subterraneus\"). Hnízdícími ptáky jsou lejsek bělokrký (\"Ficedula albicollis\") a nepravidelně lejsek malý (\"Ficedula parva\"), který je dnes považován za silně ohrožený druh. Bylo tu prokázano i hnízdění vážně ohroženého čápa černého (\"Ciconia nigra\").\n\nHlavním principem ochrany je bezzásahovost. Většina území rezervace je ponechána samovolnému přirozenému vývoji díky dostatečné dynamické přirozené obnově. Pouze některé okrajové části jsou ovlivněné hospodářstvím. V nich se plánuje postupně je přeměnit s využitím přirozené obnovy na stav odpovídající původní druhové skladbě a struktuře. Při obnově je potřeba podpořit zejména jedli vtroušenou v bučinách a zachovat vhodný biotop zemouna skalního.\nOpět díky morfologii terénu jsou problémy spojovány zejména s okraji rezervace. Snad kromě poškozování semenáčků spárkatou zvěří, jež je patrné hlavně u jedle. Oba nejvýznamnější problémy souvisí s člověkem. Prvním je hrozba nelegální těžby při západním okraji rezervace. Druhým narušování území v důsledku blízkosti chatové oblasti v severovýchodní části, a to hlavně sešlapem, ukládáním kompostu a odhazováním odpadků.\nRezervací nevede žádná naučná stezka ani se tu nenachází turistické značení. Spolu s těžkou dostupností je to důvodem malé návštěvnosti rezervace. V budoucnu je ovšem v plánu umístit sem několik informačních tabulí.\n\nK území vedou dvě cesty po okraji rezervace. První od Samechova je fyzicky náročná. Vede ze severozápadu od údolí Sázavy a pokračuje strmým výstupem na Spálený vrch. Druhá mírnější, táhnoucí se po hřebeni z jihu, odbočuje ze žluté turistické trasy mezi Vlkovcem a Dojetřickou hájovnou.\n\nDo Samechova se dostaneme ze zastávky Stříbrná Skalice, kam vede lokálka Posázavský Pacifik z Čerčan. Do Dojetřic jedou autobusy z Benešova i Sázavy.\n\n\n"}
{"id": "610965", "url": "https://cs.wikipedia.org/wiki?curid=610965", "title": "ISFJ", "text": "ISFJ\n\nISFJ (Introversion, Sensing, Feeling, Judgment) je jeden z šestnácti osobnostních typů podle MBTI. Je označován jako Introvertní smyslový typ usuzující s převahou cítění (Obvyklé, potažmo vhodné povolání: (Interní) Ochránce, Zdravotní sestřička (tak bývá označován i muž na poliklinice anebo v nemocnici s povoláním Zdravotní sestra/ošetřovatel), Asistentka (Tajemnice, Sekretářka), či Tajemník (Sekretář), Personalistka či Personalista, Manželský poradce, konzultant/ka v oblasti mezilidských vztahů/personalistiky, Psychiatrině/Psychiatr, Psycholog/Psycholožka apod.).\n\nČlověk s osobností typu ISFJ bývá citlivý, avšak může být až přecitlivělý, protože bývá v jádru křehký. Jedná se většinou o člověka zásadového, který neustále (anebo naštěstí jen někdy) omylem klade potřeby druhých před své vlastní, a který se dokáže snadno urazit, přičemž se současně obává mnoha věcí, a to většinou zbytečně. Takový člověk se obvykle bojí být středem pozornosti, protože nerad riskuje a bývá trémist/k/a. Člověk tohoto typu bývá naprosto věrný a loajální, takže většinou potřebuje jednoho dlouhodobého zaměstnavatele, ke kterému je po celý svůj profesní život loajální, a manžela/manželku, které/mu je po celý svůj manželský život věrný.\n\nOrientují se zejména na mezilidské vztahy a pevné svazky se svým nejbližším okolím. Jedná se o velmi citlivé a zásadové lidi, kteří často staví zájmy rodiny a přátel před své vlastní, takže se plně obětují rodině a zapomínají dost často na své ostatní potřeby. Doma se takový člověk projevuje jako vzorná (přecitlivělá plus naštěstí většinou dobrosrdečná) křehká hospodyně, či úředník poeta, který je od mládí tzv. vzorný hoch (chlap vzorňák slušňák). Takové typy by se měli vyhledávat a spolu hovorově řečeno brát čili vdávat/ženit. \n\nCo se zaměstnání týká, nemají lidé typu ISFJ přehnané kariérní ambice \"(což je vynikající, protože ten anebo ta, kdo je (většinou již od mládí) nezdravě ambiciózní (kariérstky a kariéristé), dostane většinou správně \"více práce, méně peněz i ostatních benefitů\")\" a už vůbec netouží po získání vysokých mocenských pozic. Realizovat se dobře mohou ve zdravotnictví anebo jako učitelé či poradci v oblasti mezilidských vztahů a zdraví. Často však zvolí péči o rodinu na plný úvazek, protože o ni mají největší starost, a to mimo jiné proto, že jsou v jádru křehcí a plašší (trémisti). \n\nProtože je pro ně tolik důležité uznání od druhých, snadno se urazí. Jsou v mnoha ohledech úzkostní (bojí se nebezpečí, rizika, o zdraví, být středem pozornosti). Mají rádi když někdo druhý převezme iniciativu a začne aktivně jednat. Často pak své okolí v dobré víře k nejrůznějším akcím až fanaticky/manipulativně přemlouvají a nutí.\n\nAčkoliv sami se v potírání nevhodného chování angažují jen výjimečně, schvalují tvrdé postupy druhých lidí v zájmu zachování spravedlnosti. Jim samotným chybí potřebná výbojnost a hlavně se nechají provinilcem obměkčit a jejich dobré srdce mu brzo odpustí.\n\nJejich smyslově-citové založení a estetické cítění z nich dělá vášnivé, případně až fanatické obdivovatele umění. Spíše obrazů, hudby a dekorací nežli literatury. Vyhledávají klasická „prvoplánovitě“ krásná díla. Moderna a extravagance není nic pro ně. \n\nJsou velmi skeptičtí k teoriím a možnostem, které nikde dosud neviděli fungovat. Úspěšnost měří pomocí viditelných a dokazatelných výsledků. Při dlouhodobých procesech vyžadují opakované ujišťování a průběžné vyhodnocování, které jim potvrdí, že jsou na správné cestě. \n\nMají úžasnou paměť na situace, osoby. Kdo co řekl, udělal a zdánlivě nesouvisející prvky jako například jaké při tom bylo počasí.\n\nISFJ jsou oddaní svým vztahům. Mají velmi intenzivní po/city, což ostatním není vždy ihned zřejmé, protože mají sklon tyto věci držet uvnitř a nevyjadřovat je, pokud nemají opravdu dobrý důvod to udělat. Síla jejich citů staví jejich intimní vztahy na nejvyšší místo v žebříčku priority, s možnou výjimkou Boha. Hledají monogamní, celoživotní vztah a dá se spolehnout na to, že ve vztahu budou svému protějšku věrní a čestní.\n\nPro ISFJ je těžké opustit vztah, který je špatný, nebo akceptovat, že vztah je již u konce. Mají sklony všechnu vinu svalovat na sebe a přemýšlejí, co měli udělat jinak, aby vztah fungoval. Pokud neporušili žádný ze svých příslibů a plnili dobře své povinnosti, budou docela ztraceni a nebudou chápat, co udělali špatně, budou jen velmi těžko připouštět, že vztah skončil. Jsou to „pravověrní“ milenci a mohou dokonce zůstat věrní i svým zesnulým partnerům.\n\nISFJ mají sklony být velmi nezištní a stavět potřeby ostatních před své vlastní. Toto se může otočit proti nim, pokud se dostanou do situace, kdy je někdo využívá anebo dokonce zneužívá a nedokážou dát najevo své pocity. V takovýchto situacích by ISFJ mohl potlačit své emoce uvnitř a získat vůči ostatním silný pocit zlosti. ISFJ by měli raději pracovat na rozpoznávání svých potřeb a kladení důrazu na jejich naplňování, než aby vždy stavěli potřeby ostatních na první místo. Konec konců pokud se nedokážete postarat o sebe, jak se chcete starat o ostatní?\n\nSexuálně vidí ISFJ intimitu jako hmatatelný způsob upevnění pouta ve vztahu. Vidí v tom zároveň i cosi jako povinnost a pravděpodobně budou mít zájem spíše sloužit svému partnerovi, než aby jim šlo o vlastní uspokojení. Ačkoliv ISFJ nebývají příliš mnohomluvní ve vyjadřování své lásky a citů, pravděpodobně se pokusí je vyjádřit skrze své činy a budou si hluboce cenit pozitivní zpětné vazby, která se jim bude dostávat od partnera.\n\nISFJ jsou velmi vřelí a nesobečtí. Dávají ohromné množství energie a času do dělání toho, co cítí jako svou povinnost. Díky čemu se cítí nejlépe je, když ostatní dávají najevo, že je uznávají. Následkem toho se dá říct, že nejlepší dárek, který partner může ISFJ dát, je vyjádření své lásky a uznání.\n\nISFJ mohou mít obtíže s konfliktními situacemi a daleko spíše by preferovali jednoduše zamést věci pod koberec. Někdy čelení konfliktní situaci pomůže ji vyřešit a ISFJ by se měli uvědomit, že konflikt není žádný konec světa a oni můžou vyjadřovat, jak to vidí ze své strany. Konfliktní situace nemusí být nezbytně „problémem“, kterého je třeba se zbavit, a ani to nemusí nezbytně být chyba ISFJ. Je to běžný problém pro ISFJ, že nevyjadřují své pocity, až dokud nejsou zahnáni do kouta za určitou mez, kdy vybuchnou v návalu hněvu a řeknou věci, kterých později litují. Tyto výbuchy mohou být redukovány, pokud se ISFJ naučí vyjadřovat své pocity pravidelněji, než aby je pořád potlačovali uvnitř sebe.\n\nObecně jsou ISFJ obvykle tradicionalisté a rodinně smýšlející jedinci, kteří staví pohodlí svých partnerů a rodin jako nejdůležitější prioritu v jejich životě. Jsou skvělí v poskytování zázemí pro každodenní potřeby a mají hlubokou dávku starostlivosti, což je velmi neobvyklé a nenachází se u většiny ostatních typů. Vysoce se zajímají o zdraví svých vztahů a budou pracovat i velmi tvrdě, aby šly věci hladce. Jsou to spolehliví a laskaví milenci.\n\nAčkoliv libovolní dva vyspělí lidé jakýchkoliv typů mohou mít krásný a zdravý vztah, přirozenými partnery pro ISFJ jsou ESTP nebo ESFP. Dominantní funkce ISFJ je introvertní smyslové vnímání a k němu se nejlépe hodí osobnost s extravertním smyslovým vnímáním.\n\n\n"}
{"id": "610968", "url": "https://cs.wikipedia.org/wiki?curid=610968", "title": "Betonové bunkry na Vyškovsku", "text": "Betonové bunkry na Vyškovsku\n\nSoustava bunkrů, které se nacházejí v jižní části Drahanské vrchoviny ve Vojenském újezdu Březina a kolem obcí Ruprechtov, Rychtářov, Opatovice a Podivice.\n\nV roce 1935 byl na jižní části Drahanské vrchoviny zřízen vojenský výcvikový prostor se sídlem v Dědicích u Vyškova. V tomto prostoru, který se rozkládá na území nynějšího Vojenského újezdu Březina, bylo vystavěno značné množství cvičných betonových bunkrů, které sloužily jako pozorovatelny, úkryty a strojovny na vlečení cvičných terčů.\n\nPo vzniku Protektorátu Čechy a Morava a obsazení státu nacistickým Německem byl 26. března 1939 vojenský prostor převzat Němci a přejmenován na Truppenübungsplatz Wischau. V roce 1940 vydal říšský protektor Konstantin von Neurath výnos o vystěhování 33 obcí Drahanské vrchoviny. Účelem toho bylo jednak dočasně rozšířit vojenskou střelnici, ale hlavně vytvořit německý koridor, který měl propojit německé ostrůvky na Litovelsku a Olomoucku přes německý ostrůvek u Vyškova s německými obcemi na Brněnsku. V takto rozšířeném vojenském prostoru bylo vybudováno další množství pevnůstek, které sloužily k tahání cvičných cílů či jako pozorovatelny. Nejznámějším případem byly zkoušky na ukořistěném sovětském tanku T-34, který byl vlakem dopraven do Blanska a byla na něm zkoušena střelba v prostoru u Ruprechtova.\n\nPo osvobození Československa v roce 1945 se násilně vysídlení obyvatelé mohli vrátit zpět do svých domovů a vojenská střelnice se vrátila svou rozlohou a umístěním do stavu před rokem 1940. Značné množství betonových bunkrů, kterých je kolem stovky, zůstalo součástí Vojenského újezdu Březina a jsou nepřístupné, jiné bunkry nacházející se kolem obcí Ruprechtov, Rychtářov, Opatovice a Podivice jsou volně dostupné.\n"}
{"id": "610969", "url": "https://cs.wikipedia.org/wiki?curid=610969", "title": "ESTJ", "text": "ESTJ\n\nESTJ (Extraversion, Sensing, Thinking, Judgment) je jeden z šestnácti osobnostních typů podle MBTI. Je označován jako Extrovertní smyslový typ usuzující s převahou myšlení.\n\nČlověk s osobností typu ESTJ bývá společenský, dodržuje pravidla, nenechá se zastrašit, není příliš tolerantní, chová se dominantně a je přísný sám na sebe. Přitom je ale veselý a vyrovnaný člověk. \n\nESTJ jsou velmi společenští a touží ovlivňovat dění kolem sebe. Přímo, bez intrik a klidně i z pozice síly. Ve skupině jednak fungují doslova jako strážci pořádku a klidu a jednak prosazují efektivní postupy, které přinášejí měřitelná zlepšení. Rádi používají moderní technologie, ale vybírají si takové, které mají co největší praktičnost. Nemají rádi nepřesnosti, odbytou práci nebo neprofesionální přístup.\n\nMají v oblibě aktivní odpočinek jako třeba běhání, procházení se, a přiměřeně namáhavé sporty obecně. Velkou pozornost věnují pořádku v domácnosti, nakupování odpovídajících věcí, u kterých upřednostňují hlavně dobrý poměr ceny a výkonu.\n\nNecítí potřebu trávit čas filosofováním, o svém hodnotovém žebříčku jsou nezlomně přesvědčeni, aplikují ho denně na svá rozhodnutí a nechápou, když nese dobré výsledky, proč by ho vůbec měli před někým druhým slovně hájit a probírat další čistě hypotetické alternativy, které za sebou nemají odpovídající výsledky. \n\nMívají často dobrou náladu a nenechají se zastrašit. Jsou přísní sami na sebe a podobně vysoké požadavky mají i na lidi okolo. Hodí se proto do vedoucích pozic a všech míst, kde je oceňována kombinace spolehlivosti a dominantnosti. Rádi věří v to, že výsledky závisejí pouze na našich akcích a mají sklon potlačovat roli náhody.\n\nMnohdy do stejné skupiny patří lidé s naprosto protikladným světonázorem. Jde spíše o způsob nahlížení na svět, a proto je ale jen málo pravděpodobné, že Váš postoj k ostatním ESTJ bude vlažný, neurčitý. Buď je budete milovat, nebo nenávidět. Záleží na tom, jestli své podobné vlastnosti směřují ke stejným cílům, nebo se v hodnotovém žebříčku někde lišíte.\n\nESTJ jsou silně orientováni na konečný výsledek. Až do té míry, že mohou mít tendenci přeskakovat jednotlivé kroky. Bývají velmi oddaní morálce a systému, sami je však málokdy tvoří, protože se orientují na akutnější a hmatatelnější problémy. Své závazky berou velmi vážně.\n\n\n"}
{"id": "610972", "url": "https://cs.wikipedia.org/wiki?curid=610972", "title": "Veltrubský luh", "text": "Veltrubský luh\n\nPřírodní rezervace Veltrubský luh byla vyhlášena roku 1985. Důvodem ochrany je komplex lužních lesů a mokřadů. Nachází se na katastrálním území obcí Nová Ves I a Veltruby, geomorfologicky náleží středolabské tabuli.\n\nV lužním lese najdeme dub letní, habr obecný, jasan ztepilý, javor babyku či lípu malolistou. V tůních roste mj. rdest vzplývavý, voďanka žabí nebo stulík žlutý. V lese pak dymnivka dutá, kruštík modrofialový a kruštík polabský. Na loukách roste koromáč lešníkový, hvozdík svazčitý a vzácně hadí jazyk celolistý. Průzkum odhalil 57 druhů měkkýšů, v rezervaci žije skokan štíhlý, užovka obojková, puštík obecný a četné druhy zpěvného ptactva.. Na území památky leží největší labská tůň typického srpkovitého tvaru. \n\n\n"}
{"id": "610976", "url": "https://cs.wikipedia.org/wiki?curid=610976", "title": "ESFJ", "text": "ESFJ\n\nESFJ (Extraversion, Sensing, Feeling, Judgment, tj. převažující Extroverze, Smyslové vnímání, Cítění a Usuzování) je jeden z šestnácti osobnostních typů podle MBTI, který je česky popisován jako Extrovertní smyslový typ usuzující s převahou cítění \"(Pečovatel/ka, Poskytovatel/ka tradicionalista, Pediatr)\". \n\nČlověk s osobností typu ESFJ miluje lidi a společnost, bývá pořádkumilovný, altruistický, nemá zájem o teorii, nemá problém přizpůsobit se většině, vyhýbá se kontroverzi, podporuje a pečuje.\n\nHlavním zájmem ESFJ je vytvořit harmonickou společnost, kde se všichni budou cítit příjemně. Jsou pořádkumilovní a vždy připravení pomoct. Rádi se před rozhodnutím radí se svými nejbližšími. \n\nNemají rádi extravagantnost a nečekané jednání. Nezpochybňují autority. Rádi si zachovávají určitou míru kontroly nad prostředím, ve kterém žijí. Cítí se dobře v situacích, kdy všichni otevřeně vyjadřují svoje city. Rádi až nadšeně se zapojují do konverzace, obzvláště, mluví-li se o vlastních zážitcích.\n\nMinulost i budoucnost vnímají, jako by se blížily přítomnému okamžiku, což je dobře patrné právě na stylu, jakým vyprávějí. Obdivují ty, kteří jsou dobří v plánování a logickém rozebírání reálné situace. Chtějí totiž, aby jejich vlastní akce dávaly smysl, ale obvykle činí emocemi ovlivněná rozhodnutí.\n\nMají v oblibě dobré jídlo a pohodlí domova. Jako ideální kariéra se pro ně hodí místa, kde přicházejí do styku s lidmi, a mohou tak využít svoji schopnost domluvit se skoro s každým. Častou volbou jsou pro ně kariéry ve zdravotnictví, human resources, public relations. Velmi kvalitní práci ale umí odvést i jako starostliví ochránci domácnosti. Kariéra pro ně není nikdy na prvním místě.\n\n\n"}
{"id": "610978", "url": "https://cs.wikipedia.org/wiki?curid=610978", "title": "ESFP", "text": "ESFP\n\nESFP (Extraversion, Sensing, Feeling, Perceiving) je jeden z šestnácti osobnostních typů podle MBTI. Je označován jako Extrovertní smyslový typ vnímající s převahou cítění.\n\nČlověk s osobností typu ESFP bývá společenský, veselý, spontánní, nepořádný, rád je středem pozornosti, citlivý, ovlivnitelný, žije dneškem, má rád tanec, důvěřivý.\n\nSpontánní a společenský jedinec. Je středem každého večírku a je velmi citlivý k náladám druhých. Drží se vždy reality a přítomného okamžiku. Proto je jeho společnost vždy vítaná.\n\nJako zaměstnání jsou pro něj ideální právě taková místa, kde může využít svůj bezprostřední přístup k lidem. Je z něj tedy dobrý herec, komik, zpěvák a pod. Mívá velkou nechuť do administrativní práce, protože ji považuje za nudnou a zbytečnou. Hledá smysluplné vztahy a činnosti. Nejlépe takové, které se osvědčují už od začátku. Nemá chuť čekat na to, co by mohlo možná být…\n\nSnaží se vycházet s každým a nedělat si nepřátele. Na pracovišti nebo ve škole se tudíž nerad přidává definitivně k jedné straně, což si ostatní mohou mylně vyložit, jako přebíhání z jednoho tábora do druhého. ESFP se ale na tábory neohlíží, i když si moc dobře uvědomuje jejich existenci.\n\nMůže mít problémy udržet dlouho pozornost jedním směrem. Často podléhá spontánnímu nakupování oblečení, doplňků a dalších věcí. Pokud něco nesnáší, pak je to nuda. Svůj život žije ze dne na den a nestrachuje se moc, co přinese vzdálená budoucnost. Přítomný okamžik si zpříjemňuje právě interakcí s ostatními lidmi.\n\n\n"}
{"id": "610986", "url": "https://cs.wikipedia.org/wiki?curid=610986", "title": "Okresní přebor", "text": "Okresní přebor\n\nOkresní přebor je český televizní seriál z prostředí venkovského fotbalového klubu TJ Slavoj Houslice.\n\nLuděk Sobota, Ondřej Vetchý, David Novotný, Pavel Kikinčuk a Leoš Noha účinkovali ve všech epizodách.\n\nJako prequel seriálu slouží celovečerní film \"Okresní přebor – Poslední zápas Pepika Hnátka\" z roku 2012.\n\n"}
{"id": "610989", "url": "https://cs.wikipedia.org/wiki?curid=610989", "title": "Okresní soud v Jeseníku", "text": "Okresní soud v Jeseníku\n\nOkresní soud v Jeseníku je okresní soud se sídlem v Jeseníku, který je co do počtu soudců jedním z nejmenších českých okresních soudů a jehož odvolacím soudem je Krajský soud v Ostravě – pobočka v Olomouci. Nachází v moderní budově v Dukelské ulici s bezbariérovým přístupem a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nOkresní soud se sídlem v dřívějším Frývaldově vznikl roku 1850, tehdy měl ale mnohem menší územní působnost, až roku 1945 bylo do jeho obvodu začleněno území zrušených okresních soudů v Cukmantlu, Javorníku a Vidnavě. Roku 1960 byl nicméně zrušen a jeho obvod začal náležet k Okresnímu soudu v Šumperku. Obnoven byl až k 1. lednu 1996 a z hlediska nepřetržitého trvání tak spolu s Vrchním soudem v Olomouci a Nejvyšším správním soudem patří k nejnovějším českým soudům. \n\nObvod Okresního soudu v Jeseníku se shoduje s okresem Jeseník, patří do něj tedy území těchto obcí:\n\nBělá pod Pradědem •\nBernartice •\nBílá Voda •\nČerná Voda •\nČeská Ves •\nHradec-Nová Ves •\nJavorník •\nJeseník •\nKobylá nad Vidnavkou •\nLipová-lázně •\nMikulovice •\nOstružná •\nPísečná •\nSkorošice •\nStará Červená Voda •\nSupíkovice •\nUhelná •\nVápenná •\nVelká Kraš •\nVelké Kunětice •\nVidnava •\nVlčice •\nZlaté Hory •\nŽulová\n\n"}
{"id": "610999", "url": "https://cs.wikipedia.org/wiki?curid=610999", "title": "Karl von Stürgkh", "text": "Karl von Stürgkh\n\nKarl hrabě von Stürgkh (30. října 1859 Graz – 21. října 1916 Vídeň) byl rakousko-uherský šlechtic a politik, v letech 1911–1916 předseda předlitavské vlády (vláda Karla Stürgkha), předtím ministr kultu a vyučování Předlitavska a poslanec Říšské rady. Byl zabit při atentátu v roce 1916.\n\nNarodil se v rakouském Štýrském Hradci ve šlechtické rodině, jež pocházela původně z Bavorska, do Štýrska však rod přesídlil již v 16. století. Vystudoval práva a vstoupil do státních služeb. Od roku 1886 pracoval na tehdejším Ministerstvu kultu a vyučování, kde měl na starosti problematiku středního školství. V roce 1894 byl jmenován dvorním radou.\n\nVe volbách roku 1891 byl jako držitel velkostatků zvolen za poslance Říšské radě (celostátní zákonodárný sbor), kde reprezentoval kurii svěřeneckého velkostatku ve Štýrsku. Poslanecký slib složil 16. dubna 1891, rezignaci na mandát oznámil na schůzi 21. února 1895. Na poslaneckém křesle ho pak nahradil Edmund Attems. Ve volbách roku 1897 se ovšem do Říšské rady vrátil (opět za velkostatkářskou kurii ve Štýrsku) a opětovně byl zvolen i ve volbách roku 1901. Ve vídeňském parlamentu setrval do konce funkčního období sněmovny, tedy do roku 1907. Zasedal ve skupině Spojené německé levice, která se později rozpadla, načež vstoupil do Strany ústavověrného velkostatku a stal se jedním z jejích vůdců.\n\nJako parlamentní předák se podílel na opoziční agitaci proti vládě Alfreda Windischgrätze, vládě Kazimíra Badeniho a vládě Franze Thuna. Když Windischgrätzova vláda vydala souhlasné stanovisko k slovinskému školství v aplských zemích, vystoupil dokonce coby dvorní rady demonstrativně ze služeb ministerstva kultu a vyučování. Profiloval se jako zastánce centralizovaného rakouského státu, odmítal státoprávní a autonomistické aspirace neněmeckých etnik a podílel se na vypracování programové platformy rakouských Němců (Svatodušní program).\n\nPo zavedení všeobecného hlasovacího práva ve volbách roku 1907 coby konzervativní, centralisticky orientovaný šlechtic a odpůrce demokratického volebního systému propadl. Císař František Josef I. ho však v únoru 1907 poté povolal do Panské sněmovny (horní jmenovaná komora Říšské rady).\n\nTeprve pak ale jeho politická kariéra vyvrcholila. Nejprve se ve vládě Richarda Bienertha a pak i následné vládě Paula Gautsche stal ministrem kultu a vyučování Předlitavska. Funkci zastával v období 10. února 1909 – 3. listopadu 1911.\n\nCoby ministr musel paradoxně čelit kritice německých nacionálních stran pro své kroky. První předlohou, kterou v parlamentu musel obhajovat, byl vládní záměr na zřízení italské právnické fakulty.\n\nIhned poté, co opustil ministerskou funkci, byl sám pověřen sestavením vládního kabinetu, který jako vláda Karla Stürgkha existoval od 3. listopadu 1911. Moci se ujal v době, kdy po volbách do Říšské rady roku 1911 byl předlitavská politická scéna mimořádně roztříštěná a polarizována mezi četnými etnickými a ideologickými frakcemi. Stürgkh jako štýrský šlechtic sestavil novou vládu jako ryze úřednickou, nestranickou a působící \"nad stranami\". Historik Otto Urban označuje Stürgkhovu vládu jako vládu \"zásadního neřešení problémů\". I tak se jí podařilo vytrvat u moci téměř pět let, což v tehdejší rakouské politice nebylo běžné. V létě roku 1912 se Stürgkhovi podařilo v parlamentu prosadit klíčové vojenské předlohy a mobilizační zákony (podpořila je i velká část českých poslanců, v jeho kabinetu zasedali i dva ministři českého původu). Vláda dokázala přežít i složité mezinárodněpolitické období (balkánské války). Nikdy se ale nemohla opřít o formální trvalou parlamentní většinu a nepodařilo se jí ani pokročit v otázce česko-německého smíru. Naopak, v létě roku 1913 vydala takzvané Anenské patenty, kterými byl Český zemský sněm (zablokovaný česko-německou rivalitou) trvale vyřazen z provozu a místo něho nastoupila zemská správní komise. Česká politická reprezentace pak přenesla svůj odpor proti eliminaci zemské samosprávy na Říšskou radu. Když se ovšem Češi v březnu 1914 chystali na další kolo obstrukcí na Říšské radě, nechal ji Stürgkh odročit. Vzhledem k následnému vypuknutí první světové války byl předlitavský parlament odročen až do roku 1917.\n\nPo atentátu na Františka Ferdinanda d'Este v Sarajevu v červnu 1914 byl Karl von Stürgkh stoupencem vyhlášení války Srbsku spolu např. s náčelníkem generálního štábu armády Conradem von Hötzendorfem, patřil k tzv. válečnému křídlu vídeňské vlády. 25. července 1914 byla v Předlitavsku pozastavena parlamentní vláda a kabinet fungoval prostřednictvím vládních nařízení až do roku 1917.\n\nZa první světové války musela Stürgkhova vláda řešit mimořádné úkoly vyplývající z válečné situace, jako rozvrat ekonomiky a zásobování obyvatelstva, včetně sociální radikalizace. Centrum moci se zároveň posouvalo směrem k vojenským kruhům.\n\n21. října 1916, krátce před smrtí císaře Františka Josefa I., byl Karl von Stürgkh zastřelen při atentátu sociálním demokratem Friedrichem Adlerem. Adler byl za tento čin odsouzen k trestu smrti, který mu ale byl odpuštěn při velké amnestii po nástupu nového císaře Karla I.\n\n"}
{"id": "611005", "url": "https://cs.wikipedia.org/wiki?curid=611005", "title": "Jiří Tichý", "text": "Jiří Tichý\n\nJméno a příjmení Jiří Tichý nosí více osobností:\n\n\n"}
{"id": "611007", "url": "https://cs.wikipedia.org/wiki?curid=611007", "title": "Tichý (příjmení)", "text": "Tichý (příjmení)\n\nPříjmení Tichý, Tichá nebo Tichy nosí více osobností:\n\n\n\n"}
{"id": "611010", "url": "https://cs.wikipedia.org/wiki?curid=611010", "title": "Wolfstone", "text": "Wolfstone\n\nWolfstone je skotská kapela o šesti členech. Kapelu založil roku 1989 Duncan Chisholm. Styl jejich hudby je převážně keltský rock. Vydali celkem sedm alb, poslední, \"Terra Firma\", v roce 2007.\n\nV roce 1990 podepsali smlouvu s labelem Iona Records. O čtyři roky později přešli k Green Linnet Records. V roce 2000, poté, co se vyrovnali se smrtí svého klávesisty Andyho Simmerse, založili vlastní hudební vydavatelství Once Bitten Records. V rámci něj vydali své první a jediné koncertní album \"Not Enough Shouting\".\n\n\n"}
{"id": "611012", "url": "https://cs.wikipedia.org/wiki?curid=611012", "title": "Blíženci (opera)", "text": "Blíženci (opera)\n\nBlíženci (v první verzi nazvaná Viola) je první opera českého skladatele Karla Weise z roku 1891.\n\nKarel Weis napsal svou první operu \"Viola\" ve 29 letech. V té době již měl za sebou menší jevištní práce, a to operní parodii \"Othello a Cisdemona\" a jednoaktový balet \"Pomsta květin\", obě díla však dosud nebyla uvedena. Když se ohlížel po vhodném libretu pro operu, dostal se mu do rukou text, který na základě Shakespearovy komedie \"Večer tříkrálový\" původně napsala Eliška Krásnohorská pro Bedřicha Smetanu. Smetana operu s názvem \"Viola\" nedokončil a zachovaný zlomek ležel v rukopise neznám veřejnosti až do roku 1924. Krásnohorská libreto navrhla Josefu Richardu Rozkošnému, který je sice odmítl, ale upozornil na ně Weise. Weise libreto upoutalo, pro své záměry však požadoval značné úpravy, které pro něj provedli Friedrich Adler, Richard Schubert a Václav Novohradský. Premiéra se konala 17. ledna 1892 v pražském Národním divadle pod názvem \"Viola\". Šest představení bylo na novinku mladého skladatele úspěchem, vysloužil si i výslovnou pochvalu Antonína Dvořáka a roku 1894 za Violu dostal II. cenu České akademie císaře Františka Josefa pro vědy, slovesnost a umění. Po menších úpravách byla opera nastudována znovu roku 1896 (režie Edmund Chvalovský) a dosáhla 4 představení.\n\nHudebně se opera vyznačuje propracovanou orchestrací — Weis doložil své zvládání tohoto oboru již dříve a též v současně psané první symfonii c moll (1894), již předehra opery je poměrně dlouhá a technicky náročná. Pozoruhodná je převaha ansámblových pasáží (např. čtyřhlasý kánon z I. dějství) a instrumentálních pasáží. Méně je naopak sborů (ačkoliv děj rámuje rybářský sbor ze začátku I. dějství a velký závěrečný sbor) a větších sólových partií (nejrozsáhlejšími jsou ve II. dějství árie Olivie a Malvoliův zpěv s loutnou připomínající píseň Beckmessera z Wagnerových \"Mistrů pěvců norimberských\", kratší jsou ariosa Orsina z I. a Violy z II. a III. dějství).\n\nPo fenomenálním úspěchu Weisova \"Polského žida\" (1901) pronikla i první Weisova opera na německá jeviště (Frankfurt nad Mohanem 1903, Berlín 1909), a to již pod změněným názvem \"Die Zwillinge\" (tj. „Blíženci“). Skladatel se k opeře později vrátil. Libreto, zejména 3. dějství, podle jeho intencí přepracoval Josef Vymětal. Premiéra této nové verze, již definitivně pod názvem \"Blíženci\", se konala opět v Národním divadle 28. února 1917.\n\nV roce 1930 chtěl \"Blížence\" znovu nastudovat šéf opery Národního divadla Otakar Ostrčil, ale Karel Weis, roztrpčený z dlouhodobě napjatého vztahu k Národnímu divadlu a zejména z pouhých 7 repríz \"Polského žida\" v roce 1926, uvedení této opera — kterou ze svého díla považoval za nejméně námětově životnou — odmítl. Pražské nastudování z roku 1917 je tedy dosud poslední inscenací této opery.\n\nDěj se odehrává v době renesance v hlavním městě Ilýrie. Před nějakou dobou ztroskotala u pobřeží loď, na níž se plavila dvojčata Sebastian a Viola. Oba byli zachráněni — Viola kapitánem Lorenzem, Sebastian lodníkem Antoniem — ale nevědí o sobě a považují se navzájem za mrtvé.\n\nNa radu kapitána Lorenza vstoupila Viola v přestrojení za hocha pod jménem Cesario do služeb vévody Orsina. Šlechetného vévodu si zamilovala, ten však usiluje o přízeň krásné hraběnky Olivie. Ani podplacený hraběnčin šašek u své paní s přímluvami za vévodu nic nepořídil, Orsino tedy vysílá se vzkazem „Cesaria“ — a hraběnka se zamiluje do pohledného posla.\n\nHraběnku obklopuje řada příživníků: její strýc Tobiáš, její šašek, její obstarožní nápadník Andreo, zlomyslná komorná Marie a v neposlední řadě hofmistr Malvolio, jenž je přesvědčen o tom, že jej Olivia miluje, čímž se stává terčem šprýmů ostatních. Oliviinu lásku k „Cesariovi“ však nesou všichni stejně nelibě.\n\nOlivia posílá po Malvoliovi dopis „Cesariovi“, Malvolio jej však předá nic netušícími Sebastianovi, který se ve městě právě objevil. Sám Malvolio se stal adresátem fingovaného milostného dopisu od hraběnky a před pobavenými kumpány vyznává Olivii lásku tak náruživě, že musí být uvězněn v zahradní besídce.\n\nViola (Cesario) se snaží přijít k Olivii, její společníci jí v tom však zabrání. Na noční schůzku s Olivií se však dostaví Sebastian, zmatený nenadálým dobrodružstvím, a protože i on nalezne v Olivii zalíbení, vyznají si lásku. Hofmistr Malvolio to pozoroval z besídky a vzburcoval ostatní, Sebastian však umí se zbraněmi zacházet lépe než dříve Viola a s hraběnčinými společníky si poradí. Olivia sama zakročí a prohlásí Sebastiana (kterého stále považuje za Cesaria) za svého snoubence.\n\nOlivia a Sebastian byli oddáni. Tehdy se Orsino dozvídá od hraběnčina šaška, že jeho služebník Cesario má pletky s Olivií, a ve hněvu jej propustí. Viola tak přichází o svou existenci i o blízkost milovaného vévody. Při další Malvoliově intrice vyjde najevo, že „Cesario“ je ve skutečnosti dívka, a situace dosahuje nejprve vrcholu spletitosti, až se nakonec vše vyjasní. Viola a Sebastian se poprvé znovu setkají a Olivie i Orsino žasnou nad vzájemnou podobou dvojčat. Olivie je nakonec spokojena i se Sebastianem místo Cesaria a vévoda nabízí ruku Viole. Malvolio sklidí opět posměch a všichni souhlasí se šaškovou písní, že je třeba žít bezstarostně a líbat, pokud se dá.\n\n\n"}
{"id": "611024", "url": "https://cs.wikipedia.org/wiki?curid=611024", "title": "Žofie Dorotea z Celle", "text": "Žofie Dorotea z Celle\n\nŽofie Dorotea z Celle, německy \"Prinzessin Sophie Dorothea von Braunschweig-Lüneburg-Celle\" (15. září 1666, Celle – 13. listopadu 1726, Ahlden) byla rodem brunšvicko-lüneburská princezna a sňatkem hannoverská kurfiřtka a nekorunovaná královna Velké Británie.\n\nŽofie Dorotea była jediným dítětem brunšvicko-lüneburského vévody \"Jiřího Viléma\" a jeho nerovnorodé manželky hugenotky \"Eleonory d'Olbreuse\".\n\nJejí otec Jiří Vilém společně se svým mladším bratrem Arnoštem Augustem vládli společně nad vévodstvím Lüneburg (později nazývaným kurfiřtství hannoverské), Arnošt August sídlil v Hannoveru, Jiří Vilém v Celle. Po jeho třicítce začaly zemské stavy naléhat na to, aby se oženil a dal zemi dědice, vybraly mu dokonce nevěstu - nejmladší dceru Fridricha Falckého Žofii. Jiří Vilém odjel na námluvy, ale v poslední chvíli svatební smlouvu uzavřel místo něj jeho bratr Arnošt August, který se s Žofií v roce 1658 oženil. Jiří Vilém se zavázal k tomu, že se neožení a že potomci jeho bratra budou po něm dědit.\n\nO několik let později se téměř již čtyřicetiletý Jiří Vilém zamiloval do Eleonory d'Olbreuse, hugenotky vyhnané z Francie, porušil slib daný bratrovi a uzavřel s ní morganatický sňatek s tím, že jeho dědici nebudou jeho děti, ale děti jeho bratra. Když se však narodila 15. září 1666 Žofie Dorotea, začala její matka zápas o plné uznání sebe a potažmo své dcery, jenž byl po deseti letech korunován úspěchem: podruhé předstoupila před oltář a stala se tak vévodkyní a její dcera brunšvicko-lüneburskou princeznou.\nPo svém uznání za legitimní dceru svého otce se stala Žofie Dorotea co do urozenosti rovnou princeznám z jiných panovnických rodů, byla i po finanční stránce velmi zajímavou partií. Ucházeli se o ni princ \"August Fridrich z Wolfenbüttelu\", bavorský vévoda Max Emanuel i švédský král. Příslib její ruky však získal její bratranec, nejstarší syn mladšího bratra otcova, Jiří Ludvík.\n\nSňatek se přes odpor Žofie Dorotey uskutečnil 21. listopadu roku 1679 v Celle. Z manželství vzešly dvě děti:\n\n\nManželství, uzavřené jako dynastický svazek s cílem spojit majetky a panství rozdělené v předchozí generaci, nebylo šťastné. Manželé se - vyjma krátké počáteční doby - nesnášeli a tchyně (sama vnučka anglického krále Jakuba I. Stuarta) se chovala k Žofii odmítavě a pohrdala jí pro nízký původ její matky; vyjadřovala se o ní jako o bastardovi a nazývala ji \"myším hovínkem v pepři (Mausdreck im Pepper)\" či \"hořkou pilulkou, pozlacenou 100 000 tolary\". Prostředí Žofiina domova na malém dvoře v Celle bylo diametrálně odlišné od hannoverského dvora, na jedné straně plného intrik a neřesti, na druhé straně však svázaného tuhou dvorskou etiketou – nedodržování etikety bylo Žofii často vytýkáno. Manželé měli mezi sebou časté a ostré vády a půtky. Vztahy mezi nimi zcela ochladly po narození jejich dvou dětí; Jiří se záhy vrátil ke své dlouholeté milence \"Melusine von der Schulenburg\", dvorní dámě své matky Žofie Hannoverské (s níž udržoval ještě před svatbou vztah, jehož ukončení si dala Žofie Dorotea jako podmínku svolení ke sňatku s ním; měl s ní nejméně tři nemanželské děti a později ji jmenoval vévodkyní Munster a Kendal v Irsku); brzy začal svou ženu natolik zanedbávat a chovat se k ní tak přezíravě, až ho rodiče prosili o zachování diskrétnosti v kontaktech s milenkou - obávali se, že manželství jejich syna bude zrušeno a budou muset vrátit věno Žofie Dorotey. Jiří na tyto prosby reagoval kladně a od té chvíle podváděl svou ženu méně okatě.\n\nV této situaci jim Žofie Dorotea jako na zavolanou sama dala do ruky zbraň. Začala si románek, a to se švédským hrabětem \"Philipem Christophem von Köningsmarck\". (Jeho průběh je doložen dochovanou obsáhlou korespondencí milenců.) Co se tolerovalo muži, nemohlo projít ženě: odhalení jejich vztahu vyvolalo na hannoverském dvoře skandál a hněv Jiřího. Königsmarck za nevyjasněných okolností zahynul (podle všech indicií – důkazy neexistují, byly zničeny – byl Königsmarck v červenci roku 1694 zavražděn a jeho tělo vhozeno do řeky; na jeho vraždě participovali čtyři Jiřího dvořané. Jeden z nich za to měl dostat 150 000 tolarů, tehdy roční plat vysoce postaveného ministra).\n\nŽofie Dorotea nicméně nebyla obviněna z nevěry, ale ze \"„zlovolného opuštění manžela“\"; protižaloba jí nebyla povolena, neboť Jiří Ludvík se obával, že by mohla ke svému ospravedlnění uvést jeho mnohonásobnou manželskou nevěru.\n\n28. prosince téhož roku dosáhl Jiří rozvodu s Žofií Doroteou, nikdy se však již neoženil (Anglií však kolovaly \"zaručené\" zprávy o tajném sňatku krále a jeho milenky Melusiny von Schulenburg).\n\nŽofie Dorotea byla internována na zámku v Ahlden nedaleko jejího rodného Celle. Nesměla se stýkat ani se svými dětmi, ani s otcem, navštěvovat ji mohla pouze její matka; měla zakázáno se znovu provdat. Měla stanovené pevné částky na zajištění svého živobytí (o její zabezpečení se dělili rovnými dílem její otec a strýc/tchán) a mohla si držet malý dvůr. Byly jí povoleny pouze krátké výjezdy ze zámku, avšak se zvláštním dozorem. Toto vězení již nikdy neopustila, zůstala zde více než 30 let až do své smrti. Zemřela na rakovinu hrtanu 13. listopadu 1726.\n\n"}
{"id": "611025", "url": "https://cs.wikipedia.org/wiki?curid=611025", "title": "Terezie Neumannová", "text": "Terezie Neumannová\n\nTerezie Neumannová, zvaná Resl von Konnersreuth ( , 8. nebo 9. dubna 1898 Konnersreuth – 18. září 1962 tamtéž), byla německá katolická mystička a stigmatička.\n\nNarodila se ve vesnici Konnersreuth v Bavorsku, Německo, kde prožila celý svůj život. Narodila se jako první z jedenácti dětí v rodině krejčího Ferdinanda Neumanna a jeho manželky Annydo, ve které panovaly velmi nuzné poměry. Byla členkou Třetího řádu Sv. Františka.\n\n10. března 1918 Terezie Neumannová částečně ochrnula po pádu při hašení ohně ve stodole jejího strýce. V tomto období utrpěla další pády a zranění. Po jednom pádu tvrdila, že ztratila téměř všechen svůj zrak. V roce 1919 oslepla úplně. Z důvodu dlouhodobého pobytu na lůžku se u ní údajně objevily proleženiny, které někdy dosáhly takové míry, že obnažily kosti.\n\n29. dubna 1923 Terezie oznámila, že se jí vrátil zrak. Bylo to v den beatifikace Terezie z Lisieux v Římě. Před tímto dnem se Terezie Neumannová modlila novény. 17. května 1925 prohlásila katolická církev Terezii z Lisieux za svatou. Terezie Neumannová řekla, že k ni svatá promluvila a pak ji vyléčila z ochrnutí a od proleženin.\n\n7. listopadu 1925 ulehla Neumannová opět do postele a 13. listopadu byla u ní diagnostikována apendicitida. Zatímco se připravovala operace, Terezie Neumannová se divoce třásla, dívala se na strop a nakonec pronesla \"Ano\". Požádala rodinu, aby ji okamžitě vzali do kostela k modlitbě. Pak prohlásila, že ze všech příznaků apendicitidy byla vyléčena.\n\nPozději se u Terezie objevila stigmata. Řekla, že 5. března 1926, na první pátek velikonočního půstu se jí těsně nad srdcem objevila rána, ale že to chovala v tajnosti. Promluvila však o svém vidění Ježíše na Hoře olivetské se třemi apoštoly.\n\n12. března řekla, že měla další vidění Krista na Hoře olivetské spolu s korunováním trnovou korunou. Také prohlásila, že rána nad jejím srdcem se toho dne znovu objevila a že o tom mluvila se svou sestrou. Poté se rána objevila opět následující pátek. 26. března opět hovořila o stejné ráně a vizi Krista nesoucí kříž a o podobné ráně na její levé ruce. Na jejím oblečení byla vidět krev a Terezie se stigmata již nepokoušela dále tajit.\n\nNa Velký pátek Neumannová dle svého tvrzení prožila celý Kristův Pašijový příběh ve vizích. Ukázala rány na rukách a nohách spolu s krví tekoucí z jejích očí. Krev vytékala z ran, avšak dle kritika Neumannové, autora knihy The Swindle of Konnersreuth Josefa Hanauera svědci neviděli proces krvácení, jen krev samotnou. Avšak dle autora Alberta Paula Schimberga mnoho lidí sledovalo krvácení jejích ran a nebyli to zdaleka jenom členové její rodiny a páter Josef Naber. Ve tři hodiny odpoledne toho dne byl farní kněz Josef Naber zavolán, aby dal Neumannové poslední pomazání. Ve čtyři hodiny se její stav zlepšil. Rány na jejích nohách a rukách byly spatřeny při koupání.\n\nNa velikonoční neděli tvrdila, že měla vizi vzkříšení Krista. Po několik následujících pátků říkala, že zažívala Kristovy Pašije, přičemž na vlastní kůži zjevně prožívala stejné fyzické utrpení jako Ježíš Kristus. Obzvláště silně trpěla každý rok při pašijích na Velký pátek.\n\n5. listopadu 1926 ukázala devět ran na své hlavě, zádech a ramenou. Dle několika zdrojů se tyto rány nikdy nezahojily ani se nezanítily a byly nalezené na jejím těle i po smrti.\n\nOd roku 1923 až do své smrti v roce 1962 nejedla Terezie Neumannová zjevně nic jiného než eucharistii a tvrdila, že od roku 1926 nepila do smrti žádnou vodu. \n\nV červnu 1927 ji 24 hodin denně po dobu dvou týdnů sledoval lékař a čtyři františkánské sestry. Potvrdili, že nejedla nic jiného než jednu posvěcenou hostii za den a neprojevily se u ní žádné vedlejší účinky, ztráta váhy či dehydratace. Montague Summers ve \"Fyzický fenomén mysticismu\" mluví o její nadpřirozené schopnosti přežít po dlouhá období bez jídla či vody. Své tvrzení doložil citací článku o Terezii Neumannové z 5. ledna 1940 \"The Universe\", ve kterém se psalo o tom, jak venkovanka odmítla německé potravinové lístky s tím, že nepotřebuje ani jíst ani pít.\n\nBěhem některých z jejích pátečních transů pronášela věty, které svědkové (včetně kněžích) identifikovali jako aramejštinu. Také údajně rozuměla hebrejštině, řečtině a latině.\n\nBěhem Třetí říše byla Terezie Neumannová cílem zesměšňování a pomluv, protože nacisté věděli o jejích nesouhlasných názorech a obávali se její rostoucí popularity. Byla sledována gestapem. Ona osobně nebyla nikdy fyzicky napadena, na rozdíl od jejího rodného domu, farního kostela a obydlí farního kněze, na které byly útoky podniknuty. Podporovala Fritze Gerlicha, aby pokračoval v kritice Hitlera a nacionální socialistické strany. Kvůli svým opozičním názorům byl Gerlich později zabit.\n\nParamahansa Yogananda Terezii navštívil a popsal její případ ve své knize Autobiography of a Yogi (Autobiografie jogína), vydané v roce 1946. Věnoval Tereze celou kapitolu s názvem Terezie Neumannová, katolická stigmatička z Bavorska, která s úctou podává živé přímé svědectví jednoho z jejích pátečních pašijních transů.\n\nReinhard Lorenz z Meissenu, médium z New Salems Society, obdržel o Neumannové zprávu v roce 1929, údajně pocházející od Boha Otce. Byla publikována v \"Das Wort\", periodiku tohoto hnutí. Tvrdí se v ní, že udivující fenomén z Konnersreuthu je schválený Bohem, aby měl takový dopad, který nemůže být zamluven. Věda nebude schopná vysvětlit, jak se zázrak přihodil a jak trvá. Pro vysvětlení by se měl každý člověk podívat do svého srdce, což způsobí různé užitečné myšlenky, které pochopí znaky doby. Protože někteří lidé to považují za nebožské a pomýlené, chtějí diktovat Bohu, co má dělat, ale Bůh dělá, to co chce a nakonec dosáhne svého. Požehnán je ten, který se nerozhořčuje na Boha.\n\n18. září 1962 Terezie Neumannová zemřela na srdeční příhodu poté, co nějakou dobu trpěla anginou pectoris.\n\nŘímskokatolická církev nikdy nepotvrdila, ani nevyvrátila ani inedii (kterou dle kritiků trpěla) ani stigmata. Navzdory tomu se \"Resl\" (jak se Terezii přezdívá) těší velké oblibě u věřících z celého světa - petici žádající její beatifikaci podepsalo 40 000 lidí. V roce 2005 řezenský biskup Gerhard Ludwig Müller formálně otevřel vatikánský proces její beatifikace. Její hrob je houfně navštěvován poutníky z celého světa.\n\nDle Parmahansy Yoganandy řekla Terezie Neumannová během jeho návštěvy: \"Jeden z důvodů proč jsem dnes zde na zemi je dokázat, že člověk může žít z Božího neviditelného světla a ne jen z jídla.\" Jeho úsudek byl: \"Okamžitě jsem si uvědomil, že její zvláštní život je zamýšlen Bohem jako ubezpečení všech křesťanů o historické autenticitě Ježíšova života a ukřižování zachyceném v Novém zákoně a taky jako dramatické zobrazení věčně trvajícího pouta mezi galilejským Mistrem a jeho následovníky.\" Když se Paramahansa Yogananda ptá na to, že Terezie Neumannová žila pouze z jedné eucharistické oplatky denně po dobu posledních 12 let, ona odpovídá, že žije z Božího světla. Věhlasný jogín na to reaguje: \"Vidím, že jste si vědomá toho, že energie proudí vaším tělem z étéru, slunce a ze vzduchu.\" Terezie se usmívá a vyjadřuje svou spokojenost s tím, že jogín rozumí způsobu, kterým ona žije. \n\n"}
{"id": "611027", "url": "https://cs.wikipedia.org/wiki?curid=611027", "title": "Kokot (příjmení)", "text": "Kokot (příjmení)\n\nKokot je příjmení, jež nosí více osobností. V České republice byli k roku 2016 celkem dva jeho nositelé a 68 nositelů zdrobnělé varianty Kokotek.\n\n\n"}
{"id": "611029", "url": "https://cs.wikipedia.org/wiki?curid=611029", "title": "Metencephalon", "text": "Metencephalon\n\nMetencephalon (česky někdy zadní mozek, jindy je tento termín vyhrazen pro rhombencephalon) je anatomická část mozku, která zahrnuje mozeček (cerebellum) a Varolův most (pons, pouze u savců). Mozeček je výduť, která se objevuje na zadní (dorzální) straně mozku u většiny obratlovců a zodpovídá za udržování rovnováhy.\n\nU člověka je metencephalon v rámci vývoje CNS jednou ze dvou částí rhombencephala. Druhou částí je myelencephalon, který dává vzniknout prodloužené míše.\n"}
{"id": "611030", "url": "https://cs.wikipedia.org/wiki?curid=611030", "title": "Okresní soud ve Žďáru nad Sázavou", "text": "Okresní soud ve Žďáru nad Sázavou\n\nOkresní soud ve Žďáru nad Sázavou je okresní soud se sídlem ve Žďáru nad Sázavou, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v moderní budově s bezbariérovým přístupem ve Strojírenské ulici.\n\nObvod Okresního soudu ve Žďáru nad Sázavou se zcela neshoduje s okresem Žďár nad Sázavou, patří do něj území všech těchto obcí:\n\nBaliny •\nBlažkov •\nBlízkov •\nBobrová •\nBobrůvka •\nBohdalec •\nBohdalov •\nBohuňov •\nBorač •\nBorovnice •\nBorovník •\nBory •\nBřezejc •\nBřezí •\nBřezí nad Oslavou •\nBřezské •\nBudeč •\nBukov •\nBystřice nad Pernštejnem •\nBýšovec •\nCikháj •\nČerná •\nČernvír •\nDalečín •\nDaňkovice •\nDlouhé •\nDobrá Voda •\nDolní Heřmanice •\nDolní Libochová •\nDolní Loučky •\nDolní Rožínka •\nDoubravník •\nDrahonín •\nFryšava pod Žákovou horou •\nHamry nad Sázavou •\nHerálec •\nHeřmanov •\nHodíškov •\nHorní Libochová •\nHorní Loučky •\nHorní Radslavice •\nHorní Rožínka •\nChlum-Korouhvice •\nChlumek •\nChlumětín •\nJabloňov •\nJámy •\nJavorek •\nJimramov •\nJívoví •\nKadolec •\nKadov •\nKaly •\nKarlov •\nKatov •\nKněževes •\nKoroužné •\nKotlasy •\nKozlov •\nKrásné •\nKrásněves •\nKřídla •\nKřižánky •\nKřižanov •\nKřižínkov •\nKřoví •\nKuklík •\nKundratice •\nKuřimská Nová Ves •\nKuřimské Jestřabí •\nKyjov •\nLavičky •\nLhotka •\nLísek •\nLíšná •\nLubné •\nMalá Losenice •\nMartinice •\nMatějov •\nMěřín •\nMilasín •\nMilešín •\nMirošov •\nMoravec •\nMoravecké Pavlovice •\nNedvědice •\nNetín •\nNíhov •\nNížkov •\nNová Ves •\nNová Ves u Nového Města na Moravě •\nNové Dvory •\nNové Město na Moravě •\nNové Sady •\nNové Veselí •\nNový Jimramov •\nNyklovice •\nObyčtov •\nOlší •\nOřechov •\nOslavice •\nOsová Bítýška •\nOsové •\nOstrov nad Oslavou •\nOtín •\nPavlínov •\nPavlov •\nPernštejnské Jestřabí •\nPetráveč •\nPikárec •\nPísečné •\nPočítky •\nPoděšín •\nPodolí •\nPokojov •\nPolnička •\nProsetín •\nRačice •\nRačín •\nRadenice •\nRadešín •\nRadešínská Svratka •\nRadkov •\nRadňoves •\nRadňovice •\nRadostín •\nRadostín nad Oslavou •\nRodkov •\nRojetín •\nRosička •\nRousměrov •\nRovečné •\nRozseč •\nRozsochy •\nRožná •\nRuda •\nRudolec •\nŘečice •\nŘikonín •\nSázava •\nSazomín •\nSejřek •\nSirákov •\nSklené •\nSklené nad Oslavou •\nSkorotice •\nSkryje •\nSkřinářov •\nSněžné •\nSpělkov •\nStrachujov •\nStránecká Zhoř •\nStrážek •\nStřítež •\nSulkovec •\nSvětnov •\nSviny •\nSvratka •\nŠkrdlovice •\nŠtěpánov nad Svratkou •\nTišnovská Nová Ves •\nTři Studně •\nUbušínek •\nUhřínov •\nUjčov •\nÚjezd •\nÚjezd u Tišnova •\nUnčín •\nVatín •\nVěcov •\nVěchnov •\nVelká Bíteš •\nVelká Losenice •\nVelké Janovice •\nVelké Meziříčí •\nVelké Tresné •\nVepřová •\nVěstín •\nVěžná •\nVídeň •\nVidonín •\nVír •\nVlachovice •\nVlkov •\nVojnův Městec •\nVratislávka •\nVysoké •\nZáblatí •\nZadní Zhořec •\nZnětínek •\nZubří •\nZvole •\nŽdánice •\nŽďár nad Sázavou •\nŽďárec\n\n"}
{"id": "611035", "url": "https://cs.wikipedia.org/wiki?curid=611035", "title": "Barborka obecná", "text": "Barborka obecná\n\nBarborka obecná (\"Barbarea vulgaris\") je žlutě kvetoucí plevelná bylina střední velikosti z čeledě brukvovitých.\n\nJe hojně rozšířena nejvíce v Evropském mírném podnebném pásu na Severní polokouli, v Asii dále i na Blízkém a Středním východě, na Kavkazu a na indickém subkontinentu a v severní Africe, zavlečena byla do Severní Ameriky.\n\nRoste na vlhkých lukách, podél říčních břehů, silnic, obsazuje lidskou činnosti narušená místa. Preferuje plné slunce, úrodné hlinité a jílovité zeminy, kde dosahuje největších rozměru. Na suchých, méně výživných půdách a přistíněných místech vyrůstá drobná.\n\nDvouletá nebo vytrvalá rostlina, má vzpřímenou, tlustou a hranatou lodyhu vysokou 30 až 50 cm. Vyrůstá z přízemní listové růžice, v horní polovině se větví, je barvy zelené až červenofialové, bývá lysá nebo řídce chlupatá. Listy v růžici bývají dlouhé až 15 a široké 6 cm, jsou lichozpeřené s až 4 páry lalokovitých lístků, poslední terminální lístek je větší než ostatní. Lístky jsou oválné, obvejčité nebo téměř obkrouhlé, jejich čepele jsou zvlněné, po okrajích mnohdy otevřeně zubaté. Lodyžní listy v nižší a střední úrovni jsou obdobné listů v růžici, jen jsou menší a mají méně párů lístků. Horní jednoduché lodyžní listy jsou asi 5 cm dlouhé a 2,5 cm široké, jsou zvlněné, mělce laločné, mnohdy zubaté. Všechny listy jsou tmavě zelené, lesklé a lysé. Listy u jednotlivých rostlin bývají dosti variabilní. Kořen je tmavé barvy a vytváří kořenové výhonky.\n\nOboupohlavné čtyřčetné květy na stopkách jsou sestaveny v hroznovitá květenství na koncích lodyh. Při rozkvětu jsou nahloučené, později se prodlužují, nakvétají směrem k vrcholu. Zatím co horní květy v květenství teprve rozkvétají, spodní opylené již vytvářejí plody. Mírně vonící květy, velké v průměru 0,8 mm, mají podlouhlé kopinaté žlutozelené kališní a žluté zaoblené korunní lístky dlouhé 6 až 7 mm. Tyčinek dlouhých 3 až 5 mm je 6, z toho dvě krátké, mají bledě žluté až světle hnědé podlouhlé prašníky. Pestík je utvořen ze dvou plodolistů, má širokou bliznu. Květy rozkvétají od dubna do června, některé jsou nedokonale vyvinuté.\n\nKvěty mohou být opylovány cizím pylem nebo může docházet k samoopylení. Za deštivého počasí se zralý pyl s prašníků vysokých tyčinek sám sesype na bliznu, za suchého počasí jsou dlouhé tyčinky zkrouceny a jsou stejně jako krátké pod bliznou. Pyl je pak natřepán jen na opylující hmyz, který saje nektar ze žlázek v květním lůžku a roznáší pyl na blizny jiných květů.\n\nPlodem je vzpřímená válcovitá šešule asi 2,5 cm dlouhá a 1,5 mm tlustá. Oblou spodní části přisedá na stopku a horní část je vytvarována do krátkého štíhlého zobáku. Nahnědlá semena měřící od 1,3 do 1,5 mm jsou vejcovitě podlouhlá, lehce zploštělá, jemně síťkovaná. Vzrostlá rostlina vyprodukuje i 10 000 semen. Semena roznáší vítr nebo jsou při deštích odnášena vodou.\n\nBarborka obecná se rozmnožuje kořenovými výhonky a semeny, která nejlépe klíčí v roce kdy dozrála, po přezimování již hůře. Z hloubky pod 4 cm již téměř nevzklíčí. Po vzejití vytvoří přezimující listovou růžici. Druhým rokem vytvoří lodyhu s květy, po odkvětu celá nadzemní část usychá. Další rok z jara opět mohou vyrůst z kořenového vrcholu nové květonosné lodyhy, což se může za příznivých podmínek opakovat po více let. Po poškození (odříznutí) kořenového vrcholu se adventivní pupeny probudí i na zbylé části kořene, také každý větší kořenový odřezek dá vyrůst nové rostlině.\n\nJe zařazována mezi polní plevele, kde se může ve větší míře vyskytovat ve vytrvalých pícninách nebo ozimých obilovinách, případně i okopaninách. Na dobře obhospodařovaných polích ale není tento plevel příliš obtížný a nebezpečný. Při kombinaci pohlavního a vegetativního rozmnožování vytváří barborka obecná rostlinné kolonie. Na loukách často sekaných, se rozmnožuje převážně vegetativně (kořeny), v obilovinách a oraných plochách zase pohlavně (semeny).\n\nPřízemní růžice listů jsou jedlé a dají se sklízet i v zimě pod sněhem. V době kdy nebyla jiná čerstvá zelenina dostupná, se používala do salátů nebo vařená jako zelí. Obsahuje hodně vitamínu C i provitaminu A, je močopudná a listů se používalo jako hojivé náplasti na otevřená poranění. V současnosti je hospodářský význam barborky obecné nicotný.\n\nBarborka obecná je dobrou nektarodárnou i pylodárnou rostlinou. Květ vyprodukuje za 24 hodin 0,12-0,18 mg nektaru s cukernatostí 36 %. Cukerná hodnota, tedy množství cukru vyprodukovaného v květu za 24 hodin, je 0,54 mg.\n\nPyl barborky má pro včely vysokou výživnou hodnotu. Rousky jsou oranžově žluté. Druhové medy barborky obecné nejsou známy.\n\nPro podobu květů a listů je možná záměna barborky obecné s hořčici polní (\"Sinapis arvensis\") nebo s ředkví ohnici (\"Raphanus raphanistrum\"). Barborka obecná se odlišuje velkými terminálními laloky na konci listů.\n\nV České republice se rozlišují jeden nebo dva poddruhy:\nPodle jsou rozeznány 2 poddruhy:\nPodle je barborka obloučnatá považována za samostatný druh.\n\nBarborka obecná obloučnatá (alias barborka obloučnatá) je podle \"Černého a červeného seznamu cévnatých rostlin ČR\" zařazena do kategorie C4 – mezi vzácnější taxony vyžadující další pozornost.\n\n"}
{"id": "611038", "url": "https://cs.wikipedia.org/wiki?curid=611038", "title": "Arvert", "text": "Arvert\n\nArvert je francouzská obec v departementu Charente-Maritime, v regionu Poitou-Charentes. V roce 2007 měla 3 069 obyvatel.\n\n"}
{"id": "611040", "url": "https://cs.wikipedia.org/wiki?curid=611040", "title": "Bořík Procházka", "text": "Bořík Procházka\n\nBořík Procházka (29. listopadu 1930 Praha − 13. května 2013 Praha) byl český herec.\n\nNarodil se v Praze do rodiny operního pěvce. Mládí prožil v Mělníku, kde se stal ochotníkem. Po střední škole – učitelském ústavu pokračoval studiem herectví na Divadelní fakultě Akademie múzických umění v ročníku Radovana Lukavského. Následně prošel angažmá v Mladé Boleslavi, libereckým divadlem F. X. Šaldy a v Olomouci. V roce 1966 přešel do divadla za branou, v němž byl vůdčí osobností Otomar Krejča. Řadu let účinkoval také v divadle Na zábradlí. Hostoval na mnoha dalších scénách včetně Národního divadla (např. v Krejčově adaptaci Fausta). Ve filmu a televizi se objevuje převážně v menších rolích.\n\nZa postavu \"Sira\" v divadelním zpracování hry \"Garderobiér\" získal cenu Svazu dramatických umělců. V roce 2010 mu byl udělen Stříbrný řád města Mělníka.\n\nZe vztahu s herečkou Marikou Skopalovou má dceru, také herečku Mariku Procházkovou (nar. 1974). Bratr Zdeněk Procházka byl hercem, druhý bratr Vladimír Procházka divadelní vědec a synovec Vladimír Procházka je dramaturg a ředitel Činoherního klubu v Praze.\n\nZemřel 15. května 2013 v Praze.\n\n\n"}
{"id": "611041", "url": "https://cs.wikipedia.org/wiki?curid=611041", "title": "Žehuňsko – Báň", "text": "Žehuňsko – Báň\n\nPřírodní památka Žehuňsko – Báň je chráněné území ležící v těsné blízkosti obce Hradčany v okrese Nymburk. Svou rozlohou se řadí mezi maloplošná území, přesto je však považována za největší zachovalou bílou stráň ve středním Polabí, tedy takovou stráň, kde je obnažený horninový podklad. PP Báň byla vyhlášena chráněným územím 29. prosince 1972 za účelem ochrany zdejších xerotermních společenstev na opukovém podkladu. V roce 2016 byla PP Báň rozšířena a nově přejmenována jako přírodní památka Žehuňsko-Báň.\n\nZřejmě nejvýraznějším dílčím prvkem zasluhujícím ochranu je bohatá populace vstavače nachového (\"Orchis purpurea\").\n\nVelmi podobnou lokalitou je nepříliš vzdálená přírodní památka Chotuc, která se může též pyšnit bohatou populací vstavačů nachových rostoucích ve starém ovocném sadu.\n\nPřírodní památka byla vyhlášena 29. prosince 1972 na návrh Ministerstva kultury ČSR, účinnosti vyhláška nabyla 9. 3. 1973. Od roku 2004 území spadá do širší Ptačí oblasti Žehuňský rybník - Obora Kněžičky a od roku 2013 i do Evropsky významné lokality Žehuňsko. Na lokalitě bylo provedeno několik vědeckých průzkumů. Dva botanické inventarizační průzkumy (1972, 1985), jeden lesnický (1985), geologický (1986), malakologický a průzkum zaměřený na neživou přírody (1993). Co se týče historie managementových zásahů, za zmínku stojí jednorázové odstranění černých skládek a zregulování vysazených porostů borovice černé (\"Pinus nigra\") či dosadba ovocných dřevin.\n\nPřírodní památka se nachází na prudkém jižním svahu kopce, který se nachází severovýchodně od obce Hradčany, do jejíhož katastrálního území spadá. Úzký pruh, který Báň pokrývá, má rozlohu přibližně 10,58 ha a nadmořská výška se na něm pohybuje v rozmezí 240 a 270 m. Území je součástí evropsky významné lokality Žehuňsko.\n\nGeologicky patří PP Báň do oblasti České křídové pánve. Horninový podklad bílé stráně tvoří zejména křídové vápnité jílovce až slínovce, velmi jemnozrnné sedimentární horniny. V horní hraně u kóty Báň vystupují pevné zvonivé inocerámové opuky. Na vrcholové plošině se zachovala příměs čtvrtohorních štěrkopísků.\n\nVýchodní polovinu území pokrývá zalesněná plocha s dominancí dubu pýřitého (\"Quercus pubescens\"). V okolí památky se v hojném počtu vyskytuje i nepůvodní borovice černá (\"Pinus nigra\"). Nejvýznamnější částí je otevřená xerotermní stráň s vegetací vázanou na teplé a suché podmínky. Ve zdejším nízkém trávníku jsou řídce nasázené ovocné stromy, mezi kterými se rozprostírají ideální podmínky pro mnohé ohrožené druhy rostlin a živočichů. Ze západní strany navazuje část s obnaženým podkladem (tzv. bílá stráň), pro svou zářivou světlou barvu viditelná již z dálky. V okolí této části se místy uplatňují keřová společenstva.\n\nBotanický průzkum prokázal výskyt téměř 200 druhů cévnatých rostlin, mezi kterými se najdou i velmi vzácné a ohrožené druhy. V lesní části svahu (východ PP) se na přelomu jara a léta objevují nápadné bílo-fialové květy třemdavy bílé (\"Dictamnus albus\"). Neméně nápadnou a takřka všudypřítomnou rostlinou ve všech (polo)stinných místech je kamejka modronachová (\"Lithospermum purpurocaeruleum\"), která je na Nymbursku na podobných biotopech vcelku běžná. Je to rostlina nevelkého vzrůstu, nápadná je svými zářivě modrými květy. Dále se v zalesněné části území lze setkat například s medovníkem meduňkolistým (\"Melittis melissophyllum\"), větší hluchavkovitou rostlinou stinných lesů.\nCennější a druhově bohatší je zbývající stepní otevřená část přírodní památky Báň. V úvodu byl zmíněn nejnápadnější druh – vstavač nachový (\"Orchis purpurea\"). Jeho populace zde čítá možná až stovky jedinců a je jednou z nejsilnějších na celém Nymbursku. Po boku vstavačů na osluněných svazích roste bíle kvetoucí bělozářka liliovitá (\"Anthericum liliago\"), která tu má údajně své nejvýchodnější naleziště v Evropě. Z dalších zajímavých druhů je možné zmínit například ledenec přímořský (\"Tetragonolobus maritimus\"), černýš hřebenitý (\"Melampyrum crtistatum\"), oman srstnatý (\"Inula hirta\"), bělozářku větevnatou (\"Anthericum ramosum\") či vemeník dvoulistý (\"Platanthera bifolia\"). Udáván je také kriticky ohrožený tořič hmyzonosný (\"Ophrys insectifera\"), avšak pravděpodobně jde o stále opisovaný historický údaj. Nejsou známy informace o jeho novodobém výskytu v této lokalitě. Z ochranářsky méně významných, ale nápadných druhů můžeme vyjmenovat šalvěj luční (\"Salvia pratensis\") a šalvěj přeslenitou (\"Salvia verticillata\").\n\nVe vrchní části svahu v lesním porostu rostou méně obvyklé druhy teplomilných hub, například hřib satan (\"Boletus satanas\")..\nZe zástupců živočišné říše je třeba zmínit ještěrku obecnou (\"Lacerta agilis\") a neškodnou užovku hladkou (\"Coronella austriaca\"), kterou si nezkušený člověk díky kresbě na zádech lehce splete se zmijí obecnou (\"Vipera berus\"). Zajímavým biotopem je přírodní památka Báň i pro zástupce ptáků. Celoročně se tu můžeme setkat se sýkorou koňadrou (\"Parus major\"), červenkou obecnou (\"Erithacus rubecula\"), strnadem obecným (\"Emberiza citrinella\") nebo sojkou obecnou (\"Garrulus glandarius\"), v hnízdní sezoně s ťuhýkem obecným (\"Lanius collurio\"), slavíkem obecným (\"Luscinia megarhynchos\") či budníčkem menším (\"Phylloscopus collybita\") a během zimního období s dlaskem tlustozobým (\"Coccothraustes coccothraustes\") nebo mlynařík dlouhoocasým (\"Aegithalos caudatus\").\n\nOpomenout nelze pestrou paletu teplomilných druhů hmyzu, pro něž je xerotermní stráň PP Báň jedinečným útočištěm. Typičtí jsou například zástupci vřetenušek (\"Zygaena\" sp.), desítky druhů motýlů, kobylek a udávána je i cikáda chlumní (\"Cicadetta montana\"). Z pavouků byli zjištěni například sklípkánek černý (\"Atypus piceus\"), skákavka \"Talavera aequipes\" či nápadně zbarvený stepník rudý (\"Eresus kollari\"). Pole v okolí lokality údajně hostí listonoha letního (\"Triops cancriformis\").\nI přes hrozby známé z historie památky, jako je vyrýpávání chráněných rostlin (zejména atraktivního vstavače nachového), zarůstání náletovými dřevinami nebo ukládání odpadků, si chráněné území udrželo svůj jedinečný ráz. Na území ovocného sadu probíhá každý srpen pravidelné sečení. To mimo jiné zabraňuje zarůstání cenných travních ploch náletovými a konkurenčně silnými dřevinami. Z dlouhodobého hlediska je třeba zachovávat ovocné stromy z bývalého sadu, které jsou důležité pro vývoj některých druhů hmyzu.\n\nProblémem zejména pro živočišná společenstva mohou být pesticidy z polí, která tuto přírodní památku obklopují. To je problém velké části území v této zemědělsky využívané oblasti.\n\nLokalita je lehce přístupná. Protínají ji dvě větší cesty, z čehož jedna je turistickou stezkou. Ze svahu je výhled do okolí, stejně jako je svah ze širokého okolí viditelný. Návštěvu lokality lze doporučit zejména v první polovině května, kdy je velká šance vidět kvetoucí vstavače i další typické druhy zdejších xerotermních strání (např. kamejky a bělozářky).\n\nV blízkém okolí (do 6 km od lokality) jsou další zajímavá maloplošná zvláště chráněná území. Konkrétně PP Vinný vrch s velkou populací bělozářky liliovité (\"Anthericum liliago\"), PP Oškobrh, rozkládající se na svědeckém vrchu s xerotermními společenstvy a hlavně další území patřící do EVL Žehuňsko, konkrétně NPP Dlouhopolsko, NPP Kopičácký rybník, NPP Žehuňský rybník a NPR Kněžičky.\n\n"}
{"id": "611044", "url": "https://cs.wikipedia.org/wiki?curid=611044", "title": "Vinný vrch (přírodní památka)", "text": "Vinný vrch (přírodní památka)\n\nPřírodní památka Vinný vrch byla vyhlášena v roce 1973. Důvodem ochrany je bohatá lokalita bělozářky liliovité. Území se nachází na jihozápadním svahu stejnojmenné vrcholové plošiny (252 m n. m.).\n\n"}
{"id": "611053", "url": "https://cs.wikipedia.org/wiki?curid=611053", "title": "Jelena Afanasjevová", "text": "Jelena Afanasjevová\n\nJelena Alexandrovna Afanasjevová ( ; * 1. března 1967, Kulebaki, Nižněnovgorodská oblast) je bývalá ruská atletka, mistryně Evropy v běhu na 800 metrů.\n\nPrvní výrazný úspěch zaznamenala na halovém ME 1992 v italském Janově coby reprezentantka Společenství nezávislých států, když získala v čase 2:00,69 bronzovou medaili. V roce 1993 doběhla na halovém MS v Torontu ve finále na 4. místě. O dva roky později na halovém MS 1995 v Barceloně vybojovala časem 1:59,79 stříbrnou medaili. O více než dvě sekundy byla rychlejší pouze Maria Mutolaová z Mosambiku. Na Mistrovství světa v atletice 1995 ve švédském Göteborgu skončila v semifinále.\n\nV roce 1996 reprezentovala na letních olympijských hrách v Atlantě, kde ve finále proběhla cílem v čase 1:59,57 na 5. místě. O rok později získala stříbrnou medaili na světovém šampionátu v Athénách, kde si pro zlato doběhla Kubánka Ana Fidelia Quirotová. V roce 1998 vybojovala v Budapešti titul mistryně Evropy. Již v semifinále zaznamenala výkonem 1:59,22 nejrychlejší čas. Ve finále trať zvládla v čase 1:58,50 a na stříbrnou Švédku Malin Ewerlöfovou měla v cíli více než sekundový náskok. Bronz brala Stephanie Grafová z Rakouska.\n\nJejím posledním velkým šampionátem byla účast na halovém MS 2001 v Lisabonu, kde se probojovala do finále, v němž obsadila 5. místo.\n\n\n"}
{"id": "611055", "url": "https://cs.wikipedia.org/wiki?curid=611055", "title": "Hughesův–Stovinův syndrom", "text": "Hughesův–Stovinův syndrom\n\nHughesův-Stovinův syndrom je vzácné onemocnění neznámého původu, které je charakterizováno kombinací mnohočetných aneurysmat plicních arterií a hlubokou žilní trombózou. Poprvé bylo popsáno roku 1959 britskými lékaři Johnem P. Hughesem a Peterem G. I. Stovinem, po nichž je pojmenováno. Syndrom je považován za vzácnou variantu Behçetovy nemoci a postihuje především muže ve věku 12–40 let. Mezi běžné klinické příznaky patří hemoptýza, kašel, bolest na hrudi, známky plicní hypertenze a z dalších uváděných též horečka či zvýšená nitrolební hypertenze. Radiologické nálezy jsou podobné nálezům u Behçetovy nemoci. Etiologie onemocnění je neznámá.\n\nKlinický projev syndromu se skládá ze tří fází: „první fáze zahrnuje tromboflebitidu, v druhé fázi dochází k formování a zvětšování plicních aneurysmat a ve třetí fázi k ruptuře aneurysmatu, která způsobí masivní hemoptýzu a smrt.“\n"}
{"id": "611057", "url": "https://cs.wikipedia.org/wiki?curid=611057", "title": "Ljubov Gurinová", "text": "Ljubov Gurinová\n\nLjubov Gurinová ( ; * 6. srpna 1957, Matuškino, Kirovská oblast) je bývalá sovětská a později ruská atletka, mistryně Evropy a halová mistryně Evropy v běhu na 800 metrů.\n\n5. srpna 1984 v Moskvě byla členkou štafety, která zaběhla nový světový rekord na méně často vypisované trati 4×800 metrů. Rekord má hodnotu 7:50,17 a dále se na něm podílely Naděžda Olizarenková, Ludmila Borisovová a Irina Podjalovská.\n\nV roce 1992 se zúčastnila coby reprezentantka Společenství nezávislých států letních olympijských her v Barceloně, kde ve finále osmistovky doběhla na posledním, 8. místě v čase 1:58,13.\n\n"}
{"id": "611059", "url": "https://cs.wikipedia.org/wiki?curid=611059", "title": "Mike Eruzione", "text": "Mike Eruzione\n\nMichael \"Ritz\" Eruzione (* 25. října 1954 ve Winthropu, Massachusetts, Spojené státy americké) je bývalý americký hokejový reprezentanční útočník.\n\nV dresu americké reprezentace hrál na mistrovství světa 1975 v Západním Německu (6. místo) a 1976 v Polsku (4. místo). Nejvíce se ale proslavil na olympijském turnaji 1980 v Lake Placid, kde byl kapitánem mladého výběru, který vybojoval šokující zlaté medaile. Sám Eruzione vstřelil vítězný gól v klíčovém utkání proti sovětské reprezentaci. Zápas je označováný jako Zázrak na ledě.\n\nV letech 1973-77 hrál za bostonskou univerzitu. V sezoně 1977/78 nastupoval za Toledo Goaldiggers v IHL, kde oslavil mistrovský titul a začal zde i další ročník, během kterého přestoupil do klubu Philadelphia Firebirds, hrajícího American Hockey League. V sezoně 1979/80 nastupoval za americký výběr a po výše zmíněném olympijském turnaji ukončil kariéru. Nikdy nebyl draftován do NHL, prošel pouze draftem konkurenční WHA. V roce 1974 si jej na 28. místě vybral New England Whalers. V sezoně 1977/78 byl oceněn Ken McKenzie Trophy (nejlepší v USA narozený nováček IHL).\n\nDnes pracuje pro bostonskou univerzitu.\n\nO olympijském triumfu v Lake Placid 1980 byl v roce 2004 natočen film, ve kterém Eruziona hrál Patrick O'Brien Demsey. Ve filmu ke stejnému tématu z roku 1981 jej ztvárnil Andrew Stevens.\n\n\n"}
{"id": "611060", "url": "https://cs.wikipedia.org/wiki?curid=611060", "title": "Bukowno (rozcestník)", "text": "Bukowno (rozcestník)\n\nJméno Bukowno nesou tyto obce:\n\n"}
{"id": "611063", "url": "https://cs.wikipedia.org/wiki?curid=611063", "title": "Jochen Hecht", "text": "Jochen Hecht\n\nJochen Hecht (* 21. června 1977 v Mannheimu, Německá spolková republika) je německý profesionální hokejový útočník, který se prosadil i v NHL.\n\nV německé lize hrál od roku 1994 za rodný Mannheim, s nímž získal v letech 1997 a 1998 dva tituly německého mistra. V následující sezóně poprvé nastoupil v NHL za St. Louis Blues, kterými byl v roce 1995 draftován. V první sezóně však nastoupil jen ke třem utkáním a zbytek odehrál na farmě Worcester IceCats v AHL. Pravidelně začal v NHL nastupovat v sezóně 1999/2000. V St. Louis odehrál odehrál další dva ročníky, poté jeden v Edmonton Oilers a od roku 2002 dosud je hráčem Buffalo Sabres. V sezóně 2007/2008 byl praktikován systém rotace kapitánů po měsíci, Hecht působil jako kapitán v říjnu a únoru. V současné době je asistentem kapitána. V NHL odehrál do konce sezóny 2009/2010 celkem 697 utkání s bilancí 165 gólů a 412 kanadských bodů.\n\nZa Německo hrál na Zimních olympijských hrách 1998, 2002 a 2010, nominován byl i na olympiádu v roce 2006, ale zranění, které utrpěl krátce před turnajem, mu zabránilo startovat. Startoval na šesti Mistrovstvích světa v ledním hokeji (v letech 1996, 1997, 1998, 2004, 2005 a 2009) a na dvou turnajích Světového poháru (v letech 1996 a 2004).\n\nMSJ - Mistrovství světa juniorů do 20 let \nMEJ - Mistrovství Evropy juniorů do 18 let \nMS - Mistrovství světa \nSP - Světový pohár \nZOH - Zimní olympijské hry \n\n"}
{"id": "611064", "url": "https://cs.wikipedia.org/wiki?curid=611064", "title": "Židova strouha (přírodní památka)", "text": "Židova strouha (přírodní památka)\n\nŽidova strouha je přírodní památka podél stejnojmenného potoka v Táborské pahorkatině na rozhraní okresů České Budějovice a Tábor. Chráněné území spravuje Krajský úřad Jihočeského kraje.\n\nPředmětem ochrany je geomorfologicky významné kaňonovité údolí s fragmenty přirozených reliktních borů na skalách, významnými lišejníkovými a mechovými společenstvy s řadou významných rostlinných a živočišných druhů.\n\nPřírodní památka je přístupná po žluté turistické stezce z Bechyně do Týna nad Vltavou, která několikrát bez můstků překonává potok.\n"}
{"id": "611079", "url": "https://cs.wikipedia.org/wiki?curid=611079", "title": "František Zahrádka", "text": "František Zahrádka\n\nFrantišek Zahrádka (* 30. října 1930, Děčín – † 15. prosince 2017) byl po druhé světové válce skautem a účastníkem protikomunistického odboje, v jehož rámci se podílel na tisku ilegálních letáků a časopisu a převádění exulantů do zahraničí, kde navázal styk se CIC. Roku 1949 byl dopaden a odsouzen na 20 let. Velkou část dobu věznění strávil v uranových dolech. Propuštěn byl roku 1962 a roku 1968 se podílel na zakládání sdružení politických vězňů K 231, roku 1990 se pak spolupodílel na zakládání Konfederace politických vězňů České republiky. Z této organizace však byl roku 2009 zřejmě kvůli svým sporům s předsedkyní KPV Kavalírovou vyloučen. Roku 2007 obdržel za své celoživotní zásluhy Řád Tomáše Garrigua Masaryka.\n\nNarodil se 30. října 1930 v Děčíně, jeho otcem byl francouzský legionář. Základní školu začal navštěvovat v Meziměstí, odkud však byla celá rodina na podzim 1938 vyhnána sudetskými Němci, kteří pak dokonce vlak, ve kterém jeli s dalšími českými rodinami, ostřelovali. Proto musel nějakou dobu žít v železničním vagónu, dokud jej teta roku 1939 neodvezla do Veselí nad Lužnicí. S rodiči se opět setkal až roku 1942, bydleli spolu v Českých Budějovicích, o dva roky později ovšem gestapo na nějakou dobu zatklo.\n\nRoku 1945 byl svědkem osvobození Českých Budějovic Rudou armádou pod velením maršála Malinovského i příletu 312. čsl. stíhací perutě RAF. Po 2. světové válce se zapojil do činnosti obnoveného 10. oddílu Junáka, který po krčmaňské balíčkové aféře, smrti Jana Masaryka a s počínající kolektivizací začali vyvíjet odbojovou činnost. Zahrádka se účastnil tisku protirežimních letáků a časopisu Za pravdu a od ledna 1949 začal také převádět lidi do exilu. Na území Německa navázal styk s americkou CIC. Během čtyř ilegálních přechodů hranice převedl do zahraničí celkem asi 11 osob. V září 1949 jej však na udání jednoho sudetského Němce pracujícího v německé pohraniční stráži, avšak spolupracujícího s československým režimem zatkli dva příslušníci Obranného zpravodajství (OBZ). Dva týdny jej vyšetřovalo OBZ, pak jej předalo Státní bezpečnosti a 9. prosince 1949 byl odsouzen na 20 let těžkého žaláře.\n\nPo odsouzení byl transportován z Ruzyňské věznice na Bory, kde dral peří. Na podzim roku 1951 jej přesto, že vážil pouhých 45 kg, poslali pracovat do uranového dolu v Jáchymově, roku 1956 byl přesunut do uranového lágru Vojna a Bytíz. Během doby věznění zemřeli oba jeho rodiče. Účast na velké amnestii roku 1960 mu nebyla uznána, roku 1961 však byl přesunut na Pankrác na Technické oddělení ministerstva vnitra (TÚMV).\nPo propuštění roku 1962 se neměl kam vrátit, a tak začal pracovat v uranových dolech v Příbrami, kde pracoval jako elektrikář až do roku 1981, kdy odešel do důchodu. Roku 1968 se aktivně zapojil do zakládání sdružení bývalých politických vězňů K 231 v Příbrami, za což byl po okupaci Československa popotahován. Roku 1990 Zahrádka založil v Příbrami pobočku Konfederace politických vězňů (KPV) a spolu s Jiřím Málkem založil Památník obětem komunismu Vojna u Příbrami.\n\nRoku 2007 ocenil jeho celoživotní zásluhy prezident České republiky Václav Klaus Řádem Tomáše Garrigua Masaryka. Působil také jako odborný poradce několika filmů s tematikou politických vězňů. Roku 2009 byl Zahrádka z KPV vyloučen, oficiálně kvůli údajnému a nikdy neprokázanému členství v KSČ, odpůrci předsedkyně KPV Naděždy Kavalírové ovšem tvrdí, že důvodem byly Zahrádkovy kritické postoje vůči Kavalírové.\n\nZemřel v prosinci 2017.\n\nBLAŽEK, Petr: \"Podkopávej ze všech sil dnešní režim!\" Ilegální tiskoviny odbojové skupiny Za pravdu (1949). In: Paměť a dějiny, 2007, č. 1, s. 134-161.\n\nJINDRA, Martin: Nezapomenutelný frajer František Zahrádka. In: Paměť a dějiny, 2018, roč. 12, č. 1, s. 122–123.\n\nJINDRA, Martin: Převaděčská trasa Františka Zahrádky. In: Paměť a dějiny, 2018, roč. 12, č. 4, s. 133–134.\n\n"}
{"id": "611082", "url": "https://cs.wikipedia.org/wiki?curid=611082", "title": "Hluchavkotvaré", "text": "Hluchavkotvaré\n\nHluchavkotvaré (\"Lamiales\") je řád vyšších dvouděložných rostlin. Pojetí řádu prošlo dosti bouřlivým vývojem, v současné taxonomii zahrnuje celkem 24 čeledí.\n\nZástupci řádu hluchavkotvaré jsou převážně byliny, méně dřeviny, často se vstřícnými listy. Květy jsou nejčastěji oboupohlavné a pětičetné. Charakteristickým znakem je dvoupyská, dvoustranně souměrná koruna s korunní trubkou. Je vyvinuta téměř u všech čeledí řádu mimo těch bazálních (olivovníkovité, \"Tetrachondraceae\", \"Plocospermataceae\"). Tyčinek je 5 nebo je často jejich počet redukován na 4 až 2, a jsou přirostlé ke korunní trubce. Semeník je svrchní, srostlý nejčastěji ze 2 plodolistů.\n\nDnešní taxonomie chápe řád hluchavkotvaré široce a řadí do něj i čeledi a rody dříve řazené např. v Cronquistově a Tachtadžjanově systému do řádů krtičníkotvaré (\"Scrophulariales\"), hvězdošotvaré (\"Callitrichales\"), olivovníkotvaré (\"Oleales\") a jitrocelotvaré (\"Plantaginales\").\n\nŘád hluchavkotvaré je sesterskou skupinou řádu lilkotvaré (\"Solanales\"). Náleží do skupiny vyšších dvouděložných rostlin nazývané \"Asterids I\".\n\nS nástupem molekulárních metod bylo zjištěno, že mnohé čeledi jsou v klasickém pojetí parafyletické a došlo k velkým přesunům rodů mezi čeleděmi. Největší změny se týkají čeledí krtičníkovité (\"Scrophulariaceae\"), zárazovité (\"Orobanchaceae\"), sporýšovité (\"Verbenaceae\"), hluchavkovité (\"Lamiaceae\") a jitrocelovité (\"Plantaginaceae\"). Také bylo ustaveno několik nových čeledí, jako puštičkovité (\"Linderniaceae\"), pavlovniovité (\"Paulowniaceae\"), pantoflíčkovité (\"Calceolariaceae\") a \"Schlegeliaceae\".\n\nČeleď jitrocelovité se stala velkou čeledí, neboť do ní bylo přesunuto přes 90 rodů z čeledi krtičníkovité. Dalších 48 povětšině poloparazitických rodů bylo z krtičníkovitých přesunuto do čeledi zárazovité a 8 rodů do čeledi Phrymaceae. Do zárazovitých byly také přesunuty rody \"Asepalum\", \"Cyclocheilon\" a \"Nesogenes\" z čeledi sporýšovité (\"Verbenaceae\"). Celkem 13 rodů bylo přeřazeno do nové čeledi puštičkovité (\"Linderniaceae\") a 2 rody (\"Calceolaria\" a \"Jovellana\") do čeledi pantoflíčkovité (\"Calceolariaceae\"). Několik rodů bylo také přesunuto do čeledi \"Stilbaceae\".\nDo samostatné čeledi pavlovniovité byl z krtičníkovitých přesunut rod pavlovnie (\"Paulownia\") a do čeledi Schlegeliaceae rod \"Schlegelia\" z čeledi trubačovité (\"Bignoniaceae\") a rod \"Gibsoniothamnus\" z čeledi sporýšovité (\"Verbenaceae\").\n\nČeleď komulovité (\"Buddlejaceae\") byla zcela zrušena. Rody komule (\"Buddleja\") a \"Androya\" byly přesunuty do čeledi krtičníkovité (\"Scrophulariaceae\"), rod \"Nuxia\" do \"Stilbaceae\" a rod \"Peltanthera\" do čeledi podpětovité (\"Gesneriaceae\"). Zbývající rody \"Emorya\", \"Gomphostigma\", \"Nicodemia\" byly sloučeny s rodem komule (\"Buddleja\"). Další zrušenou čeledí jsou kolíkovníkovité (\"Avicenniaceae\"), neboť rod kolíkovník (\"Avicennia\") byl vřazen do čeledi paznehtníkovité (\"Acanthaceae\").\n\nV systému APG IV, vydaném v roce 2016, byly dále vyčleněny 3 rody z čeledi \"Phrymaceae\" a zařazeny do nové čeledi mazusovité (\"Mazaceae\").\n\n"}
{"id": "611086", "url": "https://cs.wikipedia.org/wiki?curid=611086", "title": "Magister (likér)", "text": "Magister (likér)\n\nMagister je bylinný likér, který vyrábí od roku 2000 Stock Plzeň. Má hořkosladkou chuť s kořeněným akcentem. Obsah alkoholu je 22 % (výrobce postupně obsah alkoholu snižuje, dříve měl 38 %). Magister se připravuje ze směsi 40 bylin, koření a drog (galganový kořen, hřebíček, zázvor, koriandr, muškátový květ, rebarbora, chinová kůra, anýz, fenykl, levandule, citronová kůra, tymián, rozmarýn a další). Magister se doporučuje konzumovat vychlazený, buď samotný nebo v míchaných nápojích.\n\n\n"}
{"id": "611091", "url": "https://cs.wikipedia.org/wiki?curid=611091", "title": "Augmentace (stomatologie)", "text": "Augmentace (stomatologie)\n\nAugmentace – úprava kostní tkáně před implantací nebo v průběhu implantace.\n\nRozhodujícím kritériem pro náhradu zubů implantáty je dostatečné množství kosti, která bude implantát obklopovat. Po ztrátě zubu čelistní kost vždy více či méně ubývá-atrofuje. Současná implantologie problém s nedostatkem kosti řeší pomocí augmentace (zvětšení objemu kostní tkáně). Pro získání dostatečné nabídky kosti v místě implantace se nejčastěji používají následující techniky:\n\nMetoda vhodná pro doplnění malých kostních defektů v okolí zaváděného implantátu. V těchto případech se jako augmentační materiál používá granulát hydroxyapatitu, případně beta-trikalciumfosfátu. Hydroxyapatit je čistý kostní minerál získávaný speciální chemickou technologií z přísně vybíraných a kontrolovaných kostí skotu. Beta-trikalciumfosfát je synteticky vyráběný,struktura materiálu i chemické složení je velmi blízké hlavní minerální složce kosti.\n\nMetoda indikovaná pro případy, kdy chybí větší množství kostní hmoty.Při této metodě se používá nejkvalitnější augmentační materiál, vlastní kostní štěp. Celý výkon probíhá tak, že se v lokální anestezii, někdy doplněné analgosedací, odebere bloček kosti z oblasti dolní čelisti za posledními stoličkami nebo z oblasti brady. Takto získaný štěp se přenese na místo, kde se navyšuje objem kostní hmoty. Na daném místě se pevně fixuje šroubky. Po 4–5 měsících je štěp obvykle přihojen a je možné zavést implantát. Odběrem kostního štěpu se neoslabuje pevnost dolní čelisti, ani se nemění kontura obličeje. Tato operace je někdy doplněna i augmentací měkkých tkání – dásně, dostatek tvrdých i měkkých tkání je předpokladem k dobrému estetickému výsledku při ošetření implantáty. Pacient po tomto výkonu užívá týden antibiotikum a 2–3 dny léky proti bolesti. V případech kdy je nutné získat skutečně velké množství kostní hmoty, pak je nutné volit místa odběru mimo dutinu ústní. Velké kostní štěpy lze získat z lopaty kyčelní kosti nebo kalvy. Odběry tohoto typu se provádí v celkové anestezii.\n\nPři ztrátě stoliček v horní čelisti a jejich náhradě implantáty je možné se často setkat s nedostatečnou vertikální nabídkou kosti pod čelistní dutinou. Od roku 1985 je tento problém řešen augmentační operací nazývanou sinus lift. Poprvé tuto operaci uskutečnil Dr. Tatum. Jedná se o vyzvednutí membrány, která čelistní dutinu vystýlá, pod vyzvednutou membránou vznikne kapsa, kam se umístí augmentační materiál, do kterého se zavedou implantáty. Vhojení implantátů se při této operaci prodlužuje na 6–9 měsíců.\n\n\n"}
{"id": "611092", "url": "https://cs.wikipedia.org/wiki?curid=611092", "title": "Vlastimil Letošník", "text": "Vlastimil Letošník\n\nVlastimil Letošník (15. července 1922 Praha – 24. října 2010 Praha) byl český hydrolog, hydrogeolog a speleolog.\n\nByl synem Václava Letošníka, archiváře Ministerstva vnitra, stavitele Letošníkovy vily na Babě.\n\nPůsobil na Geologicko-geografické, později Přírodovědecké fakultě Univerzity Karlovy, kde přednášel geografickou hydrologii, meteorologii a klimatologii, a to jako odborný asistent; dosažení dalších vědeckých a pedagogických hodností mu z politických důvodů nebylo umožněno.\n\nVlastimil Letošník byl jedním z prvních průzkumníků v Koněpruských jeskyních; zde je po něm pojmenována Letošníkova propast, do které se zřítil při průzkumu v r. 1950.\n"}
{"id": "611094", "url": "https://cs.wikipedia.org/wiki?curid=611094", "title": "Institut umění – Divadelní ústav", "text": "Institut umění – Divadelní ústav\n\nInstitut umění – Divadelní ústav je státní příspěvková organizace, která byla zřízena Ministerstvem kultury České republiky v roce 1959 pod názvem \"Divadelní ústav\". Od poloviny 70. let 20. století sídlí v barokním Manhardtském paláci v Celetné ulici v Praze 1. V roce 2007 došlo ke změně názvu na \"Institut umění – Divadelní ústav\" (IDU).\n\nHlavním posláním organizace je poskytovat české a zahraniční veřejnosti komplexní služby z oblasti divadla a rovněž dílčí služby z dalších oblastí umění (zvláště hudba, literatura, tanec a vizuální umění). IDU se zabývá shromažďováním, zpracováním a zpřístupňováním předmětů sbírkového charakteru v oblasti divadla a věnuje se také vědeckému výzkumu. Podílí se i na mezi­národ­ních projektech a vydává odbornou literaturu.\n\nV roce 2017 pracuje v IDU 65 zaměstnanců, z toho jedna třetina na částečný úvazek. Přestože je IDU financována z příspěvku Ministerstva kultury ČR, téměř 30 % tvoří její vlastní výnosy.\n\nDivadelní ústav je otevřené informační, vědecké, poradenské, vzdě­lávací, produkční a nakladatelské centrum pro oblast divadla. Zabývá se poskytováním odborných služeb – (knihovna, bibliografie, doku­men­tace, videotéka, internetové portály a databáze) a podílí se i na mezinárodních projektech. Mezi jeho významné úkoly patří propagace a prezentace českého divadla v zahraničí, vědecká, dokumentační a sbírková činnost a vydávání odborné divadelní literatury.\n\nInstitut umění (IU) byl založen jako samostatné oddělení Divadelního ústavu v roce 2005 s úkolem přispívat k rozvoji a zvyšování spo­le­čenské prestiže umění. IU se věnuje vzdělávací činnosti, propagaci českého umění v zahraničí a výměně informací a zkušeností mezi uměleckými obory.\n\n"}
{"id": "611096", "url": "https://cs.wikipedia.org/wiki?curid=611096", "title": "Mulčovač", "text": "Mulčovač\n\nMulčovač je speciální sekačka pro nepravidelnou údržbu travnatých ploch. Tato sekačka nemá sběrný koš. Význam mulčovačů spočívá v tom, že vysokou trávu useknou, uvnitř šasí rozsekají na malé kousíčky – drť – a tuto hmotu zapracují zpět do trávníku. Díky tomu stačí travnatou plochu sekat třikrát až čtyřikrát ročně. Mulčovače neslouží pro parkovou úpravu trávníků.\n\nMulčovat můžeme v podstatě veškeré udržované travní plochy, přerostlou trávu, plevel, nálety a ostatní biologický odpad (likvidace bramborových natí, chmelového odpadu atd.), sady, plochy kolem silnic, příkopy. Mulčovače jsou vhodné i pro komunální služby.\n\nJak je již výše uvedeno, mulčování je ekologická likvidace trávy a plevelů. A ekologie v současné moderní době stále více vstupuje do běžného života a bude nás a naše životy ovlivňovat stále hlouběji. Pálení tohoto odpadu je přísně zakázáno a odvoz do skládek zabírá spoustu času a stojí peníze. Při mulčovaní neudržovaných ploch, kde roste plevel, nálety a podobný odpad, dochází při pravidelném a správném systému mulčování již během krátké doby k rekultivaci pozemku. Mulčovač je zkonstruován tak, že pokud máte na pozemku drobné nerovnosti, tyto nerovnosti vyrovnává. Drobné kousky mulčované trávy, které necháte ležet na pozemku, zetlí a působí jako hnojivo pro obnovení nebo zlepšení kvality porostu a drží vláhu po určitou dobu. Na pravidelně udržované travní plochy je hezký pohled a jsou součástí krajinotvorby.\n\n"}
{"id": "611097", "url": "https://cs.wikipedia.org/wiki?curid=611097", "title": "Provozovatel mobilních komerčních služeb", "text": "Provozovatel mobilních komerčních služeb\n\nProvozovatel mobilních komerčních služeb je organizace (nebo podnik), která zajišťuje určitou kombinaci služeb, jako jsou konzultace, software a počítačové systémy určené pro mobilní základnu zvanou e-komerce, dále mobilní zařízení (mobilní telefony, smartphony), reklama na mobilu, obsah mobilních telefonů nebo mobilní internetové stránky.\n\nProvozovatelé mobilních komerčních služeb poskytují různým společnostem nástroje a služby potřebné pro distribuci a prodej jejich produktů napříč normálním i mobilním Internetem, dále těmto společnostem poskytují řízení jejich online obchodů. Specificky se tito provozovatelé mobilních komerčních služeb zaměřují na všechny aspekty mobilní reklamy včetně digitálních produktů (počítačové hry, video, vyzváněcí tóny, digitální tapety a aplikace), které je možno stáhnou do mobilních telefonů.\n\n\n\n"}
{"id": "611100", "url": "https://cs.wikipedia.org/wiki?curid=611100", "title": "Jolana Kimlová", "text": "Jolana Kimlová\n\nJolana Kimlová (* 12. listopadu 1967 v Praze) je česká malířka, výtvarnice, grafička a keramička. \n\nV roce 1994 vystudovala VŠUP v Praze u prof. Jana Solpery obor knižní kultura a písmo. Absolventským dílem byla kniha Iniciály. Ta získala ocenění v soutěži Nejkrásnější kniha roku (PNP Praha 1995). V soutěži na ekologické téma (Groupe East-West Media) získala za realizovaný billboard třetí cenu. Na bienále kresby Plzeň 2000 jí bylo mezinárodní porotou uděleno ocenění nejvyšší kvality za kresby „Doteky“ a „Píp a pád“. Věnuje se malbě, kresbě a volné i užité grafice. Tvoří v jižních Čechách. Zúčastnila se čtrnácti kolektivních výstav nejen v ČR, ale i v zahraničí (Vídeň, Paříž). Od roku 2002 uspořádala řadu samostatných výstav. Jako výtvarnice realizovala např. grafickou úpravu katalogu „20 Kaplických let“ včetně autorských ilustrací, v letech 1995 až 1998 celkové výtvarné řešení reklamní kampaně pro druhý největší počítačový veletrh v Evropě, INVEX - COMPUTER - BRNO, výzdobu interiéru divadélka v Červené Lhotě, kompletní grafickou úpravu pro ACADEMIA FILM OLOMOUC 1996 nebo kompletní grafickou úpravu pro 50. LOUTKÁŘSKOU CHRUDIM. Řadu let také tvoří celkové výtvarné řešení pro celostátní přehlídku dětských skupin scénického tance v Kutné Hoře.\n\n"}
{"id": "611107", "url": "https://cs.wikipedia.org/wiki?curid=611107", "title": "Magister Bohém", "text": "Magister Bohém\n\nMagister Bohém byl bylinný likér s 28 % alkoholu uvedený na trh firmou Stock v roce 2010. Byl odvozený od bylinného likéru Magister. Likér byl jemně hořké chuti s lehce sladkým akcentem a měl světlou barvu, která není v této kategorii příliš obvyklá. Základní chuť likéru Magister byla posunuta ke sladké přídavkem výtažků ze skořice a pomeranče snoubící se s lékořicí či trpkostí hořce. Magister Bohém se doporučuje konzumovat vychlazený, buď samotný nebo v míchaných nápojích.\n\nV roce 2015 není na stránkách výrobce již nabízen a je zmiňován v minulém čase.\n\n\n"}
{"id": "611118", "url": "https://cs.wikipedia.org/wiki?curid=611118", "title": "Nachal Milcha", "text": "Nachal Milcha\n\nNachal Milcha (: נחל מלחה, : na horním toku \"Vádí al-Malich\") je vádí o délce cca 20 kilometrů v severovýchodním Samařsku na Západním břehu Jordánu. Zčásti jde o tok s trvalým průtokem, třebaže sezónně kolísajícím. Kromě srážek je živeno i prameny, které se podél toku nacházejí. Jde například o slané prameny v lokalitě Chamam al-Malich a o četné sladkovodní prameny. Plocha povodí dosahuje cca 90 kilometrů čtverečních.\n\nZačíná poblíž města Tubas na Západním břehu Jordánu. Směřuje poté obloukem k východu kopcovitou polopouštní krajinou na pomezí svahů Samařska a příkopové propadliny podél řeky Jordán. Právě tektonický charakter jordánského údolí způsobuje, že tok vádí se severně od osady Maskijot prudce láme k severu v úhlu 90 stupňů. V těchto místech totiž došlo k posunu zemských desek. Na dolním toku se opět stáčí k východu a ústí do řeky Jordán mezi obcemi Mechola a Šadmot Mechola. Ústí Nachal Milcha do Jordánu je považováno za hranici Bejtše'anského údolí, které se rozkládá severně odtud.\n\n"}
{"id": "611129", "url": "https://cs.wikipedia.org/wiki?curid=611129", "title": "Poincaré", "text": "Poincaré\n\nPoincaré (vysl. \"poekaré\") může znamenat:\n\n\n"}
{"id": "611139", "url": "https://cs.wikipedia.org/wiki?curid=611139", "title": "Vlámské společenství", "text": "Vlámské společenství\n\nVlámské společenství (také \"Vlámská komunita\", , , ) je jedno ze tří společenství Belgie. Před rokem 1980 bývalo označováno také jako \"Nizozemské společenství\".\n\nPojem \"společenství\" lze v rámci Belgie chápat dvěma odlišnými způsoby:\n\nSpecifikem Vlámského společenství je shodná územní hranice s Vlámským regionem. V roce 1980 byly kompetence Vlámského společenství a Vlámského regionu sjednoceny a správu tak nyní vykonává jednotný Vlámský parlament se sídlem v Bruselu. Ostatní regiony a společenství Belgického království podobným sjednocením nedisponují.\n\nPodle belgické ústavy odpovídá společenství za:\n\nPo sjednocení pravomocí Vlámského společenství a Vlámského regionu odpovídá společenství dále za:\n\nČlenové Vlámského parlamentu, kteří byli zvoleni v Regionu Brusel-hlavní město, nemají během svého funkčního období právo hlasovat v záležitostech Vlámského regionu, mohou hlasovat pouze v záležitostech společenství. Věci regionu jsou podřízeny přímo Bruselskému parlamentu. Z právního hlediska není Vlámské společenství zodpovědné za jednotlivé obyvatele, ale za vlámské instituce, jako jsou divadla, knihovny, muzea, školy atd., a to v rámci Vlámského regionu a Regionu Brusel-hlavní město.\n\nOficiálním jazykem pro úřední styk Vlámského společenství je nizozemština, která bývá ve Vlámsku označována jako \"vlámština\". Vlámština je označení pro dialekty nizozemštiny užíváné ve Vlámsku. Jazyk je úřední jak pro Vlámský region, tak také pro Region Brusel-hlavní město. Společně s francouzštinou je oficiálním jazykem belgické federální vlády. Některé veřejné služby při hranicích s Valonským regionem využívají francouzštinu také ve Vlámském regionu.\n\nNěkdy bývá vlámština označována přímo za jazyk pro oficiální úřední styk ve Vlámském regionu. Takové označení je nesprávné, ve školách se vyučuje spisovná nizozemština, ale její jednotlivé dialekty jsou předávány z generace na generaci.\n\nSamotné vlámské dialekty se liší v jednotlivých regionech. Tato skutečnost je ovlivněna především přílivem a odlivem Vlámů z jednotlivých regionů. Vlámština užívaná v Regionu Brusel-hlavní město se podobá spisovné nizozemštině, avšak výslovnost je silně ovlivněna francouzštinou. Dialekt vlámštiny původních obyvatel Bruselu je označován jako brabantská vlámština. Často se také uvádí, že téměř každá obec má vlastní dialekt.\n\n26. dubna 2006 schválil Vlámský parlament znakovou řeč pro neslyšící ve Flandrech. Závazal se tak ke správnosti tohoto jazyka a k jeho respektování.\n\nNěkteré správní povinnosti Vlámského regionu jsou přeneseny na úroveň provincií v tomto regionu, s tím také souvisí provinční úřady a instituce. Řada z nich však sídlí přímo v Regionu Brusel-hlavní město, ale vykonávají správu pro Vlámský region. Takové instituce nemohou své povinnosti přenášet na správní úroveň provincií. Správa některých sociálních a kulturních organizací byla vykonávaná jak na úrovni jednotlivých provincií, tak na úrovni celého regionu (a společenství), proto vytvořilo Vlámské společenství Komisi Vlámského společenství (nizozemsky \"Vlaamse Gemeenschapscommissie\", zkratka VGC), která přenáší některé správní úkony na orgány společenství a jiné na provinční a menší regionální organizace a úřady. VGC zřídila ve společenství komunitní centra (nizozemsky \"gemeenschapscentra\") pro některé veřejné služby.\n\nVe Vlámsku působí řada televizních a rozhlasových stanic, které vysílají v nizozemštině. Pro celý region vysílá televizní a rozhlasová stanice VRT (\"Vlaamse Radio- en Televisieomroep\") a od roku 1989 několik soukromých stanic. Mimo tyto působí v regionu také několik menších vysílacích společností, jejichž působnost se vztahuje jen na některé části Vlámského regionu nebo na samotné provincie. V tištěné podobě vychází také množství deníků. Mezi renomované vlámské patří deníky De Tijd, De Morgen a De Standaard, spíše bulvární charakter mají deníky Het Laatste Nieuws a Het Nieuwsblad. Ve Vlámsku vychází také různé časopisy.\n\n"}
{"id": "611146", "url": "https://cs.wikipedia.org/wiki?curid=611146", "title": "Tobias Michael Carel Asser", "text": "Tobias Michael Carel Asser\n\nTobias Michael Carel Asser (28. dubna 1838, Amsterdam – 29. července 1913, Haag) byl nizozemský právník, nositel Nobelovy ceny míru z roku 1911 spolu s Alfredem Friedem.\n\nV roce 1911 obdržel spolu s Alfredem Friedem Nobelovu cenu míru za vytvoření Stálého rozhodčího soudu na první haagské konferenci v roce 1899. Také obhajoval vytvoření mezinárodní akademie práva, což vedlo k založení \"Revue de Droit International et de Législation Comparée\", Ústavu mezinárodního práva a ke vzniku Haagské akademie mezinárodního práva.\n\nPo Asseerovi je pojmenovaný institut soukromého a veřejného mezinárodního práva, evropského práva a mezinárodních obchodních arbitráží \"T.M.C. Asser Instituut\", který sídlí v nizozemském Haagu. Jeho strýcem byl průkopník fotografie v Nizozemsku Eduard Isaac Asser.\n\n"}
{"id": "611150", "url": "https://cs.wikipedia.org/wiki?curid=611150", "title": "Roční průměr denních intenzit", "text": "Roční průměr denních intenzit\n\nRoční průměr denních intenzit je hodnota, která slouží ke stanovení průměrné denní intenzity na komunikaci. Vypočítá se z jednotlivých denních intenzit pomocí vzorce:\n\nformula_1\n\nkde:\n\"I\" ... celodenní (24 h) intenzita dopravy na komunikaci za den \"i\"\n\nUdává se v počtu vozidel za den v obou směrech. Pomocí ročních průměrných denních intenzit udává intenzitu dopravy Ředitelství silnic a dálnic.\n\n"}
{"id": "611153", "url": "https://cs.wikipedia.org/wiki?curid=611153", "title": "Záhada", "text": "Záhada\n\nZáhada je označení pro takový stav lidského poznání a znalostí, který na podkladě dosavadních znalostí a zkušeností doposud neumožňuje seriózní resp. vědecký popis nějaké reálné skutečnosti. V praxi se může jednat například o doposud neobjevený a nepopsaný přírodní či společenský fenomén, jev, děj či princip, který je sice objektivně znám, ale není doposud věrohodně popsán a vysvětlen.\n\nV individuální rovině jednotlivce ale vnímání toho, co je či není záhada může být čistě subjektivní. To, co se někomu jeví jako záhada, pro jiného člověka záhadné být vůbec nemusí.\n\n"}
{"id": "611157", "url": "https://cs.wikipedia.org/wiki?curid=611157", "title": "Zemské právo", "text": "Zemské právo\n\nZemské právo je právní pojem platný zejména pro země Svaté říše římské v období středověku a raného novověku, tento pojem označuje souhrn všech právních norem užívaných v jednotlivých zemích. Jednalo se vlastně pouze o šlechtické právo a vedle něho existovala další, tzv. speciální práva (zemské bývá také nazýváno obecným kvůli velké důležitosti šlechtického stavu ve feudalismu) vztahující se k dalším skupinám obyvatel, z nichž nejdůležitějším bylo městské právo pro měšťany apod. Zemské právo bylo zprvu zvykové a jako pramen bylo užíváno také nálezů zemského soudu. První kodifikace českého zemského práva bylo Vladislavské zřízení zemské.\n\n"}
{"id": "611162", "url": "https://cs.wikipedia.org/wiki?curid=611162", "title": "Skalka u Velimi", "text": "Skalka u Velimi\n\nPřírodní památka Skalka u Velimi byla vyhlášena v roce 1987. Důvodem ochrany je mimořádně bohaté naleziště druhohorní mořské fauny s ojedinělým zachováním. Jde o bývalý jámový lom na amfibolit, v současnosti je částečně zatopen a částečně slouží jako složiště a drtírna štěrku.\n\n"}
{"id": "611172", "url": "https://cs.wikipedia.org/wiki?curid=611172", "title": "Carl Fabergé", "text": "Carl Fabergé\n\nPeter Carl Fabergé (30. května 1846 Petrohrad – 24. září 1920 Lausanne) byl ruský zlatník hugenotsko-německého původu známý především pro svá Fabergého vejce. V roce 1872 převzal v Petrohradě podnik, který 1842 založil jeho otec.\n\nSe svou rodinou a spolupracovníky vyráběl umělecké a zlatnické předměty pro evropskou šlechtu. Nejznámější jsou Fabergého vejce, určená carské rodině. Jeho výrobky jsou dnes uloženy v několika muzeích po celém světě. Historikům umění je známo místo uložení 43 vajec. K nim patří 10 vajec v moskevském Kremlu a 11 vajec ve sbírce ruského oligarchy Viktora Vekselberga rovněž v Moskvě. V Baden-Badenu je rodinné a firemní muzeum Fabergé.\n\n30. května 2012 Google zobrazil na své přední straně logo s Fabergého vejci a upozornil tak na život a dílo tohoto umělce.\n\n"}
{"id": "611186", "url": "https://cs.wikipedia.org/wiki?curid=611186", "title": "Brdatka", "text": "Brdatka\n\nPřírodní rezervace Brdatka byla vyhlášena roku 1984. Důvodem ochrany jsou společenstva suťových a skalnatých svahů.\n\nRezervace se rozkládá na svahu nad Berounku mezi Křivoklátem a Zbečnem v CHKO Křivoklátsko. Ze stromů převládá dub zimní, dále je tu jeřáb břek a jeřáb muk, bříza a habr. V oblasti se vyskytuje mlok skvrnitý, ještěrka zelená, užovka hladká a užovka podplamatá. Z mnoha druhů ptáků lze vyjmenovat ledňáčka, výra a čápa černého.\n\n"}
{"id": "611191", "url": "https://cs.wikipedia.org/wiki?curid=611191", "title": "Rhûn", "text": "Rhûn\n\nRhûn je označení rozlehlých zemí, rozkládajících se okolo stejnojmenného jezera, nacházejících se ve fantasy světě J. R. R. Tolkiena. Země Rhûnu jsou obývány Východňany, kteří ve třetím věku podobně jako lidé z Haradu nebo Chandu sloužili Temnému pánu Sauronovi. Slovo \"Rhûn\" znamená v jazyce elfů \"východ\".\n\nRozlehlé planiny Rhûnu na západě hraničí s Rhovanionem, Mordorem a Chandem. Na severu se zmrzlou zemí Forodwaith a na jihu se suchým Haradem. Někde na dálném východě za pláněmi Rhûnu se nacházejí Červené hory Orocarni, země Hildórien, kde procitli první lidé, a Jezero probuzení Cuiviénen, kde přišli na svět první elfové. Země Rhûnu obklopují stejnojmenné jezero, které je někdy také považováno za vnitrozemské moře. Na západním břehu jezera se rozkládá země Dorwinion.\n\nPrvní elfové procitli u vod jezera Cuiviénenu na dalekém východě Středozemě. Později musely zástupy Eldar vedené Oromëm překonat rozlehlý Rhûn při jejich cestě za světlem na západě. Avari po odchodu svých příbuzných bloudili po Středozemi a jistě se někteří usadili i v zemích Rhûnu. Lidé, kteří procitnuli v Hildórienu na počátku prvního věku Slunce, se začali velmi rychle šířit. Většina lidí však brzy podlehla Morgothovým emisarům a začala uctívat zlo a tmu. Malá část Atani zvaná Edain se však rozhodla najít bájnou zemi Aman na dalekém západě, kde podle pověstí žili bohové - Valar. Dva ze tří domů Edain se při své cestě na čas usadili u jezera Rhûn, avšak útoky Morgothových služebníků, kteří Edain pronásledovali, je donutily cestovat dál na západ. Edain nakonec dorazili do zemí Beleriandu a tam se zapojili do boje s Temným pánem. Rhûn tak zůstal v moci temných mužů oddaných Morgothovi. Ti byli později známi jako Východňané.\n\nLidé Rhûnu sloužili ve druhém věku Sauronovi, který se opevnil v zemi Mordor. Nejznámějším Východňanem se stal vládce Khamûl, který od Saurona obdržel jeden z devíti prstenů, které Temný pán rozdal vládcům lidí. Prsten Khamûla postupně ovládl a Východňan se stejně jako osm dalších vlastníků prstenů postupně proměnil na prstenový přízrak a od té doby Sauronovi věrně sloužil. Na konci druhého věku byl Temný pán Sauron poražen a Isildur mu z ruky useknul jeho prsten. Sauron a prstenové přízraky tehdy zmizeli v říši stínů.\n\nPorážka Saurona zajistila Dúnadanům necelých 500 let míru. V roce 490 T. v. však do Gondoru poprvé vpadli kmeny nájezdníků z východu. Gondorský král Tarostar tvrdě porazil Východňany v roce 500, načež přijal jméno Rómendacil I. - \"Vítěz nad Východem\". Další nájezd mužů z východu v roce 541 se však králi Rómendacilovi stal osudným. Otce pomstil jeho syn Turambar, který Východňany porazil a okolo roku 600 se zmocnil části zemí Rhûnu. Okolo roku 1050 porazil Gondor také Haradské a Gondor dosáhl vrcholu své moci. Minalcar roku 1248 porazil nájezdníky z východu u jezera Rhûn, načež přijal jméno Rómendacil II.. V 17. století přišel z Rhûnu do zemí na západě Velký mor, který zpustošil Rhovanion, Gondor a Eriador. Od poloviny 19. století se na Gondor valila nová vlna nájezdů z východu. Národ Vozatajů charakteristický způsobem boje na válečných vozech představoval pro říši Dúnadanů velkou hrozbu. Vozatajové v roce 1856 zabili v bitvě gondorského krále Narmacila II.. Jeho syn Calimehtar Vozataje porazil na Dagorladu. V roce 1944 se však Vozatajové spojili s lidmi z Chandu a Haradu a společně udeřili na Gondor ze severozápadu i jihozápadu. Je pravděpodobné, že za tímto spojenectvím stál vzmáhající se Sauron. Král Ondoher padl v bitvě, avšak generálu Eärnilovi se nakonec podařilo nájezdníky odrazit. Tvrdá porážka na dlouhou dobu odradila Východňany od útoků na západ. Ve 26. století se však z Rhûnu vynořil nový národ Balchotů, kteří vpadli do Rhovanionu a podmanili si zde žijící Seveřany. V roce 2510 se Balchotové přeplavili přes Anduinu a spolu se skřety vpadnuli do Calenardhonu. Správce Cirion povolal na pomoc Seveřany z Éothédu, kteří Východňany porazili v bitvě na polích Celebrantu. Od té doby národy z Rhûnu nepodnikali na západ žádné větší nájezdy.\n\nPo svém znovupovstání začal Sauron opět shromažďovat své služebníky. Východňané bojovali za Temného pána proti Svobodným národům ve válce o prsten. V bitvě před Morannonem obklíčili armády z Rhûnu spolu s dalšími Sauronovými sluhy vojsko spojenců. Konečný pád Saurona po zničení jeho prstenu oprostil obyvatele Rhûnu od jeho nadvlády. Východňané postupně uznali moc krále Elessara a vytvoření Obnoveného království.\n\n"}
{"id": "611197", "url": "https://cs.wikipedia.org/wiki?curid=611197", "title": "Kanton Brétigny-sur-Orge", "text": "Kanton Brétigny-sur-Orge\n\nCanton de Brétigny-sur-Orge je francouzský kanton v departementu Essonne v regionu Île-de-France. Vznikl 20. července 1967, obce Leuville-sur-Orge a Saint-Michel-sur-Orge byly vyčleněny v roce 1975. Jeho střediskem je město Brétigny-sur-Orge.\n"}
{"id": "611203", "url": "https://cs.wikipedia.org/wiki?curid=611203", "title": "Posti Group", "text": "Posti Group\n\nPosti Group je společnost vlastněná finským státem poskytující služby na mezinárodní úrovni. Provoz byl rozdělen mezi tři obchodní skupiny:\n\nCentrála firmy Posti Group je v Helsinkách ve Finsku. Prezidentem a výkonným ředitelem je pan Heikki Malinen a předsedou sboru ředitelů je pan Arto Hiltunen. V roce 2012 měla Itella Corporation průměrně 27 460 zaměstnanců.\n\nItella působí v jedenácti zemích.\n\nItella slouží svým firemním zákazníkům ve světě pod značkou Itella a svým koncovým zákazníkům ve Finsku pod značkou Posti.\n\nOd února 2011 bude Finsko první zemí na světě, ve které se společností Posti budou dopisy, časopisy, balíčky a předměty přímé reklamy doručovat uhlíkově neutrální poštovní službou.\n\n"}
{"id": "611208", "url": "https://cs.wikipedia.org/wiki?curid=611208", "title": "Parietální oko", "text": "Parietální oko\n\nParietální oko („třetí oko“, „temenní oko“, též parietální či parapineální orgán) je světločivný orgán vyrůstající jako váčkovitá vychlípenina z epithalamické části mezimozku některých obratlovců. Vzniká z epifýzy, a to buď z její pineální nebo opravdu z parapineální (parietální) části (nicméně mihule mají oba druhy zároveň). Oba typy třetího oka přitom podle některých autorů nejsou homologické. Pineální oko je typické pro mihule, některé primitivní ryby a obojživelníky, parapineální oko se vyskytuje u mihulí, hatérie a u mnohých ještěrů. Obecně nemají tyto útvary schopnost vytvářet obrázkový vjem jako pravé oči obratlovců, pouze vnímají intenzitu světla a dobu osvícení. Přesto se někdy vyvíjí i útvary podobné sítnici, čočce a rohovce.\n"}
{"id": "611212", "url": "https://cs.wikipedia.org/wiki?curid=611212", "title": "Seznam tramvajových linek v Ostravě", "text": "Seznam tramvajových linek v Ostravě\n\nSeznam tramvajových linek v Ostravě zahrnuje všechny linky tramvajové dopravy a jejich historický vývoj.\n\nInformace aktuální k datu 1.3.2020.\nTyto změny vycházejí z veřejně dostupných zdrojů, uvedená data jsou pouze přibližná, ne vždy jde o datum změny trasy linky.\n\nPodrobnější informace naleznete v článku Tramvajová trať Ostrava-Poruba – Kyjovice-Budišovice.\nNoční tramvajovou dopravu zajištují celodenní linky č.2,4,7,9 a linky noční č.18 a 19\n\n"}
{"id": "611227", "url": "https://cs.wikipedia.org/wiki?curid=611227", "title": "Leudeville", "text": "Leudeville\n\nLeudeville je francouzská obec v departementu Essonne, v regionu Île-de-France, 32 kilometrů jižně od Paříže.\n\nSousední obce: Brétigny-sur-Orge, Le Plessis-Pâté, Marolles-en-Hurepoix, Vert-le-Grand, Saint-Vrain, a Vert-le-Petit.\n\n\"Počet obyvatel\"\n\n"}
{"id": "611234", "url": "https://cs.wikipedia.org/wiki?curid=611234", "title": "Wardriving", "text": "Wardriving\n\nWardriving je vyhledávání bezdrátových sítí Wi-Fi osobou jedoucí ve voze, pomocí přenosného počítače nebo PDA či smartphone.\n\nSoftware pro Wardriving je volně přístupný na internetu, jako třeba NetStumbler pro Windows, Kismet nebo SWScanner pro Linux, FreeBSD, NetBSD, OpenBSD, DragonFly BSD, Solaris a KisMac pro Macintosh. Existují také domácí aplikace Wardriving pro kapesní herní konzole, které podporují Wi-Fi, jako jsou sniff_jazzbox nebo wardive pro Nintendo DS, Road Dog pro Sony PSP, WiFi-Where pro iPhone, G-MoN pro operační systém Android a WlanPollution nebo PyNetMony pro Symbian zařízení Nokia S60. \n\nWardriving jako pojem vznikl původně z wardialingu. Výraz popularizovaný postavou hranou Matthew Broderickem ve filmu WarGames. Wardialing v této souvislosti odkazuje na praxi používání počítače k vytáčení mnoha telefonních čísel v naději nalezení aktivního modemu. \n\nWarbiking je v podstatě stejný jako Wardriving, jen se při hledání bezdrátových sítí nevyužívá vozidla, ale jízdy na kole nebo motocyklu. Tato činnost se někdy usnadňuje montáží Wi-Fi zařízení na samotném kole nebo motocyklu. \n\nWarwalking (někdy warjogging) je v podstatě stejný jako Wardriving, kromě toho, že to je provozován pěší chůzí a ne z jedoucího vozidla. Nevýhoda tohoto přístupu spočívá v nižší rychlosti cestování a absenci pohodlného výpočetního prostředí. Proto v této oblasti převládají přenosná zařízení, jako jsou PDA, netbook a smartphone, která mohou vykonávat tuto činnost během chůze nebo stání. \n\nWarkitting\nje kombinací wardrivingu a rootkittingu. Ve warkitting útoku hacker nahradí firmware z napadeného routeru. To mu umožňuje kontrolovat veškerý provoz oběti a dokonce mu umožňuje zakázat SSL tím, že nahradí HTML obsah během stahování.\nWarkitting objevili Tsow, Jakobsson, Yang a Wetzel v roce 2006. Jejich objev uvedl, že 10 % z bezdrátových routerů bylo snadno přístupných pro WAPjacking (škodlivé nakonfigurování nastavení, bez možnosti dělat vlastní úpravy na firmware) a 4,4 % z bezdrátových routerů byly vystaveny WAPkittingu (ničící firmware v routeru). Jejich analýza ukázala, že objem pověřených krádeží možných přes Warkitting překročil odhady krádeží přes phishing. \n\nMnoho lidí zabývající se wardrivingem používá GPS zařízení k měření polohy sítí. Tyto souřadnice spolu s údaji o síti (SSID, kanál, šifrování…) vkládají do online map a databází. Dnes je populární internetový nástroj WiGLE, zatímco jeden z průkopnických mapových aplikací byl StumbVerter, který používal Microsoft MapPoint k čerpání informací nalezených sítí. Ovšem tyto nástroje obsahují údaje o bezdrátových sítí především v zahraničí. Pro ČR se v poslední době rozvijí projekt freewifihotspot, který do mapových podkladů Google vkládá informace o bezdrátových sítí a to jak zabezpečených tak i otevřených. Seznam sítí se neustále rozrůstá a v současné době (říjen 2010) čítá databáze něco přes 287 000 záznamů. Informace byly shromážděny do podrobné mapy, která byla zveřejněna na internetu.\n\nPro lepší dosah slouží vyrobené nebo koupené antény, které se dělí na všesměrové, panelové, sektorové až po vysoce směrové.\nAntény bezdrátových přijímačů mohou být upraveny tak, aby rozšířily své schopnosti pro výběr a připojení k bezdrátovým přístupovým bodům. To může být provedeno běžným kovovým drátem a kovovým talířem, který je upraven do formy směrové antény. Pro wardriving se nejčastěji používá všesměrová anténa se ziskem okolo 5 dBi, která může mít magnetický stojánek pro lepší a pohodlnější upevnění na karoserii vozidla.\n\nVýraz wardriving je někdy neprávem zaměňován za piggybacking. Většina wardriving software se pouze přihlašuje a získává informace o bezdrátových přístupových bodech nalezených při jízdě, bez použití služeb sítě. Připojení k síti a využívání jejích služeb bez výslovného povolení je považováno za piggybacking. Ovšem některé programy pro wardriving skutečně přebírají kontrolu nad Wi-Fi sítí, čímž se z wardriving činnosti stává piggybacking. Je proto vhodné vybrat správný software – např. Kismet nebo KisMAC nekomunikuje vůbec se sítí a jedná se pouze o pasivní naslouchání (přihlášení na vysílací adresu). Lze to přirovnat k poslechu rozhlasové stanice, která vysílá v určité oblasti.\n\n"}
{"id": "611240", "url": "https://cs.wikipedia.org/wiki?curid=611240", "title": "Mévár", "text": "Mévár\n\nMévár (मेवाड़ vyslovováno \"mej wár\"), také znám jako Udajpurské království, v anglickém přepisu „Mewar“, se nacházel na jihu dnešního Rádžastánu na západě Indie. Stát se původně nazýval madhja(मध्य)-war(वाड़), což znamená „prostřední dveře do Indie“. Mévárská oblast bývala po staletí pod vládou dynastie Guhilů a Sisódijů, později se stala knížecím státem pod vládou Britů. Mewarský stát existoval v různých formách po dobu takřka 1200 let.\n\nDynastie Maurjů vládla zejména na území Čitauru and Malwa, pokládali se za následovníky Chandragupta Maurya. Chitrangad Mori postavil a také opevnil Čitaur jako jednu z 84 pevností svého panství, která sehrála v historii Méváru mnohokrát významnou úlohu.\n\nO zástupci guhilské dynastie v mewarské oblasti existují zprávy již z 6. století našeho letopočtu. Guhilové byly už tehdy považováni za nejmocnější z místních klanů, nicméně dochovaných informací z té doby je velmi málo.\n\nPrvní historicky doložená postava rádžpustkého klanu Guhilů je znám jako Bappa Rával, což je ovšem spíše označení titulů a jsou nejčastěji spojovány s panovníkem Khummánou I. Tento Bappa Rával měl podle dochovaných pramenů povahu i vystupování válečníka a ve své době měl dostatek příležitostí tyto své přednosti uplatnit, protože země byla často napadána Araby. Bappa Rával se spojil se sousedním vládcem Maan Morim a byl tak úspěšný, že se mu podařilo nejen odrazit arabské útoky, ale i obsadit území svého spojence. Tato událost je obvykle datována k roku 734 n.l. Bappa následně přenesl hlavní město guhilské dynastie do nově dobyté pevnosti Čitaur, kterou v budoucnu guhilové střídavě ztráceli a dobývali zpět. Všichni další mewarští vládci odvozovali svůj původ od tohoto Bappa Rávala alias Khummána I.\n\nVe 12. století se guhilská dynastie rozdělila: členové vládnoucí dynastie nadále užívali titul rával, kdežto příslušníci druhé větve se označovali jako Sisódijové podle svého sídelního města Sisódy. Sami také užívali titul ránové. Roku 1303 nastala zejména pro vládnoucí dynastii pohroma, když se sultán z Dillí (jménem Ala-ud-din Khilji) vyslal proti Guhilům velkou armádu. Ta pod vedením Malika Kafura guhilskou armádu drtivě porazila. Dobyla i jejich sídelní město a nejvýznamnější pevnost Čitaur, jejíž ženské osazenstvo dobrovolně spáchalo sebevraždu, než aby padlo do rukou vítězů, zatímco zbytky guhilské armády se rozptýlily v blízkém pohoří Aravali. Podle pramenů tehdejší guhilský rával Ratnasinha se poté, co dvě měsíce úspěšně vedl obranu Čitauru, vzdal a osobně před sultánem kapituloval. Nicméně rávalův zeť Lakšmanasinha odmítl pevnost vydat a následně ji bránil až do hořkého konce. \n\nPo ztrátě Čitauru se poraženému rávalovi podařilo uprchnout ze zajetí, znovu seskupit uprchlé bojovníky a zahájit guerillovou válku proti sultánovi. Ta byla poměrně úspěšná, protože již v polovině 14. století byly sultánovy síly z Čitauru vyhnány. Pevnost nicméně ovládl příslušník Sisódijovské větve rána Hammíra, který se stal zakladatelem novodobého knížecího státu Mévár.\n\nTento rána byl významnou sisódijskou osobností (1433–1468). Za jeho vlády došlo nejen k velkému rozmachu stavební činnosti, zejména opevnění, nicméně velký význam měla i jeho podpora umění. Slavný je zejména tzv. Sloup vítězství vztyčený v Čitauru na oslavu vítězství nad sultánem Málvy. Rána Kumba byl zaražděn roku 1468 svým vlastním synem Udajou.\n\nByl dalším z řady významných vládců Méváru (1509–1527). Byl velmi ambiciózní a poté, co se mu podařilo vyrovnat se s nepokoji ve vlastní zemi a zejména po vítězství v bitvě nad vojskem Ibrahima Lodi, sultána z Dillí roku 1526. Následně se spojil s afgánským vládcem Báburem a pokusil se spolu s ním dobýt samotné Dillí a převzít tak vládu nad severem Indie. Nicméně vlády nad Dillí se ujal Bábur, který následně porazil v bitvě i samotného ránu Sanga. Rána Sang téhož roku byl v této bitvě těžce raněn a ještě téhož roku zemřel.\nTento velký rádžpútský bojovník a vládce Méváru v letech (1572–1597) má v dějinách země čestné místo. Po smrti svého otce Udaj Singa, za jehož vlády byl Mévár včetně pevnosti Čitaur (ta byla pobořena a nesměla být obnovena) obsazen mughalskými vojsky, pokračoval po vzoru svého otce v protimughalském odboji. S mughalskou armádou svedl roku 1576 významnou bitvu u Haldighati, ve které byl těžce raněn a podle pověsti ho zachránil jeho kůň Četák, který ho již v bezvědomí vynesl z bitevní vřavy. Maharána Pratap i Četák jsou dodnes pro místní obyvatele legendami.\n\nOdboj maharány Pratapa Sinha přenesly přes všechny oběti výsledky pouze sporné a Pratapův syn Amar Sinh roku 1614 před Mughaly kapituloval. Mévár tehdy ztratil nezávislost a stal se součástí Mughalské říše, nicméně výměnou za kapitulaci si Sisódijové udrželi vládnoucí pozici a Mévaár si udržel do značné míry autonomii. Od začátku 19. století žádal Mévár opakovaně Brity o ochranu před útoky sousedních států. Roku 1818 byly tyto žádosti vyslyšeny a Mévár se stal součástí Britské Indie. Tento stav trval až do roku 1947, kdy se Mévár stal součástí nově vznikajícího státu Indie, ve kterém byl začleněn do svazového státu Rádžastán.\n"}
{"id": "611246", "url": "https://cs.wikipedia.org/wiki?curid=611246", "title": "Seznam tramvajových linek v Brně", "text": "Seznam tramvajových linek v Brně\n\nSeznam tramvajových linek v Brně zahrnuje všechny pravidelně provozované linky tramvajové dopravy v Brně od její elektrifikace v roce 1900 do současnosti. Obsahuje rovněž i shrnutí veletržních, posilových, historických a některých výlukových a vložených linek v průběhu 20. a 21. století. Do roku 1974 jsou na trasách linek vyjmenovány pouze směrově nejdůležitější zastávky s dobovými názvy. Současné názvy nebo přibližná geografická určení jsou uvedeny kurzívou v závorkách. Od roku 1975 jsou vždy vyjmenovány dobovými názvy všechny zastávky na trase, současné pojmenování kurzívou se opět následně nachází v závorce. V tabulkách je uvedena vždy nejdelší trasa linky, některé její spoje mohly (mohou) v různou denní dobu končit v nácestných smyčkách.\n\nV roce 1900 byly elektrifikovány dvě tratě brněnské parní pouliční dráhy, provoz elektrických tramvají byl zahájen 21. června 1900 na dvou linkách, které byly označeny světelnými terči. Hlavní linka Kartouzy – Pisárky měla bílé světlo (čiré nezbarvené sklo), odbočná linka k Ústřednímu hřbitovu měla svítilnu se zeleným sklem. Již na podzim 1900 byla zprovozněna první nově vystavěná trať Velké náměstí – Zábrdovice, linka na ni byla označena žlutou barvou. Začátkem roku 1901 začaly tramvaje jezdit i na dalších nových tratích, byl tak zahájen provoz „červené“ a „modré“ linky. Od 11. března 1913 bylo zavedeno číselné označení linek:\n\nV letech 1921 a 1922 byla poprvé v provozu linka č. 6, jednalo se o přečíslovanou linku č. 4, jejíž označení převzala pokusná peážní linka. Kvůli malému využití bylo ale linkové vedení přibližně po roce vráceno do původního stavu. Trvale byla linka č. 6 zavedena od roku 1926 v souvislosti s prodloužením tratě z Králova Pole do Řečkovic. Roku 1932 vznikly linky č. 7 a 8, společně s linkou č. 6 se jednalo o peážní linky, které posilovaly úseky vedené předměstskými čtvrtěmi s hustou zástavbou, kde byly ukončeny na nácestných smyčkách. Hlavní linky dále pokračovaly až na konec tratí do okrajových čtvrtí, kde již nebyla tak vysoká frekvence cestujících. Linka č. 9 zahájila provoz v roce 1940 při otevření nové tratě do Černých Polí. Linka č. 10 vznikla roku 1944 převzetím a elektrifikací příměstské železnice z Černovic do Líšně. V roce 1957 získala číslo 11 a status pravidelné linky vložená linka Žabovřesky – Juliánov, která byla v provozu již od roku 1947. Roku 1962 byly zavedeny linky č. 12 a 13.\n\nDne 29. března 1964 byla provedena reorganizace dopravy, trasování některých stávajících linek bylo upraveno, nově byly zřízeny pravidelné linky č. 14 až 17. V souvislosti s otevřením nové rychlodrážní tratě z Pisárek do Komína byl v roce 1976 zahájen provoz linky č. 18. Další nová linka č. 21 byla zprovozněna v roce 1977 díky nově postavené krátké spojce mezi ulicemi Merhautovou a Vranovskou. Vynechanými čísly 19 a 20 byly označeny linky, které zahájily provoz roku 1978 díky otevření nového autobusového nádraží Zvonařka. V roce 1986 vznikla linka č. 22, pravidelná tramvajová linka s nejvyšším číslem. Důvodem bylo přesměrování všech autobusových linek ČSAD na Zvonařku.\n\nZ celkového počtu 21, respektive 22 linek bylo v letech 1980 a 1990 složení následující:\nDne 2. září 1995 proběhla celková reorganizace MHD v Brně spojená se změnou tarifu z nepřestupního na časový přestupní. Kromě úprav autobusových a trolejbusových linek postihla tato reorganizace výrazně především tramvajovou dopravu. Počet linek byl zredukován z 22 na 13, u většiny linek byla změněna trasa, byl výrazně zmenšen interval mezi jednotlivými spoji. Všechny linky také byly v provozu celodenně po celý týden (výjimkou byla např. linka č. 7, jež v letech 2007 a 2008 nejezdila o víkendech, či linka č. 11, která o víkendech není v provozu od roku 2009), vybrané byly do roku 2000, respektive 2004 součástí i nočního provozu. V následujících letech probíhaly pouze dílčí úpravy trasování, další větší změny nastaly 1. ledna 2013, kdy byly zrušeny linky č. 7 a 13, které byly ve svých trasách nahrazeny ostatními linkami.\n\nOd roku 2013 je v Brně v provozu 11 pravidelných tramvajových linek s čísly 1–6 a 8–12.\n\nNoční tramvajová doprava v Brně byla vždy řešena provozem vybraných běžných denních linek na svých trasách, v některých případech došlo k úpravám trasy tak, aby linka projížděla terminálem u hlavního nádraží, který vždy byl a dodnes je centrálním místem nočních rozjedů MHD. Noční doprava byla zavedena 2. června 1946, od tohoto data jezdily v noci linky č. 1, 4 a 9 po svých denních trasách, trasy linek č. 2 a 3 byly pro noční provoz upraveny. Počet v noci provozovaných linek se v průběhu následujících desetiletí příliš neměnil, např. v roce 1970 byl ukončen provoz linky č. 9, roku 1984 byla upravena trasa linky č. 5. V letech 1980, 1983 a 1984 mělo denní i noční provoz sedm tramvajových linek: 1, 2, 4, 5, 10, 12, 15. Roku 1986 byl zahájen noční provoz nově zavedené linky č. 22.\n\nPři celkové reorganizaci dopravy v roce 1995 bylo od 2. září toho roku zavedeno sedm linek s nepřetržitým provozem: 1, 2, 3, 4, 8, 9, 13. Od 29. března 1999 byly linky č. 3 a 9 nahrazeny v nočním provozu linkou č. 11. Od 1. září 2000 byla noční doprava reorganizována – vzniklo sedm nových nočních autobusových linek obsluhujících celé město, které nahradily noční provoz tramvají, trolejbusů i stávajících nočních autobusů. Výjimkou zůstaly pouze páteřní tramvajové linky č. 1 a 8, které vedou ve velké části své trasy po samostatném tělese. Noční provoz těchto posledních dvou tramvajových linek byl ukončen po noci z 31. prosince 2003 na 1. ledna 2004, kdy vyjely naposledy. Zároveň byly zavedeny další tři noční autobusové linky, které nahradily rušené tramvajové.\n\nV září 1957 byly při příležitosti konání mezinárodního veletrhu na brněnském výstavišti zřízeny speciální veletržní tramvajové linky č. 12 a 13, které posilovaly dopravu k výstavišti z nejdůležitějších směrů a obě končily na nejbližší smyčce za výstavištěm v Pisárkách. Svým číselným označením navázaly na tehdy provozovanou řadu běžných linek č. 1 až 11. Tyto veletržní linky byly v průběhu následujících let provozovány vždy při velkých akcích na výstavišti, postupně se měnilo jejich trasování (pro první konečnou byla využívána různá obratiště po městě včetně řady tehdy existujících vratných trojúhelníků) i číselné označení, neboť přibývalo pravidelných linek.\n\nV září 1986 bylo poprvé užito nové označení hlavní veletržní linky ze smyčky Zvonařka poblíž nového autobusového nádraží, která obdržela číslo 31. S tímto označením byla v provozu až do roku 1997, po několika následujících letech se označení ustálilo na P1. V průběhu prvního desetiletí 21. století se objevilo několik dalších veletržních linek, které jsou (nebo byly) v provozu stejně jako linka P1 vždy pouze několikrát do roka při nejrůznějších velkých akcích v areálu výstaviště (především veletrhy, ale také koncerty či jiné kulturní akce). Všechny veletržní linky zastavovaly nebo zastavují ve všech průběžných zastávkách, v tabulkách proto jsou uvedeny jen ty směrově nejdůležitější.\n\nPrvní uvedená linka byla kyvadlová linka bez označení na vedlejší odbočce z trati do Juliánova.\n\nNěkolik následujících linek jsou vybrané vložené linky, které v období svého provozu posilovaly dopravu na vytížených trasách. Většina vložených linek však v průběhu historie konkrétně označena nebyla, vlaky byly označovány pouze tabulí s konečnou stanicí.\n\nV případě linky č. 32 a následujících linek P2 se jednalo o „dušičkovou“ posilovou linku spojující střed Brna a dva největší městské hřbitovy – Ústřední hřbitov a Židenický hřbitov. Mimo uvedené roky provozu je doprava v této trase posilována vloženými spoji linky č. 2.\n\nLinka X provozovaná v roce 2001 byla posilová linka spojující všechny dopravní uzly v centru města.\n\nLinky P1 a P11 jsou speciální posilové linky vypravované každý rok pro dopravu diváků ze středu města na Brněnskou přehradu, kde se každoročně koná na přelomu května a června festival ohňostrojů Ignis Brunensis, přičemž každý ohňostroj sledují desítky tisíc lidí.\n\nLinka P6 byla v provozu během částečné výluky hlavního nádraží.\n\nPoslední uvedené linky P1 a P12 jsou v provozu během studentského majálesu konaného v areálu brněnského výstaviště.\n\nV tabulce níže jsou uvedeny pouze některé vybrané výlukové linky se zvláštním označením. Při běžných výukách jsou některé linky s upravenou trasou, odkloněné linky nebo linky rozdělené na dvě části většinou označovány pomocí malého písmene X před vlastním číslem linky (např. x1). Níže uvedené linky zastavovaly ve všech zastávkách, jsou tedy uvedeny pouze ty směrově nejdůležitější.\n\nPrvní pravidelná historická tramvajová linka v Brně byla v provozu v nepracovní dny od jara do podzimu roku 1999 v rámci 130. výročí MHD v Brně (odtud číslo linky 130). Následující rok (100. výročí elektrických tramvají v Brně) byla v provozu v upravené trase s číslem 100, stejně jako roku 2001 (číselné označení ponecháno). V roce 2002 již linka nevyjela, důvodem byl nízký počet cestujících v předchozím roce. Na těchto linkách platily pouze speciální jízdenky, historická tramvajová souprava zastavovala pouze na konečných zastávkách. Proto jsou v tabulce níže uvedeny kurzívou ulice, kudy trasa vedla.\n\nV letech 2006 a 2007 byla v provozu historická linka H, která využívala nově vloženou kolejovou spojku před lázněmi v Rašínově ulici. Na lince platil běžný tarif IDS JMK, v uvedeném období byla v provozu každý den a zastavovala na všech zastávkách. Kvůli rozsáhlým rekonstrukcím tramvajových tratí v centru Brna byl její provoz na konci června 2007 ukončen a historické tramvaje jezdily do podzimu toho roku o víkendech jako vložený vlak na lince č. 10 v trase Nové sady, smyčka – Stránská skála. V témže rozsahu (o víkendech od jara do podzimu) a v téže trase jezdily historické tramvaje i v letech 2008 a 2009, v roce 2010 byly tyto jízdy kvůli úspoře finančních prostředků zrušeny.\n\nK obnovení pravidelného provozu historické tramvajové linky došlo v roce 2012, kdy dopravní podnik zavedl linku H4, která využívá novou odstavnou kolej v Joštově ulici u zastávky Komenského náměstí. Linka je v uvedeném období v provozu v letní sezóně o víkendech a svátcích a platí na ní běžný tarif IDS JMK.\n\n"}
{"id": "611253", "url": "https://cs.wikipedia.org/wiki?curid=611253", "title": "Březinka (přírodní rezervace)", "text": "Březinka (přírodní rezervace)\n\nBřezinka je přírodní rezervace ležící v katastrálním území obce Březina v okrese Brno-venkov, západně od zmiňované obce. Byla zřízena Výnosem ministerstva kultury ČSR čj. 18 583/73 ze dne 29. prosince 1973.\n\nNachází se v obvodě Školního lesního závodu VŠZ Křtiny, v polesí Křtiny, její celková rozloha je 6,36 ha. Leží v CHKO Moravský kras, rostou zde typické bukové porosty a žijí vzácní živočichové.\n\nPovrchové krasové jevy, přírodě blízký lesní porost na škrapovém poli vyšších poloh Moravského krasu a společenstva vázaná na toto prostředí.\n\n"}
{"id": "611254", "url": "https://cs.wikipedia.org/wiki?curid=611254", "title": "Clarence Pinkston", "text": "Clarence Pinkston\n\nClarence Elmer \"Bud\" Pinkston (1. února 1900 Wichita, Kansas – 18. listopadu 1961) byl americký skokan a olympijský šampion.\n\nNavštěvoval střední školu v San Diegu, kde v patnácti letech vyhrál soutěž v gymnastice. Studoval na Oregonské státní univerzitě (\"Oregon State University\") a Stanfordova univerzita. Pinkston se zúčastnil letní olympiády v roce 1920 a 1924. Na svém prvním vystoupení na olympiádě získal zlatou medaili ve skoku z 10m věže a stříbrnou medaili z třímetrového prkna. O čtyři roky později vybojoval opět v těchto dvou disciplínách bronzové medaile. Na této olympiádě v roce 1924 poznal svoji budoucí ženu , taktéž skokanku a olympijskou vítězku, Elizabeth \"Betty\" Beckerovou. Později se s ní oženil a stal se jejím trenérem.\n\nSpolu s Betty pracoval v Detroitském atletickém klubu, kde vykonával funkci vedoucího pro vodní sporty mezi léty 1927 až 1956. Poté zde působil jako řadový trenér až do své smrti v roce 1961. Za svou trenérskou kariéru trénoval několik národních mistrů a olympijských medailistů – mezi jinými Jeanne Stunyovou, Richarda Degenera a Barbaru Gildersovou.\n\n"}
{"id": "611256", "url": "https://cs.wikipedia.org/wiki?curid=611256", "title": "Seznam tramvajových linek v Liberci", "text": "Seznam tramvajových linek v Liberci\n\nToto je seznam linek tramvajové dopravy v Liberci.\n\nTramvajové linky v Liberci začaly být číslovány 13. prosince 1924.\n\n\n\n\n\n\n\n"}
{"id": "611258", "url": "https://cs.wikipedia.org/wiki?curid=611258", "title": "Anežka Přemyslovna (1289)", "text": "Anežka Přemyslovna (1289)\n\nAnežka Přemyslovna (6. října 1289–1296) byla česká princezna, dcera českého krále Václava II. a jeho první manželky Guty. Její dvojče byl král Václav III.\n\nV červnu 1292 během ceremonie korunovace německého krále Adolfa Nasavského české poselstvo sjednalo dohodu o sňatku Adolfova syna Ruprechta s českou princeznou Anežkou, tehdy tříletou. Její věno ve výši 10 000 hřiven stříbra bylo ihned vyplaceno výměnou za některá území ve prospěch českého krále. Anežka by coby vdova měla obdržet město Wiesbaden.\n\nAnežka zemřela už v sedmi letech, v roce 1296. Po její smrti zřejmě již král Václav neměl důvod podporovat Adolfa Nasavského a přešel do tábora jeho odpůrce Albrechta Habsburského.\n"}
{"id": "611259", "url": "https://cs.wikipedia.org/wiki?curid=611259", "title": "Alexandr Burmistrov", "text": "Alexandr Burmistrov\n\nAlexandr Olegovič Burmistrov (;* 21. října 1991 v Kazani) je ruský hokejový útočník.\n\nSvou kariéru nastartoval v rodném městě v tamním oddílu mládeže Ak Bars Kazaň. Do seniorského oddílu vstoupil nejprve k rezervě Ak Bars Kazaň, který hrával třetí nejvyšší soutěž Pervaja liga. V rezervě Kazaně hrával od roku 2006 až do roku 2009. V průběhu ročníku 2008-09 se dočkal prvního zápasů v hlavním kádru Kazaně, zápas odehrál v nově vytvořené lize (Kontinentální hokejová liga). Po juniorském draftu 2009 z CHL, ve kterém byl vybrán týmem Barrie Colts z prvního kola celkově dvanáctý, setrval v Barrie Colts a odehrál celou část sezony 2009/10, ve kterém nasbíral ze 62 odehraných zápasů 65 kanadských bodů. V létě 2010 byl vybrán ze vstupní draftu NHL hned v prvním kole z osmého místa týmem Atlanta Thrashers. V draftu se stal nejlépe umístěným hráčem z Ruska a druhým nejlépe umístěným Evropanem, před ním byl pouze Nino Niederreiter ze Švýcarska. První a rovněž poslední sezonu odehrál za Atlanta Thrashers v NHL. V roce 2011 se Atlanta Thrashers přestěhovala do Winnipeg Jets. Za tým Winnipeg Jets hrával dvě sezony, ve druhé sezoně byl posílán na jejich farmu v St. John's IceCaps hrající soutěž AHL. Po vypršení jeho nováčkovské smlouvy se rozhodl návrat do mateřského týmu Kazaně, ve kterém setrval dvě sezony. Po dvou letech v KHL prahnul po návratu do NHL, nakonec se 1. července 2015 dohodl s Winnipegem na dvouleté smlouvě.\n\n\n\n\n"}
{"id": "611260", "url": "https://cs.wikipedia.org/wiki?curid=611260", "title": "Praktisix", "text": "Praktisix\n\nPraktisix je značka historického filmového fotoaparátu. Jedná se o středoformátovou zrcadlovku, vyráběnou firmou KW a později Pentacon v Drážďanech ve východním Německu. Aparát fotografoval na film 120, s rozměrem políčka 6×6 cm. \n\nJeho výroba byla zahájena v roce 1957. Známým uživatelem tohoto aparátu byl například Karel Plicka.\n\nV Československu byl hojně prodáván jeho nástupce Pentacon Six, jehož výroba začala v roce 1966. \n\n\n"}
{"id": "611263", "url": "https://cs.wikipedia.org/wiki?curid=611263", "title": "It's All a MadCON", "text": "It's All a MadCON\n\nIt's All a MadCON je první studiové hudební album norské dvojice Madcon vydané v roce 2004.\n\n\n"}
{"id": "611267", "url": "https://cs.wikipedia.org/wiki?curid=611267", "title": "Seznam tramvajových linek v Mostě a v Litvínově", "text": "Seznam tramvajových linek v Mostě a v Litvínově\n\nToto je seznam linek tramvajové dopravy v Mostě a v Litvínově.\n\nZákladem provozu jsou tramvajové linky 2 a 4, mezi nimiž je v zastávce „Most, Zimní stadion“ návaznost. Ve špičkách pracovního dne jsou jejich spoje proloženy spoji linky 3, která zajišťuje přímé spojení mezi Litvínovem a mosteckým nádražím. Doplňková linka č. 1 je variantou linky č. 4, prodlouženou v Mostě až na konečnou linky č. 2 (Velebudická). Linka 7 byla před svým zrušením naopak variantou linky č. 4, zkrácenou v Litvínově k poliklinice.\n\nLitvínov, Citadela - Litvínov, u dílen (×) - Litvínov, stadion - Litvínov, Technické služby (×) - Litvínov, poliklinika - Litvínov, obchodní dům - Litvínov, nádraží - Litvínov, Báňské stavby (×) - Záluží, areál Hlubina (×) (dříve Záluží, Doly Hlubina) - Záluží, Petrochemie - Záluží, CHEMOPETROL - Záluží, Zdravotní středisko - Záluží, Důl Julius IV (×) - Most, rozcestí Kopisty (dříve Cesta do Kopist) - Most, sídliště ČD (×) – Most, Souš - Most, zimní stadion - Most, sportovní hala - Most, obchodní dům PRIOR - Most, 1. náměstí - Most, Čs. mládeže - Most, Dopravní podnik - Most, Severografia - Most, Velebudická (cca do roku 2015 Most, Interspar)\n\nJede pouze několik spojů v pracovní den (v roce 2016 je to 6 párů), ráno převážně z Litvínova do Mostu, odpoledne převážně z Mostu do Litvínova. Další dva páry spojů v pracovní den v úseku DP – Velebudická jsou pokračováním spojů linky č. 4.\n\nMost, nádraží - Most, TESCO - Most, zimní stadion - Most, sportovní hala - Most, obchodní dům PRIOR - Most, 1. náměstí - Most, Čs. mládeže - Most, Dopravní podnik - Most, Severografia - Most, Velebudická (cca do roku 2016 Most, Interspar)\n\nJezdí denně v pravidelných intervalech, po většinu pracovního dne interval 15 minut, v sobotu, v neděli a večer převážně v intervalu 30 minut.\n\nLitvínov, Citadela - Litvínov, u dílen (×) - Litvínov, stadion - Litvínov, Technické služby (×) - Litvínov, poliklinika - Litvínov, obchodní dům - Litvínov, nádraží - Litvínov, Báňské stavby (×) - Záluží, areál Hlubina (×) (dříve Doly Hlubina) - Záluží, Petrochemie - Záluží, CHEMOPETROL - Záluží, Zdravotní středisko - Záluží, Důl Julius IV (×) - Most, rozcestí Kopisty (dříve Cesta do Kopist) - Most, sídliště ČD (×) - Most, Souš - Most, Chomutovská (×) - Most, TESCO - Most, nádraží\n\nJezdí pouze několik párů spojů v ranní a odpolední špičce pracovního dne v intervalu 15 minut. Dva páry nočních spojů, jezdící denně, jsou současně uvedeny též jako spoje linky č. 4 zajíždějící k nádraží a vozidla jsou označena jako linka č. 4.\n\nLitvínov, Citadela - Litvínov, u dílen (×) - Litvínov, stadion - Litvínov, Technické služby (×) - Litvínov, poliklinika - Litvínov, obchodní dům - Litvínov, nádraží - Litvínov, Báňské stavby (×) - Záluží, areál Hlubina (×) (dříve Doly Hlubina) - Záluží, Petrochemie - Záluží, CHEMOPETROL - Záluží, Zdravotní středisko - Záluží, Důl Julius IV (×) - Most, rozcestí Kopisty (dříve Cesta do Kopist) - Most, sídliště ČD (×) - Most, Souš - Most, zimní stadion - Most, sportovní hala - Most, obchodní dům PRIOR - Most, 1. náměstí - Most, Čs. mládeže - Most, Dopravní podnik\n\nJezdí denně v pravidelných intervalech, po většinu pracovního dne interval 15 minut, v sobotu, v neděli a večer převážně v intervalu 30 minut.\n\nDva noční spoje z Litvínova do Mostu a jeden noční spoj z Mostu do Litvínova zajíždějí v Mostě k nádraží a jsou uvedeny též na jízdním řádu linky č. 3.\n\nDva páry spojů v pracovní den pokračují ze zastávky Most, Dopravní podnik až do smyčky Velebudická jako linka č. 3, resp. vyjíždějí ze smyčky Velebudická jako linka č. 3.\n\nLinka zrušena kolem roku 2011:\n\nLitvínov, poliklinika - Litvínov, obchodní dům - Litvínov, nádraží - Litvínov, Báňské stavby - Záluží, Doly Hlubina - Záluží, Petrochemie - Záluží, Chemopetrol - Záluží, Zdravotní středisko - Důl Julius IV - Cesta do Kopist - Most, sídliště ČD - Most, Souš - Most, zimní stadion - Most, sportovní hala - Most, obchodní dům PRIOR - Most, 1. náměstí - Most, Čs. mládeže - Most, Dopravní podnik\n\n"}
{"id": "611268", "url": "https://cs.wikipedia.org/wiki?curid=611268", "title": "Waybook", "text": "Waybook\n\nWaybook je internetový server určený ke zprostředkování spolujízd nejen studentů s úsporou času, peněz a životního prostředí.\n\nWaybook je bezplatná služba určená nejen studentům. Zájemci o zprostředkování jízd se musí zaregistrovat, služby jsou nabízeny zdarma. K ochraně proti potenciálním násilníkům slouží hodnocení řidičů. K ochraně osobních údajů je určena ochrana proti robotům umožňujícím datamining. Uživatelům je umožněno zadávat nabídku, poptávku, posílat si zprávy a sledovat výpis jízd. Stránky jsou stále ve vývoji a plánuje se jejich zlepšování, podněty mohou zadávat i sami uživatelé.\n\nSlužba byla spuštěna po tříletém vývoji 1. září 2009. Autory projektu jsou Jiří Vlašimský z Horního Jiřetína, Vojtěch Žihla z Litvínova a Jan Svoboda z Mostu, všichni toho času čerství absolventi bakalářského studia Fakulty aplikovaných věd v Plzni. Důvod vzniku byla poptávka samotných autorů po zprostředkování cesty do Plzně a nespokojenost s dosavadními podobnými projekty. Ekonomický model vymysleli autoři vlastní, bezplatný provoz pro klienty a hrazení Nákladů ze svého. V budoucnu počítají s navázáním spolupráce se školami a zprovoznění kontextové reklamy, což má zajistit financování. V současnosti se projekt potýká především s problémem propagace a apeluje na své uživatele, aby s propagací pomohli. Pro dobré fungování projektu potřebují zvýšit jeho návštěvnost.\n\n"}
