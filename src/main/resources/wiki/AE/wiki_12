{"id": "577137", "url": "https://cs.wikipedia.org/wiki?curid=577137", "title": "Sergio Agüero", "text": "Sergio Agüero\n\nSergio Leonel „Kun“ Agüero del Castillo (* 2. červen 1988, Quilmes, Argentina) je argentinský fotbalový útočník a reprezentant momentálně hrající za anglický klub Manchester City.\n\nSergio se narodil 2. června 1988 ve městě Quilmes, v provincii Buenos Aires. Vyrůstal ve velké rodině se šesti sourozenci. Kvůli jeho podobě s japonskou animovanou postavičkou jménem Kun Kun, mu jeho prarodiče dali přezdívku Kun, kterou nosí i na dresu.\n\n19. února 2009 mu snoubenka, mladší dcera argentinské fotbalové modly Diega Maradony Giannina, porodila syna Benjamina.\n\nV dresu Clubu Atlético Independiente nastoupil ve věku 15 let a 35 dní, čímž překonal rekord Diega Maradony a stal se nejmladším fotbalistou v historii argentinské ligy.\n\nDo Atlética přestoupil v květnu roku 2006 za částku údajně 23 milionů eur. Ve své první sezoně v Primera división odehrál všech 38 utkání a vsítil 6 branek. V roce 2007 získal ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig.\n\nV následující sezoně 2007/08 se stal třetím nejlepším střelcem, když nastřílel 19 gólů. Tento počin mu vynesl druhé místo v nově vzniklé anketě o nejlepšího útočníka španělské ligy, Trofeo Alfredo di Stéfano.\n\nPřed startem ročníku 2008/09 přišel z Villarrealu uruguayský reprezentant Diego Forlán. Společně vytvořili obávanou útočnou dvojici, která vytáhla Atlético na čtvrté místo v La Lize a vybojovala účast v Lize mistrů. V té madridský klub skončil už v základní části, když obsadil třetí příčku ve skupině a přesunul se do Evropské ligy, kde postupně vyřadilo Galatasaray, Sporting, Valencii a Liverpool a ve finále porazilo 2:1 v prodloužení anglický Fulham FC.\n\n28. července 2011 byl Sergio oficiálně představen jako nová posila Manchesteru City. Cena za jeho přestup měla údajně dosahovat výše kolem 35 miliónů britských liber (cca 40 miliónů eur). Agüero podepsal smlouvu na pět let a minimálně pro svou první sezónu si zvolil dres s číslem 16, na kterém nosí přezdívku \"Kun Agüero\". Svůj první start za Manchester City si odbyl 15. srpna 2011, kdy nastoupil v rámci anglické Premier League v zápase proti Swansea. Na hřiště se dostal v 59. minutě a do konce zápasu stihl vstřelit 2 góly a na jeden přihrát. Ve své první sezoně 2011/12 získal s týmem ligový titul.\n\nV semifinále FA Cupu sezóny 2012/13 13. dubna 2013 vstřelil jeden gól Chelsea FC, podílel se tak na vítězství Manchesteru City 2:1, který postoupil do finále proti Wiganu Athletic.\n\n23. října 2013 vstřelil dva góly v utkání základní skupiny Ligy mistrů 2013/14 ruskému CSKA Moskva, zařídil tak vítězství svého týmu 2:1. V ročníku 2013/14 vyhrál svůj druhý anglický ligový titul a přidal triumf v Football League Cupu.\nV sezóně 2014/15 se stal s 26 brankami nejlepším střelcem Premier League. 3. 10. 2015 vstřelil 5 gólů v ligovém zápase proti Newcastle United FC (výhra 6:1).\n\nPůsobil i v mládežnických reprezentačních výběrech Argentiny včetně olympijského (U23). Sergio získal s argentinským mládežnickým výběrem do 20 let titul na Mistrovství světa U20 2005 konaném v Nizozemsku. Ve finále porazila Argentina Nigérii 2:1, v týmu zářil Lionel Messi.\n\nByl členem argentinského olympijského výběru do 23 let, který na LOH 2008 v Pekingu získal zlato po výhře 1:0 nad Nigérií.\n\nSergio Agüero debutoval v seniorské reprezentaci Argentiny 3. září 2006 v přátelském utkání proti Brazílii, hraném v Londýně na Emirates Stadium. Ještě předtím získal tři zlaté medaile v mládežnických kategoriích. Dvakrát vyhrál juniorské mistrovství světa a jednou olympijské hry. V roce 2010 se pod vedením svého tchána Diega Maradony zúčastnil svého prvního mistrovství světa konaného v Jihoafrické republice.\n\nTrenér Alejandro Sabella jej vzal na mistrovství světa 2014 v Brazílii. S týmem postoupil až do finále proti Německu. V semifinále proti Nizozemsku došlo za stavu 0:0 na penalty, Agüero svůj pokus proměnil. Ve finále Argentina prohrála 0:1 v prodloužení a získala stříbrné medaile.\n\nAtlético Madrid\n\nManchester City\n\n\n\n"}
{"id": "577142", "url": "https://cs.wikipedia.org/wiki?curid=577142", "title": "Vypusťte psy!", "text": "Vypusťte psy!\n\nAlbum Vypusťte psy! je čtvrtým albem ostravské skupiny Citron začalo vznikat v roce 1989 ještě se zpěvákem Ladislavem Křížkem. Ten však kapelu (spolu s kytaristou Bartoněm) opustil, aby založil svou vlastní - Kreyson. Takže kromě písní \"Uragán\" a \"Svět patří nám\", vydaných v roce 1989 na singlu, zůstala deska prakticky nedokončená. Vedoucí skupiny Radim Pařízek proto narychlo angažoval nového zpěváka, Slováka Tibora Šándora, který se však při nahrávání příliš neosvědčil, takže brzy došlo k další změně na postu zpěváka. Desku tak nakonec nazpíval Fany Michalík, ačkoli na obalu desky je jako zpěvák pořád uveden Šándor. Vydavatelství Supraphon totiž nedokázalo reagovat na časté změny v sestavě kapely.\n\nDeska byla nahrána ve složení: Fany Michalík (zpěv), Jindřich Kvita a Pavel Chodelka (kytary), Václav Vlasák (baskytara), Radim Pařízek (bicí, klávesy). Pařízek je též autorem titulní ilustrace desky.\n\n\nOficiální stránky skupiny Citron\n"}
{"id": "577146", "url": "https://cs.wikipedia.org/wiki?curid=577146", "title": "Čest kapitánů", "text": "Čest kapitánů\n\nČest kapitánů je kniha, jejíž autory jsou David a Daniel Dvorkinovi a náleží literatuře žánru science-fiction z fiktivního světa Star Trek. Svými postavami i dějem náleží k televiznímu seriálu \"\". Anglický originál knihy, z něhož byl pořízen český překlad, vyšel původně pod názvem Star Trek - The Next Generation - The Captains Honor a pochází z roku 1989.\n\nMístem děje celého TV seriálu i navazujících knih je kosmická loď Enterprise cestující vesmírem v 24. století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Georgi La Forge, šéf bezpečnosti Worf z Klingonu. \n\nPříběh se odehrává krátce po smrti Taši Jarové v epizodě \"Slupka všeho zla\" a týká se jej TV epizoda \"Chléb a hry\"\n\nV tomto příběhu se jedná o ochranu planety Tenora před nájezdy M´docké říše, postižené hladomorem. U planety se setkávají u společné mise dvě lodě Federace planet - Enterprise a Centurion, který krátce předtím bravurně zničil daleko silnější loď Restoration z M´docké říše. Na palubě Centurionu je kapitánem Lucius Sejanus a vše se zde podřizuje životnímu stylu dávné pozemské říše Římanů. Kapitáni se neshodují v posouzení nutnosti militarizace naprosto mírumilovné civilizace planety Tenora. Postupem času se čtenář dozvídá, že Sejanus chce doplnit stavy svého vojska bez ohledu na Enterprise i názory vedení planety. Obě lodě se dostanou i do vzájemné šarvátky a Centurion poté zmizí kdesi ve vesmíru. \nDo češtiny knihu přeložil Radim Rouče a téhož roku 2003 ji vydalo nakladatelství Laser-books z Plzně . Je to drobná brožura s tmavou obálkou, na titulní straně mimo titulek označená číslicí 8 (osmá v číslované řadě) a doplněná portréty Picarda a Sejanuse. Stála 99 Kč.\n\n"}
{"id": "577151", "url": "https://cs.wikipedia.org/wiki?curid=577151", "title": "Komi-permjačtina", "text": "Komi-permjačtina\n\nKomi-permjačtina (též permjačtina, permská komijština nebo permština, komi-permjacky , \"Perem Komi kyv\") je ugrofinský jazyk z uralské jazykové rodiny, jímž mluví asi 63 tisíc lidí v Komi-Permjackém autonomním okruhu v Rusku. Zhruba z 80% je podobná komi-zyrjanštině a udmurtštině. Ve 30. a 40. letech 20. století používala jako písmo latinku, později ji nahradila cyrilice.\n\n"}
{"id": "577152", "url": "https://cs.wikipedia.org/wiki?curid=577152", "title": "Světlice (raketa)", "text": "Světlice (raketa)\n\nSvětlice je raketa určená k osvětlení místa nebo k signalizaci. Někdy je světlice umístěna na padáčku, který zpomaluje její pád, aby světlo pokrylo co největší plochu na co nejdelší dobu. Světlice používají například námořnictvo, armáda či policie. \n"}
{"id": "577153", "url": "https://cs.wikipedia.org/wiki?curid=577153", "title": "Solomon Michoels", "text": "Solomon Michoels\n\nSolomon Michajlovič Michoels (rusky \"Соломон Михайлович Михоэлс\", 16. března 1890 – 13. ledna 1948) byl sovětský divadelní herec židovského původu a ředitel Moskevského státního židovského divadla. Působil jako předseda Židovského antifašistického výboru během druhé světové války. Po válce upadl v nemilost Stalina, který ho nakonec nechal zavraždit.\nMichoels, narozen jako Šlojme Vovsi, studoval práva v Petrohradě. V roce 1918 začal hrát v divadle, kde se pokusil vytvořit národní židovské divadlo v Rusku založené na jidiš. V roce 1920 odešel do Moskvy.\n\nMichoels zpočátku byl řadovým hercem, od roku 1928 byl ředitelem divadla. Během třicátých let se ocitl v ohrožení, protože udržoval kontakty s oběťmi Stalinových čistek. Přesto aktivně podporoval Stalina proti Hitlerovi, a v roce 1942 se stal předsedou Židovského antifašistického výboru. Cestoval kolem světa a scházel se se židovskými společnostmi, které měly povzbuzovat Sovětský svaz proti Třetí Říši.\n\nPo válce začal Stalin být čím dál víc paranoidním a začal zatýkat židy. Národní židovské divadlo nechal zavřít a několik herců odsoudit k trestu smrti a popravit.\n\nMichoels byl v té době v Minsku. Přesto ho agent Pavel Sudoplatov vypátral a jeho pomocníci Michoelse utloukli k smrti. Jeho tělo poté nechali přejet nákladním autem, aby jeho smrt vypadala jako po dopravní nehodě.\n\n"}
{"id": "577157", "url": "https://cs.wikipedia.org/wiki?curid=577157", "title": "Choni", "text": "Choni\n\nChoni (gruzínsky \"ხონი\") je město v západní Gruzii v regionu Imereti. Je situované na levém břehu řeky Cchenisckali a je 266 km západně od hlavního města Tbilisi.\n\nEkonomika je založená na zemědělství, zvláště na čajové produkci. Choni je známá jako obchodní lokalita a početná ortodoxní diecéze ve středověku. Město samotné bylo založeno v 6. nebo 9. století. Status města získalo Choni v roce 1921. V roce 1936 bylo nazváno Culukidze (gruzínsky \"წულუკიძე\"), po tamním rodákovi a marxistickém revolucionáři Alexandru Culukidzem. Roku 1990 se město vrátilo k původnímu názvu.\n"}
{"id": "577164", "url": "https://cs.wikipedia.org/wiki?curid=577164", "title": "Markt Schwaben", "text": "Markt Schwaben\n\nMarkt Schwaben je město v Bavorsku v Německu. Leží přibližně 23 km východně od Mnichova.\n\nMěstem protéká řeka Hennigbach. Nejvyšší bod ve městě je Wittelsbacher Höhe. Na jihu města je sportovní centrum s rybníkem.\n\nPrvní zmínky o tomto městě jsou již z 11. století. Město dostalo jméno podle osadníků, kteří přišli z alemanského regionu Švábsko.\n\nStojí zde katolický kostel. V roce 1315 byl postaven románský kostel a v roce 1474 byl vysvěcen.\n\nV roce 2002 byl zvolen první starosta Bernhard Winter. Druhý a třetí starostové byli Bernd Romir a Albert Hones. Další obecní volby se budou konat v roce 2014.\n\nMarkt Schwaben má několik škol:\n\n"}
{"id": "577165", "url": "https://cs.wikipedia.org/wiki?curid=577165", "title": "Leskoptev savanová", "text": "Leskoptev savanová\n\nLeskoptev savanová (\"Lamprotornis nitens\") je asi 25 cm velký druh pěvce z čeledi špačkovitých (Sturnidae).\nJe celá leskle modrozelená s tmavými končetinami a zobákem a žlutýma očima.\nJak již z jejího samotného názvu plyne, vyskytuje se zejména v savanách, běžně však i v parcích a zahradách na území Angoly, Botswany, Demokratické republiky Kongo, Gabonu, Lesota, Mosambiku, Namibie, Jihoafrické republiky, Svazijska, Zambie a Zimbabwe.\n\nJedná se o přelétavého ptáka, který v mimohnízdní době tvoří velká hejna, často hledá potravu na zemi s jinými druhy leskoptví.\nV okolí vesnic sbírá hmyz, bobule a plody. Vybírá také klíšťata a jiné ektoparazity ze srsti velkých zvířat.\n\nHnízdí mezi říjnem a únorem. hnízdo staví v různých dutinách například stromových a soupeří s ostatními dutinovými ptáky. Stává se ale hostitelem medozvěstky křiklavé. V potravě mláďat na kraji pouště Kalahari byly zjištěny kobylky, sarančata, mravenci, brouci, hmyzí larvy a menší množství ovoce.\n\n"}
{"id": "577168", "url": "https://cs.wikipedia.org/wiki?curid=577168", "title": "Heinrich von Meissen", "text": "Heinrich von Meissen\n\nHeinrich von Meissen, zvaný též Frauenlob, česky Jindřich z Míšně (mezi 1250-1260 – 29. listopadu 1318) byl německý básník pocházející z Míšně. Jeho přezdívka Frauenlob znamená „chvála žen“ nebo „chvála Naší Paní“. Cestoval po mnoha zemích, krom značných částí Německa i po Česku a Dánsku. Roku 1311 se usadil ve svém rodišti Míšni, kde pravděpodobně založil první školu maistersangu.\n\nKolem roku 1290 napsal Heinrich píseň o ženě z Apokalypsy \"Frauenleich\". Vytvořil též skladbu \"Alle Freude verlässt mich\", kterou později převzal Záviš ze Zap.\n\n"}
{"id": "577173", "url": "https://cs.wikipedia.org/wiki?curid=577173", "title": "Juvenile", "text": "Juvenile\n\nTerius Gray (* 26. března 1975, New Orleans, Louisiana, USA) spíše známý jako Juvenile, je americký rapper a zakladatel hudební nahrávací společnosti UTP (Uptown Project) Records. V letech 1997 až 2003 byl členem skupiny Hot Boys, kterou s ním tvořili Lil Wayne, B.G. a Turk. Jeho nejúspěšnějšími alby jsou \"400 Degreez\" (1998) a \"Reality Check\" (2006). Největšími hity pak písně „Back That Thang Up (ft. Lil Wayne a Mannie Fresh)“ a „Slow Motion (ft. Soulja Slim)“.\n\nZapočal rapovat v devatenácti letech. O rok později získal smlouvu u Warlock Records, kde vydal svůj debut \"Being Myself\" (1995). Jeho píseň „Bounce for the Juvenile“ dala název novému hudebnímu stylu Bounce. Album zaznamenalo úspěch pouze v New Orleans, to ale stačilo k tomu, aby získal smlouvu u Cash Money Records. Druhé album \"Solja Rags\" (1997) ho dostalo do celostátního povědomí. Téhož roku se zapojil do skupiny Hot Boys. Následujícího roku vydal své nejprodávanější, 4x platinové, album \"400 Degreez\". V letech 1999 a 2001 vydal alba \"The G-Code\" a \"Project English\". V roce 2002 opustil Cash Money Records a založil svůj vlastní label UTP Records. O rok později se však vrátil ke Cash Money, aby zde vydal album \"Juve the Great\", to obsahuje úspěšný hit „Slow Motion (ft. Soulja Slim)“, který se umístil na prvním místě žebříčku Billboard Hot 100. Následně opět opustil Cash Money.\nPísně, které následně vydával ze svého labelu, ho přivedly k upsání se pod Atlantic Records v roce 2006, kde vydal album \"Reality Check\", které se, jako jeho jediné, umístilo na prvním místě žebříčku Billboard 200. U Atlantic Records zcela změnil svůj projev i styl, což skvěle předvedl na albech \"Cocky & Confident\" (2009) a \"Beast Mode\" (2010).\n\n\n\n\n\n"}
{"id": "577177", "url": "https://cs.wikipedia.org/wiki?curid=577177", "title": "Špaček laločnatý", "text": "Špaček laločnatý\n\nŠpaček laločnatý (\"Creatophora cinerea\") je průměrně 20 cm velký pěvec z čeledi špačkovitých (Sturnidae).\nJe převážně šedohnědý s tmavými křídly a ocasem. Výrazným znakem samců ve svatebním šatě je převislý černý lalok vyrůstající z hrdla a lysá žlutá kůže za okem.\nVyskytuje se na otevřených travnatých plochách, v otevřených lesích a kulturní krajině v rozmezí od západní přes střední Afriku až po Jihoafrickou republiku.\n"}
{"id": "577179", "url": "https://cs.wikipedia.org/wiki?curid=577179", "title": "Encyklopedie dinosaurů ve světle nejnovějších objevů", "text": "Encyklopedie dinosaurů ve světle nejnovějších objevů\n\nEncyklopedie dinosaurů ve světle nejnovějších objevů je populárně naučnou knihou, jejímž hlavním tématem jsou pozoruhodní tvorové druhohorního světa - neptačí dinosauři. Autorem je popularizátor paleontologie Vladimír Socha, jde o jeho druhou knihu (první je \"Úžasný svět dinosaurů\"). Ilustrace v knize jsou dílem Jiřího Hajného.\n\nTato publikace představuje dinosaury jako žijící a dynamické tvory, rozebírá podrobně otázky jejich teplokrevnosti, velikosti, nemocí, rychlosti pohybu, života v polárních oblastech, konečného vyhynutí na konci křídy nebo třeba otázku možného vzniku inteligentních \"dinosauroidních\" bytostí. Kniha je doplněna zhruba stovkou černobílých ilustrací a barevnou přílohou s fotografiemi. Část knihy je také věnována tzv. dinosauří galerii, kde jsou představeny některé vybrané rody dinosaurů, a to včetně nedávno popsaných a dosud nepříliš známých taxonů (k roku 2010). Kniha obsahuje také přehled doporučené literatury a webových stránek s tematikou dinosaurů a paleontologie obecně.\n\nKniha oficiálně vyšla 23. června roku 2010 v pražském nakladatelství \"Libri\".\n\n"}
{"id": "577181", "url": "https://cs.wikipedia.org/wiki?curid=577181", "title": "Lenka Bartolšicová", "text": "Lenka Bartolšicová\n\nLenka Bartolšicová (* 15. dubna 1969 Hodonín) je česká divadelní herečka a zpěvačka. Studovala gymnázium v Břeclavi. Je absolventkou Konzervatoř Brno a JAMU Brno obor zpěv. Po dokončení studia nastoupila v roce 1994 do Národního divadla v Brně, souboru operety. Hostovala v Národním divadle Brno v souboru opery - 2. žínka (Rusalka), 2. dáma (Kouzelná flétna), Frasquita (Carmen). Hostovala též v Ostravě v Národním divadle Moravskoslezském, kde ztvárnila roli Musette v opeře Bohema. Zpívala též s dechovou hudbou Skoroňáci a Podhoranka z Ježova. Věnovala se i koncertní činnosti (operní, operetní a muzikálové melodie). Od roku 2004 je členkou Městského divadla Brno. Věnuje se též pedagogické činnosti. Od roku 2013 je pedagogem zpěvu na divadelní fakultě JAMU Brno, pedagogickou činnost vykonává i prostřednictvím soukromých hodin, ráda pracuje s dětmi. Pravidelně pořádá pěvecký workshop pro divadelní spolek Vlastenecká omladina ve Vídni.\n\n\n"}
{"id": "577184", "url": "https://cs.wikipedia.org/wiki?curid=577184", "title": "Zuluština", "text": "Zuluština\n\nZuluština (zul. \"isiZulu\") je nigerokonžský jazyk, jímž mluví Zulové v jižní Africe. Jako svým rodným jazykem jím mluví asi 10 miliónů lidí a dalších zhruba 16 miliónů jej používá jako svůj druhý jazyk. V roce 1994 se stala jedním z jedenácti oficiálních jazyků Jihoafrické republiky. Podobně jako ostatní jazyky Jihoafrické republiky měla zuluština jen mluvenou podobu až do příchodu misionářů z Evropy, kteří začali jazyk zaznamenávat pomocí latinky. Z morfologického hlediska je zuluština aglutinační jazyk.\n\n"}
{"id": "577194", "url": "https://cs.wikipedia.org/wiki?curid=577194", "title": "Jabulani", "text": "Jabulani\n\nJabulani byl oficiální míč pro mistrovství světa ve fotbale 2010. Míč má výbornou rotaci a dokáže spoustu nových věcí od jeho předchůdce Teamgeist.\n\n| ≤ 20%\n\n\n"}
{"id": "577204", "url": "https://cs.wikipedia.org/wiki?curid=577204", "title": "Cherry", "text": "Cherry\n\nCherry může být:\n\n\n\n"}
{"id": "577205", "url": "https://cs.wikipedia.org/wiki?curid=577205", "title": "Vízek", "text": "Vízek\n\nPříjmení Vízek nosí více různých osobností:\n\n"}
{"id": "577206", "url": "https://cs.wikipedia.org/wiki?curid=577206", "title": "Prašť jako uhoď", "text": "Prašť jako uhoď\n\nPrašť jako uhoď je název knihy, kterou napsal americký spisovatel Peter David v roce 1990. Jedná se o žánr science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název \"Star Trek: The Next Generation – A Rock and a Hard Place\", vydán byl roku 1990 s licencí společnosti Paramount Pictures.\n\nMístem děje celého TV seriálu i navazujících knih je kosmická loď Enterprise cestující vesmírem v 24. století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Georgi La Forge, šéf bezpečnosti Worf z Klingonu. \n\nZ příkazu Hvězdné flotily byl převelen krátkodobě na planetu Ráj William Riker a jeho místo zaujal na palubě Enterprise jiný zkušený důstojník Skamene. Planeta Ráj prošla obdobím zhroucení všech forem života a je malou osadou vědců podrobována postupné terraformaci. Riker jim má pomoci překonat problémy. Nachází zde svého přítele a spolužáka z dob studií Cartera i s rodinou a brzy poté se rozhodne mu pomoci, když se ve vichřici a mrazu při jedné z vyjížděk ztratí. Při záchranné misi je napaden zvířecími stvůrami (nepovedený experiment) stvořenými vědci na planetě, které předtím stačily zahubit Cartera a ohrožují i jeho manželku a dceru. Nakonec se do ohrožení života dostal v horách i Riker. Zachránil jej jeho krátkodobý náhradník Skamene.\n\nPříběh doprovází druhá linie vyprávění z paluby Enterprise, kde se seznámí čtenář z postavou Skamene i jeho velice nevšedními postupy při řešení krizových situací. Jeho spolupracovníci často uvažují, že Skamene je díky traumatům ze své minulosti šílenec, avšak jeho metody vedou k vyřešení problémů. Na Enterprise byl poslán, aby jej Picard otestoval. Poté, co zkusí navázat užší vztah k Deanně Troi zachrání svého soka v funkci i lásce Rikera, se rozhodne na funkci důstojníka rezignovat a zůstane na planetě Ráj jako člen týmu.\nDo češtiny knihu přeložil Radim Rouče v roce 2003 a téhož roku ji vydalo nakladatelství Laser-books z Plzně . Je to drobná brožura s tmavou obálkou, na titulní straně mimo titulek označená číslicí 10 (desátá v číslované řadě) a doplněná portréty Rikera a Deanny Troi. Stála 115 Kč.\n\n"}
{"id": "577211", "url": "https://cs.wikipedia.org/wiki?curid=577211", "title": "City Park", "text": "City Park\n\nCity Park (zkráceně CPJ) je nákupní centrum v Jihlavě. Kromě obchodů, hlavně textilních, se v něm nachází také kavárny, kino a parkoviště. Stojí poblíž historického centra Jihlavy u Koželužského potoka na adrese Hradební 1, stavba hmotou zasahuje do ulic Tovární, Brněnská, U dlouhé stěny a Znojemská.\n\nNávrh budovy obchodního centra je dílem architektů Kuby a Pilaře. Centrum bylo postaveno v letech 2007- 8 na místě starších průmyslových objektů. Stavební práce byly zahájeny v dubnu 2007, 24. 10. 2008 bylo nákupní centrum otevřeno pro veřejnost. V roce 2009 byla City Parku udělena cena Stavba roku 2009. Stavba přesto nebyla přijata jednoznačně, jako sporná byla označena především předimenzovaná výška budovy a umrtvující architektonický vliv stavby na okolní prostor. Přístup k City Parku od historického náměstí si již v roce 2011 vyžádal podseknutí rohu domu na rohu ulic Znojemské a Hradební.\n\n1. 1. 2009, pouhé dva měsíce po otevření nákupního centra, byl na budově City Parku u východního vchodu nalezen oběšený Jiří Simon, majitel blízké nemovitosti. Simon proti stavbě City Parku dlouhodobě protestoval. V dopise na rozloučenou uvedl, že důvodem jeho činu je bezmoc běžného občana zvrátit úřední a lobistická rozhodnutí mocných. \n\nCelá budova má moderní exteriér, fasáda kombinuje pruhy cortenu, zrcadlového skla a pletiva, které porůstá zeleň. Členění fasády má představovat čárový kód. Budova má jedno nadzemní a tři podzemní podlaží, v druhém a třetím podzemním podlaží jsou parkoviště, první nadzemní a první podzemní podlaží představují prodejní plochu.Ve střešní nástavbě budovy je čtyřsálové kino. Budova má tři vstupy (dva na severní straně, jeden na jižní). Původní vedení Tovární ulice na severní straně údolí potoka bylo přeloženo na jih. Severní část budovy je obklopena novou zelení. Okolo jižní části budovy vede odtrubněný Koželužský potok a cyklostezka, unikátní je řešení střechy, zamýšlené jako pátá fasáda, střechu porůstá zeleň. \n\n\n"}
{"id": "577213", "url": "https://cs.wikipedia.org/wiki?curid=577213", "title": "Kostel svatého Ignáce z Loyoly (Jihlava)", "text": "Kostel svatého Ignáce z Loyoly (Jihlava)\n\nŘímskokatolický kostel svatého Ignáce z Loyoly v Jihlavě se nachází v rohu Masarykova náměstí. Do roku 1994 se v něm nacházel Přemyslovský krucifix, ale po restaurování byl přemístěn do Strahovského kláštera v Praze. Varhany postavil roku 1732 jezuitský bratr laik Tomáš Schwarz. Součástí kostela je také Jezuitská kolej.\n\nKostel svatého Ignáce z Loyoly vznikl původně v jihlavském hostinci Samuela Štubika na Hluboké ulici. Byl používán hlavně z důvodů švédské okupace, neboť si jezuité nemohli dovolit opravdový kostel. Kolem roku 1670 už však kostel chátral, tak se jezuité rozhodli postavit nový, protože se v něm už nemohly konat bohoslužby. Výstavbu nového kostela zahájil v letech 1683 – 1689 italský stavitel Jacopo Brascho, který měl vypracovat projekt a provést stavbu základů kněžiště a sakristie a to ve vlastní režii. Stavba byla financována lékařem a jihlavským měšťanem Petrem Šmilauerem.\n\nAutorem rozměrné nástropní fresky je Karel František Tepper (1717), ilusivní oltář je dílem Adama Lauterera, Josefa Kramolina a Františka Moldingera, obraz sv. Apollonie namaloval František Österreicher.\n\nPrůčelí chrámu zdobí plastiky světců. V horní řadě zleva to jsou sv. Alois, sv. Ignác z Loyoly, sv. František Xaverský a sv. Stanislav Kostka, v prostřední řadě sv. Josef a sv. Jan Křtitel, v dolní řadě pak sv. Petr a sv. Pavel, mezi nimi pod balkonem je soška Panny Marie.\n\nKostel byl vysvěcen roku 1740.\n\n\n"}
{"id": "577216", "url": "https://cs.wikipedia.org/wiki?curid=577216", "title": "Mistrovství Evropy v basketbalu žen 1952", "text": "Mistrovství Evropy v basketbalu žen 1952\n\n3. mistrovství Evropy v basketbalu žen proběhlo v dnech 18. – 25. 5. v Moskvě v Sovětském svazu.\n\nTurnaje se zúčastnilo 12 týmů, rozdělených do tří čtyřčlenných skupin. Vítězové základních skupin postopily do finálové skupiny, družstva na druhém místě hrála ve skupině o 4. - 6. místo, družstva na třetím místě hrála ve skupině 7. - 9. místo a družstva na čtvrtém místě hrála ve skupině o 10. - 12. místo. Mistrem Evropy se stalo družstvo Sovětského svazu.\n\n ČSR - Bulharsko 56:47 (33:22)\n\n18. května 1952 – Moskva\n\n18. května 1952 – Moskva\n\n19. května 1952 – Moskva\n\n19. května 1952 – Moskva\n\n20. května 1952 – Moskva\n\n20. května 1952 – Moskva\n\n Maďarsko - Itálie 58:18 (29:5)\n\n18. května 1952 – Moskva\n\n18. května 1952 – Moskva\n\n19. května 1952 – Moskva\n\n19. května 1952 – Moskva\n\n20. května 1952 – Moskva\n\n20. května 1952 – Moskva\n\n Polsko - Švýcarsko 40:22 (23:10)\n\n18. května 1952 – Moskva\n\n18. května 1952 – Moskva\n\n19. května 1952 – Moskva\n\n19. května 1952 – Moskva\n\n20. května 1952 – Moskva\n\n20. května 1952 – Moskva\n\n ČSR - Maďarsko65:36 (27:19)\n\n22. května 1952 – Moskva\n\n23. května 1952 – Moskva\n\n25. května 1952 - Moskva\nRozhodčí: Van der Peren (BEL), Szeremeta (POL)\nSSSR: Mamentějevová (27), Maximovová (17), Alexejevová (5), Kopilovová (2), Mojsejevová (1).\n\nČSR: Hubálková (7), Blahoutová (6), Havlíková (6), Tomášková (4), Kopanicová (3),\nDobrá-Vágnerová (2), Kopáčková (1).\n\n Polsko - Itálie 42:35 (27:24)\n\n22. května 1952 – Moskva\n\n23. května 1952 – Moskva\n\n25. května 1952 – Moskva\n\n Švýcarsko - Rakousko 34:25 (15:9)\n\n22. května 1952 – Moskva\n\n23. května 1952 – Moskva\n\n25. května 1952 – Moskva\n\n Finsko - NDR 45:27 (19:13)\n\n22. května 1952 – Moskva\n\n23. května 1952 – Moskva\n\n25. května 1952 – Moskva\n1. SSSR\n2. ČSR\n\n3. Maďarsko\n"}
{"id": "577217", "url": "https://cs.wikipedia.org/wiki?curid=577217", "title": "Jaroslav Mitlener", "text": "Jaroslav Mitlener\n\nJaroslav Mitlener (* 22. ledna 1958) je český politik a lékař, bývalý senátor za obvod č. 38 – Mladá Boleslav, bývalý člen ODS a člen Svobodných.\n\nVystudoval Lékařskou fakultu Univerzity Karlovy v Hradci Králové, poté nastoupil na ortopedické oddělení Klaudiánovy nemocnice v Mladé Boleslavi, kde působil sedmnáct let, z toho osm let vedl toto oddělení jako primář. Po rozporech s vedením nemocnice v červnu 2000 odešel, založil si soukromou praxi a působí také v Pírkově sanatoriu. Po neúspěšné obhajobě senátorského mandátu vykonával funkci náměstka ředitele Klaudiánovy nemocnice, z tohoto postu odešel v září 2008. Je ženatý, má dvě dcery.\n\nV letech 1998–2002 zastával funkci zastupitele a radního města Mladá Boleslav, přestože dostal nejvíce prefenčních hlasů a byl navržen na starostu, nominaci odmítl a zůstal pouze radním.\n\nV primárních volbách ODS se na Mladoboleslavsku ucházel o nominaci na senátora proti stávající senátorce Jarmile Filipové, volby skončily nerozhodně, Mitlener se vzdal kandidatury ve prospěch Filipové, přesto jej některé místní organizace nominovaly. Proto se primárky opakovaly a v nich překvapivě vyhrál právě Mitlener. Filipová poté kandidovala jako bezpartijní za nezávislé kandidáty a skončila na třetím místě.\n\nVe volbách 2000 se stal členem horní komory českého parlamentu, přestože jej v prvním kole porazil nestraník kandidující za ČSSD Jiří Dienstbier v poměru 30,01 % ku 25,59 % hlasů, ve druhém kole ovšem Mitlener obdržel 50,21 % hlasů a byl zvolen. V senátu se angažoval ve Výboru pro územní rozvoj, veřejnou správu a životní prostředí.\n\nV roce 2006 podpořil vznikající motoristickou iniciativu \"ChceteZmenu.cz\", která požadovala snížení postihů za různé dopravní přestupky, výstavbu rychlostní silnice R35 (od roku 2016 značené dálnice D35) a zvýšení maximální rychlosti na dálnicích na 140–160 km/h.\n\nVe volbách 2006 svůj mandát obhajoval a přestože v prvním kole získal 42,75 % hlasů a jeho protivník z ČSSD Jaromír Jermář 31,13 % hlasů, tak ve druhém kole se situace obrátila a Mitlener skončil s 49,45 % druhý. Výsledek voleb napadl, jako argumenty uváděl například negativní kampaň Jermáře, v jehož letácích stálo, že občanský demokrat šel do horní komory pouze pro peníze. Nejvyšší správní soud ovšem lékařovu žalobu zamítl.\n\nVe volbách do Senátu v roce 2012 kandidoval za Svobodné. Se ziskem 5,68 % hlasů však skončil až na sedmém místě už v prvním kole.\n\n"}
{"id": "577218", "url": "https://cs.wikipedia.org/wiki?curid=577218", "title": "Elmer Gedeon", "text": "Elmer Gedeon\n\nElmer John Gedeon (15. dubna 1917, Cleveland, Ohio – 20. dubna 1944) je jeden ze dvou hráčů baseballové ligy Major League Baseball, kteří padli ve druhé světové válce. Jako důstojník ETO se zúčastnil několika misí, včetně té osudné.\n\nV Michiganu se Gedeon stal All-American v atletice a proslavil se také v americkém fotbalu a baseballu. V roce 1938 pokořil světový rekord v překážkovém běhu. Po škole se zaměřil pouze na baseball, kde hrával v nejvyšší lize Major League Baseball pozici outfieldera za klub Washington Senators. Většinu času v letech 1939 a 1940 strávil v nižších ligách, na podzim roku 1940 ho však Senators povolali zpět do jejich týmu.\n\nJeho baseballová kariéra byla krátce nato ukončena, když se v roce 1941 nechal naverbovat do Armády Spojených států amerických. Vycvičen byl jako pilot bombardérů a roku 1942, kdy bylo jeho letadlo sestřeleno, byl vyznamenán medailí za statečnost. O dva roky později byl v dubnu opět sestřelen během mise při průletu nad Francií, když pilotoval bombardér B-26. Pád letadla nepřežil.\nGedeon je pochován ve Spojených státech na Arlingtonském národním hřbitově.\n"}
{"id": "577220", "url": "https://cs.wikipedia.org/wiki?curid=577220", "title": "Hollar (rozcestník)", "text": "Hollar (rozcestník)\n\nHollar může být:\n\n\n\n"}
{"id": "577226", "url": "https://cs.wikipedia.org/wiki?curid=577226", "title": "Šahrvaráz", "text": "Šahrvaráz\n\nŠahrvaráz ( – 9. června 630) byl perský vojevůdce a dvořan, jemuž se na krátkou dobu, od dubna do června 630, podařilo zmocnit perského trůnu. Jméno Šahrvaráz je čestným titulem s významem \"Říšský vepř\" (vepř byl pro starověké Peršany posvátným zvířetem), vlastní královo jméno patrně znělo \"Razmjózán\".\n\nŠahrvarázova kariéra je pevně spjata s dobyvačnými taženími krále Husrava II. proti byzantské říši (viz římsko-perské války). Jednotky pod jeho velením obsadily v roce 613 Damašek a o rok později i Jeruzalém, kde dal Šahrvaráz pobít množství křesťanů a vypálit četné kostely, mezi nimi i baziliku sv. Hrobu. Právě za tvrdý a nekompromisní postup vůči soupeři udělil král Šahrvarázovi přízvisko, pod nímž vstoupil do dějin.\n\nV příštích letech probíhaly válečné operace většinou se střídavým štěstím, obě větší bitvy (v roce 623 v Kappadokii a roku 625 u Salbanu) však Šáhrvaráz prohrál. Nezdařilo se mu ani dobytí Konstantinopole, obležené v roce 626 spojeneckými Avary, neboť Byzantinci zabránili součinnosti perského a avarského velení. Po zbytek války se pak Šahrvaráz držel spíše stranou a jeho pádu zabránilo jen svržení a zavraždění Husrava II. v únoru 628.\n\nVůči nové vládě Kaváda Šéróé a poté Ardašíra III. vystupoval Šahrvaráz dvojznačně – na jednu stranu je musel oficiálně akceptovat, na stranu druhou projevoval snahu vést samostatnou politiku, ačkoli k tomu neměl oprávnění. V červenci 629 se v Malé Asii osobně sešel s byzantským císařem Herakleiem, dohodl s ním podmínky míru mezi Byzancí a Persií (Peršané navzdory příměří stále ještě okupovali značnou část byzantského území) a dostal od něj patrně příslib, že případné sesazení krále Ardašíra III. bude Konstantinopol respektovat nebo se alespoň vůči němu bude chovat neutrálně.\n\nBrzy poté vyzval Šahrvaráz ktésifóntskou vládu, aby mu vydala ministra Meh-Ádhar-Gušnaspa, a když byl odmítnut, zahájil občanskou válku. Měla rychlý průběh a skončila obsazením hlavního města Ktésifóntu a zavražděním Ardašíra III. v noci z 27. na 28. dubna 630. Šahrvaráz se dal prohlásit za nového panovníka, již třetího během dvou let, ačkoli sám nepocházel z královského rodu a jeho krok nutně působil jako uzurpace.\n\nMezi členy a stoupenci dynastie Sásánovců, jejíž autorita byla dána čtyřmi stoletími vlády v Persii, vyvolal převrat velké pozdvižení. Šahrvarázova základna byla velmi vratká a navíc ho sužovala i těžká úplavice. Rozhodl se, že upevní svou moc v jižních provinciích říše, kde měli Sásánovci tradičně oporu, při přípravách na tažení byl však v červnu zavražděn. Spiklenci po činu provolali královnou sásánovskou princeznu Bórán, první ženu na perském trůně, na východě přijal královskou korunu synovec Husrava II. Husrav III.\n\n\n"}
{"id": "577229", "url": "https://cs.wikipedia.org/wiki?curid=577229", "title": "Jarmila Filipová", "text": "Jarmila Filipová\n\nJarmila Filipová (* 6. června 1950) je česká politička, bývalá senátorka za obvod č. 38 – Mladá Boleslav a bývalá členka ODS.\n\nPo maturitě na strojní průmyslové škole v Mladé Boleslavi absolvovala obor konstrukce automobilů Fakultu strojní ČVUT v Praze. Později pracovala v počítačové technice. S manželem vychovala čtyři děti.\n\nV letech 1990-2002 zasedala v zastupitelstvu města Dobrovice, ve funkčních období 1990-1998 působila jako starostka města. Ve volbách 2002 kandidovala za hnutí Volba pro město, ovšem strana se do zastupitelstva nedostala.\n\nVe volbách 1996 se stala členkou horní komory českého parlamentu, když v obou kolech porazila sociálního demokrata Slavomíra Klabana. Mezi lety 1996-1998 předsedala Mandátovému a imunitnímu výboru a angažovala se v Ústavně-právním výboru. V letech 1998-2000 předsedala Výboru pro evropskou integraci. V primárních volbách ODS se na Mladoboleslavsku se ucházela o nominaci na senátorku proti lékaři Jaroslavu Mitlenerovi, volby skončily nerozhodně, Mitlener se vzdal kandidatury ve prospěch Filipové, přesto jej některé místní organizace nominovaly. Proto se primárky opakovaly a v nich překvapivě vyhrál právě Mitlener. Filipová poté kandidovala jako bezpartijní nezávislá kandidátka, neboť jí kandidaturou mimo vlastní stranu podle stanov ODS členství zaniklo, a skončila na třetím místě se ziskem 17,81 % hlasů.\n\n"}
{"id": "577230", "url": "https://cs.wikipedia.org/wiki?curid=577230", "title": "Confessio Pentapolitana", "text": "Confessio Pentapolitana\n\nConfessio Pentapolitana (\"Confessio Christianae doctrinae quinque regiarum liberamque civitatum in Hungaria superiore, Cassoviae, Leutschoviae, Bartphae, Epperiessini ac Cibinii\") bylo vyznání víry pěti slovenských měst – Košic, Levoče, Bardejova, Prešova a Sabinova – které vypracoval rektor bardejovské školy Leonard Stöckel. V srpnu 1549 bylo předloženo královským komisařům. Obsahuje 20 článků a teologicky vychází z Augsburského vyznání. Po potvrzení Pentapolitany Ferdinandem I. byla vydána tiskem v latině, němčině a maďarštině. Do češtiny byla přeložena roku 1589 seniorem Štefanem Trebnickým, překlad však tiskem nevyšel a dnes je nezvěstný.\n\nConfessio Pentapolitana byla ideovým zdrojem dalších protestantských vyznání, která na Slovensku vznikla – Confessio Heptapolitana, Confessio Scepusiana.\n"}
{"id": "577236", "url": "https://cs.wikipedia.org/wiki?curid=577236", "title": "Confessio Heptapolitana", "text": "Confessio Heptapolitana\n\nConfessio Heptapolitana (též \"Confessio Monatana\") bylo luterské vyznání víry sedmi středoslovenských horních měst (Banská Belá, Banská Bystrica, Banská Štiavnica, Kremnica, Ľubietová, Nová Baňa, Pukanec), které roku 1559 vypracoval podle vzoru tzv. Confessio Pentapolitana Ulrich Cubicularius-Kammerknecht.\n\n"}
{"id": "577238", "url": "https://cs.wikipedia.org/wiki?curid=577238", "title": "Star Wars: Rebel Assault", "text": "Star Wars: Rebel Assault\n\nRebel Assault je počítačová hra z prostředí Star Wars. Autorem hry je společnost LucasArts. Jedná se o první hru ze světa Star Wars vydanou pouze na CD (v době, kdy CD-ROMy ještě nebyly běžnou součástí PC). Kromě PC byla dostupná také pro SEGA CD, MAC a 3DO. Ze žánrového hlediska se jedná o akční arkádu, ve které pilotujete vesmírné plavidlo a střílíte na nepřátele. Hra byla oceňována pro na svou dobu vysoce zdařilé technické zpracování, ale dostalo se jí také rozporuplného označení interaktivní film, protože nedávala hráčům téměř žádnou svobodu při plnění jednotlivých misí.\n\nPříběh patří mezi ty klasické a spíše nenáročné. Hráč se ocitne v roli bojovníka povstalců, pilota známého jako Rookie One,ale jinak má velmi podobné osudy jako Luke Skywalker. Původně byl farmářem na planetě Tatooine.\nDěj hry se odehrává ve stejné době jako \"Star Wars Episode IV: A New Hope\", ale jsou do ní zahrnuty i některé momenty z bitvy o Hoth z epizody V. Celkově velmi čerpá z filmových scén, které často kopíruje (některé scény jsou přímo její součástí v podobě filmových sekvencí).\n\nHráč plní různé mise, ale jejich náplň i průběh je předem daný. Všechny mise jsou předpřipravené, hráčův stroj se pohybuje po trajektorii stanovené tvůrci hry, ze které lze vybočovat jen v omezeném rozsahu. Další činnost se omezuje v podstatě jen na střílení objevujících se nepřátel.\n\nHra měla pokračování , které bylo vydáno v roce 1995.\n"}
{"id": "577243", "url": "https://cs.wikipedia.org/wiki?curid=577243", "title": "Na toulavém kole", "text": "Na toulavém kole\n\nNa toulavém kole je seriál České televize z roku 2002. Věnuje se cyklistickým výletům v různých oblastech České republiky. Pořadem provází herec Martin Dejdar.\n\n"}
{"id": "577245", "url": "https://cs.wikipedia.org/wiki?curid=577245", "title": "Barret Jackman", "text": "Barret Jackman\n\nBarret Jackman (* 5. března 1981 v Trail, Britská Kolumbie, Kanada) je bývalý kanadský hokejový obránce.\n\nJako junior začínal v Regina Pats, kteří si ho vybrali z draftu v roce 1996 ze dvanáctého místa. Za Regina Pats se stal nejmladším kapitánem v historii týmu. V roce 1999 vedl kanadskou reprezentační osmnáctku jako kapitán. V létě 1999 byl draftován v NHL do klubu St. Louis Blues v prvním kole ze sedmnáctého místa. V juniorském klubu Regina Pats setrval další dva roky. Během tohoto období dvakrát reprezentoval kanadskou juniorskou reprezentaci v roce 2000 a 2001, ze kterých má dvě bronzové medaile, a v závěru sezóny 1999/2000 dostal šanci hrát dvě utkání v playoff, na farmě Blues v Worcester IceCats, který hraje ligu AHL.\n\nPo juniorské štaci se zapojil do organizace Blues, ale sezónu 2001/02 odehrál převážně na farmě ve Worcesteru, ale v ročníku debutoval za Bluesmany. V sezoně 2002/03 hrával obranu Bluesmanů po boku veterána Ala MacInnise. Zatímco MacInnis převzal útočné povinnosti Jackman hrál obrannou roli a nasbíral 190 trestných minut. Byl nominován na trofej Calder Memorial Trophy a přes známé konkurence jako Henrik Zetterberg a Rick Nash nakonec trofej získal, i když zaznamenal pouhých 19 kanadských bodů, poměr vstřelených a obdržených branek týmu v hráčově přítomnosti na ledě měl +23 bodů.\n\nV průběhu sezony 2003/04 si vykloubyl levé rameno, musel vynechat sedmnáct zápasů. Po uzdravení si po pár zápasů opět obnovil zranění ramene a musel předčasně ukončit sezónu. 14. září 2004 prodloužil s klubem smlouvu o další tři roky za 4,5 miliónu dolarů. Stal se posledním chráněným volným hráčem na soupisce St. Louis. Během výluky NHL 2004/05 strávil v klubu Missouri Otters River hrající v UHL. Po výluce se vrátil zpět do St. Louis a nastupuje pravidelně za Bluesmany. Od sezóny 2006/07 nastupoval jako alternativní hráč. Při nepovedené sezóně 2006/07 nepostoupil tým do playoff, klub z trhu volných hráčů zajímali především získat zkušeného útočníka, poté prodloužili s Jackmanem, kterému končila smlouva, prodloužil o následující rok za 2,2 miliónu dolarů. V roce 2007 byl členem kanadské reprezentace a zúčastnil se tak mistrovství světa hrané v Rusku. S kanadským mužstvem se nakonec radovali ze zisku zlatých medailí.\n\nV průběhu následující sezóny (2007/08) se s vedením Bluesmanů dohodli na prodloužení smlouvu o další čtyři roky za 14,4 mil. dolarů . Jackman byl i nadále jeden z hlavních postav v obranných řadách Bluesmanů. Poté co mu vypršel kontrakt, se opět dohodl na prodloužení smlouvy, tentokrát na tři roky. Během zkrácené výluky v NHL 2012/13 nikde nehrál, poté co nakonec odstartoval zkrácený ročník NHL se připojil k týmu St. Louis Blues. V St. Louis Blues nakonec setrval až do vypršení smlouvy. Po téměř šestnácti letech v organizaci St. Louis Blues, změnil své první působiště v NHL. V St. Louis Blues odehrál nejvíce zápasů na pozici obránce a druhý jako hráč, před ním je o 124 zápasů Bernie Federko. 1. července 2015 se dohodl na dvouleté smlouvě s týmem Nashville Predators v hodnotě průměru 2 miliony dolarů za sezónu. V sestavě Predators hrával vždy v základní sestavě, dokonce si s týmem zahrál v playoff. Po roce stráveném v Nashville Predators, se vedení klubu rozhodlo jej vykoupit ze smlouvy, kterou měl platnou ještě na následující rok. Další angažmá již nenašel. Kariéru ukončil oficiálně 4. října 2016, ještě předtím podepsal podepsal smlouvu na pouhý jeden den se St. Louis Blues, aby se mohl rozloučit s kariérou jako člen Blues.\n\n\n\n"}
{"id": "577249", "url": "https://cs.wikipedia.org/wiki?curid=577249", "title": "Neulengbach (hrad)", "text": "Neulengbach (hrad)\n\nHrad Neulengbach je postaven na skalnatém výběžku nad městem Neulengbach v okrese Sankt-Pölten-okolí v rakouské spolkové zemi Dolní Rakousy. Hrad – zámek je třípatrová mnohoúhelníková stavba s osmi hlídkovými věžemi a přístavky s nádherným renesančním portálem a rozsáhlým nádvořím s toskánskými dvojicemi sloupů a kamennou mísou u studny.\n\nHrad Neulengbach, spojený s tržištěm, byl založen v roce 1189. Hrad byl centrem místního panství Lengenbacherů. Po jejich vymření v roce 1236 přešlo vlastnictví hradu na Babenberky.\n\nV pozdním středověku byl hrad sídlem zemských knížat a často byl dáván do zástavy. V roce 1565 dostal panství Neulengbach Rudolf Khuen z Belasy. V době, kdy panství vlastnili baroni Khuenové, byl hrad počátkem 17. století velkoryse přestavěn.\n\n\n\n\n"}
{"id": "577250", "url": "https://cs.wikipedia.org/wiki?curid=577250", "title": "Brož", "text": "Brož\n\nBrož (z francouzského \"broche\" – vřeteno, kolík, rožeň či sponka) je mužský či ženský šperk, připínaný na oděv. Na rozdíl od spon, agraf či fibulí nemá brož hlavní funkci nosnou = spínací, ale především účel dekorační, tedy estetický. Stejně jako spony má většina broží k připnutí na oděv převážně jehlici či zavírací (bezpečnostní) špendlík. \n\nZatímco spony patří k nejstarším šperkům užívaným nepřetržitě od pravěku po novověk, vzory pro brože se objevily až na luxusní garderobě doby gotické. Na obrazech madon nelze rozlišit, zda mají na prsou sponu či brož, kruhový tvar a drahokamy svědčí pro design broží. Dochované pozdně gotické brože jsou většinou přívěsky, často terčovitého nebo oválného tvaru, ale mohou být složeny také z iniciál. Přivěšovaly se na baret či na klobouk žen, mužů i dětí. Podobnou funkci plnily odznaky poutnické a spolkové. V období renesance se brože uplatňují jak na pokrývkách hlavy, tak na účesu. Častá je brož jako pouhá osazna pro jeden velký drahokam. Kromě toho se rozvíjely technicky příbuzné dekorace, řády a vyznamenání. Objevily se dámské soupravy náhrdelníku, pásu a často asymetricky zavěšené brože (na rameni, na pláštěnce). Brože mohly být párové i sériové. Brože se mohou podkládat velkou mašlí. Někdy nelze přesně odlišit brož od přívěsku.\n\nVšeobecně se brože v Evropě rozšířily teprve s nástupem baroka kolem poloviny 17. století; bývají spojovány s francouzskou dvorskou módou, ale brzy ovládly celou Evropu, především na dámských společenských šatech. Bohatství drahokamů reprezentuje společenský statut ženy. V tereziánské módě se prosadily velké brože trojúhelné, jež do měšťanské módy přešly s náhradou drahokamů skelnými kompozicemi.\n\nV období biedermeieru se objevuje sentimentální šperk s rodinnými portréty, patří k nim brože s miniaturami malovanými či s řezanými kamejemi. S nástupem průmyslové výroby se od 2. poloviny 19. století rozšířila skleněná a kovová bižuterie, k jejím produktům patřily často jednoduché velkosériové brože, z plechu ražené či lisované. Špendlík na nich bývá nahrazen klipsem na pérko.\n\nExistuji brože jedno-, dvoj- a trojdílné, čtyři hlavní typy a mnohé tvarové variace: \n\n[[Kategorie:Šperky]]"}
{"id": "577254", "url": "https://cs.wikipedia.org/wiki?curid=577254", "title": "Vnitřní odpor", "text": "Vnitřní odpor\n\nVnitřní odpor je v elektrotechnice myšlený odpor, který zdůvodňuje rozdíl napětí elektrického zdroje při měření na prázdno a při měření se zátěží. Pokles napětí je závislý na proudu a napětí a je možné ho spočítat podle Ohmova zákona s využitím velikosti vnitřního odporu. Podle Théveninovy věty je možné nahradit reálný zdroj elektrické energie lineárním obvodem, ve kterém je za sebou zapojen ideální zdroj a impedancí. Tato impedance je nazývána \"vnitřní odpor\".\n\nProtéká-li elektrický proud obvodem, protéká také elektrickým zdrojem. \"Ideální zdroj\" neklade proudu žádný odpor, jeho vnitřní odpor je nulový a svorkové napětí (napětí na svorkách zdroje) má vždy stejnou velikost jako elektromotorické napětí. U \"reálných zdrojů\" se projevuje jejich vnitřní odpor a napětí na svorkách zatíženého zdroje je menší než elektromotorické napětí.\n\nVýpočet svorkového napětí \"U\" zdroje (napětí zatíženého zdroje) s elektromotorickým napětím \"U\" (napětí nezatíženého zdroje), je-li vnitřní odpor zdroje \"R\" a obvodem protéká proud \"I\":\n\nVnitřní odpor pak vypočítáme:\n\n"}
{"id": "577258", "url": "https://cs.wikipedia.org/wiki?curid=577258", "title": "Chase Tower", "text": "Chase Tower\n\nChase Tower má několik významů:\n\n\n"}
{"id": "577263", "url": "https://cs.wikipedia.org/wiki?curid=577263", "title": "Pařížské stoky", "text": "Pařížské stoky\n\nPařížské stoky (francouzsky \"Égouts de Paris\") je označení pro podzemní kanalizační síť města Paříže, která odvádí srážky a odpadní vody. První kanalizační kanály vznikly již v římské době, současná síť byla budována od 19. století. Tato síť má v současnosti přes 2400 km štol. Malá část stok je zpřístupněna i veřejnosti jako muzeum.\n\nZa svod odpadních vod z Paříže odpovídá město prostřednictvím společnosti SIAAP (Syndicat interdépartemental pour l'assainissement de l'agglomération parisienne – Mezidepartementální syndikát pro kanalizace pařížské aglomerace). Tato společnost funguje od roku 1970, kdy ji založily departementy Hauts-de-Seine, Seine-Saint-Denis, Val-de-Marne a Paříž a dalších asi 180 obcí v sousedních departementech v regionu Île-de-France. SIAAP každý den svede jen z Paříže 2,5 – 3 milióny m odpadních vod do čtyř čistíren, odkud je voda vypouštěna do Seiny nebo Marny. SIAAP má 1551 zaměstnanců.\n\nPrvní pařížské podzemní stoky vznikly již v římské době a jejich pozůstatky byly nalezeny pod úrovní dnešního bulváru Saint-Michel. Ve středověku byly stoky dlouho otevřené pod širým nebem. První otevřené kanalizační strouhy se objevily ve 14. století. Tato síť se rozvíjela především v době pařížského prévôta Huguese Aubriota, který vybudoval v roce 1374 první kanalizační stoku z klenutého zdiva pod ulicí \"Rue Montmartre\". Až do 18. století se moč a výkaly ve městě shromažďovaly v žumpách, které často znečišťovaly podzemní i povrchové vody. Latríny byly pravidelně vynášeny městskými počišťovači. Výkaly se svážely k úpatí vrchu Buttes-Chaumont za hranicemi tehdejší Paříže, kde vyschly a výsledný materiál se pak prodával zemědělcům jako hnojivo.\nNa pravém břehu vedla velká stoka podél ulice \"Rue de Ménilmontant\", do které se vlévalo několik struh z kopců Belleville a Ménilmontant. Všechen odpad se vléval do Seiny na úrovni dnešního mostu Alma. Také další stoky odváděly splašky ze severního břehu do řeky.\n\nNa levém břehu hrála roli hlavní stoky řeka Bièvre. Už ve středověku tekly strouhy s odpadní vodou z návrší Sainte-Geneviève do Bièvre nebo přímo do Seiny. Přitom voda ze Seiny byla po dlouhou dobu hlavním zdrojem vody pro pařížské obyvatelstvo.\n\nKanály se pozvolna rozrůstaly, ale až velká epidemie moru a cholery v roce 1832 donutila město v této oblasti přijmout rozsáhlá opatření. Stoková síť měřila na počátku 19. století méně než 50 km (oproti 2000 km na konci 20. století). Do té doby neexistoval žádný ucelený plán na kanalizaci města.\n\nInženýr Eugène Belgrand pod vedením prefekta Haussmanna zahájil v roce 1854 rozsáhlou výstavbu kanalizačních tunelů, které se staly základem dnešní stokové sítě. Podle zákona z roku 1894 musely být všechny domy ve městě napojeny na kanalizační systém, takže již nedocházelo k únikům splašek do Seiny přímo ve městě. Kanály odváděly odpadní vodu až dále po proudu za město, kde ji teprve vypouštěly do řeky poblíž města Asnières-sur-Seine. Z tohoto důvodu se síť z levého břehu Seiny slévá u mostu Alma a odpadní vody jsou podzemním tunelem pod Seinou přečerpány na pravý břeh, odkud pokračují dále na severozápad.\n\nZnečištění Seiny tak stále pokračovalo, jen se posunulo až dále za Paříž. Haussmannovi nástupci proto museli hledat řešení na čištění pařížských odpadních vod. Podzemní kanály proto byly prodlouženy až do města Achères, kde byla vybudována čistírna odpadních vod. Ta byla zprovozněna v roce 1930. Dodnes zůstává nejvýznamnější čističkou pro Paříž, nicméně kromě ní vznikly v okolí Paříže i další podobná zařízení: Valenton (Val-de-Marne), Noisy-le-Grand (Seine-Saint-Denis) a Colombes (Hauts-de-Seine).\n\nV rámci plánu na ochranu klimatu se město Paříž a \"Compagnie de Parisienne Chauffage Urbain\" (Společnost pařížského městského vytápění) v roce 2010 rozhodly o rekuperaci tepla z kanálů. Teplo bude získáno prostřednictvím tepelných čerpadel a výměníků tepla a prostřednictvím tepelných sítí a použito k vytápění škol (první experiment probíhá ve 12. obvodu), bazénů, tělocvičen, kancelářských budov atd.\n\nČást kanalizační sítě je otevřena pro veřejnost. Vchod se nachází u mostu Alma na levém břehu Seiny. V podzemí je vybudováno malé muzeum o historii a fungování kanalizace v Paříži, které v roce 2007 navštívilo až 95 000 návštěvníků.\n\nSoučástí správy kanalizací je i služba vyhledávající předměty ztracené v kanalizační síti. Jedná se permanentní službu, která ročně provede až 3000 zásahů (ztracené předměty, zatopené sklepy, podezřelý zápach apod.).\n\nV románu \"Bídníci\" Victora Huga se vyskytují staré kanalizační stoky, kterými Jean Valjean nese raněného Maria Pontmercyho. Rovněž v knize \"Foucaultovo kyvadlo\" (Umberta Eca) jsou stoky zmiňovány.\n\nV kinematografii se stoky objevily např. ve filmech \"Velký flám\" z roku 1966 nebo \"Ratatouille\" (2007).\n\n"}
{"id": "577264", "url": "https://cs.wikipedia.org/wiki?curid=577264", "title": "12. návštěvní expedice (ISS)", "text": "12. návštěvní expedice (ISS)\n\n12. návštěvní expedice (zkráceně EP-12; ) na Mezinárodní vesmírnou stanici (ISS) byla krátkodobá výprava amerického manažera a podnikatele Charlese Simonyiho na stanici. Po jedenáctidenním pobytu na ISS a splnění plánovaného programu se Simonyi vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-10 strartujícím v dubnu 2007 obsadil americký manažer a podnikatel Charles Simonyi. Předběžný kontrakt podepsal Simonyi se společností Space Adventures v dubnu 2006. V létě prošel lékařskými prohlídkami, 8. srpna mu Hlavní lékařská komise povolila výcvik a od 5. září 2006 se připravoval ve Středisku přípravy kosmonautů (CPK) v Hvězdném městečku. Podepsání definitivní dohody o letu na jaře 2007 oznámil Roskosmos 20. září 2006, vzhledem ke svému pracovnímu vytížení, nepobýval Simonyi ve Hvězdném městečku trvale, ale pouze v několika stážích.\n\nOleg Kotov a Fjodor Jurčichin z Expedice 15 společně se Simonyim odstartovali 7. dubna 2007 v 17:31 UTC z kosmodromu Bajkonur v lodi Sojuz TMA-10; po dvou dnech samostatného letu se 9. dubna ve 19:11 UTC spojili se stanicí.\nPo spojení se kosmonauti uvítali s posádkou ISS, vyložili náklad pro stanici a zahájili plánovanou činnost. Simonyi se věnoval studiu vlivu podmínek kosmického letu na bolestivost svalů zad v experimentu LBPE pro Evropskou kosmickou agenturu; odebral vzorky mikroflóry na stanici pro mikrobiologickou analýzu pro Roskosmos; pro maďarskou kosmickou agenturu \"Magyar Űrkutatási Iroda\" zkoumal metody radiačního stínění s využitím měření dávek záření dozimetry „Pille“ a konečně pro japonskou kosmickou agenturu JAXA zkoumal jednak možnosti využití vysokorozlišující televizní kamery HDVE v podmínkách kosmického letu a dále v experimentu Matrix dlouhodobý vliv kosmické radiace na elektronické prvky vysokorozlišujících televizních kamer. Dále uskutečnil radioamatérské spojení se středními školami státu Washington a Budapešti.\n\nSimonyi se věnoval výše uvedenému programu 30 hodin, pomohl i Oleg Kotov; z 15 kg materiálu a osobních věcí, které měl Simonyi právo vyvézt na ISS, si mohl přivézt zpět třetinu.\nPo jedenáctidenním pobytu na ISS se 21. dubna 2007 v 9:11 UTC Simonyi a vracející se posádka Expedice 14 v Sojuzu TMA-9 odpoutali od stanice a týž den v 12:31 UTC přistáli v severním Kazachstánu, 135 km severovýchodně od Džezkazganu.\n"}
{"id": "577265", "url": "https://cs.wikipedia.org/wiki?curid=577265", "title": "13. návštěvní expedice (ISS)", "text": "13. návštěvní expedice (ISS)\n\n13. návštěvní expedice (zkráceně EP-13; ) na Mezinárodní vesmírnou stanici (ISS) byla krátkodobá výprava kosmonauta malajsijské kosmické agentury ANGKASA Sheikha Muszaphara Shukora Al Masrieho na stanici. Po týdenním pobytu na ISS a splnění plánovaného programu se Simonyi vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-11 startujícím v říjnu 2007 obsadil Sheikh Muszaphar Shukor Al Masrie, kosmonaut malajsijské kosmické agentury ANGKASA. Poprvé dostala Malajsie nabídku na kosmický let v Sojuzu roku 1987, tehdy ještě na kosmickou stanici Mir. Ze sovětského návrhu nakonec nic nebylo. Po mnoha letech bylo během návštěvy ruského prezidenta Putina v Malajsii v srpnu 2003 oznámeno dosažení dohody o letu Malajce v Sojuzu na Mezinárodní vesmírnou stanici (ISS) a zahájení procesu výběru malajsijského kosmonauta. Dne 4. září 2006 předseda vlády Malajsie oznámil jména dvou vítězů výběru – byli jimi lékaři Sheikh Muszaphar Shukor Al Masrie a Faiz Khaleed. V říjnu 2006 oba zahájili přípravu ve Středisku přípravy kosmonautů (CPK) v Hvězdném městečku. Sheikh Muszaphar Shukor v červnu 2007 absolvoval i stáž v Johnsonovu vesmírném středisku v Houstonu.\n\nJurij Malenčenko a Peggy Whitsonová z Expedice 16 společně se Sheikhem Muszapharem Shukorem odstartovali 10. října 2007 ve 13:23 UTC z kosmodromu Bajkonur v lodi Sojuz TMA-11; po dvou dnech samostatného letu se 12. října ve 14:50 UTC spojili se stanicí.\nPo spojení se kosmonauti uvítali s posádkou ISS, vyložili náklad pro stanici a zahájili plánovanou činnost. Sheikh Muszaphar Shukor se věnoval experimentům vybraným agenturou ANGKASA, tři z nich byly připraveny ve spolupráci s Evropskou kosmickou agenturu (ESA).\n\nTrojice pokusů připravená společně s ESA byly experiment ETD-M (zkoumání vlivu mikrogravitace na koordinaci pohybů očí a hlavy); MOP-M (zkoumání adaptace vestibulárního systému na změny gravitace) a Muscle (studium atrofie vnitřních svalů lidského těla ve stavu beztíže).\n\nANGKASA připravila pro svého kosmonauta experimenty FIS – zhodnocení kvality a chuti malajsijských potravin v kosmu; CIS – zkoumání vlivu prostředí kosmického letu na morfologii a genetický aparát eukaryotních buněk, na funkčnost buněk endotelu a na buňky kostní tkáně; MIS – zkoumání vlivu mikrogravitace na růst a mutace bakterií \"E.Cloacae\" a \"Acinetobacter baumannii\"; PCS – zkoumání specifik krystalizace bílkovinných proteinů v podmínkách mikrogravitace a TOP – předvedení zvláštností pohybu ve stavu beztíže pro studenty malajsijských škol.\n\nExperimenty zabraly malajsijskému kosmonautovi 18 hodin, 5 hodin a 30 minut jim věnoval i Jurij Malenčenko; vyžádaly si dodávku 8,3 kg vybavení na stanici a návrat na Zem 6,1 kg materiálu s výsledky.\nPo týdenním pobytu na ISS se 21. října 2007 v 7:14 UTC Sheikh Muszaphar Shukor a vracející se posádka Expedice 15 v Sojuzu TMA-10 odpoutali od stanice a týž den v 10:36 UTC přistáli v severním Kazachstánu, 10 km od osady Tolybaj, 346 km daleko od plánovaného místa přistání.\n"}
{"id": "577267", "url": "https://cs.wikipedia.org/wiki?curid=577267", "title": "Kaple blahoslaveného Podivena (Stará Boleslav)", "text": "Kaple blahoslaveného Podivena (Stará Boleslav)\n\nBarokní kaple bl. Podivena byla ve Staré Boleslavi postavena roku 1738 zásluhou děkana staroboleslavské kolegiátní kapituly Jana Křtitele Frika, snad podle návrhu Kiliána Ignáce Dientzenhofera.\n\nNa místě kaple dříve stávala Boží muka. Podle tradice stojí kaple na místě, kde bl. Podiven zemřel. Byl to služebník sv. Václava a byl později zabit stejnými vrahy jeho pán. Jeho mrtvola pak prý několik let visela neporušená na stromě aniž se jí dotklo jakékoli zvíře. Záhy se začaly dít první zázraky, a tak bylo rozhodnuto o uložení Podivenova těla do země. Později bylo Podivenovo tělo převezeno do Prahy a pochováno nedaleko hrobu sv. Václava v kostele sv. Víta. Osud bl. Podivena zachycují již nejstarší svatováclavské legendy. V době nastupujícího baroka se Podivenův příběh rozšiřuje vyprávěním o Paladiu, které měl Podiven nosit po smrti sv. Václava a před svou smrtí ho ukrýt v místech, kde dnes stojí ve Staré Boleslavi kostel Panny Marie.\n\nKoncem 18. století byla kaple zrušena a prodána brandýskému panství, které ho pak zapůjčilo vojenskému úřadu. Ten využíval kapli až do roku 1875 jako prachárnu. Tehdy obyvatelé Staré Boleslavi z obavy před požárem žádali, aby byl z bývalé kaple odstraněn střelný prach. Jejich žádosti bylo vyhověno a kaple byla darována zpět staroboleslavské kapitule. Ta ji nechala obnovit a roku 1878 nově vysvětit. V druhé polovině 20. století sloužila kaple dočasně jako pohřební síň. V současné době je majetkem staroboleslavské farnosti a bohoslužby se v ní nekonají. V roce 2010 bylo zahájeno restaurování freskové výzdoby kaple.\n\nJedná se o centrální barokní stavbu na půdorysu kruhu se třemi radiálními, téměř obdélnými kaplovými výklenky. Ústřední válec je zastřešen bání.\n\nNa stropě kaple je umístěna freska z roku 1741, navozující dojem kupole. Freskami od Jana Petra Molitora jsou vyzdobeny rovněž boční kaple. Oltář s obrazem sv. Benedikta je raně barokní ze druhé poloviny 17. století. V kapli byly zavěšeny tři obrazy od Jana Václava Spitzera ze 40. let 18. století, znázorňující sv. Václava s bl. Podivenem, umučení bl. Podivena a téhož světce ukrývajícího Paladium. Všechny tři obrazy objednala pro kapli rodina Wunschwitzů.\n\n\n"}
{"id": "577269", "url": "https://cs.wikipedia.org/wiki?curid=577269", "title": "Gregory Campbell", "text": "Gregory Campbell\n\nGregory Campbell (* 17. prosince 1983. London, Ontario) je kanadský profesionální lední hokejista hrající v týmu Boston Bruins v NHL.\n\nTým Florida Panthers jej draftoval jako sedmašedesátého celkově v draftu 2002. V dalších dvou letech si zahrál dva zápasy v NHL, ale nepřipsal si jediný bod. První gól vstřelil v sezoně 2005-06 do sítě montrealského gólmana Yanna Danise.\n\n22. června 2010 byl společně s Nathanem Hortonem vyměněn do Boston Bruins za Dennise Widemana, výběr v prvním kole draftu 2010 a výběr v třetím kole draftu 2011.\n\nV sezoně 2010/11 zaznamenal 14 branek a 19 asistencí a pomohl tak Bostonu získat Stanley Cup, pro něj první v kariéře. Campbell se stal stabilním členem sestavy Bruins, kde působí dodnes.\n\n"}
{"id": "577270", "url": "https://cs.wikipedia.org/wiki?curid=577270", "title": "Věznice Mazas", "text": "Věznice Mazas\n\nVěznice Mazas (francouzsky \"Prison de Mazas\") byla věznice v Paříži poblíž nádraží Gare de Lyon.\n\nVězeňský areál na ploše zhruba 130 ha byl otevřen v roce 1850. V šesti budovách se nacházelo celkem 1199 cel, každá o půdorysu 3,85 x 1,85 m a 2,70 m na výšku. Prvních 841 vězňů sem bylo přemístěno 19. května 1850 ze zrušené pařížské věznice Force.\n\nV roce 1863 zde byl z politických důvodů vězněn Georges Clemenceau. Rovněž během Pařížské komuny zde bylo internováno mnoho politických vězňů. 22. ledna 1871 byl na věznici proveden neúspěšný útok. Později zde byli vězněni povstalci Pařížské komuny, mezi nimi i Arthur Rimbaud. V roce 1898 byla věznice zbořena kvůli světové výstavě 1900.\n\n"}
{"id": "577273", "url": "https://cs.wikipedia.org/wiki?curid=577273", "title": "František Ferdinand Oedt", "text": "František Ferdinand Oedt\n\nFrantišek Ferdinand hrabě Oedt, pán na Götzendorfu a Helffenbergu (24. srpna 1673 Nöttig, Rakousko – 2. srpna 1741) byl olomoucký kanovník a prelát, mecenáš barokních staveb na střední Moravě. \n\nNa kněze byl vysvěcen 21. prosince 1697 v Olomouci. Po studiích na jesuitské koleji v Římě (1693 - 1696) byl roku 1696 promován na doktora teologie a filosofie. Téhož roku byl jmenován nesídelním kanovníkem olomouckým, za sídelního byl přijat r. 1701. Roku 1709 se stává scholastikem kapituly, r. 1717 jejím proboštem. Vrcholu své kariéry dosáhl v roce 1730, kdy byl zvolen prvním prelátem a kapitulním děkanem, dále byl jmenován generálním vikářem a oficiálem.\n\nByl velkým mecenášem stavby poutního kostela v Dubu nad Moravou, v Olomouci přestavěl kapitulní proboštství (dnes sídlo rektorátu Univerzity Palackého) a dal postavit zámek v Nenakonicích\n\n"}
{"id": "577277", "url": "https://cs.wikipedia.org/wiki?curid=577277", "title": "Savyon Liebrechtová", "text": "Savyon Liebrechtová\n\nSavyon Liebrecht, rodným jménem Sabine Sosnowski (* 1948 v Mnichově, Spolková republika Německo) je izraelská scenáristka, dramatička a spisovatelka, jenž patří v současnosti k nejoblíbenějším izraelským autorům. Velká popularita doma jí vynesla mezi nejprodávanější izraelské spisovatele, v zahraničí je však poměrně neznámá. Kromě povídek a románů je též autorkou filmových scénářů a divadelních her. Obdržela několik cen za literaturu a její dílo vyšlo rovněž v českém překladu. V roce 2001 navštívila Českou republiku jako host Festivalu spisovatelů Praha.\n\nNarodila se v roce 1948 v Mnichově jako Sabine Sosnowski – nejstarší dítě polských rodičů, kteří přežili holokaust. V roce 1950 emigrovala s rodiči do Izraele, kde žili v kibucu. Značně komplikovaný vztah s rodiči vyvrcholil jejím odchodem do Londýna. Zde rok studovala žurnalistiku, a s rodiči nemluvila. Po návratu vystudovala na telavivské univerzitě filosofii v kombinaci s anglickou literaturou. Od roku 1971 je vdaná, má dvě děti a žije v Cholonu, poblíž Tel Avivu.\n\nPrvní povídku napsala již v 18 letech. Nakladatelem však byla odmítnuta, a tak psaní opustila. Když jí bylo 35, začala navštěvovat kurz tvůrčího psaní. Krátce nato ji jedno nakladatelství nabídlo uveřejnit sbírku jejích povídek. V současnosti má na svém kontě 8 knih, 5 divadelních her, 3 filmové scénáře a několik seriálových scénářů. Za svou tvorbu obdržela množství ocenění – Altermann Award, Amelia Rosseli Prize, atd. V roce 2009 obdržela rovněž WIZO Prize.\n\nJejí dětství bylo poznamenáno rodičovskou zkušeností holocaustu. Ta měla také veliký vliv na její vlastní tvorbu. Vztah s otcem, jehož první manželka i děti zahynuly v koncentračním táboře, byl doprovázen dlouhým otcovým mlčením. Obdobně i její matka o holocaustu nemluvila. Skutečnost, že nevěděla nic o minulosti svých rodičů – kolik bratrů a sester měla její matka; jak se jmenovali sourozenci jejího otce; kterými koncentračními tábory otec prošel; představuje podle ní „historickou mezeru“ v porozumění sobě samé. Mlčení rodičů zapříčiňuje problém se sebeidentifikací. Psaní se stává prostředkem k nalezení a porozumění tomu, kým je.\n\nJde o sbírku 12 povídek publikovanou v Izraeli v letech 1986-1992. Hlavním tématem je zde konflikt dvou generací – rodičů a dětí, nedůvěra mezi Aškenázy a Sefardy, nepochopení mezi muži a ženami.\n\n\"Banalita lásky\" - divadelní hra, které název parafrázuje název díla Hannah Arendt - .\nDrama, které částečně reflektuje příběh židovské filosofky Hanny Arendt a kontroverzního německého filosofa Martina Heideggera. Hra diskutující o existenci, jazyku, sionismu, nacionalismu, ale též nacismu.\n\n\n"}
{"id": "577281", "url": "https://cs.wikipedia.org/wiki?curid=577281", "title": "Námořnictvo Ruské federace", "text": "Námořnictvo Ruské federace\n\nNámořnictvo Ruské federace (oficiálně VMF, \"Vojenno-morskoj flot\", ) je součástí ozbrojených sil Ruska. Je nástupcem sovětského námořnictva, které zaniklo s rozpadem SSSR po skončení studené války. Tehdy ruské námořnictvo převzalo naprostou většinu sovětských plavidel. Hlavním posláním ruského námořnictva je jaderné odstrašení, ochrana pobřeží a námořních tras.\n\nK červnu 2009 mělo ruské námořnictvo k dispozici cca 60 ponorek, přibližně 70 velkých hladinových bojových lodí (křižníků, torpédoborců, fregat a korvet), téměř 80 pobřežních a hlídkových člunů, cca 40 minolovek, zhruba 70 obojživelných výsadkových lodí a vznášedel a 370 logistických a podpůrných lodí. Značná část těchto lodí je však již zastaralá či neschopná služby, přičemž pro ně není náhrady. Plány rozvoje a modernizace námořnictva se nyní soustřeďují zejména na ponorky. V ostatních kategoriích hrozí, že se ruské námořnictvo stane spíše pobřežní silou.\nSložky ruského vojenského námořnictva jsou organizovány do Severního loďstva, Baltského loďstva, Černomořského loďstva a Tichomořského loďstva, Kaspického loďstva, Ruské námořní letectvo a pobřežní síly (zahrnující Námořní pěchotu a pobřežní baterie). Symbolika současného ruského námořnictva navazuje na tradice ruského carského námořnictva. Odpovídají ji standarty, uniformy i názvy lodí. Ze sovětské éry tak zůstaly zejména pěticípé hvězdy na ruských letadlech. Vlajku moderního ruského námořnictva tvoří modrý kříž v bílém poli.\n\nRuské námořnictvo se v posledních dvou dekádách potýká s řadou vážných problémů. Nedostatečné finanční a materiální kapacity Ruska vedly k výraznému oslabení síly jeho námořnictva. To nemělo dostatek prostředků pro údržbu stávajících jednotek, natož pro stavbu nových. Předčasně tak byly vyřazeny například letadlové lodi třídy \"Kijev\" či zastaveny práce na dokončení letadlové lodi \"Varjag\" (byla prodána do ČLR). Dokončení lodí, rozestavěných ještě za existence Sovětského svazu, se často protáhlo na mnoho let a starší lodě dodnes tvoří jeho jádro. Rusko dnes postrádá prostředky pro stavbu větších hladinových lodí a proto hrozí, že bude muset lodě nakupovat v zahraničí. Rusko tak oznámilo, že do roku 2020 neplánuje stavbu žádné další letadlové lodě a naopak na konci roku 2011 uzavřelo kontrakt na stavbu čtyř francouzských výsadkových a velitelských lodí třídy \"Mistral\".\n\nRusko rovněž ztratilo síť vojenských přístavů ve spřátelených zemích ze sovětské éry. Jako hlavní základnu si přitom udrželo pronajatý přístav na ukrajinském Krymu (je stále zdrojem napětí mezi Ruskem a Ukrajinou).\n\nTabulka ukazuje pokles vývoj v počtu hlavních kategorií válečných lodí a ponorek na sklonku sovětské éry a v současném Rusku.\n!width=\"300\" align=\"left\"|Typ / Rok\n!width=\"100\" align=\"left\"|1985\n!width=\"100\" align=\"left\"|1990\n!width=\"100\" align=\"left\"|1995\n!width=\"100\" align=\"left\"|2000\n!width=\"100\" align=\"left\"|2005\n!width=\"100\" align=\"left\"|2014\n!2018\n\nLetadlová loď \"Admiral Kuzněcov\" je v současnosti jedinou lodí této kategorie, kterou ruské námořnictvo provozuje. Její sesterská loď \"Varjag\" nebyla po rozpadu SSSR dostavěna a trojice letadlových lodí třídy \"Kijev\" již není ve službě. Pro stavbu podobně velkých lodí nemá dnešní Rusko potřebné kapacity.\n\nVšechny křižníky ruského námořnictva pocházejí z tříd vyvinutých pro sovětské námořnictvo za studené války. V některých případech se jedná o jednotky za studené války rozestavěné a později jen obtížně dokončované. Jedná se o dva křižníky tříd \"Kirov\", dále o plavidla tříd \"Slava\" a \"Kara\". Obě jednotky třídy \"Kirov\" představují největší válečné lodě své kategorie na světě, silně vyzbrojené a s nukleárním pohonem – zároveň však s velice nákladným provozem.\n\nTéměř všechny současné ruské torpédoborce, fregaty a korvety pocházejí ze sil sovětského námořnictva. Torpédoborce patří k sovětským třídám \"Kashin\", \"Sovremennyj\" a \"Udaloj\". Stavba nových torpédoborců přitom není v dohledné době vůbec plánována.\n\nFregaty patří ke třídám \"Krivak\", \"Neustrašimij\" a \"Gepard\". Novou generaci fregat má představovat třída \"Admiral Sergej Gorškov\" – jedná se o první velké hladinové lodě, které Rusko staví od konce studené války. Protože však tato třída nemůže být stavěna dostatečně rychle, objednalo námořnictvo ještě šest fregat třídy \"Admiral Grigorovič\", které pomohou zmírnit nedostatek moderních válečných lodí této kategorie. Pro operace v pobřežní vodách je přitom stavěna nová třída víceúčelových korvet třídy \"Stěreguščij\".\n\nV roce 2009 provozovalo ruské námořnictvo flotilu více než 60 ponorek, přičemž na ponorky se soustřeďují programy rozvoje námořnictva.\n\nZe sovětské éry zůstalo několik raketonosných ponorek s jaderným pohonem tříd Kalmář (kód NATO \"Delta III\"\")\", Delfín (kód NATO \"Delta IV\"\")\" a Akula (kód NATO \"Tajfun\"\")\". V roce 2013 byla přijata do námořnictva ponorka \"Jurij Dolgorukij\", která je první jednotkou nové třídy \"Borej\" (jejich výzbroj tvoří balistické střely Bulava, kterých úspěšný vývoj byl potvrzen třemi starty na podzim 2014). Jednotky \"Alexandr Něvskij\" a \"Vladimir Monomach\" téže třídy byli přijaty do námořnictva v roce 2013 resp. 2014, přičemž Rusko počítá se stavbou celkem osmi lodí. V současnosti (únor 2015) probíhá stavba tří ponorek vylepšené třídy Borej-A.\n\nRuské útočné ponorky mají zčásti jaderný a z části konvenční pohon. Jaderné ponorky zastupují třídy \"Akula\" a \"Oscar II\". V roce 2014 byla přijata do námořnictva ponorka \"Severodvinsk\" nové víceúčelové třídy \"Jaseň\". Dieselelektrické ponorky zastupují pokročilé jednotky třídy \"Kilo\", které mají ve službě nahradit zcela nové univerzální dieselelektrické ponorky třídy \"Lada\". Mimo výše uvedené typy lodí vlastní Rusko též několik speciální ponorek, sloužích pro různé specifické účely.\n\nV roce 2008 se ruské námořnictvo zapojilo do války v Jižní Osetii.\n\nRuské námořnictvo se v současnosti podílí na misi OSN proti modernímu pirátství v oblasti Adenského zálivu a Indického oceánu. Nasazeny zde byly například torpédoborce třídy \"Udaloj\" \"Maršal Šapošnikov\" a \"Admiral Levčenko\".\n\nV únoru a březnu 2014 se ruské námořnictvo podílelo na vojenském obsazení ukrajinského Krymu, za což byl velitel ruské černomořské flotily Alexandr Vitko zařazen na sankční seznam Rusů, kterým USA a EU zakázaly vydávání víz a zmrazily jejich zahraniční konta, neboť konkrétními činy a aktivitami přispěli k narušení teritoriální integrity a suverenity Ukrajiny.\n\n\n"}
{"id": "577284", "url": "https://cs.wikipedia.org/wiki?curid=577284", "title": "O. Henry", "text": "O. Henry\n\nWilliam Sydney Porter (11. září 1862, Greensboro, USA – 5. června 1910, New York, USA), známý pod svým pseudonymem O. Henry, byl americký spisovatel, jenž se proslavil psaním krátkých povídek o obyčejných lidech. Na konci většiny jeho povídek dochází k překvapivému zvratu děje, což je pravděpodobně jeden z prvků, které zaručily O. Henryho úspěch.\n\nO. Henry se narodil ve městě Greensboro v USA a stal se lékárníkem. V 19 letech se přestěhoval do Texasu, kde začal pracovat jako pokladník v bance. Začal psát pro zábavu, oženil se a narodila se mu dcera. Později byl obviněn ze zproněvěry peněz a uprchl do Hondurasu, kde napsal svou první sbírku příběhů. Po smrti své ženy v roce 1897 se vrátil zpátky do Texasu, kde se vzdal policii a byl odsouzen na pět let do vězení. Zde a pak i po propuštění a přestěhování do New Yorku, se O. Henry dál věnoval psaní. Celkem napsal více než 600 povídek a stal se známým spisovatelem. Zemřel v roce 1910 na jaterní cirhózu, zřejmě způsobenou alkoholismem.\n\n"}
{"id": "577285", "url": "https://cs.wikipedia.org/wiki?curid=577285", "title": "Staroboleslavská brána", "text": "Staroboleslavská brána\n\nStaroboleslavská brána je pozůstatek původního opevnění města Stará Boleslav.\nVznikla v 2. polovině 14. století (před r. 1378) při obnově městského opevnění z iniciativy císaře Karla IV. První fortifikace přitom v Boleslavi vznikla už v 10. století a jednalo se o nejstarší kamennou hradbu u nás, jak potvrdil archeologický výzkum v devadesátých letech 20. století. \nHranolová dvoupatrová věž je zakončena jehlancovou střechou. Upravena byla v 17. století.\n\nVe věži se nachází expozice věnovaná archeologii ve Staré Boleslavi přístupná o víkendech.\n\n"}
{"id": "577286", "url": "https://cs.wikipedia.org/wiki?curid=577286", "title": "Jan Matěj Butz z Rollsbergu", "text": "Jan Matěj Butz z Rollsbergu\n\nJan Matěj rytíř Butz z Rollsbergu (17. ledna 1712 Slavonice – 19. července 1803 Olomouc) byl olomoucký kanovník, prelát kapituly a rektor olomoucké univerzity.\n\nNesídelním kanovníkem v Olomouci byl jmenován roku 1734, po studiích v Římě (1731–1734) se stal farářem a děkanem v Ketři, kde vystavěl kostel v Knispel. Roku 1751 byl přijat za sídelního kanovníka v Olomouci, roku 1764 byl infulovaným proboštem v Kroměříži. Od roku 1776 byl generálním vikářem diecéze, v letech 1776–1778 rektorem olomoucké univerzity, roku 1780 byl zvolen za probošta kapituly. Byl velkým mecenášem poutního kostela v Kostelním Vydří. Pohřben byl v kostele Panny Marie Karmelské v Kostelním Vydří u Dačic, kde má i náhrobní desku.\n\nV roce 1785 po něm byla pojmenována nově vzniklá osada Rolsberk na území dnešní olomoucké čtvrti Hodolany, jejíž vznik inicioval probošt Rolsberg po rozparcelování kapitulního dvora v Hodolanech. Osada zanikla roku 1935, dnes ji připomíná pouze název \"Rolsberská ulice\".\n\n\n"}
{"id": "577288", "url": "https://cs.wikipedia.org/wiki?curid=577288", "title": "Izola", "text": "Izola\n\nIzola (italsky \"Isola \") je staré rybářské město ve Slovinsku, ležící na Istrijském poloostrově na pobřeží Jaderského moře. Izola je také název jedné ze slovinských občin.\n\nMěsto bylo založeno v 7. století aquileiskými uprchlíky na malém ostrově při pobřeží Istrie. Odtud také pochází jeho název - je odvozen z italského slova \"isola\", které znamená \"ostrov\". V 9. století se istrijské pobřeží dostalo pod vliv Benátské republiky, jejíž součástí se definitivně stalo v roce 1267. Staletí benátské nadvlády zanechala v regionu zřetelné stopy. Po uzavření Míru v Campo Formio v roce 1797 se oblast stala součástí Svaté říše římské, v době napoleonské patřila k autonomním Ilyrským provinciím Francouzského císařství. Během francouzské nadvlády byly zbořeny městské hradby a materiál byl použit k zasypání průlivu oddělujícího ostrov od pevniny. Po bitvě národů u Lipska v roce 1815 se území Ilyrských provincií dostalo pod rakouskou nadvládu. Po první světové válce připadla oblast Italskému království. Roku 1943 přešla v rámci Italské sociální republiky pod faktickou vojenskou kontrolu Wehrmachtu. Po ukončení druhé světové války připadla Izola Svobodnému území Terst. Součástí jeho zóny B byla do roku 1954, kdy tento státní útvar zanikl a zóna B připadla Jugoslávii. V té době odešla před nastupujícím komunismem z Istrie značná část italsky mluvících obyvatel. V roce 1991 se Izola stala součástí nezávislého Slovinska.\n\nVe městě žije asi 14 500 obyvatel. Město je oficiálně dvojjazyčné (slovinsko-italské), chorvatská menšina je asi dvakrát početnější než italská.\n\nOkolo 71 % obyvatelstva tak tvoří Slovinci, 8 % Chorvati a 4 % Italové. Zbytek připadá na ostatní menšiny, mezi kterými jsou Bosňáci, Srbové, Makedonci a další. \n\nAdministrativními částmi Izoly jsou kromě města samotného dále vesnice Baredi, Cetore, Dobrava, Jagodje, Korte, Malija, Nožed a Šared.\n\n\n\n\n"}
{"id": "577296", "url": "https://cs.wikipedia.org/wiki?curid=577296", "title": "Politika a anglický jazyk", "text": "Politika a anglický jazyk\n\nPolitika a anglický jazyk (1946) je esej George Orwella o anglické stylistice, kritizující klišé v mluvě anglických politiků. \n\nOrwell kritizoval špatné návyky, které se dále rozšiřovaly jejich napodobením. Argumentoval, že se spisovatelé musejí těchto návyků zbavit a více přemýšlet o tom, co říkají, protože myšlení je nezbytný krok k politickému zlepšení.\n\n"}
{"id": "577301", "url": "https://cs.wikipedia.org/wiki?curid=577301", "title": "Pařížský poledník", "text": "Pařížský poledník\n\nPařížský poledník (francouzsky \"Méridien de Paris\") je poledník, který prochází středem Pařížské observatoře v Paříži. Nachází se na 2°20'14,025” východní délky od Greenwichského poledníku. Někdy je též nazýván jako Francouzský poledník (\"Méridien de France\") procházející od Dunkerku do Perpignanu, neboť se podle něj provedla nová triangulace Francie.\n\nPařížský poledník byl určen 21. června 1667 matematiky Francouzské akademie. V tento den letního slunovratu byl vyměřen poledník na místě zamýšlené stavby Pařížské observatoře. Měření poledníku dokončili v roce 1718 Jean-Dominique Cassini a jeho syn Jacques Cassini. V 70. letech 18. století jej přeměřil César-François Cassini. Poledník opět přeměřili v letech 1792–1798 Jean-Baptiste Joseph Delambre a Pierre Méchain jako základ pro určení přesné délky metru v roce 1799.\n\nPařížský poledník jako základní poledník byl opuštěn ve prospěch Greenwichského na mezinárodní konferenci ve Washingtonu v roce 1884. Toto rozhodnutí bylo předmětem bouřlivé diskuse mezi Francouzi a Angličany. Greenwichský poledník nakonec zvítězil proto, že většinou neprochází obydleným územím a dalším důvodem byl britský závazek přijmout metrický systém, výměnou za přijetí anglického poledníku ve Francii. Při závěrečném hlasování se z 25 zemí Francie a Brazílie zdržely hlasování. V samotné Francii byl však Greenwichský poledník přijat až zákonem z 9. března 1911.\n\nV rámci oslav roku 2000 vytvořil architekt Paul Chemetov koncepci tzv. Zeleného poledníku, který kopíruje Pařížský poledník a na jeho trase ve Francii jsou vysázeny stromy.\n\nPoledník byl na zemském povrchu v roce 1736 vyznačen dvěma milníky. Jeden se nachází na severu Paříže (tzv. Severní milník) na Montmartru v dnes soukromé zahradě u Moulin de la Galette. Jižní milník stál původně v zahradě observatoře, ale v roce 1806 byl přemístěn do parku Montsouris. Na čtyři metry vysoké stéle je nápis „\"Du règne de ... Mire de l'Observatoire - MDCCCVI\"“ (Za vlády ... Trasírka observatoře - 1806). Jméno Napoleona I. bylo ze sloupu odstraněno. Tento milník nestojí úplně přesně na poledníku, ale několik desítek metrů východně.\n\nU příležitosti dvoustého výročí narození Françoise Araga byl v letech 1989–1994 vytvořen pás z 135 bronzových medailonů zasazených do chodníků, které vyznačují, jak prochází Pařížský poledník Paříží. Jejich autorem je nizozemský umělec Jan Dibbets.\n\nOd severního k jižnímu pólu prochází poledník těmito územími:\n\n"}
{"id": "577303", "url": "https://cs.wikipedia.org/wiki?curid=577303", "title": "Lukáš Volný", "text": "Lukáš Volný\n\nLukáš Volný (1645-1738) byl ovčák a lidový básník. \n\nZ jeho života není příliš známo, nejvýrazněji vystupuje se svým bratrem Václavem při řádném povolení ovčáckého cechu roku 1700 za Leopolda I. V roce 1738 byl vyšetřován z kacířství. Měl dalšího příbuzného (nejspíše to byl syn) písmáka Jiřího Volného. V Lukášově době vyšly například \"Písničky, vypravující o pořádku pastýřském, kdy se začal a skrze koho dokonal\", \"Písničky v nově složený pro památku vyzdvižení pořádku pastýřského\", nebo \"Píseň nová pěkná o ovčičkách\". Část Lukášovy tvorby spolu s lidovou tvorbou Jiřího Volného a Františka Jana Vaváka vydal a opatřil úvodem a poznámkami Zdeněk Kalista v \"Truhlici písní\".\n"}
{"id": "577304", "url": "https://cs.wikipedia.org/wiki?curid=577304", "title": "Modlitba pro Kateřinu Horovitzovou", "text": "Modlitba pro Kateřinu Horovitzovou\n\nModlitba pro Kateřinu Horovitzovou je psychologická novela, kterou Arnošt Lustig napsal během 12 dní. Vychází ze skutečných událostí. Kniha vyšla roku 1964. \n\nLustigova novela je inspirována skutečnými událostmi. Roku 1943 zajali Němci na Sicílii skupinu židovských podnikatelů a pod záminkou, že je vymění za své zajaté důstojníky, od nich získali veškerý jejich majetek a jako nepotřebné je pak zabili. U postavy Kateřiny Horovitzové, která při cestě do plynové komory zabije německého důstojníka, se Lustig inspiroval osudem skutečné dívky, polské herečky, která stejně jako Kateřina vytrhla německému důstojníkovi zbraň a zastřelila ho, čímž sice unikla smrtícímu plynu, ale byla zastřelena. Lustig obě na sobě nezávislé události zakomponoval do své novely. Divadelní adaptace Lustigova románu měla 13. června 2012 premiéru v pražském Divadle pod Palmovkou, 13. července 2012 se uskutečnila premiéra verze upravené pro speciální divadelní vlak, který vyrazil do 14 krajských měst ČR a ve dnech 22.8.-26.8.2012 také do polského Krakova a Osvětimi.\n\nNovela líčí tragický osud skupiny židovských boháčů, kteří se zachránili před německým nacismem útěkem do USA, ale posléze (roku 1943) se vrátili do Itálie a padli do rukou nacistů. Následně byli převezeni do zajateckého tábora. Tam se jich ujímá důstojník SS, Němec Bedřich Brenske, jehož úkolem je vymámit od Židů peníze, které mají uložené na švýcarských kontech. Bedřich Brenske jim tedy přislíbí deportaci do USA, tedy záchranu života. Mluvčím celé skupiny se stane obchodník Herman Cohen, jenž se slituje nad mladou, krásnou polskou židovkou Kateřinou Horovitzovou, která je s rodinou (rodiče, dědeček a šest Kateřininých sester) transportována do koncentračního tábora v Osvětimi. Kateřina se tedy díky Cohenovi připojí k obchodníkům a má být spolu s nimi deportována do Ameriky, ale obchodníky stála její záchrana sto tisíc franků.\n\nBrenske skupině sděluje, že budou vyměněni za zajaté německé důstojníky, všichni nastupují do vlaku a jedou směrem na Hamburk, kde na ně má čekat loď. Cestou z nich Brenske pod nejrůznějšími záminkami vyloudí mnoho peněz. Někteří začínají tušit, že se svobody nedočkají a že jde o podvod.\n\nKateřina nemá americký cestovní pas, ale získá ho tím, že se provdá za Cohena. Jsou oddáni v táboře, polským židovským rabínem Dajemem z Lodže. Židé však museli za všechno zaplatit. Brenske z nich postupně vymámil veškeré jejich peníze. Po návratu do tábora se kvůli údajné hygieně všichni Židé musí svléknout a jít do očistné místnosti. Tam už téměř všichni vědí, že nastal jejich konec. Vědí, že ve skutečnosti jsou v plynové komoře. Kateřině je přikázáno, aby nahá tančila před německým vojákem, ona mu ale hbitě sebere zbraň a dva vojáky postřelí. Brenske se vrací a vzniklou situaci vyřeší tím, že přikáže zastřelit Kateřinu i ostatní obchodníky.\n\nRoku 1965 byl natočen československý televizní film \"Modlitba pro Kateřinu Horovitzovou\", režie: Antonín Moskalyk, hrají: Jiří Adamíra, Martin Růžek, Lenka Fišerová, Vladimír Ráž, Čestmír Řanda, Miloš Nedbal, Jiří Bruder, Felix Le Breux, Ilja Prachař, Vladimír Hlavatý, Otto Šimánek, Antonín Molčík, hudba: Luboš Fišer.\n"}
{"id": "577306", "url": "https://cs.wikipedia.org/wiki?curid=577306", "title": "Anne Robert Jacques Turgot", "text": "Anne Robert Jacques Turgot\n\nAnne-Robert-Jacques Turgot, Baron de l′Aulne (10. května 1727 v Paříži – 18. března 1781 tamtéž), často označován jako Turgot, byl francouzský ekonom a státník. Náležel k francouzské fyziokratické škole. V letech 1774–1776 byl ministrem financí francouzského krále Ludvíka XVI. Dnes je považován za raného zastánce ekonomického liberalismu.\n\nPodílel se také na tvorbě Encyklopedie.\n\nV roce 1999 byl jeho jménem pojmenován asteroid (10089) Turgot.\n\n\n"}
{"id": "577307", "url": "https://cs.wikipedia.org/wiki?curid=577307", "title": "Jan Schneeweis", "text": "Jan Schneeweis\n\nJan Schneeweis (1. ledna 1904 Holešov – 24. prosince 1995 Osov) byl český klavírista, hudební skladatel, sbormistr, sběratel lidových písní a spisovatel.\n\nNadání pro hudbu projevoval již od dětství, od 5 let hrál na housle, později na klavír, od 13 let komponoval. Vystudoval filosofii, češtinu a němčinu na Filozofické fakultě Univerzity Karlovy a poté kompozici na Pražské konzervatoři u Josefa Bohuslava Foerstera.\n\nPůsobil jako středoškolský učitel na gymnáziích v Praze na Smíchově a v Žilině, od roku 1931 jako profesor na učitelském ústavu v Hořovicích a v letech 1936 až 1964 na gymnáziu v Berouně.\n\nV roce 1936 se oženil s Miroslavou Rohlovou, keramičkou, žačkou výtvarníka Jana Kutálka. Spolu měli dvě dcery: Janu Schneeweisovou - klavírní virtuózku a Miroslavu Hosnedlovou, která vystudovala VŠSE obor strojní v Plzni. \n\nZemřel na Štědrý den v domově důchodců v Osově u Berouna.\n\nTematický soupis skladeb Jana Schneeweise včetně podrobného životopisu zpracovala ve své diplomové práci na Pedagogické fakultě v Olomouci Zuzana Machálková (dostupné \"ZDE\".\n\nJiž od dětství zhudebňoval verše Vítězslava Hálka, Jana Nerudy, Svatopluka Čecha a Františka Ladislava Čelakovského. Sbíral a upravoval valašské a lašské lidové písně. Během svého působení na Podbrdsku skládal písně na slova Josefa Václava Sládka, Karla Vokáče, Jana Týmla a Františka Branislava. Kromě toho je autorem řady komorních i orchestrálních skladeb\n\n\n\n"}
{"id": "577308", "url": "https://cs.wikipedia.org/wiki?curid=577308", "title": "Richard Glücks", "text": "Richard Glücks\n\nRichard Glücks (22. dubna 1889 – 10. května 1945) byl válečný zločinec a vysoce postavený nacistický důstojník Waffen-SS v hodnosti SS-Gruppenführer \"und Generalleutnant der Waffen-SS\" (Generálporučík), který působil jako vedoucí úřadu D (\"Amtsgruppe D\") v rámci Hlavního úřadu hospodářství a správy SS. Jeho kompetence se tak vztahovaly především na vyhlazovací a koncentrační tábory.\n\nRichard Glücks se narodil 22. dubna 1889 ve vestfálském městě Odenkirchen jako syn bývalého učitele, nynejšího obchodníka, Johannese Leberechta Ludwiga Glückse a jeho ženy Wilhelminy Idy (rozené Mechelenové). Dětství strávil víceméně v Düsseldorfu, kde navštěvoval nejprve lidovou školu a posléze i tamější státní gymnázium. Po složení maturitní zkoušky nastoupil Glücks do pojišťovny, kterou vlastnil jeho otec.\n\nV roce 1909 nastoupil základní vojenskou službu u 43. polního dělostřeleckého pluku (\"Feldartillerie-Regiment Nr. 43\"), který sídlil v nedalekém městě Wesel. Po skončení vojenské služby pobýval Glücks nějaký čas v Anglii a Argentině.\n\nKdyž vypukla první světová válka, Glücks se rozhodl pro návrat do vlasti. Pod falešnou identitou se vydal do Německa jako námořník na norské obchodní lodi. V lednu roku 1915 dorazil do vlasti a ihned narukoval do armády. Zařazen byl ke 13. záložnímu dělostřeleckému pluku a následně byl převelen ke 280. polnímu dělostřeleckému pluku.\n\nBěhem války byl povýšen do hodnosti poručíka (\"Leutnant\") a velel četě a následně i celé baterii během bojů na Západní frontě. Za své zásluhy si rovněž vysloužil obě třídy vysoce ceněného Pruského železného kříže.\n\nPo skončení války se Glücks stal v lednu roku 1919 členem jednotek Freikorps, a s oddílem Freikorps Lichtschlag se podílel na potlačení Povstání spartakovců, pokusu o ultralevicový státní převrat. I po těchto událostech se Glücks rozhodl zůstat v armádě a následně sloužil jako styčný důstojník v rámci mezinárodní spojenecké kontrolní komise, která měla za úkol monitorovat situacei Reichswehru v rámci Versailleské smlouvy. V této funkci byl 1. prosince 1925 povýšen do hodnosti \"Oberleutnant\" (Nadporučík). Později byl přeložen do nově vzniklé 6. Divize pod velením generálporučíka Leopolda von Ledebura, kde strávil několik měsíců, než byl k 31. červenci roku 1926 penzionován.\n\nTento důstojník z 1. světové války a obchodník vstoupil roku 1930 do NSDAP a 1932 do SS, stal se spolupracovníkem Eickeho, inspektora koncentračních táborů, a v roce 1939 ho v této funkci nahradil. V březnu 1942, v té době už Gruppenführer SS, byl pověřen vedením vrchního odboru D na Hlavním úřadu hospodářském a správním SS, jeho kompetence se tak vztahovala i na vyhlazovací tábory. Do rámce jeho odpovědnosti spadalo množství příkazů k vraždám, stavby plynových komor, pokusy na lidech v koncentračních táborech a selekce lidí na otrocké práce. Po skončení války spáchal sebevraždu kapslí kyanidu v námořním lazaretu ve Flensburg-Mürwiku ve Marineschule Mürwik.\n\nDo rámce jeho odpovědnosti spadalo množství příkazů k vraždám, stavby plynových komor, pokusy na lidech v koncentračních táborech a selekce lidí na otrocké práce.\n\n\n\n"}
{"id": "577310", "url": "https://cs.wikipedia.org/wiki?curid=577310", "title": "Pluotinalis", "text": "Pluotinalis\n\nPluotinalis je nevelké jezero v západní Litvě, v Žemaitijské vysočině, v okrese Telšiai, 17 km na jih od Telšů, 5 km na východ od Žarėnů.\n\nJezero je oválného až bramborovitého tvaru.\n\nDo jezera přitéká Kliurkė, která vytéká z jezera Ilgis. Z jezera odtéká řeka D-1, jejíž další pokračování za jezerem Didovas je již pod názvem Minija, což je jedna z největších řek Žemaitska.\n"}
{"id": "577315", "url": "https://cs.wikipedia.org/wiki?curid=577315", "title": "Mistrovství Evropy v basketbalu žen 1954", "text": "Mistrovství Evropy v basketbalu žen 1954\n\n4. mistrovství Evropy v basketbalu žen proběhlo v dnech 4. – 13. června v Bělehradě v Jugoslávii.\n\nTurnaje se zúčastnilo 10 týmů, rozdělených do dvou tříčlenných a jedné čtyřčlenné skupiny, z nichž první dva postoupili do finálové skupiny, kde se hrálo o medaile. Týmy, které v základních skupinách skončily na třetím a čtvrtém místě hrály o 7. - 10. místo. Mistrem Evropy se stalo družstvo Sovětského svazu.\n\n Francie - Rakousko 92:21 (41:14)\n\n4. června 1954 – Bělehrad\n\n4. června 1954 – Bělehrad\n\n5. června 1954 – Bělehrad\n\n5. června 1954 – Bělehrad\n\n6. června 1954 – Bělehrad\n\n6. června 1954 – Bělehrad\n\n Jugoslávie - SRN 69:14 (32:8)\n\n4. června 1954 – Bělehrad\n\n5. června 1954 – Bělehrad\n\n6. června 1954 – Bělehrad\n\n ČSR - Dánsko 76:19 (36:7)\n\n4. června 1954 – Bělehrad\n\n5. června 1954 – Bělehrad\n\n6. června 1954 – Bělehrad\n\n SSSR - Francie 60:48 (36:18)\n\n7. června 1954 – Bělehrad\n\n7. června 1954 – Bělehrad\n\n7. června 1954 – Bělehrad\n\n9. června 1954 – Bělehrad\n\n9. června 1954 – Bělehrad\n\n9. června 1954 – Bělehrad\n\n10. června 1954 – Bělehrad\n\n10. června 1954 – Bělehrad\n\n10. června 1954 – Bělehrad\n\n11. června 1954 – Bělehrad\n\n11. června 1954 – Bělehrad\n\n11. června 1954 – Bělehrad\n\n12. června 1954 – Bělehrad\n\n12. června 1954 – Bělehrad\n\n12. června 1954 – Bělehrad\n\n Rakousko - SRN 33:25 (15:8)\n\n7. června 1954 – Bělehrad\n\n7. června 1954 – Bělehrad\n\n??. června 1954 – Bělehrad\n\n??. června 1954 – Bělehrad\n\n??. června 1954 – Bělehrad\n\n??. června 1954 – Bělehrad\n\n1. SSSR\n2. ČSR\n3. Bulharsko\n\n\n"}
{"id": "577316", "url": "https://cs.wikipedia.org/wiki?curid=577316", "title": "Klouček", "text": "Klouček\n\nKlouček může být:\n\n\n"}
{"id": "577317", "url": "https://cs.wikipedia.org/wiki?curid=577317", "title": "12. tanková divize SS „Hitlerjugend“", "text": "12. tanková divize SS „Hitlerjugend“\n\n12. SS-Panzer-Division „Hitlerjugend“ byla německá divize spadající pod Waffen-SS, která bojovala ve druhé světové válce. Většina mužstva se rekrutovala z členů mládežnické organizace Hitlerjugend.\n\nAutorem myšlenky sestavit mládežnickou elitní jednotku byl SS-Obergruppenführer Gottlob Berger, který stál v čele Hlavního úřadu SS. Od léta 1943 bylo odvedeno – částečně z branně výcvikových táborů HJ – přes 10 000 dobrovolníků, které cvičil kmenový personál elitního útvaru Leibstandarte Adolf Hitler.\n\nPřes počáteční úspěchy divize pod velením SS-Brigadeführera Kurta Meyera (zvaného \"Panzer Meyer\") při bojích na západě utrpěla velmi těžké ztráty. Nově zformovaná divize byla do značné míry rozprášena při ardenské ofenzívě a při operacích v Maďarsku.\n"}
{"id": "577318", "url": "https://cs.wikipedia.org/wiki?curid=577318", "title": "Jim Capaldi", "text": "Jim Capaldi\n\nNicola James \"Jim\" Capaldi (2. srpna 1944 - 28. února 2005) byl anglický hudebník a hudební skladatel, zakládající člen skupiny Traffic. Na bicí doprovázel některé známé zpěváky a hudebníky, kterými byli například Jimi Hendrix, Eric Clapton, George Harrison, Alvin Lee a Mylon LeFevre.\n\nCapaldi se narodil jako Nicola James Capaldi italským imigrantům, Nicolasovi a Marii Capaldiovým Anglii ve městě Evesham, hrabství Worcestershire. Jeho mladší bratr Phil, se narodil 1. února 1949 a hrál též profesionálně na bicí ve skupině \"Joe Brown's Bruvvers\". Hudební kariéra Jima Capaldiho trvala více než čtyři desetiletí. Spolu s Steve Winwoodem založil v Birminghamu skupinu Traffic, která svým psychedelickým rockem ovlivnila hudební scénu ve Spojeném království a USA. Capaldi s Winwoodem napsali mnohé hity skupiny, které se dostaly do hitparád a většina z nich pak byla vydána na albech skupiny.\n\nJako dítě Capaldi studoval hru na klavír a zpíval se svým otcem, učitelem hudby. Na bicí začal hrát se svými přáteli a v roce 1961 ve Worcesteru hrál ve skupině The Sapphires. V roce 1963 založil The Hellions, kde s ním hráli Dave Mason na kytaru a Gordon Jackson na doprovodnou kytaru. V srpnu 1964 vzala Tanya Day skupinu The Hellions do Star-Clubu v Hamburku, Německu jako svoji doprovodnou skupinu. V té době přebývali The Spencer Davis Group v Hamburku v tom samém hotelu jako The Hellions a tak se stalo, že Steve Winwood se skamarádil s Capaldim a Masonem.\n\nPo návrtatu do Worcesteru se The Hellions zavedli jako zavedená profesionální kapela, která měla na to aby doprovázela umělce jako Adam Faith a Dave Berry, kteří ve Worcesteru vystupovali. Od roku 1964 měli rezidenci ve Whisky a Go Go Club. V roce 1965 vydala skupina tři singly, ale žádný se nedostal do hitparády. Později se k nim připojil John \"Poli\" Palmer a u bicích nahradil Capaldiho, který se stal sólovým zpěvákem.\n\nThe Hellions se v roce 1966 vrátili do Worcesteru aby se pokusili zredukovat náklady, ale místní podmínky se změnily. Změnili si jméno na The Revolution, ale v hitparádě byli neúspěšní i se čtvrtým singlem. Zklamaný Dave Mason odešel, nahradil jej Luther Grosvenor a Capaldi přejmenoval skupinu na Deep Feeling. Odehráli několik koncertů v Birminghamu a okolí, kde získali dost slušnou fanouškovskou základnu. Capaldi, Jackson a Palmer napsali skladby, které byly lepší než repertoár Hellions. Nahráli pak několik studiových stop, které zůstaly nevydány až do roku 2009.\n\nCapaldi a jeho skupina hráli často v Londýně a spolu s nimi v Knuckles klubu hrál na kytaru tehdy neznámý hudebník Jimi Hendrix. V Birminghamu se Capaldi příležitostně sešel s přáteli Masonem, Winwoodem a Chrisem Woodem k vystoupením v klubu The Elbow Room na Aston High Street. Začátkem roku 1967 se toto spojení přejmenovalo na Traffic a skupina Deep Feeling se rozpadla. V roce 1968 Capaldi, Winwood and Mason se zúčastnili nahrávání sólového alba Gordona Jacksona jako doprovodná skupina.\n\nSkupina podepsala smlouvu s Island Records a pronajala si klidný domek v Aston Tirrold, Berkshire aby mohli skládat a zkoušet nové skladby. Domek však klidný dlouho nezůstal, protože jej často navštěvovali hudebníci jako Eric Burdon, Eric Clapton, Pete Townshend, Trevor Burton (z The Move) a mnoho dalších. Capaldi napsal text pro první singl Traffic \"Paper Sun\", který se v roce 1967 umístil na pátém místě v UK singles chart. Pak byly vydány další dva úspěšné singly a v prosinci skupina vydala album \"Mr. Fantasy\", které demonstrovalo talent každého z nich. Mason opustil skupinu brzy po vydání tohoto alba, ale na krátko se vrátil v květnu, než skupinu v říjnu definitivně opustil. Odešel i Winwood, aby se připojil k formujícím se Blind Faith) a tak došlo k rozpadu skupiny.\n\nCapaldi se pokoušel s Masonem a Woodem zformovat jinou skupinu, ale tvůrčí napětí, které způsobil Mason tím, že opustil Traffic přetrvávalo a Wynder K. Frogg zůstal pouze do března 1969. V lednu 1970 se Capaldi s Woodem setkali s Winwoodem v nahrávacím studiu při nahrávání Winwoodova sólového alba. Toto setkání bylo tak úspěšné, že tato trojice obnovila Traffic (bez Masona) a vydali album \"John Barleycorn Must Die\". Následovalo turné po Velké Británii a Spojených státech se skupinou rozšířenou o několik hostujících hudebníků.\n\nAčkoliv další alba Traffic byla úspěšná, Capaldi začal rozvíjet svou sólovou kariéru a vydal v roce 1972 své první sólové album \"Oh How We Danced\". To bylo vytvořeno za přispění kytaristy skupiny Free, Paula Kossoffa, Barry Becketta, Rebop Kwaku Baaha a několika členů Traffic.\n\nNásledovalo album \"Whale Meat Again\" (1974) a pak bylo vydáno mistrovské album \"Short Cut Draw Blood\" (1975). Tématem textů bylo životní prostředí, vládní korupce a drogy. V říjnu 1975 vyšel singl z tohoto alba, cover verze hitu The Everly Brothers \"Love Hurts\", který dosáhl čtvrtého místa v hitparádě ve Velké Británii.\n\n\"Dear Mr Fantasy\" byla oslava Capaldiho života a hudby, která se konala v londýnském Roundhouse v Camden Town, 21. ledna 2007. Na této oslavě účinkovali jako hosté Bill Wyman, Jon Lord, Gary Moore, Steve Winwood, Cat Stevens, Paul Weller, Pete Townshend, Capaldiho bratr Phil a mnoho dalších. Na \"Dear Mr Fantasy\" se hrála hudba Jima Capaldiho a Traffic. Veškerý výtěžek akce šel charitativní organizaci The Jubilee Action Street Children Appeal.\n\n\n"}
{"id": "577319", "url": "https://cs.wikipedia.org/wiki?curid=577319", "title": "Historický magazín", "text": "Historický magazín\n\nHistorický magazín byl diskusní pořad České televize vysílaný v letech 2006–2008. Věnoval se historickým událostem. Pořad moderovali novinář Petr Brod, překladatel a publicista František Novotný, vojenský historik Eduard Stehlík a historička Marie Koldinská.\n\n"}
{"id": "577322", "url": "https://cs.wikipedia.org/wiki?curid=577322", "title": "Nordická rasa", "text": "Nordická rasa\n\nNordická rasa je jednou z rasových podkategorii bílé rasy, vyvozených antropology v první polovině 20. století. Debaty o tomto tématu mají spíše základ ideologický a vědecký.\nAntropolog Joseph Deniker takto označil typ člověka vysokého vzrůstu, se světlou kůži, světlými vlasy a modrýma očima. Tento typ zaznamenal především ve Skandinávii, severním Německu, Polsku a Rusku, dále v zemích Beneluxu a Britských ostrovech. Za další typ evropského obyvatelstva považoval rasu západní, vyznačující se světlou kůží, střední podsaditou postavou, kaštanovými vlasy a světlou barvou očí. \n\nJe názor zastávaný například Arthurem Gobineaunem nebo Houstonem Chamberlainem, který tvrdí že nordická rasa je cennější než ostatní rasy. \n\nNacistická populační politika považovala za svůj nejvyšší cíl tento podíl ještě zvýšit prostřednictvím eugenických programů jako byl Lebensborn. Jedinci „méněcenné rasy“ (Židé, Romové a Slované) nebo jinak „defektní“ (Homosexuálové, tělesně či duševně hendikepovaní) byli likvidováni během Holokaustu, aby budoucí dokonalou rasu nemohli deformovat.\n\n"}
{"id": "577324", "url": "https://cs.wikipedia.org/wiki?curid=577324", "title": "Všeobecné volby v Belgii 1958", "text": "Všeobecné volby v Belgii 1958\n\nBelgické všeobecné volby z roku 1958 se konaly 1. června 1958.\n\n"}
{"id": "577325", "url": "https://cs.wikipedia.org/wiki?curid=577325", "title": "Musée des Égouts", "text": "Musée des Égouts\n\nMusée des Égouts de Paris (\"Muzeum pařížských stok\") je malé podzemní muzeum v Paříži, které je věnováno vývoji pařížské kanalizační sítě.\n\nVstup do zpřístupněné části se nachází na levém břehu Seiny u mostu Alma naproti domu č. 93 na nábřeží \"Quai d'Orsay\" v 7. obvodu.\n\nMuzeum představuje vývoj stokové sítě v Paříži od dob Huguese Aubriota, pařížského prévôta, který nechal ve 14. století pod \"Rue Montmartre\" vybudovat první klenuté stoky až po Eugèna Belgranda, který projektoval v 19. století dnešní síť odpadních vod. Zabývá se rovněž prací počišťovačů ve stokách a také čistírnami vod a úpravou pitné vody. V roce 2007 muzeum navštívilo 95 000 návštěvníků.\n\n\n"}
{"id": "577336", "url": "https://cs.wikipedia.org/wiki?curid=577336", "title": "Ilgis (Kliurkė-Minija)", "text": "Ilgis (Kliurkė-Minija)\n\nJezer s názvem \"Ilgis\" je v Litvě celkem asi 28. Je to jeden z nejčastějších (nebo nejčastější) názvů pro jezera v Litvě vůbec.\nIlgis je nevelké jezero protáhlého tvaru (odtud název: v litevštině ilgis = délka; Dlouhé) v západní Litvě, v Žemaitijské vysočině, v okrese Telšiai, 17 km na jih od Telšů, 7 km na východ od Žarėnů.\n\nJezero je protáhlého (ve směru západo-východním) tvaru s vlnitým břehem.\n\nDo jezera přitéká Mava, která vytéká z jezera Sydeklis. Z jezera odtéká řeka Kliurkė, jejíž další pokračování za jezerem Didovas je již pod názvem Minija, což je jedna z největších řek Žemaitska. Před jezerem Didovas protéká ještě jezerem Pluotinalis. Průměrná hloubka jezera je 3,8 m, maximální hloubka je 12,7 m. Severní a jižní břehy jsou vysoké a strmé: (výška 8–10 m); východní a západní okraje jsou bažinaté. Dno šelfu je jílovitý písek, v hloubce je bahnitý jíl.\n"}
{"id": "577337", "url": "https://cs.wikipedia.org/wiki?curid=577337", "title": "Princezniny deníky", "text": "Princezniny deníky\n\nPrincezniny deníky (v anglickém originále The Princess Diaries) je desetisvazková série novel, která je někdy označována jako dívčí román, americké spisovatelky Meg Cabotové, která byla vydána v letech 2000 až 2009.\n\nPříběh vypráví osud fiktivní čtrnáctileté hrdinky, americké dívky Mii Thermopolisové, která se zničehonic dozví, že je korunní princeznou ve fiktivní evropské zemi Genovii.\n\n\n\n"}
{"id": "577339", "url": "https://cs.wikipedia.org/wiki?curid=577339", "title": "Tramvajová doprava v Görlitzu", "text": "Tramvajová doprava v Görlitzu\n\nTramvajovou dopravu v Görlitzu provozuje podnik Verkehrsgesellschaft Görlitz GmbH, jehož linky jsou začleněny v integrovaném dopravním systému ZVON.\n\nPrvní koněspřežné normálněrozchodné tramvaje vyjely do ulic Görlitze roku 1882. Provoz elektrických tramvají začal roku 1897. Následně byly trasy přestavěny na metrový rozchod, aby se mohly snáze rozšiřovat do středu města. Po druhé světové válce se obnovily pouze tramvajové tratě na německé straně Lužické Nisy.\n\n"}
{"id": "577344", "url": "https://cs.wikipedia.org/wiki?curid=577344", "title": "Projekt 1154", "text": "Projekt 1154\n\nProjekt 1154, jinak též třída Něustrašimyj, je třída raketových fregat vyvinutých pro sovětské námořnictvo v době studené války. Hlavním posláním těchto fregat bylo ničení ponorek, hladinových lodí a protivzdušná obrana flotily či konvojů. Rozpad Sovětského svazu poznamenal stavební program této třídy, takže byly dosud dokončeny pouze dvě jednotky, přičemž v třetí není jasné, zdali někdy bude dokončena. Obě dokončené fregaty provozuje ruské námořnictvo.\n\nJeště v době Sovětského svazu byly loděnicíc Jantar v Kaliningradu rozestavěny první tři jednotky této třídy. V roce 1993 do služby vstoupila první jednotka \"Něustrašimyj\", přičemž \"Jaroslav Mudryj\" a \"Tuman\" zůstaly, pro nedostatek financí, dlouhá léta nedokončeny. Druhá jednotka \"Jaroslav Mudryj\" byla kvůli nedostatku financí do služby zařazena teprve 21. června 2009, tedy plných 19 let po zahájení stavby. Třetí jednotka \"Tuman\" byla v listopadu 1998 spuštěna na vodu jen proto, aby uvolnila místo pro komerční stavbu obchodních lodí.\n\nJednotky projektu 1154:\n\nKonstrukce třídy \"Něustrašimyj\" navázala na protiponorkové fregaty třídy \"Krivak\". Hlavňovou výzbroj představuje 100mm kanón AK-100 ve věži na přídi. K obraně proti vzdušným cílům slouží čtyři osminásobná vertikální vypouštěcí sila pro protiletadlové řízené střely SA-N-9 s dosahem 12 km. Blízkou obranu zajišťují dva hybridní systémy CADS-N-1 Kashtan, kombinující 30mm kanóny a řízené střely SA-N-11 (celkem čtyři kanóny a 64 střel). Na palubě se nacházejí též raketový vrhač hlubinných pum RBU-6000 a dva trojhlavňové 533mm torpédomety, ze kterých lze odpalovat střely Vodopad-NK (v kódu NATO SS-N-15). Na zádi je přistávací plošina a hangár pro uskladnění jednoho protiponorkového vrtulníku Kamov Ka-27. Fregata \"Jaroslav Mudryj\" nese rovněž osminásobné vypouštěcí kontejnery pro protilodní střely Ch-35.\n\nPohonný systém je koncepce COGAG. Pro plavbu cestovní rychlostí slouží dvě plynové turbíny, přičemž v bojové situaci se připojí ještě dvě hlavní turbíny. Lodní šrouby jsou dva. Nejvyšší rychlost dosahuje 30 uzlů.\n\n"}
{"id": "577356", "url": "https://cs.wikipedia.org/wiki?curid=577356", "title": "Novozélandské království", "text": "Novozélandské království\n\nNovozélandské království (anglicky \"Realm of New Zealand\") je společenství zemí v jihozápadním Pacifiku, jejichž hlavou je britská královna pod titulem \"královna Nového Zélandu\". Tvoří jej Nový Zéland, Cookovy ostrovy, Niue, Tokelau a Rossova dependence.\n\nCookovy ostrovy a Niue jsou samostatnými zeměmi, volně přidruženými k Novému Zélandu. Nový Zéland zodpovídá (s jejich svolením) za jejich zahraniční politiku a obranu. Oproti tomu Tokelau má status novozélandského koloniálního území.\n\nRossova dependence je britský zábor v Antarktidě, který přešel pod správu novozélandského generálního guvernéra - územní nároky na jih od 60. rovnoběžky jsou však pozastaveny Smlouvou o Antarktidě, jejímž je Nový Zéland signatářem.\n\n"}
{"id": "577359", "url": "https://cs.wikipedia.org/wiki?curid=577359", "title": "Práče (film)", "text": "Práče (film)\n\nPráče je československý černobílý válečný film z roku 1960 režiséra Karla Kachyni podle knihy Jana Mareše \"Práče\" z roku 1959, natočený ve Filmových ateliérech Barrandov. V hlavní dětské roli Michael Koblic, v dalších rolích Vladimír Hlavatý, Gustáv Valach a Vladimír Menšík. Film se natáčel v blízkosti města Příbram, ve Vojenském újezdu Brdy (Jordán).\n\n\nPříběh devítiletého chlapce Františka Bureše, kterého jako sirotka osvobodí během 2 sv. války Sovětská armáda z koncentračního tábora ve východním Polsku, a který se poté dostane k armádnímu sboru bojujícímu o Dukelský průsmyk. Vojáci polní prádelny, k níž je František přidělen, si chlapce rychle osvojí. Františkovi, který získá pro své nadšení z války přezdívku Práče (podle dětských husitských válečníků), se ale u prádelny nelíbí. Nošení mýdla, počítání vypraného prádla a další pomocné práce ho nebaví. Neustále se snaží dostat do bojové akce, aby mohl prokázat svou statečnost. Mimo jiné zajme malou dívku Marijku, která omylem přešla frontu při pasení krávy Lysani. Vojáci se nakonec dohodnou, že ho naučí zacházet se zbraní a vyšlou ho jako spojku k dělostřelcům. Tam poprvé uvidí opravdové bojiště. Při jednom ze svých úkolů František odhalí německé špióny v sovětských uniformách a za to je vyznamenán medailí Za zásluhy. V závěru filmu obě děti za doprovodu velitele prádelny \"Slepejše\" (Vladimír Hlavatý) vstupují přes hranice na čerstvě osvobozená československá území.\n"}
{"id": "577362", "url": "https://cs.wikipedia.org/wiki?curid=577362", "title": "Usť-Luga", "text": "Usť-Luga\n\nUsť-Luga ( ', \"Laugasuu\") je osada v Kingiseppském rajónu Leningradské oblasti v Rusku. Nachází se v ústí řeky Lugy poblíž Lužské zátoky, která je součástí Finského zálivu, a leží asi 110 km západně od Petrohradu. Usť-Luga je velmi důležitým námořním přístavem. Jeho stavba začala v roce 1997, částečně i kvůli tomu, aby se dopravní lodě mohly vyhnout přístavům v pobaltských zemích. Je rozdělena na čtyři části: Lenryba ('), Lesnoj ('), Ostrov (') a Sudoverf (\"\"). Původním obyvatelstvem byli Ingrijští Finové, Ižorové a Votové, dnes však Rusové tvoří 81% populace.\n\n8. listopadu 2007 byl schválen nový projekt, který má přístav značně rozšířit. Do roku 2025 by se měl zvýšit objem zboží na 120 miliónů tun a počet obyvatel na 70 000. Plán zasahuje do území tří vesnic (Krakolje, Lužicy, Peski), kde dodnes žijí Votové, jejichž počet se pohybuje okolo 20 a jsou ohroženým národem. Podle plánu má být vesnice Krakolje kompletně zdemolována a Lužicy se ocitne v centru průmyslové zóny. Někteří lingvisté tvrdí, že zničení těchto oblastí bude znamenat zánik národa, jeho kultury i jazyka. Stavební firma slíbila, že zachová votské domy a tradiční ižorský i votský sloh v centru města.\n\n"}
{"id": "577363", "url": "https://cs.wikipedia.org/wiki?curid=577363", "title": "Chamuel", "text": "Chamuel\n\nChamuel ( ; ; také Kamuel, Camiel nebo Camniel) je jedním z andělů židovsko-křesťanské mytologie. Bývá označovaný jako jeden ze sedmi archandělů. Katolická církev přisuzování jmen archandělům - kromě Michaela, Gabriela a Rafaela - neschvaluje, protože nejsou uvedena v Písmu svatém.\n"}
{"id": "577364", "url": "https://cs.wikipedia.org/wiki?curid=577364", "title": "Televizní kamera", "text": "Televizní kamera\n\nTelevizní kamera je zařízení určené k přeměně plochy snímané optickým objektivem kamerou na elektrické obrazové signály. Je to v podstatě začátek procesu přenosu televizního signálu k divákům, který dále pokračuje převedením množství světla dopadajícího na snímací prvek (fotoelektrickou vrstvu) za objektivem na elektrické napětí, po jehož zesílení z kamery odchází úplný obraz ve formě elektrických impulsů, které jsou po zpracování na odbavovacím pracovišti převedeny k vysílači. Při tomto zpracování jsou také odstraněny některé nedostatky v obrazu kamerou nasnímaném. Jedná-li se o barevné snímání (což je dnes naprosto běžné), je obraz pomocí polopropustných zrcadel, hranolů nebo filtrů rozložen na tři obrazy, z nichž je jeden červený, druhý zelený a třetí modrý. Tady se mluví o standardu RGB. Někteří výrobci zobrazovacích jednotek (televizorů) již začali vyrábět zobrazovací jednotky, ve kterých je navíc i barva žlutá, čímž je možno dosáhnout vyššího množství zobrazených barev. Televizní kamera představuje nejběžnější způsob získávání obrazového materiálu v televizích.\n\nHlavní rozdíl mezi televizní a filmovou kamerou je ten, že televizní kamera zpracovává nasnímaný obraz na elektronický signál, ale filmová kamera přenáší nasnímaný obraz na film, de facto kontinuálně fotografuje. Zatímco filmová kamera nasnímá 24 snímků za sekundu, kamera televizní nasnímá obraz přesně tehdy, kdy jej odesílá - nesnímá tedy úplné snímky, nýbrž půlsnímky. Stane-li se, že je zabírán pohyb, který je velmi rychlý, velmi pravděpodobně se budou oba půlsnímky lišit, čímž po jejich složení nastane jev známého třepení stran. Díky této vlastnosti lze ale sledovat např.: sportovní utkání. Při nasnímání 25 obrázků za každou sekundu by nebyl obraz tak plynulý, jak jej známe.\n\nPrvní úspěšnou široce využívanou televizní kamerou byl ikonoskop V. K. Zvorykina. Na jeho fungování se podílelo mnoho základních principů společných pro přenos obrazu. Jeho předek sestával z tenkého plechu slídy, na němž byly tisíce molekul fotosenzitivní sloučeniny stříbra a caesia, podporovány kovovým vodičem, z nichž vznikla mozaika drobných fotoelektrických buněk a kondenzátorů. Různá světelná intenzita různých míst na scéně přinutila buňky mozaiky vydávat různá množství elektronů. Pomocí elektronových trysek prošel paprsek po celých buňkách, a poté se na konci mozaiky objevil elektrický signál, který byl připojen k zesilovači. Síla signálu v zesilovači byla přímo úměrná výši propuštěného světla. Ikonoskop vytvářel obraz v poměrně dobrém rozlišení, neboť jeho citlivost byla vysoká, vyžadoval ale velmi vysokou úroveň osvětlení a manuální korekce.\nOrtikon a superortikon byl vylepšený ikonoskop. Byly u nich použity světlocitlivé granule, uložené na izolátoru a nižší rychlost skenování. Mohly být použity s nižší úrovní světla, než tomu bylo u ikonoskopu a nevyžadovaly nepřetržitou ruční manipulaci.\n\nVidikon byla první úspěšná televizní kamera, která používala fotoelektrický povrch k odvození videosignálu.\nPolovodičová zobrazovací zařízení byla poprvé využita v roce 1960. Dnešní polovodičové televizní kamery využívají polovodičová zařízení, nebo CCD. Každý element v prostorách CCD nese elektrický náboj, který je zaktivován při jeho osvícení. Na konci expoziční doby je náboj uložen a CCD je uvolněn pro další expozici. Elektrické náboje v úložišti se převádějí k vnějšímu výstupu. I když jsou touto technologií dnes vybaveny téměř všechny osobní fotoaparáty a videokamery, je tato technologie ještě stále využívána i v profesionálních televizních studiích.\n\nJe velmi těžké popsat stavbu a vzhled televizní kamery, nakolik jich na trhu existuje nepřeberné množství. Všeobecně ale platí, že se televizní kamera skládá z objektivu, který zaměřuje obraz na přední povrch jednoho, či více přenosových zařízení. Dále se zde nachází hledáček, který se běžně montuje na kameru, nebo do kamery. K zaměření slouží:\nTímto zařízením kamera \"čte\" obraz zaměřený objektivem, který převádí na elektronický signál. Čím více je těchto zařízení, tím je obraz lepší (viz níže - RGB).\n\nZevnějšek elektronky obsahuje fotoemisivní materiál, který vydává elektrickou energii při vystavení světlu. Čím je světlo silnější, tím se vytvoří více energie, jejímž přečtením na povrchu trubice (v každém bodu) se dá vytvořit vizuální obraz. Elektronka \"přečte\" množství vytvořené energie vytvořené na povrchu tohoto materiálu, jak horizontálně, tak vertikálně, při procesu zvaném skenování. K tomuto ději dochází díky přesnému magnetickému průhybu nosníku.\n\nCCD ve většině moderních kamer nahrazuje elektronky. Tento polovodičový přístroj měří energii v místech na povrchu obrazového snímače, známou jako pixely, zpracovává tyto informace a pak je pošle ve formě elektrického signálu, který obsahuje informace o obrazu. Tato zařízení jsou stále populárnějšími díky své malé velikosti, delší životnosti, vyšší citlivostí a tolerancí světla, minimálními požadavky na výkon a menším zkreslením obrazu.\nSD, neboli vysílání ve standardním rozlišení (z anglického Standard Definition) vysílá televizní obraz na 576 řádcích v 768 sloupcích, což představuje přesně 442 368 zobrazovacích bodů (pixelů-px), zatímco novější technologie\n\nHD, neboli vysílání ve vysokém rozlišení (z anglického High Definition, někdy také označováno jako HDTV) vysílá televizní obraz na 1080 řádcích v 1920 sloupcích, což představuje přesně 2 073 600 zobrazovacích bodů (pixelů-px), ke kterému je třeba mít novější kamery, které zvládnou snímat obraz v takovém rozlišení.\n\n3D, neboli vysílání ve třech dimenzích je nejnovější technologie, která vysílá obraz tak, aby jej bylo možné s pomocí speciálních brýlí sledovat trojrozměrně. K tomuto účelu se využívá speciální kamery, která vypadá jako dvě spojené kamery, které ale musejí být naprosto přesně seřízené. Výsledný obraz v televizi vypadá jako dva obrazy vedle sebe, které jsou pomocí brýlí uzpůsobeny tak, aby měl divák pocit, že se dívá na trojrozměrný obraz. První takový kanál v Evropě je provozován ve Velké Británii na satelitní platformě Sky, v České republice pak experimentálně na kanále HD+.\n\nHledisek pro výběr vhodné kamery je několik. Pro profesionální televizní tvorbu je nejrozšířenější kamera, která využívá technologie tří nezávislých obrazových čipů, které by měly uživateli zajistit věrné pojetí snímaného a následně vysílaného obrazu. Většina společností při výběru televizních kamer přihlíží ke dvěma základním parametrům:\nFormátů záznamu je několik, v dnešní době jsou nejpopulárnějšími kamerami kamery využívající formátu DVCAM, či případně DV, i když s nástupem nových technologií, jakými jsou televize ve vysokém rozlišení obrazu, či trojrozměrná televize, je potřeba při vybírání televizní kamery nutno brát ohled i na tyto \"technologie budoucnosti\".\n\nTato vlastnost je většinou rozhodující, neboť, jak již bylo napsáno výše, tato vlastnost rozhoduje o kvalitě nasnímaného obrazu. Dalo by se říct, že obecně platí, čím větší je čip, tím kvalitnější je záznam.\n\nMezi další vlastnosti, které by měly být brány v úvahu patří, jestli bude kamera využívána pouze pro natáčení materiálů, které budou později dále upravovány ve střižně, nebo bude využita i pro natáčení příspěvků vysílaných živě. Také je potřeba zjistit, jakými výstupy kamera disponuje.\nPři plánování vícekamerového natáčení je užitečná funkce vysílaní a přijímání externího časového kódu (Timecode), která usnadní pozdější zpracování materiálu. Důležité pro výběr televizní kamery je i to, jestli bude používána v interiérch, či exteriérech.\n\nMezi hlavní výrobce televizních kamer se řadí:\n\n"}
{"id": "577368", "url": "https://cs.wikipedia.org/wiki?curid=577368", "title": "Jansen (příjmení)", "text": "Jansen (příjmení)\n\nPříjmení Jansen nosí více různých osobností:\n\n"}
{"id": "577370", "url": "https://cs.wikipedia.org/wiki?curid=577370", "title": "Jansen", "text": "Jansen\n\nJansen může být:\n\n\n\n"}
{"id": "577371", "url": "https://cs.wikipedia.org/wiki?curid=577371", "title": "Michail Těreščenko", "text": "Michail Těreščenko\n\nMichail Ivanovič Těreščenko (, ; , Kyjev, Ruské impérium – 1. dubna 1956, Monako) byl ruský podnikatel ukrajinského původu, majitel cukrovarů a od roku 1917 ministr financí a zahraničí v prozatímní vládě.\n\nMichail Těreščenko se narodil v rodině bohatého cukrovarníka. Už v raném dětství mluvil francouzsky, anglicky, německy, starořecky a latinsky (sám později řekl, že uměl 13 jazyků). Vystudoval Kyjevské gymnázium i univerzitu, roku 1909 dostudoval právnickou fakultu na Moskevské univerzitě.\n\nV roce 1911 pracoval Těreščenko jako úředník. Později také jako tiskař, díky čemuž se znal se spisovateli Andrejem Bělým či Alexandrem Blokem.\n\nPřitom byl členem správní rady všeruské společnosti cukrovarníků a členem rady Volžsko-Kamské banky.\n\nNa počátku první světové války byl Těreščenko členem Červeného kříže na jihozápadní frontě, poté pracoval jako řadový zdravotník. Roku 1915 byl předsedou Kyjevského průmyslového výboru.\n\nPo únorové revoluci roku 1917 se Těreščenko stal ministrem financí v prozatímní vládě jako bezpartijní. Aktivně usiloval o vytvoření koalice se socialisty. Dne 5. května 1917 se stal ministrem zahraničí po rezignaci neoblíbeného Pavla Miljukova. Těreščenko přesto pokračoval (i když ne tak nápadně) v jeho díle, což vedlo ke konfliktu s ministrem války Alexandrem Verchovským, který prohlašoval, že \"Rusko není schopné pokračovat ve válce\". Těreščenko také podporoval Symona Petljuru, jehož vojska vyhlásila na Ukrajině samostatnost.\n\nDne 26. října byl Těreščenko zatčen v Zimním paláci a s ostatními ministry prozatímní vlády uvězněn v Petropavlovské pevnosti. Na jaře roku 1918 však utekl do Norska a potom do Francie. Tam se stal jedním z podporovatelů bělogvardějců a jejich spojenců. V Paříži se mu narodili synové Pjotr a Ivan, z nichž ten druhý zemřel roku 2004.\n"}
{"id": "577373", "url": "https://cs.wikipedia.org/wiki?curid=577373", "title": "Projekt 22350", "text": "Projekt 22350\n\nProjekt 22350 (jinak též třída Admiral Gorškov) je třída víceúčelových fregat ruského námořnictva. Hlavním posláním těchto fregat je ničení ponorek a obrana flotily či konvojů. Jsou to první nové velké hladinové lodě, které ruské námořnictvo staví od konce studené války. Dle vyjádření ruského ministra obrany Šojgu má být šestice fregat této třídy dodána do roku 2025. Stavební program však provázejí výrazná zdržení.\n\nStavba první jednotky této třídy byla objednána v roce 2005. Byla to první nová velká hladinová loď, kterou si ruské námořnictvo objednalo po 15 letech. Ruské námořnictvo plánovalo stavbu až 20 jednotek této třídy, přičemž do roku 2020 mělo být dodáno prvních šest. Kýl první jednotky \"Admiral Sergej Gorškov\" byl založen v únoru 2006 v loděnici Severnaja Verf v Petrohradu. Dokončení lodi bylo plánováno na rok 2015. Stavba druhé jednotky, pojmenované \"Admiral Kasatonov\", byla zahájena v září 2009 a její dokončení bylo plánováno na rok 2015.\n\nStavební program postihla značná zdržení, takže dokončení zkoušek prototypové fregaty \"Admiral Gorškov\" je plánováno na konec roku 2018. V létě roku 2018 probíhaly zkoušky ještě na druhé fregatě \"Admiral Kasatonov\", přičemž další dvě plavidla byla rozestavěna. Prototypová fregata byla do služby přijata v červenci 2018, tedy po 12 letech od zahájení stavby.\n\nJednotky třídy \"Projektu 22350\":\nKonstrukce třídy \"Admiral Gorškov\" navazuje na fregaty třídy \"Talwar\", vyvinuté Ruskem pro indické námořnictvo.\n\nPro celou třídu je plánována následující výzbroj. Hlavňovou výzbroj představuje dvouúčelový 130mm kanón A-192 ve věži na přídi. Blízkou obranu zajišťují dva hybridní systémy 3K87 Kortik (v kódu NATO CADS-N-1 Kashtan), kombinující 30mm kanóny a protiletadlové řízené střely 9M311 (SA-N-11 Grison). Protilodní výzbroj má představovat osm protilodních střel P-800 Oniks (SS-N-26). K protiponorkovému boji slouží systém Medvedka-2. K obraně proti vzdušným cílům slouží protiletadlový raketový komplet středního dosahu Uragan (SA-N-7 Gadfly). Na zádi je přistávací plošina a hangár pro uskladnění jednoho protiponorkového vrtulníku Kamov Ka-27.\n\nPohonný systém je koncepce COGAG. Pro plavbu cestovní rychlostí slouží dvě plynové turbíny, přičemž v bojové situaci se připojí ještě dvě hlavní turbíny. Lodní šrouby jsou dva. Nejvyšší rychlost je 30 uzlů.\n"}
{"id": "577376", "url": "https://cs.wikipedia.org/wiki?curid=577376", "title": "Prameny Vltavy", "text": "Prameny Vltavy\n\nPrameny Vltavy byl zajatecký, internační a pracovní tábor, který se nacházel v katastru obce Bučina na Šumavě.\n\nPůvodně turistická chata Klubu českých turistů ve Volyni s kapacitou zhruba 40-50 lůžek, byla za II. světové války převedena do majetku německé lesní správy. V roce 1942 byla upravena za účelem internace sovětských válečných zajatců. Chata byla přestavěna a obehnána dvěma tří- až čtyřmetrovými ploty. Zajatci sem byli skutečně počátkem roku 1942 umístěni. V roce 1943 přešel tábor přímo do kompetence Waffen SS. Je nezvyklé, že tábor nebyl nikdy oficiálně registrován v seznamu zajateckých táborů; existence tábora byla z neznámých důvodů přísně tajena. Jedním z mála důkazů o existenci tábora je útěk dvou ruských zajatců, ti byli dopadeni a zastřeleni, těla byla pochována na Kvildě. Zajatci z tohoto tábora pracovali na budování cest a těžbě dřeva v katastrech obcí Knížecí Pláně a Bučina. Na jaře ke konci války v roce 1945 byl Němci koncentrační tábor rychle opuštěn. O osudu zde umístěných vězňů se nepodařilo nic zjistit.\n\nHerbert Fastner ve své knize tvrdí, že zajatci z tábora byli jeden týden před koncem války přesunuti do Rattenbergu v Tyrolsku. Vzhledem k situaci a chaosu, který na konci války probíhal, je ale silně nepravděpodobné, že by k tak dalekému přesunu bylo vůbec došlo; s největší pravděpodobností byli zajatci popraveni. Hromadný hrob se však dodnes nenašel. \nV táboře byli údajně soustředěni převážně sovětští důstojníci a specialisté, jako stavaři a důlní inženýři, kteří měli od podzimu roku 1944 budovat v prostoru Stolová hora – Bučina – Františkov podzemní štoly, které snad mohly být součástí předpokládané pevnosti Böhmerwald-Festung; údajně vybudované štoly se však dosud nenašly.\n\n\n"}
{"id": "577380", "url": "https://cs.wikipedia.org/wiki?curid=577380", "title": "Jan Veleba (běžec)", "text": "Jan Veleba (běžec)\n\nJan Veleba (* 6. prosince 1986 Brno-Kohoutovice) je český atlet, specializující se na sprinty. Jeho hlavní disciplínou je běh na 100 metrů, ve kterém držel do roku 2018 český národní rekord časem 10,23 s, kterého dosáhl 3. července 2010 při třetím kole atletické extraligy družstev v Pardubicích. Překonal tak o jednu setinu sekundy 13 let starý rekord Ivana Šlehobra. Současný český rekord 10,16 s. má v držení sprinter Zdeněk Stromšík. Veleba však tento čas vyrovnal a znovu se stal (spolu)držitelem národního rekordu 26. července 2019 v Brně.\n\nJe také držitelem českého rekordu ve štafetě na 4x100m časem 38,62 s, který zaběhlo kvarteto Zdeněk Stromšík, Jan Veleba, Jan Jirka a Dominik Záleský 15. června 2019 v Ženevě.\n\nZávodí za Duklu Praha a je trenérem dvojice reprezentantů Dominika Záleského a Vojtěcha Kolarčíka.\n\n\n"}
{"id": "577381", "url": "https://cs.wikipedia.org/wiki?curid=577381", "title": "Lužicy", "text": "Lužicy\n\nLužicy ( , \"Luuditsa\", \"Luutsa\") je vesnice v Kingiseppském rajónu Leningradské oblasti v Rusku. Obec se nachází pár kilometrů od přístavu Usť-Luga u ústí řeky Lužice, podle které je pojmenována. Vede přes ní dálnice A-121. Vesnice pravděpodobně existuje už od 16. století. V roce 1970 se Lužicy spojily se sousední obcí Peski (\"Liivtšülä\").\n\nSpolu s Krakolje je jednou ze dvou vesnic, kde se stále ještě mluví votsky. Nachází se zde votské lidové muzeum, které v roce 1990 založila Tatjana Jefimova. V červenci se zde každoročně pořádají votské festivaly.\n"}
{"id": "577382", "url": "https://cs.wikipedia.org/wiki?curid=577382", "title": "Torre Glòries", "text": "Torre Glòries\n\nTorre Glòries (dříve Torre Agbar) je mrakodrap v Barceloně. Výstavba probíhala v letech 2001 až 2004 a stála 130 milionů eur. Byl slavnostně otevřen 16. září 2005. Má 33 pater a výšku 144,5 metrů. Za designem budovy stojí architekt Jean Nouvel. Budovu proslavil především neobvyklý tvar, ale také její noční osvětlení.\n\n"}
{"id": "577383", "url": "https://cs.wikipedia.org/wiki?curid=577383", "title": "Pierre Nkurunziza", "text": "Pierre Nkurunziza\n\nPierre Nkurunziza (* 18. prosinec 1963 Bujumbura, Burundi) je burundský politik z etnika Hutuů, od roku 2005 současný prezident Burundi.\n\nOsobně se označuje za znovuzrozeného křesťana, je ženatý od roku 1994 a je otcem dvou dětí.\n\nVystudoval Burundskou univerzitu v oboru sportovní výchovy. Jeho otec Eustache Ngabisha byl také politik, v roce 1965 byl zvolen do burundského parlamentu a později byl guvernérem dvou provincií, než byl při násilnostech v roce 1972 zabit. Sám Pierre Nkurunziza byl původně vyučujícím na střední škole v Muramvyji, Burundské universitě a vojenské akademii ISCAM, ale když byl při násilnostech v roce 1995 osobně ohrožen na životě, přidal se k rebelům. Vedl také armádní fotbalový klub Muzinga a také prvoligový Union Sporting. V roce 1998 ho burundský soud odsoudil k trestu smrti.\n\nV roce 2001 vstoupil do hutuské rebelské skupiny Forces pour la Défense de la Démocratie (\"Síly na obranu demokracie\", FDD), bojující proti Tutsii ovládané armádě a vládě v čele s prezidentem Pierrem Buyoyou. Poté, co FDD začala vyjednávat s burundskou vládou, postavil se do čela frakce, která tato jednání odmítla s tím, že bude jednat pouze s armádou. V říjnu 2002 se Nkurunziza, již jako vůdce FDD, zúčastnil mírových jednání v tanzanském Dar es Salaamu. Nakonec dne 3. prosince 2002 podepsal dohodu o příměří a následném zapojení FDD do přechodné vlády. I přes vyhlášené příměří boje mezi FDD a vládou nadále pokračovaly. V lednu 2003 se Nkurunziza opět sešel s prezidentem Buyoyou. Na jednání bylo dohodnuto vytvoření afrických mírových sil, které měly dohlížet na příměři. Kromě Jihoafrické republiky, která burundská jednání zaštiťovala, se přihlásili také Mosambik a Etiopie. Ale již následující měsíc FDD ukončila přímé rozhovory, údajně kvůli neochotě vlády realizovat dohodnutá příměří.\n\nPo nástupu Domitiena Ndayizeyeho, etnického Hutua, pokračovala FDD v boji, neboť si podle ní Tutsiové stále udržovali dominanci v burundské armádě. Nkurunziza nakonec souhlasil s dalším kolem vyjednávání v tanzanském Dar es Salaamu pořádaném v červenci 2003. Na jednání vznesl požadavek, aby budoucí burundská armáda sestávala ze 75 % z Hutuů a aby Hutuové získali polovinů postů ve vládě, což bylo zamítnuto. Zúčastnil se i dalšího jednání v Tanzanii ze září 2003, které opět ztroskotalo na požadavcích o rozdělení moci v zemi. Nakonec v říjnu téhož roku Nkurunziza přistoupil na dohodu, která mimo jiné zajišťovala FDD 4 ministerská křesla, 40 % důstojnických postů v armádě, 35% zastoupení v policejních složkách a 15 poslanců burundského parlamentu výměnou za zastavení bojů a demobilizaci vojáků FDD. Mírová dohoda byla podepsána dne 16. listopadu 2003 za přítomnosti několika afrických vůdců. O týden později jej prezident jmenoval ministrem pro dobrou správu.\n\nV květnu 2004 však Nkurunziza spolu s dalšími členy FDD kvůli údajnému neplnění dohod ohledně přidělených postů z vlády odstoupil. Došlo také k neshodě ohledně data pořádání voleb. V parlamentních volbách v červenci 2005 získala FDD 59 křesel v národním shromáždění a tím i nadpoloviční většinu. O několik dní později byl Nkurunziza FDD nominován do prezidentských voleb, pořádaných o měsíc později. Aby vyhověl volebnímu zákonu, rezignoval na svou funkci představitele FDD. Ke konci července FDD také zvítězila v senátních volbách a zajistila si většinu i v horní komoře parlamentu. Samotné volby byly pouhou formalitou. Nkurunziza byl jediným kandidátem, navíc jeho strana držela většinu v obou komorách parlamentu. Volba se uskutečníla 19. srpna 2005, Nkurunziza obdržel 151 ze 162 hlasů, 9 hlasovalo proti, jeden se zdržel a jeden hlas byl neplatný. Inaugurován byl 26. srpna 2005.\n\nJeště v srpnu sestavil novou vládu, ve které důležité posty obsadil Hutuy a ve které zasedalo 7 ministryň. Mezi jeho prvními kroky byla snaha obnovit mírové rozhovory s konkurenční rebelskou skupinou Forces nationales de libération (\"Národní síly osvobození\", FNL), která ale, stejně jako s předchozími vládami, s ním odmítla vyjednávat. Také zrušil roční školné, které činilo 1500 burundských franků (cca 1,5 USD). V dubnu 2006 došlo také k odvolání celostátního 34 let trvajícího zákazu nočního vycházení. V květnu téhož roku odstartoval kampaň „Závod pro mír“, ve které 60 atletů oběhlo v 5 dnech celou zemi. Sám Nkurunziza odběhl první kilometr. V průběhu akce mělo být také vysázeno 5 tisíc nových stromů. Dne 29. května také začaly v Tanzanii mírové hovory s FNL. Dne 18. června došlo k podepsání dohody ukončující nepřátelství a vytyčující cíl sepsat do dvou týdnů permanentní příměří. K tomu však nedošlo, naopak armádě se podařilo zajmout 3 velitele FNL.\n\nV srpnu 2006 došlo k zatčení několika významných politiků, obviněných z údajné přípravy státního převratu. Mezi zatčenými byl i Aleen Mugaravabona, vůdce bývalé rebelské skupiny FNL-Chanzo, a Alphonse-Marie Kadege, bývalý burundský viceprezident. Na konci srpna byl také zatčen bývalý prezident Domitien Ndayizeye poté, co ho senát zbavil imunity. Jeden z klíčových svědků, jeden z představitelů FNL Alain Mugabarabona, poté pomocí telefonu z vězeňské cely prohlásil, že daná obvinění z něj byla vynucena nátlakem a mučením Documentation Nationale, burundskou tajnou službou, a že byla zcela vykonstruována. Celkem 7 obviněných již 25. srpna stanulo před Nejvyšším soudem, obviněni z pokusu o vraždu prezidenta Nkurunzizy. Na začátku září podala demisi viceprezidentka Alice Nzomukundaová, kvůli údajné korupci a porušování lidských práv v zemi. Také vyjádřila pochyby ohledně procesu s údajnými pučisty. Přes tuto politickou krizi se podařilo dne 7. srpna uzavřít příměří s FNL.\n\nDne 8. srpna 2006 proběhla volba nového viceprezidenta. Stala se jím Marina Barampamaová. Opozice však kvůli nedostatku informací o prakticky neznámém kandidátovi volbu bojkotovala. Vyzvala také k propuštění politických představitelů souzených v procesu údajného státního převratu. Podle některých členů opozice byla volba neplatná, neboť nebylo dosaženo 78členné volební kvórum.\n\nV dubnu 2015 jej CNDD-FDD nominovala jako kandidáta do prezidentských voleb. Ačkoli burundská ústava povolovala pouze dvě volební období v úřadu a Nkurunzizova kandidatura byla již na třetí, dle zástupců strany byl na své první období zvolen zákonodárci, nikoliv v přímé volbě, což mu dle výkladu CNDD-FDD umožňovalo kandidovat potřetí. Toto rozhodnutí vyvolalo lidové nepokoje, které v květnu vyústily v neúspěšný pokus o vojenský převrat. Prezidentské volby z července 2015 vyhrál se ziskem 69,41 % hlasů. Velká Británie a Spojené státy odsoudily volby jako zmanipulované kvůli obtěžování a zastrašování opozice, lidskoprávních aktivistů, novinářů a voličů.\n"}
{"id": "577385", "url": "https://cs.wikipedia.org/wiki?curid=577385", "title": "Miloš Nykodým", "text": "Miloš Nykodým\n\nMiloš Nykodým (* 9. prosince 1990 Brno ) je český reprezentant v orientačním běhu. Mezi jeho největší úspěchy patří druhé místo ze sprintu na juniorském mistrovství světa 2009 v italském Trentinu. V současnosti běhá za český klub \"SK Žabovřesky Brno\" a švédský klub \"OK Linné\", za který startuje ve Skandinávii.\n\n"}
{"id": "577387", "url": "https://cs.wikipedia.org/wiki?curid=577387", "title": "Jankul", "text": "Jankul\n\nJankul (: \"\" ) je město a vilájet v Sultanátu Omán v regionu ad-Zahíra. Ve svém znaku má horu Džabal al-Haurá, která je viditelná z celého okolí. Vilájet zahrnuje okolo 70 vesnic. K roku 2003 byl počet obyvatel 16 416 lidí. K turisticky atraktivním místům se řadí vádí al-Rakij. Vesnice al-Vakbá je známá díky vádí a nižším teplotám. Naopak vesnice Sudajrajn se stala renomovanou pro svou vydatnou vodu a přírodní krajinu. Vesnice Bajha je též pověstná svou krajinou a jejím význačným rysem je vádí tekoucí z hor. Vilájet Jankul oplývá mnoha afladži, z nichž nejznámější jsou Faladž al-Ulu, Faladž al-Muhajdíth a Faladž al-Chaburá.\n\nZemědělství představuje jeden z hlavních tradičních způsobů obživy a produkuje široký sortiment plodin – citrusové a jiné odrůdy ovoce, cukrovou třtinu, datle a pšenici. Tradiční řemeslná výroba zahrnuje tkaní, výrobu z palmového proutí a výrobu zlatých a stříbrných ozdob.\n\n"}
{"id": "577390", "url": "https://cs.wikipedia.org/wiki?curid=577390", "title": "Lešek II. Černý", "text": "Lešek II. Černý\n\nLešek II. Černý (kolem 1241 – 30. září 1288) byl polský kníže z rodu Piastovců, kníže sieradzský od roku 1261, lenčický od roku 1267, kníže inowrocławský v letech 1273–1278 a od roku 1279 kníže krakovský a sandoměřský. Přízvisko získal díky svým černým vlasům.\n\nByl synem Kazimíra I. Kujavského a jeho druhé ženy Konstancie Vratislavské. V roce 1261 vystřídal svého otce jako sieradzský kníže, po jeho smrti v roce 1267 se stal i knížetem lenčickým.\n\nKolem roku 1266 se oženil s Griffinou Haličskou, zemřel však bez dětí. K rozluce manželství došlo už v letech 1271–1274 údajně z důvodu manželovy impotence.\n\nVzhledem k tomu, že předchozí kníže-senior Boleslav V. neměl potomky, seniorát v Polsku odkázal synovi svého bratrance Kazimíra Kujavského. Na krakovský trůn Lešek nastoupil v roce 1279.\n\nBěhem jeho vlády se roku 1287 odehrál třetí mongolský nájezd na Polsko. V té době utekl spolu s manželkou do Uher s prosbou o pomoc. Malopolsko tentokrát na bylo připraveno lépe než v případě předchozích dvou mongolských vpádů a většině opevněných měst se podařilo ubránit, poškození Malopolska bylo přesto značné.\n\nLešek Černý zemřel 30. září 1288.\n"}
{"id": "577392", "url": "https://cs.wikipedia.org/wiki?curid=577392", "title": "Jan Petržela", "text": "Jan Petržela\n\nJan \"Ňuf\" Petržela (* 1992 Nový Jičín) je český reprezentant v orientačním běhu. Mezi jeho největší úspěchy patří dvě stříbrné medaile z juniorského mistrovství světa 2012 na Slovensku, zlatá medaile z longu na dorosteneckém Mistrovství Evropy 2008 ve Švýcarsku a stříbrná a bronzová medaile ze štafet z ME 2014 a ME 2016. V současnosti běhá za český klub OK 99 Hradec Králové a finský Kalevan Rasti.\n\n"}
{"id": "577393", "url": "https://cs.wikipedia.org/wiki?curid=577393", "title": "Ivan Basso", "text": "Ivan Basso\n\nIvan Basso (* 26. listopadu 1977, Gallarate) je italský profesionální silniční cyklista. Mezi profesionály se dostal v roce 1999, kdy začal jezdit za stáj Risco Scotti. Od roku 2008 jezdil za stáj Liquigas (později přejmenovaný na Cannondale). V roce 2015 si ho jako superdomestika vybral Oleg Tinkov do své stáje. Basso má mezi cyklisty přezdívku Ivan Hrozný, a patří mezi nejlepší závodníky v horských etapách. Je dvojnásobným celkovým vítězem závodu Giro d'Italia z let 2006 za stáj CSC a 2010 za stáj Liquigas. V roce 2007 se přiznal k užívání dopingu a dostal trest zákazu závodění na dva roky. Při prvním volném dnu na TdF 2015 byl nucen odstoupit ze závodu z důvodu rakoviny varlat.\n\n\n\n"}
{"id": "577399", "url": "https://cs.wikipedia.org/wiki?curid=577399", "title": "Ivan Adamec", "text": "Ivan Adamec\n\nIvan Adamec (* 21. března 1960) je od roku 2013 český poslanec za ODS, starosta Trutnova a od roku 2016 zastupitel Královéhradeckého kraje. Působil ve funkci senátora za obvod č. 39 – Trutnov, původní profesí je učitel.\n\nV letech 1978–1983 vystudoval Pedagogickou fakultu Univerzity Karlovy v Praze. Po promoci začal pracovat na Okresním národním výboru v Mělníku, poté absolvoval základní vojenskou službu. Mezi lety 1986–1990 byl zaměstnán u Krajského národního výboru v Hradci Králové. V období 1990–1998 vykonával funkci ředitele ZŠ Trutnov a učil zde matematiku a chemii. S manželkou Irenou vychovává syna Václava a dceru Kateřinu.\n\nDo ODS vstoupil v roce 1994. Od roku 1994 zasedá v zastupitelstvu města Trutnova, od roku 1996 působí v radě města a od roku 1998 zastává post starosty Trutnova. Od roku 2008 je předsedou krajského sdružení ODS v Královéhradeckém kraji.\n\nVe volbách 2002 se stal členem horní komory českého parlamentu, když v obou kolech porazil sociálního demokrata Pavla Trpáka. V senátu v období 2006-2008 předsedal Výboru pro hospodářství, zemědělství a dopravu. Ve volbách 2008 si souboj s Trpákem zopakoval, v prvním kole jej porazil v poměru 30,67 % ku 27,56 % hlasů, ovšem ve druhém kole byl šťastnější sociálnědemokratický lékař.\n\nVe volbách v roce 2013 se v Královéhradeckém kraji dostal do sněmovny z 9. místa, díky kroužkování přeskočil všechny spolustraníky, kteří byli na kandidátce před ním. V listopadu byl zvolen členem předsednictva poslaneckého klubu ODS.\n\nV komunálních volbách v roce 2014 obhájil post zastupitele města Trutnova, když vedl tamní kandidátku ODS, která volby vyhrála. Dne 10. listopadu 2014 byl zvolen starostou města na další funkční období. Rovněž ve volbách v roce 2018 obhájil mandát zastupitele města Trutnov, když vedl tamní kandidátku ODS.\n\nV krajských volbách v roce 2016 byl za ODS zvolen zastupitelem Královéhradeckého kraje. Ve volbách do Poslanecké sněmovny PČR v roce 2017 byl lídrem ODS v Královéhradeckém kraji. Získal 2 673 preferenčních hlasů a obhájil mandát poslance.\n\nProsazuje zvýšení maximální povolené rychlosti na dálnicích na 150 km/h.\nV posledních letech měl Adamec několik sporů s organizátory Trutnov Open Air Music Festivalu, zejména s zakladatelem festivalu Martinem Věchetem. Původně byly vztahy organizátorů s radnicí dobré, ale pak začal Martin Věchet psát články kritické k vedení města, a vztahy výrazně ochladly. Věchet mimo jiné Adamcovi zazlívá, že louky, na nichž stanovali návštěvníci festivalu, vyčlenil jako plochu k zastavění. V roce 2012 byla na louce, kde návštěvníci stanovali a v místech hlavní brány do festivalového campu, opravdu postavena první betonová stavba. Podle Věcheta „Bojiště nemá budoucnost, alespoň ne tu festivalovou“. Podle Adamce je ale v okolí festivalového areálu dostatek jiných luk, takže stěhování festivalu nehrozí.\n\nNovým dějištěm festivalu se měl stát areál bývalé vojenské základny Na Prachárně, asi 1 km od západního okraje Trutnova. Ke stěhování však nedošlo. I přesto, že Adamec organizátory tři roky ujišťoval, že se v žádném případě pozemky Na Prachárně nebudou prodávat a vyzval je k podání žádosti na pronájem pozemků, během krátké doby radnice pozemky prodala k podnikatelským účelům. Pořadatelé festivalu sice nabídli nejvyšší cenu, avšak propásli termín odevzdání nabídek; proto byly pozemky prodány jinému subjektu, který měl v úmyslu v areálu vybudovat solární elektrárnu.\n\nV dubnu 2010 se trutnovské zastupitelstvo usneslo, že bývalému prezidentovi Václavu Havlovi udělí Kulturní cenu a čestné občanství. Havlova chalupa na Hrádečku u Trutnova bývala centrem neoficiální kultury; rovněž zde Havel psal své divadelní hry. Ivan Adamec řekl, že co se týče formy předání vyznamenání, přizpůsobí se Havlovým návrhům. Havel vyjádřil své přání přijmout cenu na trutnovském festivalu. Zastupitelé tento návrh kategoricky odmítli, neboť jim prostředí festivalu připadlo nedůstojné. Podle Adamce \"„když tam [Havel] mlátí jako dvacetiletá mánička do barelu a kolem běhá nahý Magor Jirous, tak to mi jako vhodné prostředí pro předávání nejvyššího městského ocenění nepřipadá“.\" Adamec dále pohrozil, že bude-li Havel trvat na předání na festivalu, zastupitelstvo mu cenu i čestné občanství jednoduše pošle poštou: \"„Když si někdo najde čas na návštěvu festivalu, tak by si podle mě mohl najít i hodinku na přebrání čestného občanství na radnici. A pokud ne, tak obě ocenění zabalíme a pošleme je Václavu Havlovi jednoduše poštou. A bude to vyřešené,“\" řekl Adamec. Havel nakonec ocenění převzal v trutnovském společenském centru Uffo, ale nezúčastnil se slavnostního rautu s místními politiky a kulturními činovníky a místo toho šel s organizátory festivalu do hospody. Adamec se kvůli tomu na Věcheta i na Havla zlobil: „Měl by si vzpomenout, že byl kdysi prezidentem a že existuje nějaký protokol. Ztrapnil se před celým Trutnovem.“\n\nIvan Adamec odmítl, že by chtěl festival zničit. Podle něj Martin Věchet lže a snaží se kritikou odvrátit pozornost od ekonomických problémů festivalu. Dále obvinil Věcheta z pokrytectví a ze zrady ideálů, na nichž je festival založen.\n\n"}
{"id": "577402", "url": "https://cs.wikipedia.org/wiki?curid=577402", "title": "Jana Březinová", "text": "Jana Březinová\n\nJana Březinová (18. března 1940 Praha – 29. května 2000 Brno) byla česká herečka, manželka herce Zdeňka Duška.\n\nVyrůstala v krejčovské rodině. Původně se vyučila se aranžérkou. V roce 1965 vystudovala herectví na pražské DAMU a svoje první divadelní angažmá získala v příbramském divadle, kde působila do konce 60. let. Členkou pražského Národního divadla se stala v roce 1972, ztvárnila tu řadu různorodých postav v českém i světovém repertoáru – Slávku v \"Měsíci nad řekou\", Maryšu, Roxanu v  \"Cyranovi z Bergeracu\". Z tohoto angažmá odešla v roce 1998 ze zdravotních důvodů. Po malých rolích ke konci 60. let ji pro filmové plátno objevil režisér Juraj Jakubisko, který ji obsadil do své komedie \"Dovidenia v pekle, priatelia!\" V trezorovém filmu, který měl premiéru až po dvaceti letech, ztvárnila postavu staré jeptišky. V roce 1979 ztvárnila v dalším jeho snímku \"Postav dom, zasaď strom\" (1980) rozsahem svou největší filmovou roli. Jejího kultivovaného hereckého projevu nedokázal český film patřičně využít. V televizi se výrazněji zapsala rolí Boženy Němcové ve hře \"Vlčí halíř\" (1975). V pozdějších letech se objevovavala především v televizních pohádkách.\nVěnovala se i pedagogické činnosti, učila na DAMU na katedře alternativního herectví.\n\n\n\n\n"}
{"id": "577410", "url": "https://cs.wikipedia.org/wiki?curid=577410", "title": "Mistrovství světa v basketbalu žen 1959", "text": "Mistrovství světa v basketbalu žen 1959\n\n3. mistrovství světa v basketbalu žen proběhlo v dnech 10. – 18. října v Moskvě v Sovětském svazu.\n\nTurnaje se zúčastnilo osm družstev. Hrálo se v jedné skupině, systémem každý s každým. Mistrem světa se stalo družstvo Sovětského svazu. Šampionát probíhal na Ústředním stadiónu V. I. Lenina v Lužnikách. V důsledku studené války bylo mistrovství ovlivněno neúčastí zemí ze \"západní\" Evropy a Ameriky.\n\n Československo - Polsko 76:61 (48:32)\n\n10. října 1959 - Moskva\n\n10. října 1959 - Moskva\n\n10. října 1959 - Moskva\n\n10. října 1959 - Moskva\n\n11. října 1959 - Moskva\n\n11. října 1959 - Moskva\n\n11. října 1959 - Moskva\n\n12. října 1959 - Moskva\n\n12. října 1959 - Moskva\n\n12. října 1959 - Moskva\n\n13. října 1959 - Moskva\n\n13. října 1959 - Moskva\n\n14. října 1959 - Moskva\n\n14. října 1959 - Moskva\n\n14. října 1959 - Moskva\n\n14. října 1959 - Moskva\n\n15. října 1959 - Moskva\n\n15. října 1959 - Moskva\n\n16. října 1959 - Moskva\n\n16. října 1959 - Moskva\n\n17. října 1959 - Moskva\n\n17. října 1959 - Moskva\n\n17. října 1959 - Moskva\n\n17. října 1959 - Moskva\n\n18. října 1959 - Moskva\n\n18. října 1959 - Moskva\n\n18. října 1959 - Moskva\n\n18. října 1959 - Moskva\n1. SSSR\n\n\n2. Bulharsko\n\n\n3. Československo\n\n\n"}
{"id": "577411", "url": "https://cs.wikipedia.org/wiki?curid=577411", "title": "Kristýna Plíšková", "text": "Kristýna Plíšková\n\nKristýna Plíšková (* 21. března 1992 Louny) je česká profesionální tenistka, která na okruh ITF vstoupila v sezóně 2006 a profesionálkou je od sezóny 2009. Domovským klubem je I. ČLTK Praha. Na Australian Open 2016 vytvořila nový rekord okruhu WTA v počtu es zahraných v zápase na dva vítězné sety, když jich nastřílela 31.\n\nNa okruhu WTA Tour vybojovala jeden singlový titul, když začátkem října 2016 triumfovala na Taškent Open, a čtyři deblové trofeje. Ranou fázi kariéry strávila na túře ITF, kde získala v roce 2010 první titul v Kurume. V rámci okruhu ITF získala do července 2019 devět titulů ve dvouhře a osm ve čtyřhře, deblové většinou se svým dvojčetem Karolínou.\n\nNa žebříčku WTA byla ve dvouhře nejvýše klasifikována v červenci 2017 na 35. místě a ve čtyřhře pak v září 2014 na 51. místě. Trénuje ji bývalý tenista František Čermák. Dříve tuto roli plnili Ivo Minář, Jiří Hřebec, Martin Fassati či Jan Bedáň.\n\nV juniorské kategorii triumfovala ve dvouhře Wimbledonu 2010. Předtím se probojovala do semifinále na juniorském Australian Open 2010, kde triumfovala její sestra Karolína.\n\nV českém fedcupovém týmu debutovala v roce 2017 semifinálem světové skupiny proti Spojeným státům, v němž prohrála rozhodující čtyřhru po boku Kateřiny Siniakové s dvojicí Vandewegheová a Matteková-Sandsová. Američanky zvítězily 3:2 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 0–1 ve čtyřhře.\n\nPrvní juniorský grandslam odehrála v roce 2010 na Australian Open, když jako kvalifikantka vyřadila ve čtvrtfinále nasazenou jedničku Timeu Babosovou. Nestačila až v semifinále na Lauru Robsonovou, kterou ve finále porazila Karolína Plíšková.\n\nPoprvé také hrála na grandslamu se svou sestrou čtyřhru, ve které se dostaly do druhého kola. French Open byl pro ni nejhorší juniorský grandslam kariéry, neboť prohrála ve dvouhře i čtyřhře v prvním kole.\n\nNejvětšího úspěchu juniorské kariéry dosáhla na dvorcích All-England Clubu, kde dokráčela až do finále Wimbledonu, ve kterém porazila Sačiu Išizuovou. Ve čtyřhře se sestrou Karolínou došla až do čtvrtfinále. Poslední juniorský grandslam odehrála na US Open, kde skončila ve druhém kole dvouhry a prvním kole čtyřhry.\n\nNa ženském okruhu ITF debutovala v roce 2006, kdy se objevila na turnajích ITF v Chorvatsku. Hlavní soutěže se ale nezúčastnila, jelikož v obou případech neprošla kvalifikací. Debutu se dočkala i na okruhu WTA, když se pokoušela probojovat z kvalifikace domácího turnaje CNGvitall Prague Open. Její snahy ale zmařila už v prvním kole Kirsten Flipkensová.\n\nSezónu začala opět na turnajích ITF v Chorvatsku, kde se nejdále probojovala do osmifinále. Následně hrála na domácím turnaji CNGvitall Prague Open, kde jí organizátoři dali divokou kartu do hlavní soutěže. Konečná přišla hned v prvním kole, když nestačila na Marion Bartoliovou. Divákům se zde také představila i ve čtyřhře po boku svého dvojčete Karolíny Plíškové. Společně však skončily už v prvním kole na raketách Renaty Voráčové a Lucie Hradecké. Rok ukončila na domácím turnaji ITF v Přerově, kde vypadla v kvalifikaci. Za celou sezónu se celkem pětkrát probojovala do osmifinále a rok ukončila na 861. místě žebříčku.\n\nDivokou kartu obdržela pro domácí turnaj ECM Prague Open. Los jí ale znovu určil těžkou soupeřku a stejně jako v roce 2007 skončila v prvním kole, tentokrát na raketě Roberty Vinciové. Prohra následovala i v prvním kole deblu, když po boku své sestry Karolíny nestačily na pár Eva Hrdinová a Klaudia Jansová. Konec roku pro ni znamenal první dvě semifinále kariéry a posun v žebříčku na 753. místo.\n\nSezónu zahájila na turnajích ITF v Americe, kde vypadla již v kvalifikaci. Začátkem června hrála na domácím turnaji ITF v Brně, kde postoupila do osmifinále, a následně hrála také ve Zlíně, kde skončila v prvním kole. Poprvé se neúčastnila domácího turnaje ECM Prague Open, ale místo něj hrála turnaj ITF v Piešťanech, kde došla až do semifinále. Po slovenské misi odjela na turnaj ITF do Pesara, kde hrála své první finále kariéry, ve kterém po třísetové bitvě podlehla Anastasii Grymalské. Další semifinále hrála na turnaji ITF v Notu, kde postoupila z kvalifikace. Dobré výsledky ji posunuly na 473. místo žebříčku.\n\nSezónu začala semifinálovou účastí na turnaji ITF v Milduře. Dva měsíce na to hrála čtvrtfinále turnaje ITF v Incheonu a semifinále turnaje ITF v Gifu.\n\nV květnu získala první titul na okruhu ITF, když ve finále v Kurume porazila svoji favorizovanou sestru Karolínu ve třech setech. Po triumfu se představila počtvrté na domácím turnaji CNGvitall Prague Open, kde znovu prohrála v prvním kole, tentokrát byla nad její síly Anabel Medinaová Garriguesová. Kristýna si zahrála i se svou sestrou Karolínou čtyřhru, ve které skončily v prvním kole. Další zkušenosti nabírala na prestižním turnaji WTA v Kodani, kde nestačila v prvním kole na druhou nasazenou Li Nu. Tentýž měsíc se snažila probojovat na svůj první seniorský grandslamový turnaj, a to na US Open. Prohrála ale v posledním kole kvalifikace na raketě Lourdesy Domínguezové Linové a hlavní soutěž si nezahrála. Rok ukončila na 222. místě žebříčku.\n\nSezónu zahájila neúspěšným pokusem kvalifikovat se na grandslamový turnaj Australian Open. Následně hrála turnaj ITF v Rancho Mirage, kde se dostala do finále, jak ve dvouhře, tak i ve čtyřhře se sestrou Karolínou. Singlové finále sice prohrála, ale vyhrála první deblový titul ITF v kariéře.\n\nDuben znamenal pro ni první vítězství na okruhu WTA v kariéře, když na turnaji ve Fesu porazila krajanku Renatu Voráčovou. Následně se jí opět nepodařilo kvalifikovat na grandslamový turnaj, tentokrát na French Open. Prokletí prolomila až při kvalifikaci na Wimbledon, kde v posledním kole porazila Arinu Rodionovou. První kolo ale znamenalo pro juniorskou grandslamovou vítězku Wimbledonu konečnou v podobě Marion Bartoliové. Další kvalifikace na US Open opět nevyšla, když znovu prohrála ve třetím kole. V září si zahrála na turnaji WTA v Soulu, kde prošla až do druhého kola. Závěrem roku hrála českou extraligu, celou sezónu ukončila na 176. místě žebříčku.\n\nSezónu zahájila v Austrálii, kde se jí opět nepodařilo projít kvalifikací na Australian Open. Tentýž měsíc slavila druhý titul ITF, když vyhrála turnaj v Andrzej-Boutsenu. Týden na to hrála další finále na turnaji ITF v Grenoblu, kde prohrála ve dvou tie-breacích se svou sestrou Karolínou. Další zkušenosti získávala na turnaji WTA v Kuala Lumpur, kde vypadla ve druhém kole po tří setové bitvě s Šuaj Pengovou. Zakletá znovu zůstala kvalifikace při French Open, kde opět vypadla v prvním kole, tentokrát s Dinahou Pfizenmaierovou.\n\nJeden z nejlepších výkonů kariéry na scéně WTA předvedla při Wimbledonu, kde prošla kvalifikací a následně v prvním kole porazila Polonu Hercogovou. Konečná přišla ve druhém kole, kde těsně podlehla Francesce Schiavoneové. Po Wimbledonu hrála soutěž World Team Tennis pořádanou v USA za tým Philadelphia Freedoms, který vedl Josh Cohen. Následně hrála WTA turnaj ve Washingtonu, kde se svou sestrou došla do semifinále čtyřhry, ve kterém je zastavily Šúko Aojamová a Čang Kchaj-čen.\n\nNa US Open postoupila z kvalifikace do hlavní soutěže. V úvodním kole porazila osmnáctou nasazenou Němku Julii Görgesovou ve dvou setech. Ve druhé fázi turnaje pak podlehla Lucemburčance Mandy Minellaové. Společně se svojí sestrou také startovala v hlavní soutěži deblu. Stopku ale dostaly hned v prvním kole od páru Nina Bratčikovová a Alexandra Panovová. Závěrem sezóny spolu se sestrou bojovala o další titul ze čtyřhry turnaje ITF. Nejprve sice neuspěly v Shrewsbury, ale o necelý měsíc později v polské Zawadě, se už mohly z pátého titulu radovat.\n\nSezónu zahájila neúspěšnou kvalifikací na turnaji WTA v Brisbane a Sydney. Následně postoupila na prvním grandslamu sezóny – Australian Open do druhého kola, ve kterém nestačila na Soranu Cirsteovou. I přes porážku se v novém vydání žebříčku Žebříček WTA posunula poprvé v kariéře do TOP 100, a to na 86. příčku žebříčku. Plíškové se poté nepodařilo projít kvalifikací ani na evropském kontinentu, když neuspěla v Paříži. Ve Francii se následně účastnila turnaje ITF v Grenoblu, kde se jí nepodařilo obhájit loňské finále, když vypadla ve čtvrtfinále.\n\nNeuspěla ani v kvalifikaci na turnaj v Dubaji, když prohrála v prvním kole s Kurumi Naraovou. Následně se představila na turnaji v Kuala Lumpur, kde opět vypadla v prvním kole, a to po prohře se Zarinou Dijasovou. Společně se svou sestrou došla do semifinále deblu. Následně se přesunula na americký kontinent, kde startovala v kvalifikaci na turnaj v Indian Wells. Vypadla v prvním kole, když nestačila na Grace Minovou. Kvalifikaci hrála i na turnaji v Miami, kterou také nezvládla, došla jen do druhého kola, ve kterém vzala set Janě Čepelové.\n\nPrvní antukový turnaj sezóny absolvovala v Osprey v rámci kategorie ITF, kde postoupila až do čtvrtfinále, ve kterém prohrála s Cabezaovou Candelaovou. Následně se neúspěšně pokoušela kvalifikovat na turnaj v Charlestonu, když vypadla ve druhém kole kvalifikace s Garciaovou. Další prohru na antuce přidala s českou tenistkou Klárou Zakopalovou, když jí podlehla v prvním kole premiérového ročníku turnaje v Katowicích. Se svou sestrou došla poté do druhého kola čtyřhry. Poté startovala na třech turnajích ITF, když ten první odehrála v Istanbulu, kde vypadla ve čtvrtfinále s Anou Vrljićovou. V Trnavě ji vyřadila ve druhém kole Kateřina Siniaková a na domácím turnaji Sparta Prague Open vypadla v kole prvním, když ji vyřadila Yvonne Meusburgerová. Poté se jí nepodařila kvalifikace na turnaj v Bruselu, když podlehla ve druhém kole Šachar Pe'erové. Po boku Liezel Huberové se představila i ve čtyřhře, ve které vypadly v prvním kole, když podlehly páru Magdaléna Rybáriková a Kirsten Flipkensová.\n\nNa druhém grandslamu sezóny French Open vypadla v prvním kole, když podlehla Marianě Duqueové Mariñové.\n\nTravnatou sezónu zahájila na ITF turnaji v Nottinghamu, kde vypadla v prvním kole. Se svou sestrou Karolínou vypadly v osmifinále čtyřhry. Na turnaji v Birminghamu porazila v prvním kole Coco Vandewegheovou. Ve druhém poté podlehla Sabine Lisické. Poté se probojovala z kvalifikace na turnaji v Eastbourne, když v posledním kole vystavila stopku Karolíně Plíškové. V kole prvním ovšem nestačila na domácí tenistku Elenu Baltachovou.\n\nVe Wimbledonu vypadla v prvním kole, když nestačila na Janu Čepelovou. Na turnaji v italském Palermu vypadla v prvním kole s Barborou Záhlavovou-Strýcovou. Se svou sestrou Karolínou poté ve čtyřhře došly do svého prvního finále kariéry, když v semifinále porazily obhájkyně titulu Renatu Voráčovou a Záhlavovou-Strýcovou. V souboji o titul nestačily na první nasazený pár Kristina Mladenovicová a Katarzyna Piterová.\n\nNa melbournském grandslamu Australian Open, kde jí patřilo 114. místo na žebříčku, postoupila z tříkolové kvalifikace. V úvodním kole ženské dvouhry překvapivě vyhrála nad australskou dvacátou pátou nasazenou Samanthou Stosurovou v nočním utkání na centrkurtu Roda Lavera. Následně však odešla poražena od Portoričanky Móniky Puigové. V zápase nevyužila pět mečbolů a po nezvládnutém závěru třetí sady v poměru 7–9. Přesto v zápase vytvořila nový rekord okruhu WTA, když zahrála 31 es. Tím překonala výkon Sabine Lisické z birminghamského turnaje AEGON Classic 2015, kde jich Němka nastřílela dvacet sedm.\n\nPremiérový singlový titul v rámci okruhu WTA Tour získala na Taškent Open 2016, kde na cestě do finále postupně na její raketě zůstaly Španělka Sara Sorribesová Tormová, pátá nasazená Japonka Kurumi Naraová, Ruska Irina Chromačevová a v semifinálovém duelu Ukrajinka Kateryna Kozlovová, které ve druhé sadě uštědřila „kanára“. V závěrečném zápase pak zdolala japonskou turnajovou čtyřku Nao Hibinovou po třísetovém průběhu. V Taškentu vůbec poprvé na okruhu postoupila do čtvrtfinálové fáze. Celkem desetkrát za sebou přitom od dubna 2016 nepřešla přes úvodní kolo turnajů WTA Tour, z toho třikrát dohrála ještě v kvalifikaci. V následném vydání žebříčku WTA z 3. října 2016 se posunula ze 100. na 66. místo, čímž vylepšila předchozí kariérní maximum o sedmnáct příček.\n\nSezónu zahájila druhým kolem na Shenzhen Open, kde ji vyřadila rumunská kvalifikantka Monica Niculescuová. Po výhře nad Annou Blinkovovou skončila ve druhé fázi Australian Open na raketě Čang Šuaj. V sérii WTA 125K se probojovala s Jevgenijí Rodinovou do finále čtyřhry Oracle Challenger Series – Indian Wells, v němž porazily obhájkyně trofeje Yaninu Wickmayerovou s Taylor Townsendovou. Na úvod Miami Open nepřešla přes Tunisanku Ons Jabeurovou a porážku utržila i na Volvo Car Open v Charlestonu. Po vítězství nad Ruskou Světlanou Kuzněcovovou postoupila do semifinále antukového Ladies Open Lugano, kde ji přehrála polská teenagerka Iga Świąteková. \n\nSoutěž dubnového J&T Banka Prague Open opustila v otevíracím zápase s Ruskou Nataljou Vichljancevovou. Navazující Mutua Madrid Open znamenal vyřazení ve druhém kole s Chorvatkou Donnou Vekićovou. Grandslamové French Open opustila po úvodní porážce od americké hráčky Lauren Davisové. V téže fázi skončila na raketě Lesji Curenkové na travnatém Libéma Open v Rosmalenu. Na birminghamském Nature Valley Classic prošla jako sto dvanáctá hráčka žebříčku kvalifikačním sítem do hlavní soutěže. V ní vyřadila Britku Heather Watsonovou. Ve druhém kole svedla vyrovnaný boj s dvojčetem a světovou trojkou Karolínou Plíškovou. Jednalo se o vůbec první zápas jednovaječných dvojčat v historii hlavních soutěží okruhu WTA Tour. Sestry celkově odehrály osmý vzájemný duel ve dvouhře a Kristýna Plíšková vyrovnala poměr na 4–4. Premiérově porazila členku elitní světové pětky. Ve čtvrtfinále však nestačila na krajanku Barboru Strýcovou. Bodový zisk ji posunul na 95. příčku žebříčku WTA. Do hlavního startovního pole grandslamového Wimbledonu postoupila místo zraněné Andreescuové. Nemusela tak zasáhnout do kvalifikace proti Bulharce Šinikovové. V úvodním kole dvouhry ji vyřadila slovinská teenagerka Kaja Juvanová. Do čtvrtfinále se probojovala na antukovém BRD Bucharest Open, kde ji zastavila Rumunka Patricia Maria Țigová. Newyorský major US Open znamenal postup do druhého kola přes Francouzku Dianne Parryovou a hladkou porážku od Elise Mertensové. Do premiérového semifinále sezóny se probojovala na zářijovém Taškent Open, kde zdolala nejvýše nasazenou Slovenku Viktórii Kužmovou. Její cestu pavoukem však poté ukončila Belgičanka Alison Van Uytvancková. \n\nDo čtyřhry zasáhla se sestrou Karolínou na cincinnatském Western & Southern Open, kde prošly do semifinále po výhře nad třetím nasazeným párem Siniaková a Krejčíková. Následně však podlehly Klepaćové s Hradeckou. Mezi poslední čtveřicí dvojic skončily také na soulském Korea Open.\n\nPochází z rodiny Radka Plíšky a Martiny Plíškové. Tenis hraje od čtyř let. Tenis hraje profesionálně i její o dvě minuty mladší dvojče Karolína Plíšková, s níž v počátečních fázích kariéry obvykle na turnajích hrála čtyřhru. Zatímco Kristýna hraje levou rukou, drží Karolína raketu při hře pravou rukou.\n\n"}
{"id": "577420", "url": "https://cs.wikipedia.org/wiki?curid=577420", "title": "Projekt 956 Saryč", "text": "Projekt 956 Saryč\n\nProjekt 956 Saryč (v kódu NATO třída Sovremennyj) je třída raketových torpédoborců sovětského námořnictva z doby studené války. Primárně byly navrženy k boji proti hladinovým lodím (zejména americkým svazům letadlových lodí) a vzdušným cílům. Ve službě se tak doplňovaly s protiponorkovými torpédoborci třídy \"Udaloj\". Celkem bylo postaveno 21 jednotek této třídy. Jediným zahraničním uživatelem třídy je Čínská lidová republika.\n\nVšechny torpédoborce projektu 956 postavila loděnice Severnaja Dverf v Leningradu. \"Vnušitělnyj\" byl sice stavěn v Nikolajevu, jeho stavba ale byla zrušena. Pro sovětské, později ruské námořnictvo bylo postaveno celkem 17 jednotek. Pro Čínskou lidovou republiku byly v letech 1999–2000 dokončeny dva rozestavěné torpédoborce (projekt 956E) v následně v letech 2002–2006 postaveny ještě dva nové projektu 956EM, který se liší absencí zadní dělové věže a rozšířeným vybavením pro provoz vrtulníků. Celkem jich bylo dokončeno 21 kusů a stavba dalších byla zrušena.\n\nJednotky projektu 956:\nPro torpédoborce této třídy byl převzat trup křižníků třídy \"Kresta II\". Hlavňovou výzbroj tvoří dva dvouhlavňové 130mm kanóny AK-130, umístěné v dělových věžích na přídi a na zádi. Hlavní údernou výzbroj představují dva čtyřnásobné kontejnery nadzvukových protilodních střel P-270 Moskit (v kódu NATO SS-N-22 Sunburn) s dosahem 120 km. K obraně proti letadlům slouží dvě jednoduchá odpalovací zařízení řízených střel Uragan (v kódu NATO SA-11 Gadfly) s dosahem 30 kilometrů a zásobou 48 střel. K zajištění blízké obrany slouží čtyři systémy AK-630 s 30mm rotačním kanónem. K ničení ponorek slouží dva dvojité 533mm torpédomety a dva raketové vrhače hlubinných pum RBU-1000 Smerč-3. Ve výzbroji byly také dva 55mm granátomety MRG-1. Na palubě se dále nachází přistávací plošina pro vrtulník Ka-27B. Jeho hlavním úkolem bylo navádění protilodních střel. Neseno mohlo být též 22 námořních min.\n\nPohonný systém tvoří dvě parní turbíny GTZA-674 a čtyři kotle KVN98/64 (nebo KVG-3), pohánějící dva lodní šrouby. Výkon pohonného systému je 100 000 hp. Nejvyšší rychlost je 32 uzlů. Dosah je 3920 nám. mil při rychlosti 18 uzlů.\n\n"}
{"id": "577421", "url": "https://cs.wikipedia.org/wiki?curid=577421", "title": "Vlastimil Šubrt", "text": "Vlastimil Šubrt\n\nVlastimil Šubrt (14. února 1934, Hořice – 20. února 2013, Trutnov) byl český politik, ekonom a spisovatel. Jako člen ODS byl v letech 1996–2002 senátorem za obvod č. 39 – Trutnov.\n\nV roce 1953 odmaturoval na Obchodní akademii v Hořicích. V roce 1959 absolvoval Vysokou školu ekonomickou v Praze. V letech 1953–1954 pracoval jako vychovatel. Mezi lety 1959–1970 působil na Okresním národním výboru. Roku 1970 jej vyhodili kvůli protestu proti invazi vojsk Varšavské smlouvy do Československa. V období 1970–1976 vykonával pomocné dělnické profese. Mezi lety 1976–1989 zastával různé administrativní funkce (účetní, úředník). V letech 1991–1996 působil jako přednosta Okresního úřadu v Trutnově. S manželkou Radmilou vychoval syna a dceru.\n\nV roce 1968 vstoupil do hnutí Klub angažovaných nestraníků. Ve volbách 1996 se stal členem horní komory českého parlamentu, když v obou kolech porazil sociálního demokrata Vasila Bibena. V senátu zasedal ve Výboru pro zdravotnictví a sociální politiku. Ve volbách 2002 svůj mandát neobhajoval.\n\nV roce 1963 debutoval novelou \"Nedůvěra\". Roku 1964 napsal divadelní hru \"Hrdinům slzy nesluší\", která se hrála i na zahraničních jevištích (SSSR, SRN, NDR, Polsko, Bulharsko). V 60. letech napsal další dvě dramata. V publikační činnosti musel přestat až do roku 1990, kdy mu vyšel triptych tří detektivek s názvem \"Zlé lásky\". V poslední době se zaměřoval především na povídkovou tvorbu a od roku 2005 až do své smrti předsedal porotě celorepublikové soutěže pro mladé autory Trutnovský drak.\n\n"}
{"id": "577423", "url": "https://cs.wikipedia.org/wiki?curid=577423", "title": "James Garner", "text": "James Garner\n\nJames Garner, rodným jménem James Scott Bumgarner (7. dubna 1928, Norman, Oklahoma, USA − 19. července 2014) byl americký herec.\n\nPo své babičce je indiánského původu, neboť ta pocházela z indiánského kmene Cherokee. V mládí sloužil u amerického válečného námořnictva, ale tuto službu musel brzy opustit, protože měl mořskou nemoc. Poté bojoval v Korejské válce, kde byl raněn a později za ně obdržel americké vojenské vyznamenání Purpurové srdce.\n\nV roce 1954 začínal s drobnými rolemi na Broadwayi, v televizi, vystupoval i v televizních reklamách. Postupně se prosazoval zejména v televizi, kde na sebe poprvé upozornil ve seriálu \"Maverick\" z let 1957-1960. Mezi jeho nejznámější a nejúspěšnější filmy patří snímek \"Velký útěk\" z roku 1963.\n\nV roce 1985 si zahrál ve snímku \"Murphyho dobrodružství\", za který byl nominován na Oscara.\n\nZa svoji kariéru, která trvala více jak 50 let, vytvořil desítky filmových a televizních rolí. Je známý např. ze snímků \"Maverick\" z roku 1994, kde si zahrál s Melem Gibsonem, nebo \"Zápisník jedné lásky\" z roku 2004. V roce 2001 nadaboval jednu z hlavních postav v animovaném filmu \"\". S Julií Andrewsovou účinkoval ve snímku \"Viktor, Viktorie\", s Audrey Hepburnovou ve snímku \"Dětská hodinka\".\n\nZemřel v roce 2014 ve věku 86 let.\n\nMezi jeho záliby patřil i automobilový sport, kdy vlastnil svoji vlastní závodní stáj, dokonce celkem třikrát startoval ve známém závodě 500 mil v Indianopolis.\n\n"}
{"id": "577425", "url": "https://cs.wikipedia.org/wiki?curid=577425", "title": "14. návštěvní expedice (ISS)", "text": "14. návštěvní expedice (ISS)\n\n14. návštěvní expedice (zkráceně EP-14; ) na Mezinárodní vesmírnou stanici (ISS) byla krátkodobá výprava I So-jon, kosmonautky Korejského výzkumného institutu pro letectví a vesmír (KARI), na stanici. Po týdenním pobytu na ISS a splnění plánovaného programu se Korejka vrátila na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-12 startujícím v dubnu 2008 obsadila I So-jon, kosmonautka Korejského výzkumného institutu pro letectví a vesmír (KARI). Poprvé dostala Jižní Korea nabídku na kosmický let v Sojuzu roku 1991, tehdy ještě na kosmickou stanici Mir. Ze sovětského návrhu nakonec nic nebylo. Po mnoha letech roku 2004 vlády Ruska a Jižní Koreje zahájily rozhovory a 21. srpna 2004 podepsaly dohodu o letu jihokorejského kosmonauta v Sojuzu na Mezinárodní vesmírnou stanici (ISS). Kosmické agentury obou zemí (Rosmosmos a KARI) upřesnily termín letu na duben 2007 a 7. prosince 2006 podepsaly smlouvu o podmínkách letu. O několik dní později, 25. prosince, KARI oznámila výsledky výběru budoucích kosmonautů - kandidáty na let se stali mladá specialistka na biotechnologie I So-jon a výzkumník věnující se otázkám umělé inteligence Ko San. V březnu 2007 oba zahájili přípravu ve Středisku přípravy kosmonautů (CPK) v Hvězdném městečku. V září téhož roku jihokorejská strana oznámila, že do vesmíru poletí Ko San a I So-jon bude náhradnicí. V březnu 2008 si kandidáti pod tlakem z ruské strany vyměnili místa.\n\nSergej Volkov a Oleg Kononěnko z Expedice 17 společně s I So-jon odstartovali 8. dubna 2008 11:17 UTC z kosmodromu Bajkonur v lodi Sojuz TMA-12; po dvou dnech samostatného letu se 10. dubna ve 12:57 UTC spojili se stanicí.\nPo spojení se kosmonauti uvítali s posádkou ISS, vyložili náklad pro stanici a zahájili plánovanou činnost.\n\nI So-jon se věnovala patnácti experimentům připravených jihokorejskými vědci. Byly to biologické experimenty – zkoumání klíčivosti semen jedenácti druhů rostlin, stárnutí mušky \"Drosophila melanogaster\", sledování svého zdravotního stavu, hodnocení změn kvality korejských potravin v podmínkách kosmického letu. Dále sledovala blesky experimentálním teleskopem, fotografovala zemský povrch, sledovala metabolismus rostlinných, živočišných i lidských buněčných kultur.\n\nK technologickým experimentům patřila syntéza krystalů zeolitů, syntéza organokovových porézních materiálů, měření úrovně hluku na stanici a stanovení jeho charakteristik a zdrojů, testování paměťových čipů, testování vah (vážících v rozsahu 50–200 gramů) v mikrogravitaci. Pro vzdělávací účely korejská kosmonautka pořídila foto a videodokumentaci letu, také předvedla vliv mikrogravitace na chování předmětů.\n\nExperimenty zabraly korejské kosmonautce 53 hodin a 15 minut; 6 hodinami a 40 minutami práce pomohli i ruští kosmonauti; vyžádaly si dodávku 49,47 kg vybavení na stanici a návrat na Zem 8,13 kg materiálu s výsledky.\nPo týdenním pobytu na ISS se 19. dubna 2008 5:06 UTC I So-jon a vracející se posádka Expedice 15 v Sojuzu TMA-11 odpoutali od stanice a týž den v 8:30 UTC přistáli v severním Kazachstánu, 278 km východně od Aktobe, 428 km daleko od plánovaného místa přistání. Korejka byla po návratu do Soulu dva týdny hospitalizována, měla v důsledku tvrdého přistání posunutou meziobratlovou ploténku.\n"}
{"id": "577427", "url": "https://cs.wikipedia.org/wiki?curid=577427", "title": "David Petraeus", "text": "David Petraeus\n\nDavid Howell Petraeus (7. listopadu 1952, Orange County, New York, Spojené státy americké) je bývalý americký čtyřhvězdičkový generál a bývalý ředitel Ústřední zpravodajské služby (CIA).\n\nV roce 1987 obhájil titul Ph.D. na Princentonské universitě v oboru mezinárodních vztahů.\n\nPetraeus vystudoval United States Military Academy ve West Pointu.\n\nV armádě sloužil od roku 1974, od roku 2007 v hodnosti generála.\n\nÚčastnil se vojenských misí v Bosně a na Haiti. V minulosti velel Mezinárodním bezpečnostním podpůrným silám v Afghánistánu. Od února 2007 do září 2008 se účastnil války v Iráku. Na jejím počátku byl velitelem 101. výsadkové divize Spojených států amerických a posléze byl jmenován vrchním velitelem mezinárodních sil v Iráku.\n\nPo 13 měsících od uskutečnění unikla na veřejnost tajná nahrávka telefonického rozhovoru z dubna 2011 mezi Kathleen T. McFarlandovou z Fox News a Petraeusem. McFarlandová se nejdřív zeptala, „zdali je něco, co by [Fox News] pro něj [a Pentagon] ještě mohla udělat“, a poté mu na přímý pokyn Rogera Ailese, ředitele Fox News, přetlumočila jeho rady, aby z budoucích nabídek nové pozice od prezidenta Obamy nebral nic menšího než místo v radě nejvyššího velení, a v případě, že mu tento post nabídnut nebude, aby do šesti měsíců resignoval a kandidoval proti Obamovi – s tím, že pro tento případ Ailes odstoupí z vedení Fox News a osobně povede jeho kampaň, kterou bude se svými obrovskými zdroji financovat vlastník stanice, miliardář a mediální magnát Rupert Murdoch. Petraeus v rozhovoru tuto nabídku odmítl s vysvětlením, že hodlá jít do CIA, neboť oblast rozvědné služby mocensky roste. Počátkem září 2011 byl jmenován ředitelem CIA. Po více než jednom roce působení v této funkci z ní odstoupil dne 8. listopadu 2012. Důvodem byla jeho manželská nevěra.\n\nJe ženatý s Holly Knowltonovou, dcerou armádního generála, mají syna Stephena a \ndceru Anne.\n\n"}
{"id": "577434", "url": "https://cs.wikipedia.org/wiki?curid=577434", "title": "Květozob rudoprsý", "text": "Květozob rudoprsý\n\nKvětozob rudoprsý (\"Prionochilus percussus\") je asi 10 cm velký druh pěvce z čeledi květozobovitých (Dicaeidae). Svrchu je převážně tmavý, spodinu těla má jasně žlutou s červenou skvrnou na hrudi. Vyskytuje se v subtropických a tropických vlhkých nížinných lesích na území Indonésie, Malajsie, Myanmaru a Thajska.\n"}
{"id": "577436", "url": "https://cs.wikipedia.org/wiki?curid=577436", "title": "Ráfek", "text": "Ráfek\n\nRáfek je součást kola po jeho obvodu a slouží k uložení pneumatiky, která musí být s ním spojena tak, aby mohly být přenášeny svislé, boční a obvodové síly bez relativního pohybu mezi pneumatikou a ráfkem. Jsou zpravidla kovové, nejčastěji ocelové.\n\n\n\nSlangově se slovo ráfek používá také pro policejního informátora a pro předkožku.\n"}
{"id": "577437", "url": "https://cs.wikipedia.org/wiki?curid=577437", "title": "Sýkavka zlatočelá", "text": "Sýkavka zlatočelá\n\nSýkavka zlatočelá (\"Chloropsis aurifrons\") je asi 18 cm velký pěvec z čeledi sýkavkovitých (Chloropseidae). Celoročně se zdržuje v lesích a křovinách v Indii, na Srí Lance a na území jihovýchodní Asie. Dospělci jsou převážně zelení s černým obličejem a hrdlem. Mají také oranžové čelo a modré opeření pod zobákem. Mladí ptáci výrazné zbarvení hlavy zcela postrádají. Živí se hmyzem a měkkými plody. Hnízdo buduje na stromě, v jedné snůšce jsou pak 2-3 vejce.\n"}
{"id": "577443", "url": "https://cs.wikipedia.org/wiki?curid=577443", "title": "Květozob vlaštovčí", "text": "Květozob vlaštovčí\n\nKvětozob vlaštovčí (\"Dicaeum hirundinaceum\") je 9-10 cm velký druh pěvce z čeledi květozobovitých (Dicaeidae). Žije v lesích a jiných stromových porostech na rozsáhlém území Austrálie a na Molukách. Živí se měkkými plody, nektarem, pylem, pavouky a hmyzem. Hnízdo z rostlin a pavučin buduje na stromech samotná samice, která se také jako jediná účastní na inkubaci vajec.\n\nKvětozoba vlaštovčího poprvé popsal George Shaw roku 1792. Genetická analýza mitochondriální DNA ukázala, že tento druh je ze 70 % příbuzný s květozobem novoguinejským.\n\nKvětozob vlaštovčí tvoří celkem čtyři poddruhy, které se liší areálem rozšíření ale také intenzitou barev, především co se samců týče.\n\nKvětozob vlaštovčí je 9 až 10 cm malý pták se zavalitým tělem a hmotností mezi 7,2 a 11 g. Samci mají lesklé modro-černé peří na horní polovině těla, bílé břicho, červenou hruď. Samice jsou tmavě šedé, s bílým hrdlem a světle šedým břichem a růžovo-červeným peřím pod ocasním peřím. Oči, zobák a nohy jsou celočerné. Mladí jedinci se podobají samicím.\n\nKvětozob vlaštovčí se živí řadou různých druhů bobulí, jmelí i dalších rostlin. Výjimečně se živí i nektarem z rostlin, pylem, pavouky nebo drobným hmyzem. Obvykle jsou jejich oblíbenou potravou bobule ze stromu \"Amyema quandang\", kterému se v angličtině říká i \"šedé jmelí\". Jmelí je parazitní rostlina která se běžně živí na jiných stromech a právě mnoho druhů květozobů, mezi nimi i květozob vlaštovčí, je důležitým přenašečem semen těchto rostlin. Květozobové vcelku spolknout bobule, které jejich tělem projdou běžně do 25 minut a pak je vyloučí v lepivé směsi, která se snadno uchytí na stromu, kde může rostlina začít rašit a vyvíjet se.\n\nSamice květozoba vlaštovčího staví hnízdo sami a bez pomoci samce, jak je tomu například u květozoba křivozobého. Hnízdo je tvořeno z různých částí rostlin, pavučin a je na stromě uchyceno lepivou směsí ze slin. Samice následně do hnízda naklade tři až čtyři čistě bílá vejce a stará se o ně, dokud se nevylíhnou. Také vejce sama inkubuje. Po vylíhnutí mláďat se oba rodiče snaží získávat pro ně potravu.\n\n"}
{"id": "577447", "url": "https://cs.wikipedia.org/wiki?curid=577447", "title": "Zank", "text": "Zank\n\nZank (: \"\" ) je město a vilájet v Sultanátu Omán ležící ve středu regionu ad-Zahíra. Při sčítání lidu v roce 2003 dosahoval počet obyvatel počtu 16 622 lidí. Na jeho území se nachází 48 vesnic. V minulosti byl středem zájmů imámů, kteří zde vybudovali mnoho staveb, hlavně faladž al-Bazili (postavený za vlády Saífa bin Sultána al-Jarubiho) a \"Imámovu pevnost\". Turisticky atraktivními jsou i další pevnosti – al-Džafrá, al-Subajcha a Balat – a vádí – al-Fath, Kumajra a Zank. Vilájet disponuje faladži se zdroji podzemní vody a prameny. Mezi faladže patří například al-Džanbi a al-Chili.\n\nTradičním zaměstnáním je tesařství spolu se zemědělstvím a chovem zvířat. Hlavními pěstovanými plodinami jsou ovocné plody, především datle a také indigo, zelenina a krmiva. Zdejší řemeslnická výroba zahrnuje výrobu z proutí, tkaní z palmových listů a výrobu stavebního materiálu a indiga.\n\n"}
{"id": "577449", "url": "https://cs.wikipedia.org/wiki?curid=577449", "title": "Parisiové", "text": "Parisiové\n\nParisiové (latinsky \"Parisii\") byli galský kmen v době železné, který žil až do doby římského impéria na březích řeky Seiny, především u soutoku s Marnou. Jejich největším sídlem (oppidem) byla \"Lutetia Parisiorum\", která se za Římanů nazývala jen Lutetia a stala se významným centrem tohoto regionu. Na jejím místě později vzniklo město Paříž.\n\nPřibližně ve 3. století př. n. l. do oblasti dnešní Paříže přišel kmen Parisiů, původně sídlící v oblasti Rýna. Parisiové založili oppidum pravděpodobně na ostrově Cité. Zabývali se převážně rybolovem. Archeologické nálezy nicméně dokládají větší keltské osídlení i mimo toto území, např. v Nanterre byly nalezeny opevněné valy.\n\nDo historie se Parisiové zapsali v roce 52 př. n. l., kdy byli Galové poraženi v bitvě u Lutetie a Parisiové opustili ostrov poté, co jej vypálili, jak zaznamenal Julius Caesar v \"Zápiscích o válce galské\".\n\nČást kmene se oddělila a přesídlila do Británie do oblasti dnešního East Yorkshire a Humberside. Tento exodus mohl proběhnout v souvislosti s galskými válkami, neboť Parisiové bojovali proti Juliu Caesarovi a po jejich porážce v bitvě o Alesii někteří uprchli z Galie. Pravděpodobnější je však odchod Parisiů již během belgických imigračních vln. Pohřební rituály obou kmenů se liší jen minimálně a kultura, který se usídlila kolem East Yorkshire v rané době laténské, ukazuje jasné kontinentální vlivy. Hroby, kde byl zemřelý umístěn v mobilním voze vedle čtvercového trakaře, byly nalezeny v obou regionech.\n\nPůvod a význam jména Parisiů není možné s jistotou určit, protože o tomto kmenu není dostatek zpráv. Jedno vysvětlení přinesl archeolog a historik Jacques-Antoine Dulaure (1755-1835), který jejich jméno odvozoval od egyptské bohyně Isis, vzhledem k její soše nalezené v Saint-Germain-des-Prés. Toto vysvětlení je však v moderní historiografii již překonané. Dnes se má za to, že jde o jméno keltského původu, nicméně samotný význam zůstává nejasný.\n\nParisiové dali své jméno nejen Paříži, ale i dalším městům, jako Villeparisis, Cormeilles-en-Parisis, Fontenay-en-Parisis i celému středofrancouzskému přírodnímu regionu Parisis.\n\n"}
{"id": "577452", "url": "https://cs.wikipedia.org/wiki?curid=577452", "title": "František Pospíšil (výsadkář)", "text": "František Pospíšil (výsadkář)\n\nFrantišek Pospíšil (23. listopadu 1919, Rešice – 28. října 1944, Terezín) byl československý voják a velitel výsadku Bivouac.\n\nNarodil se 23. listopadu 1919 v Rešicích jako nemanželský syn Marie Pospíšilové. Ta se později přestěhovala do Miroslavi a provdala se za příslušníka finanční stráže. František v Rešicích a později v Miroslavi navštěvoval obecnou a měšťanskou školu. Ve Zlíně v Baťových závodech absolvoval odbornou gumárenskou školu. Krátce pracoval v oboru, ale ze zdravotních důvodů později odešel pracovat do zemědělství.\n\n1. října 1937 nastoupil základní vojenskou službu u pěšího pluku ve Znojmě. Po absolvování poddůstojnické školy byl 1. dubna 1938 povýšen na svobodníka a 16. listopadu 1938 na desátníka. 1. dubna 1939, po okupaci Čech a Moravy nacistickým Německem 15. března 1939 byl propuštěn mimo službu.\n\n26. června 1939 společně se svým bratrancem Adolfem Opálkou přešel do Polska, kde se dostal do tábora v Malých Bronowicích. Odtud se po moři přeplavil do Francie. Tam podepsal závazek do Cizinecké legie. V jejích řadách sloužil v Sidi bel Abbes. Po vstupu Francie do války s Německem 3. září 1939 vstoupil 7. října 1939 do československé armády ve Francii a v řadách 1. pěšího pluku se zúčastnil její obrany. 1. ledna 1940 byl povýšen na četaře. Po pádu Francie (koncem června 1940) byl evakuován do Velké Británie.\n\nV Anglii byl zařazen k 1. pěšímu praporu a 28. října 1940 povýšen na rotného. V roce 1941 se přihlásil do programu výcviku pro plnění zvláštních úkolů. Od 15. srpna do 7. listopadu 1941 absolvoval sabotážní kurz, parašutistický výcvik a kurz průmyslové sabotáže. Po dalším doškolovacím kurzu byl jmenován velitelem výsadku Bivouac.\n\nS rotným Čoupkem a des. Zapletalem byli 28. dubna 1942 vysazeni poblíž obce Požáry na Křivoklátsku. Přesunuli se do Brna, kde se ukrývali u Čoupkových příbuzných. Poté, co byl Pospíšil 2. května 1942 postřelen policií při pronásledování, ukrýval se na Táborsku. Odtud se pokusil o ilegální přechod do Švýcarska. Po neúspěchu se v prosinci 1942 vrátil do Brna a ukrýval se u svých příbuzných. 10. února 1943 se zde setkal s konfidenty gestapa Karlem Čurdou a Jaroslavem Nachtmannem, kterými byl vylákán do Prahy a 12. února 1943 zatčen. Ve vazbě odmítl nabídku ke spolupráci a byl proto převezen nejdříve do pankrácké věznice a poté koncem roku 1943 do Terezína. Pod jménem Petr Švec zde byl držen až do 28. října 1944, kdy byl bez soudu zastřelen.\n\nZa pomoc výsadkáři Františku Pospíšilovi byli na Třebíčsku okupanty popraveni tito vlastenci:\n\n\n1. prosince 1945 byl jmenován podporučíkem pěchoty in memoriam a zároveň povýšen na poručíka pěchoty. 17. července 1947 byl in memoriam povýšen na nadporučíka pěchoty.\n\n\n\n"}
{"id": "577453", "url": "https://cs.wikipedia.org/wiki?curid=577453", "title": "Kontinentální hokejová liga 2009/2010", "text": "Kontinentální hokejová liga 2009/2010\n\nDruhý ročník KHL (sezóna 2009/2010) byl zahájen 10. září 2009. Před touto sezónou zkrachoval tým Chimik Voskresensk a tak jej nahradil tým Avtomobilist Jekatěrinburg. V této sezóně došlo ke změně struktury ligy poté co na žádost některých týmů byly některé týmy přesunuty do jiných divizí (tabulka viz níže). Tuto sezónu KHL vyhrál tým Ak Bars Kazaň (vítěz Gagarinova poháru) a základní část soutěže vyhrál Salavat Julajev Ufa (vítěz Kontinentálního poháru).\n\nV první hrací den každého mistrovství KHL je sehrán zápas mezi mistrem a vicemistrem z minulé sezóny, speciální takzvaný Otevírací pohár.\n\nZápas Otevíracího poháru v sezóně 2009/2010 se uskutečnil 10. září v Kazani mezi domácími držiteli Gagarinova poháru týmem Ak Bars Kazaň a Lokomotivem Jaroslavl, finalistou Gagarinova poháru v sezóně 2008-2009.\n\n"}
{"id": "577454", "url": "https://cs.wikipedia.org/wiki?curid=577454", "title": "Bad Fischau-Brunn", "text": "Bad Fischau-Brunn\n\nBad Fischau-Brunn je městys v okrese Wiener Neustadt-Land v rakouské spolkové zemi Dolní Rakousy.\n\nBad Fischau-Brunn leží v Industrieviertelu \"(průmyslová čtvrť)\" v Dolních Rakousích asi 50 km jižně od Vídně na okraji Vídeňské pánve. Leží na západním okraji Steinfeldu v mírném teplotním pásmu. Plocha městyse činí 20,59 čtverečních kilometrů, z čehož je 36,22 % plochy zalesněno.\n\nBad Fischau-Brunn sestává ze dvou katastrálních území:\n\nOd severu ve směru hodinových ručiček:\n\nPřed naším letopočtem byla oblast částí keltského království Noricum a patřila k okolí oppida, později hradu Schwarzenbach na vrchu Burgberg.\n\nZa vlády Římanů patřil dnešní Bad Fischau-Brunn do provincie Panonie.\n\nPrvní písemná zmínka o Bad Fischau pochází z roku 1130. Současný městys vznikl roku 1969 sloučením do té doby samostatných obcí Brunn an der Schneebergbahn a Bad-Fischau na městys Bad Fischau-Brunn.\n\nPodle archeologických nálezů byl Bad Fischau-Brunn osídlený již v 5.tisíciletí před naším letopočtem. Také nálezy z doby bronzové dokazují stopy předhistorických obyvatel. Několik století před naším letopočtem zde žili Keltové. Měli tu pozoruhodné osídlení. Prvním název pro označení místa byl \"Vscaia\".\n\nV době kolem počátku našeho letopočtu přišli do oblasti ležící na obchodní cestě do Vindobony (Vídně) Římané. V 5. století je vytlačili Germáni. V období stěhování národů se zde na delší dobu usídlili i Avaři a Slované. Za Karla Velikého (742-814) v 8. století byly stanoveny hranice. Bad Fischau-Brunn patřil k severní části slovanského knížectví Karantanie (později do Štýrska) a pod Salcburské biskupství. Roku 865 byla postavena noclehárna pro pocestné.\n\nV dokumentech z 12. století jsou zmínky o Fischau a Brunnu, proto může zdejší zámek pocházet z této doby. V tomto století se také do Fischau dostaly mince z Neukirchenu, protože tu bylo již tržiště a místo mělo politický význam. Ve válce mezi Jindřichem Babenberským (1107-1177) a štýrským vévodou Otakarem IV. (1163-1192) byl v roce 1175 Fischau vypálen.\n\nNa sklonku 15. století napadli Fischau Maďaři a později zde řádili Turci.\n\nNa počátku 18. století nechal kníže Esterházy zámek přestavět do barokního slohu. Velké zemětřesení v roce 1768 způsobilo na zámku a ve farním dvoře značné škody. Zámek byl proto v roce 1798 znovu přestavěn.\n\nPředpokládá se, že počátek místního jména Fischau má keltský původ. Dochoval se v různých pravopisech:\nPojmenování místa je tedy odvozeno od bohatství ryb v řece. Doplňkový název \"Bad\" (lázně) byl zaveden v roce 1929.\n\nStarostou městyse je Reinhard Knobloch a vedoucí kanceláře Richard Zeiß.\n\nV obecním zastupitelstvu je 21 křesel, která byla po posledních volbách dne 14. března 2010 podle získaných rozdělena takto:\n\n\n\n\n\n"}
{"id": "577456", "url": "https://cs.wikipedia.org/wiki?curid=577456", "title": "Šibeniční vrch (rozhledna)", "text": "Šibeniční vrch (rozhledna)\n\nRozhledna Šibeniční vrch se nachází na stejnojmenné kótě (459 m n. m.) jihovýchodně od Horšovského Týna. Šibeniční vrch náleží Podčeskoleské pahorkatině. \n\nNa Šibeničním vrchu stávala od 19.století dřevěná kaple se zvonicí. Po pouti do Lurd nechali členové mariánského sdružení vystavět na témže místě zděnou kapli, zasvěcenou Panně Marii Lurdské. Poslední pouť ke kapli se konala v roce 1939. Po válce se kaple dostala do blízkosti vojenské střelnice a v polovině 60. let minulého století byla zchátralá stavba odstřelena. V roce 2004 vzniklo v Horšovském Týně Sdružení pro výstavbu rozhledny, které v říjnu 2009 započalo s výstavbou rozhledny. Ke slavnostnímu otevření došlo 29.4.2010. Stavba byla krom sponzorů a Městského úřadu Horšovský Týn dotována z peněz Státního zemědělského intervenčního fondu - Program rozvoje venkova LEADER. Jde o dřevěnou hranolovou věž s vnitřním schodištěm (66 schodů) a jediným vyhlídkovým ochozem ve výšce 13 metrů. Celková výška je 21,5 metru, na vrcholu věže je latinský kříž jako připomínka kaple. Na jednotlivých patrech rozhledny jsou umístěny informační tabule k historii okolí, místní lidové architektuře či využití lesů, proto je stavba uváděna jako muzeum s rozhlednou. \n\nAutem lze k rozhledně dojet z osady Lazce (podél skládky), pěšky z Horšovského Týna (též nejbližší železniční stanice) po značené cestě. Rozhledna je přístupná zdarma od 1. května do 30. září.\n\nZ rozhledny je kruhový výhled na Horšovský Týn, Koráb (rozhledna), zříceninu hradu Rýzmberk, vrch Čerchov s Kurzovou rozhlednou, vojenskou věž na Velkém Zvonu, Přimdu či na německé straně vrch Ebene s rozhlednou Böhmerwaldaussichtsturm. \n\n"}
{"id": "577462", "url": "https://cs.wikipedia.org/wiki?curid=577462", "title": "Vyřazovací fáze mistrovství světa ve fotbale 2010", "text": "Vyřazovací fáze mistrovství světa ve fotbale 2010\n\nVýsledky vyřazovacích zápasů Mistrovství světa ve fotbale 2010.\n\nPo skončení základní části mistrovství světa postoupilo ze skupin 16 týmů:\n"}
{"id": "577476", "url": "https://cs.wikipedia.org/wiki?curid=577476", "title": "Hudební léto Kuks", "text": "Hudební léto Kuks\n\nHudební léto Kuks je mezinárodní hudební festival klasické hudby konaný v kostele Nejsvětější Trojice v Kuksu. \n\nPořadatelem je Královédvorský chrámový sbor ve spolupráci se správou Hospitalu Kuks, ředitelem a dramaturgem festivalu je pedagog Akademie múzických umění v Praze Vít Havlíček. Záštitu převzala řada osobností ze světa kultury i politiky včetně šéfdirigenta České filharmonie Jiřího Bělohlávka, ministra kultury Daniela Hermana nebo kardinála Dominika Duky.\n\nNa festivalu účinkovala řada předních českých i zahraničních interpretů.\n\nAdam Plachetka – basbaryton, Gabriela Demeterová, Václav Hudeček, Josef Špaček, Ivan Ženatý – housle, David Erler – kontratenor, Mičijo Keiko, Natalia Rubiś, Jana Jonášová, Kateřina Kněžíková – soprán, Jiří Bárta – violoncello, Radek Baborák – lesní roh, Miroslav Kejmar – trubka, Jana Boušková – harfa, Jaroslav Tůma, Aleš Bárta – varhany, Vojtěch Spurný, Barbara Maria Willi – cembalo, Vilém Veverka – hoboj, Pavel Steidl – kytara a další.\n\nSchola Gregoriana Pragensis, Collegium 1704, Ensemble Inégal, Collegium Marianum, Škampovo kvarteto, Český chlapecký sbor Boni pueri a další.\n\nMarek Štryncl, Václav Luks, Adam Viktora, David Eben, Jana Semerádová a další.\n\nDramaturgie festivalu zahrnuje koncerty od barokní hudby na dobové nástroje až po soudobou hudbu, včetně sólových recitálů i komorní hudby. V dramaturgii je často kladen důraz na výročí uváděných skladatelů, každoročně jsou také zařazovány světové a novodobé premiéry.\n\nFestival podněcuje soudobou hudbu objednávkou skladby, která je uvedena ve světové premiéře. Tématem premiér jsou tzv. šporkovské árie. V proběhlých ročnících zazněly premiéry děl Emila Viklického (na téma Bonreposké árie), Ivana Kurze (na téma Hubertské árie) a Otomara Kvěcha (na téma Zaječí árie). \n\nV rámci festivalu jsou rovněž uváděny skladby v novodobých premiérách. Jde především o kompozice z kukského archivu, který založili v polovině 18. století členové řádu Milosrdných bratří. V proběhlých ročnících zazněly novodobé premiéry děl Wernera Hymbra, Josepha Faltise, Maxima Jantschara, Wernera Zicha a Stephana Sailera.\nKromě skladeb z kukského archivu zazněly na festivalu i novodobé premiéry z jiných pramenů, šlo např. o kompozice Václava Vodičky nebo Jakuba Jana Ryby.\n\n"}
{"id": "577477", "url": "https://cs.wikipedia.org/wiki?curid=577477", "title": "Seznam nasavských panovníků", "text": "Seznam nasavských panovníků\n\nSeznam nasavských panovníků zahrnuje postupně vládnoucí hrabata, dále hrabata a knížecí hrabata vládnoucí jednotlivým částem rozděleného Nasavska a nakonec vévody opětovně spojeného Nasavska. V současnosti titul drží a zároveň užívají velkovévodové lucemburští z rodu Nasavsko-Weilburského, resp. Bourbonsko-Parmského.\n\n\n\nPo smrti Jindřicha II. v roce 1255 si jeho synové rozdělili území tak, že starší Walram II. získal především hrabství Nassau-Weilburg, zatímco mladší Oto I. získal hrabství Nassau-Siegen a Nassau-Dillenburg (od roku 1328).\n\n\n\nPo porážce Rakouského císařství v prusko-rakouské válce v roce 1866 bylo Nasavské vévodství jako spojenec Rakouska anektováno Pruskem. Vévoda Adolf byl zbaven trůnu a vévodství se spolu s dalšími anektovanými územími stalo součástí Pruského království jako provincie Hesensko-Nasavsko. Vévoda Adolf tak přišel o faktickou vládu v Nasavsku, titul mu ale zůstal. V roce 1890 zdědil po svém strýci Vilému III. velkovévodství Lucemburské.\n\n\n"}
{"id": "577481", "url": "https://cs.wikipedia.org/wiki?curid=577481", "title": "Monster (píseň)", "text": "Monster (píseň)\n\n\"Monster\" je píseň americké popové zpěvačky-skladatelky Lady Gaga. Píseň pochází z jejího druhého alba \"The Fame Monster\". Produkce se ujal producent RedOne.\n"}
{"id": "577491", "url": "https://cs.wikipedia.org/wiki?curid=577491", "title": "Shout (píseň, Dizzee Rascal)", "text": "Shout (píseň, Dizzee Rascal)\n\n„Shout“ je píseň anglického hip hopováho zpěváka Dizzee Rascala. Produkce se ujal producent Ray Hedges. S touto písní mu vypomohl anglický producent James Corden.\n"}
{"id": "577493", "url": "https://cs.wikipedia.org/wiki?curid=577493", "title": "BM", "text": "BM\n\nSpojení písmen B a M může mít různé významy:\n\n\n\n"}
{"id": "577510", "url": "https://cs.wikipedia.org/wiki?curid=577510", "title": "Alessandro Petacchi", "text": "Alessandro Petacchi\n\nAlessandro Petacchi (* 3. ledna 1974, La Spezia) je italský silniční profesionální cyklista jezdící od roku 2009 za ProTour stáj Lampre-Farnese Vini. Petacchi patří mezi nejlepší závodníky ve spurtech při dojezdech etap. Vyhrál celkem 26 etap na Giro d'Italia, 5 na Tour de France a 19 na Vuelta a España. Je také prvním jezdcem který vyhrál v jednom roce nejméně ve dvou etapách v každé ze tří hlavních Tour. Je také držitelem růžového trikotu lídra Giro d'Italia po dobu sedmi dnů. 23. dubna 2013 se rozhodl ukončit svoji profesionální kariéru.\nJiž v srpnu téhož rok se po nabídce stáje Omega Pharma-Quick Step vrací do profesionální cyklistiky. První etapový závod v novém angažmá absolvoval na Eneco Tour 2013\n\nCelkem vyhrál v kariéře 162 závodů nebo etap, a je v tomto čtvrtý nejlepší ital za Francesco Moserem (273 výher), Giuseppe Saronnim (193) a Mario Cipollinim (189 ). \n\n"}
{"id": "577514", "url": "https://cs.wikipedia.org/wiki?curid=577514", "title": "Válka nevěst", "text": "Válka nevěst\n\nVálka nevěst (v anglickém originále Bride Wars) je americká filmová situační romanticko-psychologická komedie z roku 2009 režiséra Garyho Winicka s Kate Hudsonovou a Anne Hatwawayovou v hlavní roli.\n\nJedná se o netradiční psychologicko-romantickou situační komedii, která je zaměřena na typicky ženské téma. Řevnivost a závistivost dvou doposud nejlepších celoživotních kamarádek, které si usmyslí, že budou mít svatbu v newyorském hotelu Plaza v tentýž den a tutéž hodinu, která přeroste až v jejich vzájemnou \"válku\".\n\nDvě velké kamarádky, učitelka základní školy Emma (Anne Hathawayová) a právnička Liv (Kate Hudsonová), od svého dětství touží provdat se v hotelu Plaza, od dětství, kdy jednou společně náhodně spatřily svatbu v hotelu Plaza, si obě společně hrají na nevěstu a ženicha. Původní plán je jasný, obě dvě svatby proběhnou v termínu posunutém o 14 dnů, jedna druhé půjde za družičku a svědkyni. Nicméně nepříjemně trapný omyl ve sňatkové agentuře způsobí, že obě svatby se konají v tentýž den a na stejném místě, zejména Emma však odmítne společnou dvojsvatbu a trvá na oddělených svatebních obřadech. Její velká zatvrzelost a neústupnost pak způsobí, že se obě velké kamarádky postupně rozkmotří a začnou si dělat různé naschvály a podrazy, které mají té druhé svatbu co nejvíce zkomplikovat a znepříjemnit. Emmina zatvrzelost a zarputilost je tak velká, že nakonec vede až k úplnému k rozpadu jejího vztahu s budoucím ženichem a její svatba se vůbec neuskuteční a se snoubencem se rozejde (poznámka:snoubenci těsně před svatbou vrátí zásnubní prsten, což je velmi podobná scéna, která se vyskytuje i ve starším filmu \"\"). Emma si nakonec později vezme za muže bratra Liv a stane se tak její švagrovou. Film končí nečekaným happyendem v podobě těhotenství obou žen, kdy termín porodu mají stanoven opět na tentýž den.\n\nFilm vydělal 58.7 milionů dolarů v Severní Americe a 55,9 milionů dolarů v ostatních oblastech, celkově tak vydělal 114,6 milionů dolarů po celém světě. Rozpočet filmu činil 30 milionů dolarů. Za první víkend docílil druhé nejvyšší návštěvnosti, kdy vydělal 21 milionů dolarů.\n\nNa recenzní stránce Rotten Tomatoes získal ze 142 započtených recenzí 10 procent. Na Česko-Slovenské filmové databázi snímek získal 51 procent.\n\nFilm získal dvě nominaci na Filmovou cenu MTV v kategoriích nejlepší souboj (Hudson vs. Hathaway) a nejlepší ženský herecký výkon pro Hathaway. Candice Bergen získala za roli nominaci na Zlatou malinu v kategorii nejhorší ženský herecký výkon ve vedlejší roli. Anne Hathaway získala za roli cenu Teen Choice Awards v kategorii nejlepší herečka ve filmové komedii. Film získal další 4 nominace na TCA: nejlepší herečka ve filmové komedii (Kate Hudson), nejlepší výbuch vzteku (Hudson), nejlepší rockový moment (Hathaway) nejlepší rvačka (Hudson vs. Hathaway). Film získal nominaci na People's Choice Awards v kategorii nejlepší filmová komedie.\n\n\n"}
{"id": "577515", "url": "https://cs.wikipedia.org/wiki?curid=577515", "title": "Kukačka koel", "text": "Kukačka koel\n\nKukačka koel (\"Eudynamys scolopaceus\") je velký druh kukačky.\n\nJe rozšířena ve vlhkých lesích a kulturní krajině v jižní Asii, Číně a na území jihovýchodní Asie. Je částečně tažná, populace žijící v tropických oblastech jižní Asie v rozmezí od Indie a Srí Lanky po Čínu a Velké Sundy na svých hnízdištích setrvávají po celý rok. Dorůstá 39–46 cm,\n\nJe štíhlá s dlouhým ocasem. Samci mají tmavé opeření s modrým leskem, světle zelený až šedý zobák, jasně červenou duhovku a šedé končetiny. Samice jsou hnědé s výraznými bílými skvrnami a pruhy.\n\nJe všežravá, požírá měkké plody, hmyz, housenky, ptačí vejce a malé obratlovce.\n\nNáleží mezi hnízdní parazity, jejími hostiteli se nejčastěji stávají vrána hrubozobá (\"Corvus macrorhynchos\") a domácí (\"C. splendens\").V Austrálii patří mezi její hostitele hlavně kystráčkovití. Na rozdíl od kukačky obecné (\"Cuculus canorus\") však nemusí nutně odstraňovat jejich vejce a mláďata pak často rostou společně s mláďaty hostitele. Kukaččí mláďata se líhnou po 12-14 dnech, obvykle 3 dny před vylíhnutím mláďat hostitelů. Hnízdo pak opouští po 20-28 dnech.\n"}
{"id": "577518", "url": "https://cs.wikipedia.org/wiki?curid=577518", "title": "Filip Hurepel", "text": "Filip Hurepel\n\nFilip Hurepel ( \"Philippe Hurepel\"; 1200/1201 - 14. nebo 18. ledna 1234 Corbei) byl hrabě z Boulogne, Mortain, Dammartinu, Clermontu a Aumale. Byl nevlastní bratr francouzského krále Ludvíka VIII. a jako nejbližší mužský příbuzný mohl ohrozit pozici následníka. Společně s dalšími vlivnými šlechtici podkopával regentskou vládu královny vdovy a byl štědrým mecenášem katedrály v Chartres. Svou přezdívku \"Hurepel\", česky \"ježatý\" získal zřejmě kvůli vzhledu svých vlasů.\n\nFilip se narodil jako syn francouzského krále Filipa Augusta a Anežky, dcery meránského hraběte Bertolda VI. Filip August v době sňatku s Anežkou již ženatý byl, zákonitá choť Ingeborg, sestra dánského krále, byla ode dvora zapuzena. Údajně se Filipovi hned po svatební noci zprotivila, ba pociťoval k ní dokonce odpor. Papež Inocenc III. na skandální rodinné poměry francouzského krále zareagoval interdiktem, jenž přiměl Filipa k ochotě předložit celou věc koncilu, jehož verdikt přislíbil uznat. Koncil se konal v květnu 1201 v Soissons. Poté byla zpět ke dvoru povolána zapuzená Ingeborg a Anežka odešla na hrad v Poissy, kde při porodu svého třetího dítěte v červenci 1201 zemřela. Původ Filipa Hurepela a jeho sestry Marie byl 2. listopadu 1201 papežskou bulou zlegitimizován.\n\nJiž krátce po narození byl Filip zasnouben s Matyldou, jedinou dcerou Renauda z Dammartinu a svatba se konala roku 1210 či 1216 v Saint-Germain-en-Laye. Nevěstin otec býval v mládí přítelem krále Filipa, který jej pasoval na rytíře, ale jejich cesty se postupem času rozešly a oba muži proti sobě stanuli na bojišti u Bouvines. Pán z Dammartinu po prohrané bitvě strávil zbytek života v králově vězení a jeho panství připadlo Matyldě a jejímu choti.\n\nFilip se zúčastnil roku 1226 další kruciáty směřované na francouzský jih, která byla tentokrát pod královským vedením. Vojsko křižáků decimovala nakažlivá choroba. Filipův nevlastní bratr Ludvík VIII. nákaze v listopadu 1226 podlehl a na smrtelné posteli vysílen úplavicí donutil své leníky k přísaze, že jejich věrnost bude patřit nezletilému následníkovi a že se jeho korunovace nebude odkládat. Poručnictví nad Ludvíkem předal své choti Blance. Již v závěti sepsané o rok dříve král přesně určoval příjmy svých čtyř synů a svého nevlastního bratra, který se okamžikem jeho skonu stal nejbližším dospělým mužským příbuzným následníka. Královniným poručnictvím se zřejmě mělo zamezit Filipovu vlivu na mladého panovníka. Filip Hurepel totiž podporoval ambiciózní velmože, kteří se obávali silné monarchie. Brzy po Ludvíkově korunovaci se utvořila šlechtická klika brojící proti regentské vládě, kam patřil Theobald ze Champagne, Petr Mauclerc a Hugo z Lusignanu, kteří byli nespokojení již za Ludvíka VIII. a pokoušeli se o spojenectví s anglickým králem Jindřichem. K buřičům se přidal i Filip Hurepel. Blanka Kastilská posléze triumfovala a mnoha mírovými smlouvami se v zemi podařilo nastolit poměrný klid. Hrozba povstání však zcela nevymizela a až do polovice čtyřicátých let byly patrné snahy o intervenci z anglického ostrova.\n\nOsudnou se Filipovi stala účast na turnaji, kde utržil smrtelné zranění a byl pohřben v Saint-Denis. Vdova Matylda se po čase znovu provdala - novým hrabětem z Boulogne se stal Alfons, mladší syn portugalského krále.\n\nFilip byl štědrým donátorem katedrály v Chartres, nechal pořídit do příčné lodi vitraje se scénami Smrti, Nanebevzetí a Korunovace Panny Marie. Na vitraji v příčné lodi je zpodobněn s chotí a dcerou jako pokorný donátor a také jako rytíř na koni. Patří tak ke společnosti dalších významných pánů své doby, kteří byli aktivními křižáky a jsou taktéž na místních vitrajích. Zdá se, že Filip je také společně s Matyldou ve dvojici elegantních soch severního portálu katedrály.\n\n"}
{"id": "577520", "url": "https://cs.wikipedia.org/wiki?curid=577520", "title": "Eenie Meenie", "text": "Eenie Meenie\n\n„Eenie Meenie“ je píseň amerického R&B zpěváka.Seana Kingstona. Píseň se bude nacházet na jeho třetím studiovém albu a také se nachází na druhém studiovém albu Justina Biebera \"My World 2.0\". Produkce se ujal producent Benny Blanco. S touto písní mu vypomohl americký popový zpěvák Justin Bieber.\n"}
{"id": "577522", "url": "https://cs.wikipedia.org/wiki?curid=577522", "title": "Mistrovství Evropy v atletice 1978", "text": "Mistrovství Evropy v atletice 1978\n\n12. mistrovství Evropy v atletice se uskutečnilo ve dnech 29. srpna – 3. září 1978 v Praze na strahovském stadionu Evžena Rošického.\n\nNa programu bylo celkově 40 disciplín (24 mužských a 16 ženských). Na tomto šampionátu měly ženy poprvé v historii na programu běh na 400 metrů překážek a naopak naposledy pětiboj, který se skládal z následujících disciplín – (100 m přek., vrh koulí, skok daleký, skok do výšky, běh na 800 m). Na následujícím šampionátu v Athénách 1982 absolvovaly ženy sedmiboj.\n\nČeskoslovenští atleti vybojovali na domácím šampionátu dvě stříbrné a tři bronzové medaile. Několik dalších atletů postoupilo do finále. Šesté skončilo kvarteto Jarmila Kratochvílová, Jindřiška Kubečková, Eva Raková a Jozefína Čerchlanová ve štafetě na 4 × 400 metrů. Dvojí zastoupení mělo Československo ve finále mužské koule. Jaromír Vlk skončil sedmý, devátý byl Jaroslav Brabec. Osmá místa vybojovali Josef Hrabal (výška) a diskařka Jitka Prouzová.\n"}
{"id": "577523", "url": "https://cs.wikipedia.org/wiki?curid=577523", "title": "Wanze", "text": "Wanze\n\nWanze (valonsky \"\") je frankofonní město v Belgii. Nachází se v údolí řeky Mázy, v oblasti Hesbaye, nedaleko od města Huy.\n\n\n"}
{"id": "577527", "url": "https://cs.wikipedia.org/wiki?curid=577527", "title": "Icipino", "text": "Icipino\n\nIcipino ( , \"Itšäpäivä\" nebo \"Mäči\", \"Ikäpäivösi\") je vesnice nacházející se v Lomonosovském rajónu Leningradské oblasti v Rusku. První zmínka o vesnici pochází z let 1618-23, kdy se o ní mluví pod jménem \"Itzepina by\". Od roku 1684 se o vesnici zmiňuje pod názvem \"Muskina Izepina\". V roce 1848 zde žilo 220 Votů. Icipino bylo posledním místem, kde se ještě mluvilo východním nářečím votštiny. V 60. letech 20. století zde zemřel její poslední mluvčí.\n"}
{"id": "577530", "url": "https://cs.wikipedia.org/wiki?curid=577530", "title": "Schulz", "text": "Schulz\n\nPříjmení Schulz je původně německého příjmení, jehož význam byl původně: \"kdo dohlíží na plnění povinnosti k vrchnosti\", později: \"hlava obce\" (česká varianta je Šulc, podobné je Šolc).\n\nPříjmení Schulz (přechýlená podoba je Schulzová) nosí více různých osobností:\n\n\n\n"}
{"id": "577531", "url": "https://cs.wikipedia.org/wiki?curid=577531", "title": "Jaromír Bažant", "text": "Jaromír Bažant\n\nJaromír Bažant (8. srpna 1926 Krásný Dvůr – 2. května 2009 Plzeň) byl český hudebník (hobojista a klavírista), hudební skladatel a pedagog.\n\nV letech 1945–1951 studoval na pražské konzervatoři skladbu u Emila Hlobila a Miroslava Krejčího a hru na hoboj u Václava Smetáčka a Adolfa Kubáta. V 60. letech studoval skladbu a postgraduálně hudební teorii a dějiny hudby na HAMU.\n\nV letech 1951–1953, v rámci základní vojenské služby, působil jako skladatel v Armádním uměleckém souboru Víta Nejedlého, 1953–1957 jako učitel na Hudební škole Bedřicha Smetany v Plzni, 1957–1962 jako hobojista Západočeského symfonického orchestru v Mariánských Lázních a od roku 1962 až do roku 2002 vyučoval na plzeňské konzervatoři klavírní improvizaci a hudební teorii.\n\nJaromír Bažant je autorem téměř stovky symfonických i komorních děl a instruktivních skladeb včetně skladeb pro mládež. Mimořádný význam mají zejména jeho skladby pro akordeon a vokální díla.\n\nV oblasti hudební teorie je autorem \"Metodiky klavírní improvizace\", dosud nejobsáhlejší a nejúplnější učebnice tohoto druhu.\n\n"}
{"id": "577537", "url": "https://cs.wikipedia.org/wiki?curid=577537", "title": "Paltis (přítok Minije)", "text": "Paltis (přítok Minije)\n\nPaltis (někdy nazývaná také \"Paltys\" nebo \"Palti\") je říčka na západě Litvy v okrese Kretinga (Klaipėdský kraj), v Žemaitsku. Vytéká 3 km na západ od Karteny, z jezírka na jižním okraji vsi Žadeikiai. Teče střídavě směry severovýchodním, východním, severovýchodním, severním a východním a to starým řečištěm Minije, ve směru opačném, než byl dříve její tok. Podtéká pod dálnicí A11, protéká východním okrajem vsi Žadeikiai, u Šatilgalisu podtéká pod silnicí č. 226 Kartena – Salantai a mezi obcemi Kūlupėnai a Asteikiai se vlévá do Minije jako její pravý přítok 86,7 km od jejího ústí do Atmaty. \n"}
{"id": "577540", "url": "https://cs.wikipedia.org/wiki?curid=577540", "title": "Fokker 70", "text": "Fokker 70\n\nFokker F 70 je dvoumotorový proudový dopravní letoun o kapacitě 70 sedadel. Byl vyvinut jako menší dvojče Fokker 100 jetliner.\nSpolečnost Fokker se sídlem v Nizozemsku začala stroj vyrábět v roce 1992 s cílem nahradit stárnoucí Fokker F.28 Fellowship.\nK prvnímu letu došlo 4. 4. 1993 na jejich základně Woensdrecht v jižním Nizozemsku a měl trvat tři hodiny. Pro první let byl Fokker 70 převezen do Granady, ve Španělsku, kde letadlo získalo v roce 1994 osvědčení. Certifikace byla udělena 14. října 1994. Dodávka stroje pro prvního zákazníka Ford Motor Company (v konfiguraci Executive Jet) byla vyřízena už ve stejném měsíci.\n\nVývoj Fokker 70 vyplnil pomyslnou mezeru na trhu s letadly. Odpovídal přesně potřebám leteckých společností, kde Fokker 50 nebo ATR 42 byla malá letadla, a naopak Boeing 737 nebo MD-80 zase příliš velká.\n\nVývoj spočívá v jednotlivém dělení trupu z Fokker 100 a zkrácení o 4,62 metrů jeho celkové délky.\nFokker 70 má dva dvouproudové motory společnosti Rolls-Royce Tay 620 které jsou umístěny v zadní části letounu. Hmotnost prázdného letadla se pohybuje okolo 22 673 kg, zatímco hmotnost plného kolem 41,730 kg (92000 liber).\n\nVětšina Fokker 70 byly dodány pro účely v Evropě, ale v roce 1995 byly dvě letadla koupena leteckou společností America West Express jako součást úsilí k uvedení Fokker 70 do Spojených států.\n\nPoslední Fokker 70 byl dodán v dubnu 1997, kdy byla výrobní linka uzavřena, po neúspěchu z předchozích let. V průběhu výroby bylo postaveno 47 těchto strojů.\n\nAčkoli oficiální produkce těchto strojů byla ukončena, byla založena nová společnost s názvem Rekkof (odvozeno z názvu Fokker ale pozpátku) která se pokusila obnovit výrobu strojů Fokker 100 a Fokker 70. Oba tyto pokusy byly ale bez úspěchu.\n\nFokker 70 využívají i nadále tyto letecké společnosti:\n\nOstatní vlastníci:\n\nÚdaje dle \n\n"}
{"id": "577547", "url": "https://cs.wikipedia.org/wiki?curid=577547", "title": "Herb Brooks", "text": "Herb Brooks\n\nHerb Brooks (5. srpna 1937 St. Paul, Minnesota, USA – 11. srpna 2003 Minneapolis) byl americký hokejista a později trenér. \n\nDo hokejové historie a možná i do historie USA se zapsal především jako trenér, který v roce 1980 dovedl na ZOH v Lake Placid výběr studentů (profesionální hráči z NHL tehdy nemohli na ZOH nastupovat) k senzačním zlatým medailím. Během turnaje jeho tým porazil nejen tehdejší Československo, ale i v té době téměř neporazitelný celek Sovětského svazu (4:3). Dodnes je toto vítězství označováno jako „zázrak na ledě“. Trenér Brooks postavil úspěch svého výběru především na týmové hře.\n\nTrenéru Brooksovi se tak otevřely dveře i do věhlasné NHL, kde po olympijském úspěchu trénoval tato mužstva: New York Rangers (1981–1985), Minnesota North Stars (1987–1988), New Jersey Devils (1992–1993) a Pittsburgh Penguins (1999–2000). Na lavičce reprezentačního výběru byl pak k vidění ještě v roce 1998 v Naganu coby trenér Francie a v roce 2002 vedl v Salt Lake City znovu tým USA, se kterým zde získal stříbrné medaile. Jako aktivní hráč byl členem olympijských výběrů USA v letech 1964 a 1968.\n\nHerb Brooks tragicky zahynul při autonehodě v srpnu 2003.\n\nV roce 2006 byl přijat do Hokejové síně slávy.\n\n\n"}
{"id": "577549", "url": "https://cs.wikipedia.org/wiki?curid=577549", "title": "Albert Sands Southworth", "text": "Albert Sands Southworth\n\nAlbert Sands Southworth (12. března 1811 – 3. března 1894) byl americký fotograf, který vlastnil v Bostonu daguerrotypické fotografické studio Southworth & Hawes s Josiahem Johnsonem Hawesem (1808–1901) od roku 1843 do 1863. Tento ateliér vyprodukoval celou řadu portrétů vysoké kvality. Oba dva jsou označováni za jedny z prvních amerických mistrů fotografie. Jejich práce na fotografických portrétech povýšila úroveň fotografie na výtvarné umění. Jejich obrazy jsou obsaženy v každé větší knize a sbírce z počátků americké fotografie.\n\nSouthworth & Hawes pracovali téměř výlučně s procesem daguerrotypie, tedy s deskami velkými 8x6 palců, s brilantním obrazem lesknoucím se jako zrcadlo a jemnou podrobnou kresbou detailů.\n\nV srpnu 1855 napsal filadelfský daguerrotypista Marcus A. Root do magazínu \"Photographic and Fine Art Journal\": \"Jejich styl je pro ně příznačný; prezentují krásné účinky světla a stínu, dávají hloubku spolu s nádhernou jemností a vyzrálostí. Tyto vlastnosti jim dávají výbornou pověst umělců a znalců.\" Dále uvedl, že firma by měla věnoval svůj čas hlavně na daguerrotypie a již méně se věnovat fotografii na papíře.\n\nSouthworth se vyučil u Samuela Morseho, který byl kromě jiných výzkumů také zaníceným daguerrotypistou. Jeho ateliér byl v nejvyšším patře budovy v Bostonu a měl obrovské světlíky, aby vzniklo dostatečně intenzivní osvětlení, potřebné k poměrně \"krátké\" expozici portrétů. Mezi klienty byla celá řada významných osobností, například zákonodárce Daniel Webster, spisovatelka Harriet Beecher Stoweová, básník Robert Browning, politici John Quincy Adams a Lajos Kossuth, básníci Henry Wadsworth Longfellow nebo filosof Ralph Waldo Emerson, ale fotografoval také místní podnikatele, dobře postavené dámy a další bostonské občany.\n\nSouthworth & Hawes nebyli v tomto podnikání sami: dalšími prominentními daguerrotypisty byli například Masury & Silsbee a také John Adams Whipple. Whipple a Southworth & Hawes byli v Bostonu největší, avšak po roce 1853 je zastínila fotografická studia Mathewa Bradyho a M. M. Lawrence v New Yorku.\n\nVe 40. letech 19. století se objevily první teorie portrétu, Marcus Aurelius Root se inspiroval dílem švédského vědce Emanuela Swedenborga a anatomickými studiemi Charlese Bella. Požadoval, aby portrét ukazoval duši zobrazeného. Albert Sands Southworth však v roce 1871 jeho myšlenku ještě rozšířil: požadoval, aby byl charakter člověka patrný hned při prvním pohledu na fotografii, v níž by měl být zachycen nejlepší výraz, jakého je portrétovaný schopen.\n\n\n"}
{"id": "577550", "url": "https://cs.wikipedia.org/wiki?curid=577550", "title": "Jakostní víno s přívlastkem", "text": "Jakostní víno s přívlastkem\n\nJakostní víno s přívlastkem (neboli přívlastkové víno) je nejvyšší kategorií vín České republiky vyráběných v souladu s aktuálním vinařským zákonem. Mezi základní požadavky výroby patří stanovená cukernatost hroznů, absence dodatečných přísad a použití hroznů maximálně tří různých odrůd. Z veškerého vyrobeného vína v České republice zaujímají přívlastková vína jen kolem 10 %.\n\nZákonné požadavky pro výrobu přívlastkového vína jsou stanoveny § 19 zák. č. 321/2004 Sb., o vinohradnictví a vinařství a o změně některých souvisejících zákonů (zákon o vinohradnictví a vinařství). Kromě samotné výroby jsou specifikovány i požadavky na pěstování, sklizeň, skladování a obsah etiket lahve:\n\n\n\ndále je povoleno uvádět:\n\nPodle cukernatosti použitých hroznů a dalších aspektů rozlišujeme tyto přívlastky:\n\nKabinetní vína bývají obvykle suchá (veškerý cukr prokvasil na alkohol), v případě výroby sladkého vína bývá obsah alkoholu velmi nízký (nepřekračuje 9 %). Obsah extraktu bývá kolem 18-20 g/l. Kabinety jsou obvykle lehčí kvalitní vína, která jsou vhodná k běžnému stolování.\n\nPozdní sběry jsou vyráběny z dobře vyzrálých hroznů, takže se často vyznačují výrazným odrůdovým charakterem. Vína bývají spíše polosuchá; při vyzrálejších hroznech by obsah alkoholu u suchého vína mohl překročit 14 %. U sladkých vín pak obsah alkoholu nepřekračuje 11 %. Extrakt typicky 19-22 g/l.\n\nVyzrálost hroznů bývá prakticky vždy nadprůměrná a to nejen co do obsahu cukru, ale i charakteru (např. u odrůdy Sauvignon není problém dosahovat odpovídající cukernatosti, ale přesto může u nižších přívlastků vykazovat nevyzrálé trávové tóny).\n\nČervené odrůdy v našich podmínkách přes 24 °NM dozrávají výjimečně; v rámci vyšších přívlastků jsou tedy bílá vína běžnější. Výběry z hroznů jsou nejčastěji polosladká vína s obsahem alkoholu kolem 13 %. Sladké výběry z hroznů obsahují většinou do 12 % alkoholu. Stále větší popularitu si získávají vína vyráběná tzv. moselskou metodou, která obsahují výrazný podíl zbytkového cukru (~70-90 g/l) a nižší obsah alkoholu (~8-10 %). Extrakt se pohybuje kolem 20-25 g/l. Méně sladká vína je možné použít k doplnění kvalitních jídel, sladší se pro gastronomické účely hodí méně a jsou vhodná spíše k přípitkům, vychutnání \"jen tak\" a podobně.\n\nVýběr z bobulí představuje kategorii nejvyšší přirozené zralosti. Vína vyšších přívlastků již nedosahují vyšší koncentrace cukru přirozeným zráním, ale přezrálostí, sesycháním na keři, cibébovatěním, vymrzáním, nebo sušením. Bobulové výběry jsou často sladké s obsahem alkoholu kolem 12 %. Polosladká vína prakticky vždy přesahují 13 % alkoholu, někdy i velmi výrazně. Extraktivnost bývá vysoká, kolem 25-30 g/l. Pro vysokou kvalitu a obsah zbytkového cukru se výběry z bobulí nepoužívají pro běžné stolování, ale spíše ke slavnostním příležitostem nebo jako doplňky kvalitních dezertů.\n\nVýběr z cibéb klade velmi vysoký důraz na vyzrálost hroznů, které v našich podmínkách může být dosaženo prakticky jen přezrálostí nebo účinky botrytidy. Vína jsou téměř výlučně vyráběna jako sladká s výrazným zbytkovým cukrem (100-200 g/l) a středním obsahem alkoholu (10-13 %). Typická je vyšší viskozita, na které se krom cukru podílí i velmi vysoký podíl extraktu (30-50 g/l).\n\nLedové víno je vyráběno ponecháním hroznů na vinici do příchodu mrazů a následným sklízením bobulí, které jsou lisovány ještě zmrzlé, aby se uvolnilo co nejméně vody a co nejvíce extraktivních látek, kyselin a cukrů. Ledová vína mají střední nebo nižší obsah alkoholu, vysoký zbytkový cukr (často kolem 200 g/l) i extraktivnost (>30 g/l).\n\nSlámové víno se získává lisováním seschlých hroznů, jejichž bobule připomínají hrozinky. Odstraněním části obsahu vody dochází (podobně jako u ledového vína) ke koncentraci cukrů, kyselin a extraktivních látek, ale probíhající biochemické změny dávají výslednému vínu poněkud odlišný charakter. Typický je nižší obsah alkoholu a vysoký zbytkový cukr (>200 g/l) s extraktem přes 40 g/l.\n\nV praxi (a obzvlášť u menších vinařů) se můžeme setkat s víny, která by požadavkem na cukernatost odpovídala přívlastkovým, ale toto označení nenesou. Bývá to dáno nesplněním některé dílčí podmínky, případně nerentabilitou u výroby v menších objemech (klasifikace inspektorem je placená). Tato vína mohou být stejně kvalitní jako přívlastková, ale bývají levnější a vinaři je nejčastěji řadí mezi zemská.\n\nTaké můžeme narazit na vína, která obsahují více alkoholu či zbytkového cukru, než je pro daný přívlastek obvyklé. To mívá nejčastěji dvě příčiny. Víno mohlo být vyrobeno z více druhů hroznů, které byly různě vyzrálé a klasifikace byla provedena podle nejméně zralých. Druhá možnost spočívá v rozdílu cukernatosti při sklizni (podle které je určen přívlastek) a při zpracování, které může být provedeno s určitým časovým odstupem, až se hrozny \"dotáhnou\" na požadovanou úroveň. Tato metoda není příliš obvyklá a praktikují ji jen někteří menší vinaři při výrobě sladších vín. Za zmínku stojí i domácká výroba \"ledových vín\" pomocí mrazáku. Taková vína samozřejmě nesmějí být uváděna do prodeje jako ledová, ale někteří vinaři si touto cesto vyrábějí za zlomek nákladů \"ledové\" víno pro vlastní potřebu.\n\nV Česku jsou oproti Slovensku, Rakousku a Německu přísnější podmínky pro výrobu přívlastkových vín co se kvality moštu týče:\n\nKvůli odlišným kvalitativním požadavkům není možné české a německé přívlastky přímo srovnávat (je to i jedním z důvodů, proč bývají v přímém srovnání německá přívlastková vína levnější).\n\nSlovenský systém byl vymezen zákonem 182/2005, rozšířen 283/2007 a nakonec doplněn 313/2009 zákonem, který nově stanovuje požadavek na minimální obsah alkoholu v přívlastkovém víně. Český vinařský zákon obdobný požadavek nemá. Termín \"botrytický výber\" je synonymem pro \"cibébový výber\" (na rozdíl od českého vinařského zákona).\n\nNěmecký systém stanovuje vinařským zákonem (WeinG 1994) obsah alkoholu v přívlastkovém víně. Cukernatost moštu není uvedena v zákoně, ale je variabilní pro jednotlivé vinařské oblasti a udává se ve °Oe (hodnoty v tabulce jsou minima přepočtená na normovaný moštoměr),\n\nRakouský systém (zákon 141/1999) neřadí \"Kabinett\" mezi přívlastková vína a přidává mj. podmínku maxima zbytkového cukru 9 g/l. Dále rozlišuje přívlastky \"Ausbruch\" a \"Trockenbeerenauslese\", přičemž \"Ausbruch\" může být vyroben jak z bobulí botrytických, tak přirozeně seschlých a pro lepší vyplavení sladké šťávy může být do bobulí přimíseno čerstvé víno nebo mošt odpovídající přívlastku \"Auslese\" nebo \"Beerenauslese\" a to tak, aby výsledná cukernatost dosáhla minimálně 27 °. \"Trockenbeerenauslese\" se vyrábí z botrytických scvrklých bobulí s min. cukernatostí 30 °.\n"}
{"id": "577551", "url": "https://cs.wikipedia.org/wiki?curid=577551", "title": "Bernard Gui", "text": "Bernard Gui\n\nBernard Gui (1261 nebo 1262 – 30. prosince 1331), někdy též Bernardo Gui či Bernardus Guidonis byl dominikánský mnich a inkvizitor. Působil rovněž jako biskup v Lodéve a je autorem četných spisů. Do funkce inkvizitora v Toulouse, již vykonával v letech 1307 až 1323, jej ustanovil papež Klement V.\n\nBernard Gui se narodil v roce 1261 nebo 1262 v Royeres v oblasti Limousin v dnešní centrální Francii. V roce 1280 se v Limoges stal členem dominikánského řádu. O deset let později byl ustanoven převorem v Albi a současně v Carcassonne, Castres a Limoges.\n\nV průběhu patnácti let, kdy působil jako inkvizitor v Toulouse, se mu podařilo obvinit z kacířství či nápomoci kacířům více než 900 lidí. Většina obviněných byla potrestána navelením do šlechtického vojska, 42 lidí bylo odsouzeno k smrti. Za jeho služby ve funkci inkvizitora jej papež Jan XXII. odměnil úřadem biskupa v Tui v Galícii, později získal Gui úřad biskupa v Lodéve. Gui zemřel 30. prosince 1331 na hradě Lauroux v dnešním jihofrancouzském departmentu Hérault.\n\nGui je autorem řady spisů, známými jsou např. Flores Chronicorum nebo \"Výbor z kronik\", soupis univerzálních dějin do roku 1331. K dalším spisům, jež publikoval, patří např. \"Chronique abrégée des empereurs\", \"Chronique des rois de France\", \"Catalogue des Évêques de Limoges\", \"Traité sur les saints du Limousin\", \"Traité sur l'histoire de l'abbaye de St. Augustin de Limoges\", \"Chronique des Prieurs de Grandmont\" (do roku 1318), \"Chronique des Prieurs d'Artize\" (do roku 1313), \"Chronique des évêques de Toulouse\" (do roku 1327), \"Sanctoral ou Miroir des saints\", \"Vie des saints\", \"Traité sur les soixante-douze disciples et sur les apôtres\", \"Traité sur l'époque de la célébration des conciles\" či \"Compilation historique sur l'ordre des Dominicains\".\n\nJeho patrně nejznámějším a nejvýznamnějším spisem je \"Practica Inquisitionis Hereticae Pravitatis\" (Příručka vymítání kacířského zla inkvizicí), popisující jednotlivé druhy kacířství ve 14. století a metody jejich vymítání. Spis nastiňuje práva a povinnosti inkvizitorů, metody vyšetřování, uvádí příklady inkvizičních směrnic a vyřčených ortelů. Spis byl načas ztracen, posléze opět nalezen a dokončil jej abbé Douais v Toulouse v roce 1886.\n\nMimo výše uvedené je Gui rovněž autorem teologických úmluv (\"Abrégé de la doctrine chrétienne\", \"Traité de la messe\", \"Traité sur la conception de la Vierge\") a kázání.\n\nBernard Gui (jako Bernardo Gui) se objevuje jako záporná postava v historické detektivce italského spisovatele Umberta Eca Jméno růže, stejně jako v její filmové adaptaci z roku 1986, kde Bernarda ztvárnil F. Murray Abraham. Obdobně se Bernard Gui objevuje v novelách australské spisovatelky Catherine Jinks (The Notary, 2001; The Secret Familiar, 2006).\n\n"}
{"id": "577552", "url": "https://cs.wikipedia.org/wiki?curid=577552", "title": "CHL Rookie of the Year", "text": "CHL Rookie of the Year\n\nCHL Rookie of the Year je hokejová trofej, která je každoročně udělována nejlepšímu nováčkovi v Canadian Hockey League. \n"}
{"id": "577555", "url": "https://cs.wikipedia.org/wiki?curid=577555", "title": "William Shew", "text": "William Shew\n\nWilliam Shew (1820–1903) byl americký fotograf, který vlastnil daguerrotypické mobilní fotografické studio ve voze, který nesl název \"Daguerrotypický salón\" (The Daguerrotype Saloon).\n\nVystudoval umění fotografie u daguerrotypisty Johna Plumba.\n\nS postupujícím rozvojem techniky v polovině 19. století dostali fotografové možnost využívat zkracující se dobu expozice, osvobodit se a vytvořit nový styl portrétní fotografie. Fotografové se přemístili ze svých ateliérů do exteriérů, na bojiště, přes oceány a do vzdálených pouští. \"Daguerreotypický salón\" Williama Shewa, fotografická dodávka \"Photographic Van\" Rogera Fentona a vagón \"What-is-it?\" Mathewa Bradyho nastavily standardy portrétní fotografie druhé poloviny devatenáctého století.\n\n"}
{"id": "577558", "url": "https://cs.wikipedia.org/wiki?curid=577558", "title": "Jérôme Boateng", "text": "Jérôme Boateng\n\nJérôme Agyenim Boateng (* 3. září 1988, Berlín) je německý fotbalový obránce a reprezentant, který hraje za německý klub FC Bayern Mnichov. Mistr světa z roku 2014.\n\nBoateng má německou matku a ghanského otce. Jeho strýc z otcovy strany je bývalý ghanský reprezentant. Má jednu sestru Avelinu a dva nevlastní bratry, fotbalisty Kevina-Prince a George Boatenga. Na mistrovství světa 2010 hraje Jérôme Boateng za Německo, zatímco Kevin-Prince hraje za Ghanu.\nOd mládí hrál za tým Tennis Borussia Berlin a později přestoupil do Herty. Zde hrál od 13 let, v letech 2002 až 2007. V roce 2007 přestoupil do Hamburger SV, kde strávil dva roky. V létě 2010 přestoupil do Manchester City FC.\n\nOd června 2011 působí v Bayernu Mnichov.\n\nS Bayernem slavil v sezóně 2012/13 zisk ligového titulu již 6 kol před koncem soutěže, ve 28. kole německé Bundesligy. V prvním zápase semifinále Ligy mistrů 2012/13 23. dubna 2013 byl u výhry 4:0 nad Barcelonou, která byla dosud velmi suverénní. Trenér Jupp Heynckes jej nasadil ve stoperské dvojici s Dantem, dostal přednost před zkušeným belgickým obráncem Danielem Van Buytenem. Boateng odehrál stejně jako jeho spoluhráči velmi dobré utkání. Bayern si zajistil výbornou pozici do odvety, kterou zvládl poměrem 3:0. Ve finále 25. května ve Wembley proti Borussii Dortmund nastoupil v základní sestavě, Bayern zvítězil 2:1 a získal nejprestižnější pohár v evropském fotbale. Ve finále DFB-Pokalu 1. června 2013 porazil Bayern s Boatengem v sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. \n\nS Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0. V Lize mistrů 2013/14 skončila pouť Bayernu v semifinále proti Realu Madrid, na konci sezony ale mohl slavit obhajobu ligového titulu a prvenství v DFB-Pokalu.\n\nBoateng hrál mládežnické výběry Německa do 16, 17, 19 a 21 let. Hrál na Mistrovství Evropy ve fotbale hráčů do 19 let 2008. Trenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde získal s německým týmem premiérový titul v této kategorii.\n\nZa A-tým Německa debutoval 10. října 2009.\n\nV roce 2010 ho trenér reprezentace Joachim Löw nominoval na Mistrovství světa. Zde 23. června 2010 hrál za Německo proti svému bratrovi Kevinovi-Prince, který hrál za Ghanu. Bylo to poprvé v historii mistrovství světa ve fotbalu, kdy proti sobě hráli dva bratři v protilehlých týmech.\n\nTrenér Joachim Löw jej vzal i na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. V duelu s Ghanou si zopakoval na mistrovství souboj s bratrem Kevinem-Princem.\nV osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. S týmem získal zlaté medaile po finálové výhře 1:0 proti Argentině. V utkání podal výborný výkon.\n\n\n"}
{"id": "577560", "url": "https://cs.wikipedia.org/wiki?curid=577560", "title": "Ј", "text": "Ј\n\nЈ (minuskule ј) je písmeno cyrilice. Jeho tvar se v minuskulní i majuskulní variantě shoduje s tvarem písmena J v latince.\nVyskytuje se v srbské, makedonské, černohorské, altajské azbuce a v azbuce kildinské sámštiny.\n\nV srbské, makedonské, černohorské je použito místo písmena Й; bylo zavedeno v souladu s reformou jazyka, kterou v 19. století provedl Vuk Karadžić. Uvedení čistě latinského znaku do azbuky bylo tehdy (stejně jako celá změna písma i jazyka) vnímáno se značnou nelibostí. Poprvé se objevilo ve slovníku „Prvi srpski rječnik“, který vyšel roku 1818; spolu s dalšími dnes používanými znaky – Љ, Њ, Ђ, Ћ a Џ.\n\nV altajské azbuce je obsaženo současně s písmenem Й, ale slouží k zápisu hlásky odpovídající slovenské hlásce [\"dž\"]. V azbuce kildinské sámštiny je obsaženo jako alternativní písmeno k písmenu Ҋ.\n"}
{"id": "577561", "url": "https://cs.wikipedia.org/wiki?curid=577561", "title": "Vrabec moabský", "text": "Vrabec moabský\n\nVrabec moabský (\"Passer moabiticus\") je pták čeledi vrabcovitých, který přirozeně obývá okolí řeky Jordán, Mrtvého moře, Irák, Írán a západní Afghánistán.\n\nTento 12–13 cm velký vrabec hnízdí v křovinaté krajině v suchých nížinách. Ze suché trávy si staví vlastní hnízdo, do kterého snáší 4-7 vajec. Podobně jako jiné druhy vrabců se živí převážně semeny.\n\n\n"}
{"id": "577563", "url": "https://cs.wikipedia.org/wiki?curid=577563", "title": "Љ", "text": "Љ\n\nЉ (minuskule љ) je písmeno cyrilice. Je obsaženo v srbské, makedonské, černohorské a itelmenské azbuce. Písmeno vzniklo jako ligatura z písmen Л a Ь pro zápis hlásky odpovídající slovenské hlásce zapisované písmenem Ľ. Písmeno bylo zavedeno Vukem Karadžičem.\n"}
{"id": "577569", "url": "https://cs.wikipedia.org/wiki?curid=577569", "title": "Ґ", "text": "Ґ\n\nҐ (minuskule ґ) je písmeno cyrilice. Jedná se o variantu písmene Г. Je obsaženo v ukrajinské azbuce. V minulosti bylo součástí i běloruské azbuky, ale v tomto jazyce bylo označeno jako zastaralé a přestalo se používat. Písmeno Ґ slouží k zápisu hlásky v češtině zapisované pomocí písmene G. V ukrajinštině a běloruštině se na rozdíl od ruštiny písmenem Г nezapisuje hláska v češtině zapisovaná písmenem G, ale hláska v češtině zapisovaná písmenem H.\n\nV gruzínském písmu písmenu Ґ odpovídá písmeno გ, v arménském písmu písmeno Գ (գ).\n"}
{"id": "577571", "url": "https://cs.wikipedia.org/wiki?curid=577571", "title": "Vratislavice nad Nisou (zámek)", "text": "Vratislavice nad Nisou (zámek)\n\nZámeček ve Vratislavicích nad Nisou nechal postavit nejmladší ze tří synů Ignaze Ginzkeye v roce 1900. Zámeček je v pseudorenesančním slohu a je umístěný v klidném prostředí rozlehlého parku. Jako stavební materiál byla použita opuka, která měla navodit představu renesančního šlechtického sídla. Jednopatrová budova se vstupním schodištěm, sousoším a kuželovou věží se stala hlavním sídlem majitelů nedaleké továrny na výrobu koberců a dek. Kolem zámečku byl vybudován rozsáhlý sedmihektarový park s tuzemskými a cizokrajnými dřevinami. V dolní části parku bylo vyhloubeno umělé jezírko s okrasnou hrází a vedle byla postavena zámecká konírna. V jezírku sídlily labutě a park byl veřejnosti nepřístupný.\n\n28.10. 1945 došlo ke znárodnění firmy Ginskey a vznikl národní podnik - Továrny na koberce a nábytkové látky - TOKO, který objekt převzal. Ze Zámečku se stala ubytovna pro nové mladé zaměstnance textilky. Dne 28.2.1948 zachvátil Zámeček požár, kterému podlehla střecha s věží. Při následné rekonstrukci bylo přistavěno druhé patro za účelem rozšíření ubytovny. Věž již zůstala bez kuželovité špice. Zámeček sloužil jako ubytovna až do roku 1990. Poté se stal majetkem odštěpného závodu Bytexu - společnosti Byservis. Následně přešel Zámeček do soukromého vlastnictví. Dnes slouží jako turistická ubytovna.\n"}
{"id": "577592", "url": "https://cs.wikipedia.org/wiki?curid=577592", "title": "Gustav V.", "text": "Gustav V.\n\nGustav V. (celé jméno švédsky \"Oscar Gustaf Adolf\") (16. června 1858, Stockholm – 29. října 1950 tamtéž) byl v letech 1907–1950 švédský král z dynastie Bernadotte.\n\nGustav se narodil jako první ze čtyř synů švédského a norského krále Oskara II. a jeho manželky Žofie Nassavské. Do roku 1905 byl následníkem norského trůnu. Na švédský trůn nastoupil po otcově smrti v roce 1907 a setrval na něm do své smrti v roce 1950. Byl zastáncem reforem a velmi dbal na dodržování konstitučního systému.\n\nZa jeho panování bylo ženám přiznáno volební právo. V zahraniční politice došlo za jeho vlády k těsnému spojenectví skandinávských zemí, třebaže Norsko v roce 1905 vyhlásilo na Švédsku nezávislost. V období jeho vlády proběhly obě světové války, během nichž se snažil – přes své proněmecké sympatie – zachovat neutralitu své země, což se Švédsku – především díky němu – podařilo. Za druhé světové války nicméně prováděl politiku jistého diplomatického sbližování s Německem a s některými nacistickými prominenty.\n\nJako dítě byl Gustav slabé tělesné konstituce, ale díky soustavné tělesné výchově vyrostl ve vysokého štíhlého muže atletické postavy, jenž se dožil vysokého věku.\n\nGustav V. má velké zásluhy o rozvoj tenisu ve Švédsku – do té doby zde byl velmi řídce praktikovaným sportem, ale díky královu aktivnímu hraní se v této zemi stal velmi populární. Hrát tenis se Gustav naučil za svého pobytu ve Velké Británii v roce 1878 a po návratu do Švédska založil v zemi první tenisový klub, v roce 1936 pak založil Královský pohár – důležitý evropský halový turnaj. Sám byl vynikajícím tenistou; jako \"\"Pan G\"\" mnohokrát hrál na francouzské Riviéře, nejraději v mixu s tehdejšími hvězdami ženského tenisu, mj. se Suzanne Lenglenovou a Jadwigou Jędrzejowskou, a to do pozdního věku.\n\nV době 2. světové války intervenoval u německé vlády za lepší zacházení s vězněnými tenisty Jeanem Borotrou a Gottfriedem von Crammem. V roce 1980 byl poctěn členstvím v Mezinárodní tenisové síni slávy.\n\nDne 20. září roku 1881 se princ Gustav oženil s bádenskou princeznou Viktorií (1862–1930), dcerou bádenského velkovévody Fridricha I. Z manželství vzešli tři synové:\nBylo veřejným tajemstvím, že král je homosexuál a často se to ani nepokoušel skrývat. (Zde je nutno mít na paměti, že v této době byla homosexualita nejen společensky nepřijatelná, ale i trestná.) Jeho vztah s \"Kurtem Haijbym\" byl předmětem aféry, během níž vyšlo najevo, že mu koruna platila velké sumy za mlčení (170 000 korun), že byl dvakrát nucen opustit zemi a že byl neoprávněně hospitalizován na psychiatrii. Král o tom pravděpodobně nevěděl nebo to přinejmenším sám přímo neinicioval. Podrobnosti odhalil na počátku 50. let Vilhelm Moberg.\n\nV roce 1948 proběhly velké oslavy Gustavových devadesátin. Byla při nich patrná králova zjevná fyzická zchátralost; při otevření parlamentu v roce 1950 byl trůn prázdný.\n\nGustav V. zemřel ráno dne 29. října roku 1950 v paláci Drottningholm na komplikace bronchitidy. Se 43 lety panování byl nejdéle vládnoucím monarchou na švédském trůně (vyjma Magnuse II. Erikssona, který seděl na švédském trůně 45 let, z nichž ovšem 12 nemohl pro svůj nízký věk vládnout aktivně). 9. listopadu byl pohřben v kostele Riddarholmen ve Stockholmu.\n\n"}
{"id": "577601", "url": "https://cs.wikipedia.org/wiki?curid=577601", "title": "Věž Chromos", "text": "Věž Chromos\n\nVěž Chromos je 58 metrů vysoká kancelářská budova v Záhřebu v Chorvatsku. Věž byla postavena v roce 1989 a byla sídlem společnosti Chromos. Dnes slouží jako kancelářská budova pro místní firmy.\n"}
{"id": "577602", "url": "https://cs.wikipedia.org/wiki?curid=577602", "title": "Ruak (řeka)", "text": "Ruak (řeka)\n\nRuak (thajsky แม่น้ำ รวก) je řeka, jež tvoří hranici mezi Thajskem a Barmou. \n\nPramení v barmském státě Shan a při soutoku s řekou Sai v nejsevernějším bodě Thajska se stává hraniční řekou. Teče východním směrem, vytváří mohutné meandry a posléze se u Ban Sop Ruak vlévá do Mekongu.\n"}
{"id": "577603", "url": "https://cs.wikipedia.org/wiki?curid=577603", "title": "Cirque d'hiver", "text": "Cirque d'hiver\n\nCirque d'hiver (\"Zimní cirkus\") je stavba v Paříži v 11. obvodu mezi ulicemi \"Rue des Filles Calvaires\" a \"Rue Amelot\". Původní cirkus dnes slouží k různým kulturním představením. Cirque d'hiver je dnes poslední z 18 cirkusů, které byly postaveny v Paříži.\n\nCirque d'hiver byl postaven v roce 1852 za pouhých osm měsíců. Autorem je Jakob Ignaz Hittorff (1792-1867), architekt cirkusů v 19. století. Stavba má půdorys 20stranného polygonu o průměru 41 metrů, na každém rohu je korintský sloup, takže stavba budí dojem kruhu. Původně byl určen pro 4000 diváků, jeho současná kapacita je 2090 osob kvůli bezpečnostním normám.\nBěhem své 150leté existence byl často nucen měnit svou funkci a ztratil mnoho ze svého původního vybavení. V roce 1975 byla budova zapsána mezi historické památky.\n\nDnes se zde, kromě cirkusových vystoupení, konají i další akce jako jsou ukázky drezur, muzikály nebo módní přehlídky.\n\n\n"}
{"id": "577604", "url": "https://cs.wikipedia.org/wiki?curid=577604", "title": "Fischau (zámek)", "text": "Fischau (zámek)\n\nZámek Fischau ( \"Schloss Fischau\") je historická budova v městysu Bad Fischau-Brunn v okrese Wiener Neustadt-okolí v rakouské spolkové zemi Dolní Rakousy. \n\nV současnosti není znám dokument, v němž by byly popsány dějiny zámku. Předchůdcem zámku byla nevelká pevnost pocházející z poloviny 12. století. Jejími vlastníky byli, jak vyplývá z dokumentu z 12. století, členové rodiny Starhembergů. \nV 13. a 14. století byla v držení rodiny Teuffenbachů. \nV roce 1561 přislíbil císař Ferdinand I. zámek baronům z Heussensteinu, kteří jej roku 1577 nabyli koupí. Rod hrabat Heussensteinů, někdy nazývaný též Heussenstamm, vlastnil panství a zámek v letech 1577–1817.\nV roce 1728 byla provedena větší přestavba. \n\nZa arcivévody Rainera (1786-1853) byla provedena v roce 1830 přestavba zámku do nynější podoby. V letech 1999 až 2003 byl zámek celý rekonstruován. \n\nZámek Fischau je dnes využíván kulturním spolkem \"Forum Bad Fischau\". Spolek organizuje kulturní aktivity jako koncerty a výstavy a poskytuje místo pro tvůrčí obory. Za připomenutí stojí Fischauské slavnosti, řada koncertů, pořádaných jednak v zámku, ale také v upraveném zámeckém parku. Další akcí je \"Modrožlutá galerie Průmyslové čtvrti\". \n\n \n"}
{"id": "577606", "url": "https://cs.wikipedia.org/wiki?curid=577606", "title": "Ján Borodáč", "text": "Ján Borodáč\n\nNárodní umělec Ján Borodáč, pseudonymy Ján Debnár, Janko Bystrý (* 18. června 1892 Prešov – 18. února 1964 Bratislava) byl slovenský herec, dramatik, překladatel, publicista, divadelní režisér a pedagog, který se stal zakladatelem a tvůrcem slovenského profesionálního divadla.\n\nVystudoval učitelský ústav a dva roky pak působil jako učitel na východním Slovensku (Pstrina, Kvačany). V roce 1913 však musel narukovat a jako voják byl po vypuknutí první světová války odvelen na ruskou frontu. Zde byl zraněn a upadl do ruského zajetí, kde se naučil rusky, seznámil se s ruskou literaturou a zapojil se do ochotnické divadelní činnosti.\n\nV roce 1918 se vrátil na Slovensko, kde začal opět učit a organizovat ochotnická divadelní představení. Práce v divadle se mu natolik zalíbila, že v roce 1919 odjel do Prahy, kde vůbec jako první Slovák začal studovat herectví na Pražské konzervatoři. Studium ukončil v roce 1921.\n\nV sezóně 1921/1922 hrál v Propagačním souboru Slovenského národního divadla zvaném Marška (z německého slova \"Marschkompanie\"). Zde se setkal se svojí budoucí manželkou herečkou Olgou Országhovou a herci Jozefem Kellem, Andrejem Bagarem a Gašparem Arbétem. Šlo o vůbec první slovenské profesionální herce. Marška prováděla zájezdovou činnost po Slovensku se záměrem propagovat vznik slovenského profesionálního divadla. Soubor se však po jedné sezóně rozpadl.\n\nV roce 1922 odejel Borodáč učit do Sabinova, kde se později i oženil a se svojí manželkou Olgou začal hrát v ochotnickém kroužku. O dva roky později, v roce 1924, se Slovenské národní divadlo rozhodlo angažovat manžele Borodáčovy. On sám pak začal vyučovat hereckou techniku na dramatickém oddělení Hudební a dramatické akademie, začal též se svými prvními režijními pracemi. V roce 1929 se stal dramaturgem a uměleckým šéfem Činohry Slovenského národního divadla.\n\nV roce 1932 se činoherní soubor rozdělil na slovenskou a českou činohru. Vedoucím slovenské činohry se stal právě Ján Borodáč. V době Slovenského státu přešlo Slovenské národní divadlo z rukou soukromé společnosti pod správu vládního komisaře. I on sám byl tehdy pod vlivem dobových nacionalistických nálad, což dosvědčují jeho dramatické prvotiny - \"Chlapci na stráži\" a \"Juro Jánošik\" i poměrně nešťastné úpravy slovenských klasických divadelních her, např. Chalupkovo \"Kocúrkovo alebo Len aby sme v hanbe neostali\" a Palárikových \"Inkognita\" a \"Drotára\", jež vyzněly jako agitka válečného Slovenského státu.\n\nPo druhé světové válce byl pověřen obnovou Východoslovenského národního divadla (dnes Štátne divadlo) v Košicích. Spolu s manželkou zde působil až do roku 1953 a využil svoje praktické zkušenosti, které nabyl při budování Slovenského národního divadla v Bratislavě. Taktéž změnil svoji divadelní rétoriku a vrhl se na socialistický realismus. Po návratu do Bratislavy opět pracoval jako režisér ve Slovenském národním divadle a jako pedagog na Vysoké škole múzických umění, kde učil herectví a režii. V Bratislavě pracoval a pobýval až do své smrti v roce 1964.\n\nJako herec vytvořil v letech 1921 a 1948 na jevištích Slovenského národního divadla a Východoslovenského národního divadla téměř sto postav. Jeho význam však spočívá v tom, že organizoval slovenský divadelní život a významnou mírou se zasloužil o vybudování slovenského profesionálního divadelnictví. Jako režisér sledoval zejména národně-buditelské cíle. Slovenské národní divadlo hrávalo také v odnárodněných a pomaďarštěných městech, kde se snažilo získat diváky pro nové slovenské divadlo.\n\nVe 20. a 30. letech patřily k jeho nejvydařenějším inscenacím Tajovského hry \"Statky - zmätky\" a \"Ženský zákon\", Palárikovo \"Zmierenie alebo Dobrodružstvo pri obžinkoch\" a Hviezdoslavova drama \"Herodes a Herodias\". Zasloužil se o rozkvět dramatické tvorby Ivana Stodoly, uváděl také divadelní hry Jána Chalupky, Ladislava Nádaši-Jégého, Vladimíra Hurbana Vladimírova a jiných.\n\nHry inscenoval velmi realisticky, někdy až popisně. Pod vlivem Stanislavského a moskevského MCHATu se postupně dopracoval až k psychologickému realizmu. Komedie mu byly bližší než tragédie. Také z děl ruských a sovětských autorů si vybíral hlavně veselohry, ale inscenoval i tragédie. Mezi jeho nejlepší poválečné inscenace patří Čechovovy \"Tři sestry\" inscenované v Košicích. Ze začátku úroveň jeho inscenací často kolísala, protože musel tvořit velice rychle a na umění mu nezůstával čas.\n\nKromě toho také psal různé studie o divadle a překládal divadelní hry z ruštiny. Za svoji dlouholetou práci ve slovenské divadelnictví byl oceněn několika cenami a tituly (Státní cena - 1952, národní umělec - 1955, Řád práce - 1960 a Řád republiky - 1962).\n\n"}
{"id": "577611", "url": "https://cs.wikipedia.org/wiki?curid=577611", "title": "Cirque d'été", "text": "Cirque d'été\n\nCirque d'été (\"Letní cirkus\") byla stavba v Paříži v 8. obvodu na Avenue des Champs-Élysées, která spoužila k cirkusovým představením. Byla postavena v roce 1841 a zbořena kolem roku 1900.\n\nV letech 1835-1841 na místě stál dřevěný cirkus s plátěnou střechou. V roce 1841 byl nahrazen zděnou stavbou s kapacitou 6000 diváků a do roku 1853 se nazýval \"Cirque national\" (\"Národní cirkus\"), poté byl přejmenován na \"Cirque de l'Impératrice\" (\"Cirkus císařovny\") do roku 1870. Autorem byl Jakob Ignaz Hittorff (1792-1867), architekt cirkusů v 19. století. Sláva cirkusu trvala až do 80. let 19. století. Po světové výstavě 1889 jeho obliba postupně upadala, až byl na počátku 20. století zbořen. Dnes po něm zůstal název ulice \"Rue du Cirque\".\n\n"}
{"id": "577615", "url": "https://cs.wikipedia.org/wiki?curid=577615", "title": "Božena Slančíková-Timrava", "text": "Božena Slančíková-Timrava\n\nBožena Slančíková-Timrava, vlastním jménem Božena Slančíková, pseudonymy Timrava, Teta z Polichna (pseudonym Timrava pochází ze jména studánky v okolí Políchna; 2. října 1867, Polichno, Uhersko – 27. listopadu 1951, Lučenec, Československo) byla slovenská spisovatelka-prozaička a dramatička.\n\nNarodila se v rodině evangelického faráře Pavla Slančíka, který byl spoluzakladatelem Matice slovenské. Měla deset sourozenců (její bratr Bohuslav, evangelický farář, byl jejím dvojčetem), ze kterých se šest dožilo dospělého věku, a mnozí z nich byli později literárně činní. Vzdělání získala nejprve ve svém rodišti, potom ji učil otec, v Banské Bystrici ukončila 4. třídu měšťanské školy. Nevdala se, kvůli tomu pak měla po celý život existenční problémy. Ačkoliv se neustále snažila osvobodit od rodiny, její pokusy najít si práci nebyly příliš úspěšné. Krátce byla společnicí vdovy v Dolním Kubíně, později se stala v Martině kurátorkou sbírek Slovenského národního muzea, ale vydržela tam také jen krátce. V roce 1909 se přestěhovala do Ábelové k bratrovi na faru. Pokusila se ještě stát se pošťačkou, ale nevyšlo jí to stejně jako snaha Eleny Maróthy-Šoltésové uvést ji jako profesionální spisovatelku. Nakonec se stala učitelkou v mateřské škole, až se v roce 1945 odstěhovala k příbuzným do Lučence.\n\nAčkoliv žila v ústraní od center společenského a kulturního dění, její literární a kulturní obzory rozšiřovala jak její rodina, tak i setkání s Kolomanem Banšelem, národovkyní Emou Goldpergerovou a Olgou Petianovou (matkou Štefana Krčméryho). Začínala vydáváním rukopisného časopisu \"Ratolesť\", který vydávala společně se svojí sestrou Irenou. Do dnešních dob se z něj zachovalo jen jedno jediné číslo – kde přispěla povídkou \"Na vrchoch\" . Mezi její první díla patří satirické verše, ale později se věnovala hlavně románům a povídkám, sporadicky i divadelním hrám. Ve svých dílech podávala dokonalý popis lidí a jejich mentality, vlastností i smýšlení, kritizovala soudobé politické a národnostní problémy a nijak se nerozpakovala kritizovat i v té době hlavní myšlenkové proudy nebo praktiky běžného vesnického života. Příběhy zasazovala většinou do venkovského nebo maloměstského prostředí svého rodného kraje a mnohé z nich jsou založeny na jejích vlastních zkušenostech a příbězích z jejího života. Do roku 1896 uveřejňovala svá díla jen v periodikách, později vydávala samostatná knižní díla. Ačkoliv se v jejích dílech často vyskytoval jako hlavní motiv láska, nikdy se k ní nestavěla sentimentálně, ale spíše poukazovala na vypočítavost, čímž se odlišovala od předešlé slovenské prózy.\n\n\n"}
{"id": "577627", "url": "https://cs.wikipedia.org/wiki?curid=577627", "title": "Dusia", "text": "Dusia\n\nJezero Dusia, třetí největší v Litvě, v okrese Lazdijai, v povodí řek Němen, Šešupė, Dovinė, nejzápadněji položené z trojice velkých jezer (\"Dusia\", Metelys, Obelija) v chráněné karajinné oblasti Metelių regioninis parkas.\n\n"}
{"id": "577628", "url": "https://cs.wikipedia.org/wiki?curid=577628", "title": "Holger Badstuber", "text": "Holger Badstuber\n\nHolger Badstuber (* 13. března 1989, Memmingen) je německý fotbalový obránce a reprezentant, od léta 2017 hráč klubu VfB Stuttgart.\n\nV roce 2002 přestoupil do klubu FC Bayern Mnichov, kde hrál za různé mládežnické a rezervní týmy. V červenci 2009 podepsal s Bayernem profesionální smlouvu a začal hrát německou Bundesligu od sezóny 2009/10. V únoru 2010 prodloužil smlouvu s Bayernem až do roku 2014.\n\nS Bayernem slavil v sezóně 2012/13 zisk ligového titulu již 6 kol před koncem soutěže, ve 28. kole německé Bundesligy.<br>\nV jarní části sezóny 2016/17 hostoval v FC Schalke 04.\n\nV létě 2017 přestoupil jako volný hráč (zadarmo) do klubu VfB Stuttgart.\n\nBadstuber hrál za mládežnické výběry Německa do 19, 20, a 21 let.\n\nDo A-týmu Německa se dostal v roce 2010 a první zápas hrál 29. května 2010 v Budapešti v prátelském zápase proti Maďarsku (výhra 3:0). Trenér německé reprezentace Joachim Löw ho nominoval na Mistrovství světa 2010 v Jihoafrické republice.\n\n"}
{"id": "577629", "url": "https://cs.wikipedia.org/wiki?curid=577629", "title": "Josef Budský", "text": "Josef Budský\n\nJosef Budský, slovensky také Jozef Budský (11. června 1911, Praha, Rakousko-Uhersko – 31. ledna 1989, Bratislava, Československo) byl slovenský herec, divadelní režisér, zpěvák a pedagog českého původu. Stal se jedním z Čechů, kteří se zapsali do dějin slovenského divadelnictví jako výrazné osobnosti a získaly neocenitelné zásluhy na zvyšování úrovně slovenského profesionálního divadla.\n\nV roce 1928 složil zkoušky do pražské Vinohradské zpěvohry, kde až do roku 1930 působil jako sborový zpěvák. V době studia na pražské obchodní škole si našel čas i na hraní v ochotnickém divadle. V roce 1930 nastoupil do Divadla českého severovýchodu jako činoherec. V letech 1932-1935 působil jako člen divadelní společnosti Josefa Burdy. U Burdy si osvojil přesnost a pracovitost. Od roku 1935 účinkoval v tzv. české činohře Slovenského národního divadla až do jejího rozpuštění v roce 1938. V české činohře pracoval první tři sezóny pod vedením Viktora Šulce. V době těchto tří sezón jeho herecké umění dozrálo a za tak velmi krátkou dobu vytvořil přes 30 postav. Vynikl zejména v roli doktora Galéna v inscenaci hry Karla Čapka \"Bílá nemoc\", kterou také sám adaptoval do operního libreta pro slovenského skladatele Tibora Andrašovana, který k němu zkomponoval operu Bílá nemoc.\n\nPod vlivem politických událostí byla česká činohra v roce 1938 rozpuštěna a její torzo bylo začleněno do činohry Slovenského národního divadla, kde byl hercem až do roku 1945. I po nuceném odchodu Viktora Šulce mu režiséři svěřovali náročné úlohy. Hrál v Borodáčových inscenace Sofoklovho \"Vládce Oidipa\" (\"Oidipus\"), \"Hernaniho\" Victora Huga (\"Don Carlos\"), Shakespearova \"Snu noci svatojánské\" (\"Puk\"), Stodolovej satiry \"Keď jubilant plače\" (\"Doktor Chomút\") a jiných.\n\nRežijně začal tvořit už za válečného Slovenského státu. Opíral se hlavně o své vlastní herecké zkušenosti a inspiraci čerpal i od tehdejších režisérů Činohry Slovenského národního divadla - Jána Borodáče a Jána Jamnického. Pozornost vzbudil v roce 1943 inscenací Stodolovy hry \"Mravci a cvrčkovia\", která vyzněla jako protest proti slovenskému fašizmu.\n\nPo roce 1945 se začal naplno věnovat režijní tvorbě. Současně až do roku 1953 působil i jako umělecký šéf Činohry Slovenského národního divadla. Významnou oblast jeho režijní tvorby tvořily inscenace divadelních her Williama Shakespeara (\"Ako sa vám páči\", \"Othello\", \"Romeo a Júlie, \"Macbeth\", \"Hamlet\" a \"Komedie omylů\"), Čechova (\"Strýček Váňa\" a \"Višňový sad\") a Gorkého (\"Nepřátelé\", \"Letní hosté\" a \"V predvečer\"). Inscenoval i hry současných slovenských dramatiků ale i hry z českého dramatického odkazu.\n\nV letech 1950 až 1954 byl pedagogem a vedoucím Odborného divadelního kurzu ve Státní konzervatoři, zároveň s tím od roku 1950 do roku 1976 byl pedagogem Vysoké školy múzických umení v Bratislavě. V roce 1959 se stal docentem a v roce 1965 univerzitním profesorem. V roku 1977 odešel do důchodu a zemřel v Bratislavě v roku 1989. Pochovaný je na hřbitově Bratislava - Ružinov.\n\n\n\n\n\n"}
{"id": "577633", "url": "https://cs.wikipedia.org/wiki?curid=577633", "title": "Schwarzenbach (zřícenina hradu)", "text": "Schwarzenbach (zřícenina hradu)\n\nHrad Schwarzenbach, ( \"Feketevár\") je zřícenina v udržovaném stavu u stejnojmenného městysu Schwarzenbach v okrese Wiener Neustadt-okolí v rakouské spolkové zemi Dolní Rakousy. \n\nZřícenina hradu stojí necelý kilometr severozápadně od městysu Schwarzenbach na Schwarzenbašském kopci Schlossbergu, kde pramení potok Schwarzenbach. Zřícenina je volně přístupná, avšak zarostlá náletovými křovinami, atrium je zasypáno oblázky a zbytky zdí. U vstupu je výstražná tabule s varováním nebezpečí zřícení. \n\nHrad mohl být postaven koncem 12. či počátkem 13. století. V nejstarším dokumentu z roku 1254 se ve spojitosti s mírovou smlouvou mezi uherským králem Bélou IV. (1206-1270) a českým králem Přemyslem Otakarem II. (1233-1278) objevuje „castrum Suarchumpah\". \nV roce 1337 měl být Schwarzenbach podle mírové smlouvy z Pressburgu (Bratislava) vyměněn za dolnoštýrský hrad Anchenstein v obci Cirkulane v dnešním Slovinsku. Anchenstein přešel z Rakouska do Uher, ale Schwarzenbach z Uher do Rakouska nikoliv. Teprve 1362 byl Schwarzenbach mírem z Budapešti předán Rakousku. \n\nV první třetině 16. století byla na hradním nádvoří postavena kaple. Průčelí této stavby obrácené k nádvoří má okenní otvory s hrotitým obloukem (později částečně zazděné) pro kruhová okna. Přístup k empoře vedl nad schodištěm věžičky, která je dosud ve 12 metrech ještě patrná. Uvnitř kaple je křížová klenba s ostrými hranami. Koncem 16. století byla provedena velkorysá přestavba hradu na zámek při zachování staré podezdívky. \nV roce 1680 hrad koupili Esterházyové, v jejichž majetku je dodnes.. \n\nKolem roku 1800 byl hrad využíván jako sídlo úřadu Esterházyů a kdysi skvostná stavba se ponenáhlu rozpadala.\n\n\n\n\n"}
{"id": "577634", "url": "https://cs.wikipedia.org/wiki?curid=577634", "title": "Red Jacket", "text": "Red Jacket\n\nRed Jacket byl klipr, jeden z největších a nejrychlejších kdy vybudovaných. Byl pojmenován po Sagoyewathovi, slavném náčelníkovi Seneců, mezi kolonisty přezdívanému „Red Jacket“. Loď navrhl Samuel Hartt Pook, vybudoval George Thomas v Rocklandu a na vodu byla spuštěna v roce 1853.\n\nNa své první plavbě z New Yorku do Liverpoolu překonal \"Red Jacket\" časem 13 dnů, 1 hodina a 25 minut rychlostní rekord plachetnic na této trase.\n\nZ Rocklandu byl odtažen do New Yorku, kde byl dovybaven. Jeho kapitánem byl veterán Osa Eldridge, který měl k dispozici 65člennou posádku. Do Liverpoolu plul průměrnou rychlostí 14,5 uzlů (26,9 km/h), ale maximální dosažená rychlost činila 17 uzlů (31,5 km/h).\n\nParník \"Collins Line\" připlouvající do Liverpoolu (který odjel z New Yorku dva dny před Red Jacket) ohlásil, že má Red Jacket přímo za sebou. U přístavu se ke kliperu snažily připojit remorkéry, ale ten plul příliš rychle. Tisíce lidí sledovaly po varování parníku \"Collins Line\", jak Eldridge loď zastavil a nacouval s ní do svého kotviště.\n\nV Liverpoolu bylo dno lodě pokryto měděnými pláty a kajuty byly upraveny na plavby s australskými imigranty.\n\n\"Red Jacket\" byl odkoupen Pilkingtonem & Wilcoxem a dalšími liverpoolskými investory. Změna v registru byla zaznamenána k 24. dubnu 1854. Poté si loď pronajala White Star Line na své plavby do australského Melbourne. Pod velením kapitána Samuela Reida (který vlastnil 1/16 lodě) doplula za 69 dní k cíli. Už jen klipr \"James Baines\" ho překonal.\n\n\"Red Jacket\" převážel imigranty do roku 1861. Poté se z něj stala australská a indická nákladní loď pro pobřežní dopravu.\n\nV roce 1872 \"Red Jacket\" společně s klipry \"Marco Polo\" a \"Donald McKay\" převážel dřevo z Québecu do Londýna. V roce 1883 byl prodán portugalskému rejdařství Blandy Brothers, kde sloužil jako uhelný hulk. V roce 1885 byl vichřicí vržen na mělčinu.\n"}
{"id": "577638", "url": "https://cs.wikipedia.org/wiki?curid=577638", "title": "Seznam největších fotovoltaických elektráren v Česku", "text": "Seznam největších fotovoltaických elektráren v Česku\n\nToto je seznam největších fotovoltaických elektráren v České republice s instalovaným výkonem nad 3 MW. FVE jsou také nepřesně označované jako solární nebo sluneční elektrárny nebo solární parky. K 1.1. 2014 Energetický regulační úřad evidoval 27 956 elektráren o souhrnném instalovaném výkonu 2 126 MW. (K 1.1. 2013 bylo 21 925 elektráren o souhrnném instalovaném výkonu 2 072 MW.)\n\nTato tabulka uvádí zdroje s instalovaným výkonem nad 5 MW.\n\nTato tabulka uvádí zdroje s instalovaným výkonem 3 až 5 MW.\n\nTato tabulka obsahuje elektrárny, jejichž výstavba nebyla dokončena nebo nikdy nezačala.\n\nPrvní českou fotovoltaickou elektrárnou s výkonem 10 kW byla FVE Mravenečník v letech 1997–2002, v současné době jakožto Fotovoltaická elektrárna Dukovany je součástí informačního střediska jaderné elektrárny Dukovany a slouží k demonstračním účelům.\n\n\n"}
{"id": "577642", "url": "https://cs.wikipedia.org/wiki?curid=577642", "title": "В", "text": "В\n\nВ (minuskule в) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena B v latince. Ve slovanských azbukách a ve většině neslovanských azbuk se jedná o třetí písmeno v pořadí, v čuvašské, itelmenské, kalmycké, kazašské, osetské, tatarské azbuce je В písmenem čtvrtým, v chantyjské azbuce dokonce písmenem pátým. V abazijštině je písmeno В součástí spřežek Гъв, ГӀв, Джв, Жв, Кв, Къв, КӀв, Хв, ХӀв, Чв, ЧӀв a Шв.\n\nV latince písmenu В odpovídá písmeno V (v), v řeckém písmu v moderní řečtině mu odpovídá písmeno Β (β), v gruzínském písmu mu odpovídá písmeno ვ. V arménském písmu písmenu В odpovídají písmena Ւ (ւ) a Վ (վ).\n\nV hlaholici písmenu В odpovídá písmeno Ⰲ.\n"}
{"id": "577646", "url": "https://cs.wikipedia.org/wiki?curid=577646", "title": "Sex Me", "text": "Sex Me\n\nSex Me je píseň amerického zpěváka R. Kellyho. Píseň pochází z jeho debutu 12 Play. Píseň sám napsal i produkoval.\n"}
{"id": "577647", "url": "https://cs.wikipedia.org/wiki?curid=577647", "title": "Ivan Stodola", "text": "Ivan Stodola\n\nMUDr. Ivan Stodola (* 10. března 1888, Liptovský Mikuláš, Uhersko – 26. března 1977, Piešťany, Československo) byl slovenský dramatik a spisovatel.\n\nNarodil se v rodině koželuha a učitelky. Vzdělání získal ve svém rodišti, v Prešově a v Kežmarku, později studoval medicínu na vysoké škole v Budapešti a v Berlíně, lékařský titul MUDr. získal v roce 1912. Pracoval jako lékař v Liptovském Mikuláši, v době 1. světové války sloužil jako vojenský lékař, po válce se opět vrátil do Liptovského Mikuláše. V roce 1933 se stal krajským zdravotním inspektorem, v letech 1938–1939 pracoval na Ministerstvu zdravotnictví v Praze, od roku 1951 pracoval v Bratislavě ve Státním zdravotním ústavu. Jako funkcionář \"Ligy proti tuberkulóze\" se stal zakladatelem preventivního zdravotnictví na Slovensku, v letech 1925–1944 byl redaktorem časopisu \"Boj o zdravie\". V roku 1946 získal titul docenta sociální patologie, v roce 1951 byl protiprávně odsouzen a vězněn, propuštěn byl až po dvou letech na základě amnestie. Přestěhoval se do Piešťan, kde od roku 1954 žil jako důchodce. V roku 1967 mu byl udělen titul národní umělec.\n\nUž v dětství a také v době svých studií vyrůstal v kulturním prostředí, kde se často setkával s ochotnickým divadlem a sborovým zpěvem, což ovlivnilo i jeho vztah k literatuře a později i jeho vlastní tvorbu. Psal hlavně divadelní hry: komedie, tragedie a romantické historické hry. Jeho rozsáhlé memoárové knihy tvoří žánrově ucelené autobiografické vyprávění o životě a společenských událostech. Jeho díla jsou často uváděna i na divadelních scénách v Praze nebo v zahraničí, ale také se staly námětem pro rozhlasové pořady a televizní filmy.\n\n\n\n\n\n\n\n"}
{"id": "577649", "url": "https://cs.wikipedia.org/wiki?curid=577649", "title": "Rally Bohemia 2010", "text": "Rally Bohemia 2010\n\nRally Bohemia 2010 (XXXVII. Rally Bohemia) byla 37. ročníkem automobilové soutěže Rally Bohemia. Soutěž byla součástí Mezinárodního mistrovství České republiky v rallye, ale také Mistrovství Polska. Oproti ročníku 2009, konaném na podzim a výrazně poznamenaném nepřízní počasí, se Bohemia vrátila do typičtějšího letního termínu (2. – 4. července).\n\nTrať byla rozdělena do šestnácti rychlostních zkoušek o celkové délce 228 km.\n\nSoučástí programu byla i Rally Bohemia Historic Show, demonstrační jízda originálních historických soutěžních vozidel nebo jejich replik.\n\nVítězství z minulého ročníku obhájil Juho Hänninen na Škodě Fabii S2000.\n\nFin Juho Hänninen se od počátku držel v čele, na jeho pozici útočil francouzský pilot Bryan Bouffier, dobře rozjetý závod měl i Pavel Valoušek, ten ale havaroval v předposlední nedělní erzetě. O třetí místo se tak utkal Roman Kresta a Martin Prokop. Krestu trápily problémy s tlumiči, takže vítězně nakonec z tohoto souboje vyšel Prokop. Pátý dojel Václav Pech.\n\n"}
{"id": "577652", "url": "https://cs.wikipedia.org/wiki?curid=577652", "title": "Josef Chvalina", "text": "Josef Chvalina\n\nJosef Chvalina (30. dubna 1920, Praha – 19. listopadu 1982, Praha) byl český herec, manžel herečky Ludmily Vostrčilové.\n\nV roce 1941 vystudoval herectví na Pražské konzrervatoři. Měl velmi charakteristický vzhled i herecký projev, který jej často předurčoval ke ztvárnění postav padouchů, maloměštáků, lidí na okraji společnosti, obyčejných drobných lidiček apod. Uměl hrát ale i postavy charakterní a kladné. Měl velmi charakteristický hlasový projev spojený s velmi dobrou dikcí a výslovností. Svůj hlas dobře uplatnil jakožto recitátor v Československém rozhlase, umělecký přednes také vyučoval na pražské DAMU.\n\nOd roku 1939 až do roku 1982 vytvořil několik desítek filmových i televizních rolí, nejvíce rolí ztvárnil po 2. světové válce, kdy šel z filmu do filmu.\n\n\n\nReference\n\n"}
{"id": "577655", "url": "https://cs.wikipedia.org/wiki?curid=577655", "title": "Rafael Carrera y Turcios", "text": "Rafael Carrera y Turcios\n\nJosé Rafael Carrera y Turcios (24. října 1814 Ciudad de Guatemala – 14. dubna 1865 tamtéž) byl guatemalský politik, prezident a diktátor.\n\nByl to jeden z nejvýznamnějších středoamerických politiků, který byl vnímaný velmi kontroverzně. Bojoval v povstání proti Morázanovi. Carrera se stal prezidentem roku 1851. Zrušil všechny doposud zavedené liberální reformy. Jeho vláda znamenala po období plném nepokojů pro zemi dlouhé období míru a stability. Podepsal s Velkou Británií roku 1859 smlouvu o odstoupení dnešního Belize. Za času Carrerovy vlády se začala v Guatemale pěstovat káva a země zažívala hospodářský růst.\n"}
{"id": "577656", "url": "https://cs.wikipedia.org/wiki?curid=577656", "title": "Agua", "text": "Agua\n\nAgua ( Voda) je neaktivní sopka ve středoamerickém státě Guatemala. Z většiny se rozkládá na území guatemalského departamentu Sacatepéquez. Nedaleko od vulkánu se nachází město Antigua Guatemala i Ciudad de Guatemala.\n\nZa svoje pojmenování vděčí jezeru v jeho kráteru. Právě toto kráterové jezero se v důsledku vydatných dešťů 11. září 1541 vylilo a následný bahnotok zničil tehdejší hlavní město Guatemalského království - území, které v té době začínali kolonizovat Španělé ve Střední Americe. Tota lokalita je dnes známá jako \"Ciudad Vieja\". Po této události byla hlavním městem ustanovena Antigua Guatemala.\n\nDosahuje nadmořské výšky 3  765 metrů nad hladinou moře. Uvádí se, že poslední aktivita probíhala v období holocénu. Na úpatí sopky se pěstuje kávovník, ve vyšších polohách kukuřice a vrcholek je pokryt původním lesem. V těsné blízkosti vulkánu se nacházejí dva další významné guatemalské vulkány - Fuego a Acatenango. Klima zde panuje studené a větrné ovlivněné právě výškou, do které vystupuje sopka nad okolní terén. Na vrcholku občas i napadne sníh - naposledy v lednu 1967.\n\n"}
{"id": "577657", "url": "https://cs.wikipedia.org/wiki?curid=577657", "title": "15. návštěvní expedice (ISS)", "text": "15. návštěvní expedice (ISS)\n\n15. návštěvní expedice (zkráceně EP-15; ) na Mezinárodní vesmírnou stanici (ISS) byla krátkodobá výprava amerického producenta počítačových her Richarda Garriotta na stanici. Po týdenním pobytu na ISS a splnění plánovaného programu se Garriott vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-13 startujícím v říjnu 2008 obsadil americký podnikatel a producent počítačových her Richard Garriott, syn astronauta NASA Owena Garriotta. První zprávy o jeho připravovaném letu do vesmíru zveřejnila společnost Space Adventures v září 2007, když už měl za sebou první lékařské prohlídky. Tehdy na místo v Sojuzu TMA-13 kandidoval i ruský politik Vladimir Gruzděv, nicméně jeho let byl ještě na podzim 2007 odsunut na později a nakonec zrušen.\n\nV lednu 2008 Garriott zahájil výcvik ve Středisku přípravy kosmonautů (CPK) v Hvězdném městečku. Za cestu zaplatil 30 miliónů dolarů.\n\nNáhradníkem Garriotta se stal australský multimilionář a investor Nik Halik. Informace o jeho zařazení do záložní posádky Sojuzu TMA-13 přinesl australský tisk koncem roku 2007, oficiálně byl do posádky zařazen v lednu 2008, kdy společně s Garriottem zahájil přípravu. Za výcvik a roli náhradníka zaplatil 3 milióny dolarů.\n\nJurij Lončakov a Michael Fincke z Expedice 18 společně s Richardem Garriottem odstartovali 12. října 2008 v 7:02 UTC z kosmodromu Bajkonur v lodi Sojuz TMA-13; po dvou dnech samostatného letu se 14. října ve 8:26 UTC spojili se stanicí.\nPo spojení se kosmonauti uvítali s posádkou ISS, vyložili náklad pro stanici a zahájili plánovanou činnost. Garriott měl na programu devět experimentů, z toho dva pro Evropskou kosmickou agenturu (ESA) a tři pro NASA.\n\nDvojice pokusů připravená společně s ESA byly experimenty MOP-G (zkoumání adaptace vestibulárního systému kosmonautů na stav beztíže) a Muscle-G (studium atrofie vnitřních svalů lidského těla ve stavu beztíže).\n\nNa americkém segmentu stanice se Garriott prováděl hodnocení kvality vidění v podmínkách kosmického letu v experimentu CORNEA-G, sledování imunitního systému v experimentu IMMUNO-G a sledování pohybů kosmonauta ve spánku v experimentu SLEEP-G.\n\nDále se věnoval experimentu PCG (srovnání procesů krystalizace bílkovin na oběžné dráze a na Zemi), demonstroval platnost zákona zachování energie v experimentu DHL-G, namaloval obraz v experimentu Picture a pohovořil se studenty škol ve Spojených státech, Spojeném království a Malajsii.\n\nExperimenty zabraly americkému turistovi 33 hodin, 5 hodinami práce pomohli i ruští kosmonauti; vyžádaly si dodávku 16,78 kg vybavení na stanici a návrat na Zem 5,51 kg materiálu s výsledky.\nPo týdenním pobytu na ISS se 24. října 2008 v 0:16 UTC Garriott a vracející se posádka Expedice 17 v Sojuzu TMA-12 odpoutali od stanice a týž den ve 3:37 UTC přistáli v severním Kazachstánu, 89 km severně od Arkalyku.\n"}
{"id": "577658", "url": "https://cs.wikipedia.org/wiki?curid=577658", "title": "16. návštěvní expedice (ISS)", "text": "16. návštěvní expedice (ISS)\n\n16. návštěvní expedice (zkráceně EP-16; ) na Mezinárodní vesmírnou stanici (ISS) byla krátkodobá výprava amerického manažera a podnikatele Charlese Simonyiho, na stanici. Po týdenním pobytu na ISS a splnění plánovaného programu se Američan vrátil na Zem. Šlo o druhou Simonyiho kosmickou cestu, poprvé vzlétl do vesmíru v dubnu 2007 jako člen 12. návštěvní expedice na ISS.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-14 startujícím v dubnu 2009 si zakoupil americký manažer a podnikatel Charles Simonyi, který se vydal do vesmíru už v dubnu 2007 ve 12. návštěvní expedici. Oznámení o jeho dalším letu bylo společností Space Adventures zveřejněno koncem září 2008, v prosinci prošel nezbytnou lékařskou kontrolou a od ledna 2009 zahájil přípravu ve Středisku přípravy kosmonautů (CPK) v Hvězdném městečku.\n\nNáhradníkem Simonyiho se stala americká manažerka a investorka Esther Dysonová. Se Space Adventures se dohodla na podzim 2008, zaplatila 3 milióny dolarů, získala souhlas lékařů s výcvikem a v lednu 2009 společně se Simonyim zahájila přípravu.\n\nGennadij Padalka a Michael Barratt z Expedice 19 společně s Charlesem Simonyim odstartovali 26. března 2009 11:49 UTC z kosmodromu Bajkonur v lodi Sojuz TMA-14; po dvou dnech samostatného letu se 28. března ve 13:05 UTC spojili se stanicí.\nPo spojení se kosmonauti uvítali s posádkou ISS, vyložili náklad pro stanici a zahájili plánovanou činnost. Simonyi se věnoval fotografování a filmování povrchu Země i interiéru stanice, telemostu CUP-M – ISS – CUP-M, měření úrovně radiace na stanici a radioamatérským spojením se školami. Též přivezl na ISS upomínkové předměty.\n\nSimonyimu s jeho aktivitami pomohli i ruští kosmonauti, věnovali jim téměř pět hodin svého času; vyžádaly si dodávku necelých 15 kg vybavení na stanici a návrat na Zem do 5 kg materiálu s výsledky.\nPo týdenním pobytu na ISS se 8. dubna 2009 ve 3:52 UTC Simonyi a vracející se posádka Expedice 18 v Sojuzu TMA-13 odpoutali od stanice a týž den v 7:16 UTC přistáli v severním Kazachstánu, 136 km severovýchodně od Džezkazganu.\n"}
{"id": "577660", "url": "https://cs.wikipedia.org/wiki?curid=577660", "title": "RMS Tayleur", "text": "RMS Tayleur\n\nRMS \"Tayleur\" byl železný klipr, který si pronajala společnost White Star Line. Byl velký, rychlý a technicky vyspělý. Už při své první plavbě v roce 1854 najel na mělčinu a potopil se. To bylo způsobeno jak nezkušenou posádkou, tak vadným materiálem. Přezdívá se mu „první Titanic.“\n\nTayleur navrhl pro společnost Charles Moore & Company William Rennie. Na vodu byl spuštěn po šesti měsících stavby ve Warringtonu na řece Mersey 4. října 1853. Ve své době byl největší osobní loď na světě. Pojmenován byl po Charlesi Tayleurovi, zakladatelovi Vulcan Engineering Works ve Warringtonu.\n\nTayleur vyplul na svou první plavbu z Liverpoolu do australského Melbourne 19. ledna 1854 s 652 lidmi na palubě. Velel mu 29 let starý kapitán John Noble. Během vyšetřování bylo zjištěno, že ze 71 členů posádky jich bylo jen 37 proškolených námořníků, z nichž 10 neumělo anglicky. V novinách se objevily informace, že se mladá posádka chtěla takto dostat zadarmo do Austrálie.\n\nKvůli železnému trupu nefungovaly na Tayleuru správně kompasy. Posádka věřila, že plují v Irském moři směrem na jih, ale ve skutečnosti jeli na západ směrem k Irsku. 21. ledna 1854 (2 dny po vyplutí) se Tayleur ocitl v mlze a bouři, zatímco mířil přímo na ostrov Lambay. Kormidlo bylo vzhledem k hmotnosti Tayleuru příliš malé, tak nebyl schopen se ostrovu vyhnout. Takeláž také nebyla kvalitní: lana byla špatně upevněna a uvolňovala se, proto se plachty téměř nedaly ovládat. Přestože ihned po zpozorování ostrova byly spuštěny kotvy, nedokázal Tayleur zastavit a najel na východní pobřeží ostrova Lambay asi 5 mil od Dublinského zálivu.\n\nOkamžitě se začaly spouštět záchranné čluny, ale když první z nich narazil na skálu, bylo spouštění zastaveno, protože bylo považováno za nebezpečné. Vzhledem k tomu, že byl Tayleur téměř na souši, posádka pokácela jeden stožár, po kterém pasažéři slézali a seskakovali na pevninu, z nichž někteří byli jištěni lany z lodě. Kapitán Noble na lodi čekal do poslední minuty, pak seskočil na pevninu, kde ho zachránil jeden z pasažérů.\n\nPokračující bouře poté loď spláchla zpět do moře, kde se potopila. Pouze vršky stožárů zůstaly nad hladinou.\n\nJeden z přeživších pasažérů zavolal ostrovní pobřežní hlídku. Tento pasažér a čtyři členové hlídky dopluli na loďce ke vraku, kde našli posledního přeživšího, Williama Viverse, který se držel na vrchu takeláže, kde strávil 14 hodin. 2. března 1854 dostal za tuto záchranu George Finlay, hlavní lodník, medaili.\n\nV novinách byla posádka obviněna z nedbalosti, ale oficiální vyšetřování zprostilo viny kapitána Noblea a obvinilo majitele lodě, že ji nechali odplout, když kompasy nefungovaly správně. Board of Trade (výbor dohlížející na obchod a zahraniční záležitosti) obvinil kapitána, že netroubil, když se loď ocitla v mlze.\n\nVrak byl prodán na záchranu, ale některé jeho části tam stále leží 18 metrů pod vodou.\n\nTayleur je srovnáván s Titanikem. Obě lodě měly mnoho společného v rozdílných dobách. Obě pluly pod White Star Line, byly technicky vyspělé a ve své době největší lodě na světě. Dále se obě potopily na svých prvních plavbách, na ztroskotání měly vliv nedostatky vybavení (lana a kompas na Tayleuru a nedostatek záchranných člunů na Titaniku).\n\nProběhly 4 oficiální vyšetřování: vyšetřování v Malahide, pro Board of Trade vedené kapitánem Walkerem, pro Admiralitu vedené panem Granthamem a The Liverpool Maritime Board zkoumal zdatnost kapitána ve velení. Zjištěné skutečnosti se liší.\n\nRůzní se počty zemřelých a lidí na palubě, které se pohybují mezi 528 a 680, zatímco mrtvých bylo mezi 297 a 380 v závislosti na zdroji. Z více, než 100 žen na palubě přežily jen 3, pravděpodobně kvůli problémům s šaty z té doby. Před trosečníky pak stál těžký úkol: sešplhat asi 24 metrů po stožáru na pevninu. Když se o ztroskotání dozvěděla City of Dublin Steam Packet Company, vyslala tam svůj parník \"Prince\", aby hledal přeživší. Poslední průzkum Dr. Edwarda Bourkeho zjistil 662 lidí na palubě.\n\nVrak byl přidán do seznamu dědictví a potápět se k němu může pouze na povolení Office of Public Works. Leží v celku 30 m od jihovýchodního rohu ostrova Lambay.\n"}
{"id": "577661", "url": "https://cs.wikipedia.org/wiki?curid=577661", "title": "Bump n' Grind", "text": "Bump n' Grind\n\nBump n' Grind je píseň amerického zpěváka R. Kellyho. Píseň pochází z jeho debutu 12 Play. Píseň sám napsal i produkoval. Jedná se o jeho první singl, který se umístil na prvním místě žebříčku Billboard Hot 100 a který získal ocenění platinová deska od společnosti RIAA.\n\nPíseň se objevila ve filmech \" Nekecej a pádluj!\" a \"The Wackness\". Dále pak ve hře Grand Theft Auto IV.\n"}
{"id": "577663", "url": "https://cs.wikipedia.org/wiki?curid=577663", "title": "Dopravní značení v Česku", "text": "Dopravní značení v Česku\n\nDopravní značení v Česku začalo být systematicky zaváděno již od třetí čtvrtiny 19. století, výstražné značení kolem roku 1910 a v období první a druhé Československé republiky. První výstražné dopravní značky byly v Československu kodifikovány od 1. listopadu 1935, odpovídaly však značkám, které na základě veřejnoprávní smlouvy umisťoval Autoklub RČS už od roku 1928. V květnu 1938 byly zavedeny dopravní značky a signály pokrývající již celou škálu významů. Od 1. listopadu 1939 bylo barevné provedení výstražných dopravních značek v Protektorátu Čechy a Morava změněno do nynější podoby. Při dalších změnách (např. 1961, 1967, 1976, 1990) postupně přibývaly nové druhy značek a u některých se měnilo jejich provedení. Nynější číslování dopravních značek platí od ledna 2001, ovšem od té doby přibylo několik nových druhů značek a zařízení.\n\nDopravní značení v České republice je v současné době na základě zákona č. 361/2000 Sb., o pravidlech provozu na pozemních komunikacích, stanoveno vyhláškou ministerstva vnitra č. 30/2001 Sb. a vyhláškami, které ji novelizují (později přešla problematika do gesce ministerstva dopravy). O umístění dopravního značení rozhoduje stanoveným postupem příslušný správní orgán, v případě účelových komunikací vlastník komunikace, v rámci stanovení místní nebo přechodné úpravy provozu. Zákon stanoví, že dopravní značky a dopravní zařízení musí odpovídat stanovené podobě i technickým požadavkům, které stanoví technické předpisy.\n\nPodoba a provedení dopravního značení v České republice vychází z evropských úmluv, které však ponechávají signatářským státům jistou míru volnosti. Značky označující nebezpečí jsou trojúhelníkové podoby s červeným okrajem. Příkazové značky jsou typicky kruhové s bílými symboly na modrém podkladě, zákazové značky kruhové s černými symboly na bílém podkladě s červeným okrajem. Informativní značky jsou zpravidla pravoúhlé. Značky upravující přednost na křižovatkách mají specifický tvar. Technická norma ČSN EN 12899 (třídicí znak 01 8020) stanoví některé technické požadavky a zároveň závazně odkazuje na tzv. technické podmínky a vzorové listy schvalované bez přímé zákonné úpravy ministerstvem dopravy – ty stanoví typizované rozměry dopravních značek a stanoví, za jakých podmínek musí být značky reflexní nebo s vlastním osvětlením.\n\nZavádění dopravních značek předpokládala a požadovala Pařížská konvence z roku 1909 a její dodatek z roku 1926. Povinnost správ silnic umístit výstražné značky stanovil v § 68–71 zákon č. 81/1935 Sb., o jízdě motorovými vozidly. Vládním nařízením č. 203/1935 Sb. n. a z. bylo od 1. listopadu 1935 na území Československa oficiálně zavedeno prvních šest druhů výstražných značek (1. Stružka, 2. Zatáčka, 3. Křižovatka, 4. Chráněný přejezd dráhy, 5. Nechráněný přejezd dráhy a 6. Nebezpečí jiná než 1–5). Tyto značky měly již tvar rovnostranného trojúhelníku o straně 1000 mm, avšak symboly byly provedeny bíle na modrém podkladě (bez orámování). Symboly byly již podobné dnešním.\n\nZákon č. 82/1938 Sb. z 8. dubna 1938, o dopravních značkách pro silniční dopravu, stanovil povinnost označit do konce roku 1938 silnice dopravními značkami. Vládním nařízením č. 100/1938 Sb. n. a z. byly od května 1938 zavedeny i další druhy dopravních značek a zařízení světelné signály pro řízení dopravy.\n\nVládní nařízení č. 242/1939 Sb. vlády Protektorátu Čechy a Morava účinné od 1. listopadu 1939 přestalo počítat signalizační zařízení a zařízení k označení překážky nebo uzavírky mezi dopravní značky a uvedlo je samostatně.\n\nPo druhé světové válce přinesl zásadní úpravu zákon č. 56/1950 Sb., o provozu na veřejných silnicích. Vládní nařízení č. 11/1951 Sb., jímž se provádí zákon o provozu na veřejných silnicích, v § 29 praví, že dopravní značky zavede vyhláška vyhlášená v Úředním listu. Číslo této vyhlášky a její obsah jsou dnes obtížně dohledatelné. Novou úpravu přineslo vládní nařízení č. 54/1953 Sb., o provozu na silnicích, později ještě novelizované zákonným opatřením NS č. 13/1956 Sb. Na zmocnění tímto vládním nařízením se odvolávaly změny pravidel silničního provozu až do roku 1996 (nové zmocnění pak přinesl zákon č. 12/1997 Sb., o bezpečnosti a plynulosti silničního provozu). Obrazovou přílohu s dopravními značkami obsahovala vyhláška č. 145/1956 Ú. l., o provozu na silnicích, novelizovaná vyhláškou č. 197/1958 Ú. l. Tato vyhláška platila až do konce roku 1960. Zda a kolik vyhlášek tuto vyhlášku předcházelo, je dnes obtížné zjistit. Dopravní značky platné od 1. ledna 1961 stanovila vyhláška ministerstva vnitra ČSSR č. 141/1960 Sb. ze dne 3. září 1960, kterou se vydávají pravidla silničního provozu. Dopravní značky platné od 1. ledna 1967 stanovila vyhláška ministerstva vnitra ČSSR č. 80/1966 Sb. ze dne 20. října 1966, o pravidlech silničního provozu. Vyhláška federálního ministerstva vnitra ze dne 17. června 1971, kterou se měnila a doplňovala vyhláška č. 80/1966 Sb., zavedla s účinností od 1. července 1971 zcela nově především pravidla pro provoz na dálnicích včetně vzhledu dálničního dopravního značení. Tento zásah byl vynucen dokončováním prvního úseku dálnice D1 mezi Prahou a Mirošovicemi s plánovaným uvedením do provozu 12. července 1971. Dopravní značky platné od 1. ledna 1976 stanovila vyhláška federálního ministerstva vnitra č. 100/1975 Sb. ze dne 23. července 1975, o pravidlech silničního provozu. Touto vyhláškou bylo zavedeno číslování dopravních značek pomocí písmene označujícího druh značky a za ním následujícího čísla. Písmeno odpovídá označování kapitol v předchozích vyhláškách. Zákazové a příkazové značky byly rozděleny do samostatných kapitol. Dopravní značky platné od 1. ledna 1990 stanovila vyhláška federálního ministerstva vnitra č. 99/1989 Sb. ze dne 5. července 1989, o pravidlech provozu na pozemních komunikacích (pravidla silničního provozu).\n\nAž do konce ledna 2001 platila v České republice československá vyhláška č. 99/1989 Sb. Dvě nové značky a dva nové signály byly zavedeny novelou vyhlášky v roce 1997. Na konci ledna 2001 byla původní federální vyhláška nahrazena novou, českou, která pak byla několikrát novelizována.\n\nVyhláška ministerstva vnitra č. 223/1997 Sb. ze dne 8. září 1997, která v Česku novelizovala původní federální vyhlášku 99/1989 Sb., zavedla s účinností od 1. října 1997 dvě nové dopravní značky: výstražnou značku A 28 „Kolona“ a informativní značku D 51 „Únikový pruh“, a světelné šipky S 5c a S 5d.\nVyhláška ministerstva vnitra č. 30/2001 Sb., která zaváděla nový seznam dopravních značek, byla vydána opožděně, protože nový Zákon o provozu na pozemních komunikacích č. 361/2000 Sb. platil již od 1. ledna 2001. Informativní dopravní značky jsou rozděleny do tří skupin a přečíslovány, do samostatné skupiny jsou vyčleněny značky upravující přednost v jízdě.\n\nPřibyly značky A 4 Pozor, kruhový objezd, nové značky A 7b a IP 2 označující zpomalovací práh, A 24 Náledí (místo dosavadní dodatkové tabulky E 6b), A 26 Mlha, A 27 Nehoda, A 28 Nebezpečná krajnice (místo dosavadní dodatkové tabulky E 6c), B 3b Zákaz vjezdu osobních automobilů, B 31 Zákaz vjezdu pro jezdce na zvířeti a C 11 Stezka pro jezdce na zvířeti (a konec), B 33 Zákaz vjezdu motorových vozidel s přívěsem, B 34 Nejmenší vzdálenost mezi vozidly, C 12 Přikázaný jízdní pruh (a konec), C 5 Sněhové řetězy (a konec), C 13 Rozsviť světla (a konec), dopravní značky ukončující stezku pro chodce nebo pro cyklisty. Dopravní značka C 10 „Stezka pro chodce a cyklisty“ byla zavedena ve variantě označující oddělení pruhů. Nové značky IP 7 Přejezd pro cyklisty, IP 8 Tunel (a konec), IP 9 Nouzové stání, IP 13a Kryté parkoviště, IP 13d Parkoviště P+R, IP 17 Uspořádání jízdních pruhů (souběh směrů), IJ 8 Stanice technické kontroly, IJ 13 Místo pro odpočinek, IJ 15 Dopravní vysílání, oranžové směrové tabule a tabulky pro cyklisty (označení cyklotras, IS 19 – IS 21), hnědá označení kulturních, turistických a komunálních cílů návěstmi a směrovkami (IS 23 a IS 24), označení názvů ulic dopravními značkami (IS 22), IP 28 Nejvyšší dovolená rychlost (přehled rychlostí pro hraniční přechody), IP 29 Střídavé řazení (tzv. zip), Značka objíždění tramvaje (IP 23) získala dvě varianty, návěst změny směru jízdy (IS 10) má ve vyhlášce čtyři varianty místo jedné.\n\nZměnilo se provedení směrové tabule k jinému cíli (IS 5). Na směrové tabuli pro objížďku je možno uvést číslo silnice (IS 11d). Na kilometrovníku je možno zobrazit směr k telefonu (IS 18b). Zavedena značka IS 13 Blízká návěst. Na směrových tabulích pro příjezd k dálnici nebo k silnici pro motorová vozidla je možno místo piktogramu uvést číslo komunikace; čísla komunikací byla rovněž přidána do vzorů návěstí před křižovatkou, dálkových návěstí atd. Na návěstech na rychlostních komunikacích byl zaveden nový piktogram pro výjezdy. Přidán byl vzor návěsti před křižovatkou s kruhovým objezdem (IS 9b).\n\nByly rozlišeny dopravní značky „Přikázaný směr jízdy zde vpravo (vlevo)“ od značek „Přikázaný směr jízdy vpravo (vlevo)“. Dopravní značka Nemocnice (IJ 2) změnila tvar ze čtvercového na obdélníkový. Značky na označníku zastávky byly „povýšeny“ na dopravní značky (IJ 4a a IJ 4b). Značka „VB“ byla nahrazena značkou Policie (IJ 1). Bylo zavedeno vyznačování čísla dálnice na červené tabulce (IS 16a a odvozené návěsti).\n\nMírně se změnil tvar symbolu dvojité zatáčky, nebezpečí smyku, děti, práce, nákladu znečišťujícího vodu a dalších. U modrých obdélníkových informativních značek (IJ) se bílý čtverec posunul v modrém poli excentricky nahoru. Mírně se zjednodušily názvy některých značek, některé byly přečíslovány, ale mnohým zůstalo původní označení.\n\nDodatková tabulka E 3a Vzdálenost změnila tvar ze čtverce na ležatý obdélník. Směrová šipka E 7 změnila tvar na širší obdélník a přibyla varianta pro směr přímo. Přibyla dodatková tabulka E 11 Bez poplatku a do obrazové části přílohy byla zařazena i dodatková tabulka E 12 Text.\n\nPod označením V 4 Vodicí čára je již zobrazena jen plná čára – přerušovaná část již není vodicí čarou. Změnil se tvar vodorovných směrových šipek pro odbočení a provedení předběžných šipek (V 9). Přibylo označení V 10d Parkovací pruh, změnilo se vyznačení vyhrazeného parkoviště a přibylo speciální vodorovné značení vyhrazené parkoviště pro invalidy a modře značené časově omezené stání. Přibyly nové značka V 12b Žluté zkřížené čáry, V 12e Bílá klikatá čára, V 13b Křivky, V 14 Jízdní pruh pro cyklisty, V 16 Bezpečný odstup, V 17 Trojúhelníky, V 18 Optická psychologická brzda a V 19 Prostor pro cyklisty.\n\nDo obrazové části vyhlášky byly doplněny signály, které dříve byly jen slovně popsány: plná kruhová světla, přerušované žluté světlo, doplňková zelená šipka, střídavě blikající červená světla a signály přejezdového zabezpečovacího zařízení. Kruhové signály zakazující nebo povolující vjezd do jízdního pruhu byly nahrazeny signály ve čtvercovém návěstidle (S 8a, S 8b), doplněn byl signál S 8e Světelný kříž. Nově bylo zavedeno společné návěstidlo pro chodce a cyklisty (S 11).\nZrušena byla druhá varianta zábrany pro označení uzavírky (částečná uzavírka). Směrovací deska byla nahrazena třemi novými variantami, nově byly zavedeny (přidány do vyhlášky) vodicí desky, zvýrazňující desky a pojízdná uzavírková tabule, směrové sloupky v bílé a oranžové variantě, dopravní knoflíky, příčný práh a zařízení pro provozní informace. Do vyhlášky byla přidána policejní směrovka.\n\nByl zrušen starý symbol osoby těžce postižené na zdraví (černý trojúhelník ve žlutém kruhu).\n\nByl zrušen starý symbol osoby neslyšící – nedoslýchavé (3 černé puntíky ve žlutém kruhu).\n\nNovelizační vyhláškou č. 176/2004 Sb. byla zavedena nová značka IP 30 „Státní hranice“ s hvězdičkami Evropské unie. \n\nV souvislosti s většími změnami pravidel provozu (a zavedením bodového systému) opravila novelizační vyhláška č. 193/2006 Sb. chybné označení značky „Omezení v jízdním pruhu“ z \"IP 21a\" na \"IP 21\". Zavedeno bylo dopravní zařízení Z 5d „Vodící deska středová“ (odlišné barevné provedení od Z 5c), O 5, Označení vozidla praktického lékaře ve službě, a O 6, Vzor piktogramu upozorňujícího na povinnost používat zádržný bezpečnostní systém v některých typech autobusů. Žádná dopravní značka změněna ani zavedena nebyla.\nNovelizační vyhláška č. 507/2006 Sb. s účinností od 1. 1. 2007 zavedla a změnila několik dopravních značek v souvislosti se zavedením elektronického mýtného (IP 15c Mýtné, IP 15d Konec mýtného, IP 28a Zpoplatnění provozu, dodatkové tabulky E 11a Bez mýtného, E 11b Bez časového poplatku a mýtného, význam tabulky E 11 byl z „Bez poplatku“ změněn na „Bez časového poplatku“.\n\nZároveň byly zavedeny informativní značky IS 12c „Obec v jazyce národnostní menšiny“ a IS 12d „Konec obce v jazyce národnostní menšiny“.\n\nNovelizační vyhláška č. 202/2008 s účinností od 1. 7. 2008 zavedla dopravní značku C 15a „Zimní výbava“ a C 15b „Zimní výbava – konec“, ukládající povinnost použít na motorových vozidlech od listopadu do dubna zimní pneumatiky. Vyhláška č. 91/2009 Sb. zkrátila s účinností od 21. dubna 2009 sezónní konec platnosti značky z konce dubna na konec března.\n\nZákon č. 480/2008 Sb., tedy novela zákona o Policii České republiky účinná od 1. ledna 2009, která opravovala a doplňovala předchozí novelu účinnou k témuž datu, zároveň novelizovala i zákon č. 361/2000 Sb. tím, že na základě pozměňovacího návrhu od bezpečnostního výboru Poslanecké sněmovny (jehož předsedou byl František Bublan) zavedla nové znění § 79a o měření rychlosti vozidel. V odstavci 2 je popsána i dvojice nových dopravních značek: „Obecní policie může měřit rychlost výhradně v úseku určeném policií, jehož počátek je ve směru silničního provozu označen přenosnou dopravní značkou s vyobrazením kamery snímající rychlost a nápisem „MĚŘENÍ RYCHLOSTI“. Konec tohoto úseku je označen přenosnou dopravní značkou s tímto vyobrazením šikmo přeškrtnutým a nápisem „KONEC MĚŘENÍ RYCHLOSTI“.“\n\nMinisterstvo dopravy však tyto značky nepřidalo do vyhlášky č. 30/2001 Sb., tedy nestanovilo přesněji grafickou podobu ani velikost značky. Koncem února 2009, tedy téměř pět měsíců po přijetí novely a téměř dva měsíce poté, co vstoupila v platnost, ministerstvo dopravy médiím sdělilo, že prováděcí vyhlášku připravuje a že cedule podle ní budou mít rozměry metr na metr a půl. Podle Deníků Bohemia se ministerstvo chystá stanovit dvě rozměrové varianty značky, 100×150 a 75×100 cm. Začátkem března mluvčí ministerstva dopravy Martin Kupka oznámil, že podobu značky stanoví ministerstvo na přelomu března a dubna. Praha označovala měřené úseky již před přijetím zákona.\n\nNový ministr dopravy Petr Bendl pak 2. března 2009 sdělil médiím svůj návrh zrušit tyto značky, v čemž ho podpořil i ministr vnitra Ivan Langer, který v rozhovoru s iDnes údajně řekl: „Značka byla výmysl parlamentu, já to respektoval a musel se s tím smířit.“ Za nesmyslnou označili značku i ředitel městské policie v Praze Ludvík Klema („Současný stav, kdy strážníci musí značky instalovat a policie nemusí, nemá logiku.“) nebo ředitel městské policie v Lázních Bohdaneč Pavel Řehoř („Konečně někomu došlo, jak nesmyslné ty značkou jsou. V obci prostě platí padesátka. Značka, že policie kontroluje její dodržování, je zbytečná“.)\n\nPovinné používání těchto značek zrušil novelizační zákon č. 133/2011 Sb., vyhlášený v květnu 2011, s účinností od 1. srpna 2011.\n\nNovelizační vyhláška č. 91/2009 Sb. s účinností od 21. dubna 2009 zavedla několik dopravních značek a dopravních zařízení.\nNovelizační vyhláška č. 247/2010 Sb. s účinností od 14. září 2010 zavedla několik dopravních značek, týkajících se stání K+R a cyklistického provozu.\n20. května 2015 poslalo ministerstvo dopravy do mezirezortního připomínkového řízení návrh nové prováděcí vyhlášky k pravidlům o silničním provozu, která by měla nahradit dosavadní vyhlášku 30/2001 Sb. 31. července 2015 zveřejnilo vypořádání připomínek a verzi postoupenou Legislativní radě vlády. 9. listopadu 2015 vyhláška vyšla pod číslem 294/2015 Sb., účinnosti nabývá 1. ledna 2016. Značky umístěné před účinností této vyhlášky, které svým provedením neodpovídají nové vyhlášce, pozbývají platnosti až 31. prosince 2025.\n\n\n\n\n\n \n\nV květnové verzi návrhu byly vypuštěny i dopravní značky:\nTy byly do červencové verze na základě připomínek opět vráceny.\n\nV květnové i červencové verzi návrhu byly vypuštěny i dopravní značky\nPovinnost používat tyto značky byla zrušena již zákonem č. 133/2011 Sb. s účinností od 1. srpna 2011. Ve schváleném znění vyhlášky č. 294/2015 Sb. však obě tyto značky zůstaly obsaženy.\n\n14. ledna 2016 předložilo ministerstvo do meziresortního připomínkového řízení návrh novely nové vyhlášky. Novela má provádět změny obsažené v novele zákona o silničním provozu, která v té době byla ve sněmovně ve třetím čtení. Vyhláška byla vydána v pozměněné podobě pod číslem 84/2016 Sb., s účinností od 21. března 2016.\n\nV rámci připomínkového řízení byla vypuštěna navržená značka s piktogramovým koridorem, v popisu významu a užití značky ale je text: Plocha určená pro přejezd cyklistů přes pozemní komunikaci může být zvýrazněna určeným symbolem nebo značkou „Jízdní pruh pro cyklisty“.\n\nS iniciativou zavést značku „Stop, jste v protisměru“ přišly v roce 2018 dopravní policie a oddělení BESIP ministerstva dopravy. Inspirovaly se příkladem Německa, Rakouska a Slovenska, kde se taková značka osvědčila jako účinná prevence. Poprvé vytipování vhodných míst pro rozmístění těchto značek slíbil ministr dopravy Dan Ťok v létě 2018. Ještě 21. února 2019 mluvčí ministerstva dopravy Lenka Rezková uvedla pro deník Právo, že by se nová značka „Stop, jste v protisměru“ měla na nejrizikovějších dálničních nájezdech v ČR objevit koncem jara, tedy v červnu 2019, přičemž aktuálně se jednalo o sedmi vytipovaných místech ( exity 41 a 357 na dálnici D1, exit 0 na D2 u Brna, exity 146 a 169 na D6, exit 41 na D11 a exit 67 na D5).\n\nMinisterstvo dopravy České republiky v březnu 2019 „vydalo povolení k umístění varovných dopravních značek STOP – PROTISMĚR“, ačkoliv vzor takové značky není v prováděcí vyhlášce k zákonu o silničním provozu uveden.\n\nNa fotografiích značek reálně umístěných ještě před tímto opatřením je místo textu „PROTISMĚR“ text „Jste v protisměru“.\n\nPrvní značky se měly objevit 8. března 2019 na prvních čtyřech vybraných rizikových lokalitách na dálnicích (dálnice D1 na exitu 41 sjezd od Prahy a exitu 357 sjezd od Brna, dálnice D2 na nultém kilometru z centra Brna a dále na dálnici D6 na exitu 146 sjezd od Karlových Varů). Návrhy vycházely z rozborů dopravních nehod na dálnicích z důvodu jízdy řidiče v protisměru v letech 2018 i 2019 a tam, kde bylo možné určit konkrétní nájezd, kterým řidič do protisměru vjel. Ministerstvo dopravy ve spolupráci s BESIPem, Ředitelstvím silnic a dálnic, dopravní policií a Ministerstvem vnitra plánuje osadit značky i na další problematické úseky. Policie měla pokračovat ve výběru dalších míst, kde má umístění nové varovné tabule největší význam. Má být uplatněn též nový systém vodorovného dopravního značení. Ministerstvo dopravy se odvolávalo na to, že obdobné dopravní značení existuje v Rakousku, na Slovensku, v Chorvatsku a Slovinsku.\n\nV únoru 2019 Novinky uvedly, že „vzhledem k tomu, že jde o informačně-provozní značku, nejsou k jejímu zavedení potřeba žádné legislativní změny ani vyhláška“.\n\nV roce 2017 zaznamenaly kamery v Česku 321 případů vjetí do protisměru a v roce 2018 zhruba 330. Důvodem byly nepozornost, únava či špatný zdravotní stav řidiče, ale někdy i nepřehledné značení nájezdů. Na českých dálnicích funguje systém detekce vozidel v protisměru. Čidla jsou nainstalována na mýtných branách, a jakmile zaregistrují vůz jedoucí opačným směrem, spustí poplach v národním informačním centru ŘSD, to se pak ihned snaží prostřednictvím dálničních informačních tabulí i relací v rozhlase varovat řidiče.\n\nVyhláška 30/2001 Sb. stanoví, že svislé dopravní značky se umísťují tak, aby byly pro účastníky provozu na pozemních komunikacích, pro které jsou určeny, včas a z dostatečné vzdálenosti viditelné. Podle svého významu obvykle umísťují při pravém okraji vozovky nebo nad vozovkou; pro zdůraznění jejich významu mohou být značky umístěné při pravém okraji vozovky opakovány i při levém okraji vozovky nebo nad vozovkou. Pokud je svislá dopravní značka umístěna na chodník nebo na pozemní komunikaci pro pěší, musí splňovat technické požadavky pro užívání komunikace osobami s omezenou schopností pohybu a orientace podle vyhlášky č. 174/1994 Sb. Sloupky nebo stojany s přenosnými dopravními značkami mohou být s ohledem na charakter a rozsah dopravního opatření umístěny i na vozovce. Na dopravních značkách a jejich sloupcích, stojanech nebo konstrukcích nesmí být vyznačeno nebo umístěno nic, co nesouvisí s dopravní značkou.\n\nSvislé dopravní značky mohou být:\n\nPro zdůraznění významu a zlepšení viditelnosti lze svislou dopravní značku umístit na retroreflexním žlutozeleném fluorescenčním podkladu.\n\nDočasná neplatnost dopravní značky nebo její části se vyjadřuje škrtnutím nebo překrytím oranžovo-černým pruhem; tímto způsobem však nemůže být vyjádřena neplatnost svislé dopravní značky upravující přednost.\n\nSvislá dopravní značka umístěná vedle vozovky nebo nad vozovkou platí pro celou vozovku v daném směru jízdy (vyhláška toto stanoví obecně, nepřipouští žádnou výjimku pro značky vztahující se na chodník, na pěší komunikaci nebo na chodce či cyklisty). Výjimkou je zákazová nebo příkazová značka umístěná nad vyznačeným jízdním pruhem, která platí jen pro jízdní pruh, nad kterým je umístěna. Další výjimkou je svislá dopravní značka upravující zastavení nebo stání, která platí jen pro tu stranu pozemní komunikace, u které je umístěna.\n\nTo neplatí pro značky:\n\n\nK některým zákazovým a příkazovým dopravním značkám existuje speciální ukončovací značka, kromě toho existuje B 26 Konec všech zákazů. V rámci definice významu některých dopravních značek vyhláška stanoví, že jimi je ukončena nebo přerušena platnost jiné dopravní značky nebo že jejich platnost je v některých místech přerušena. Pro některé druhy značek je ukončení platnosti stanoveno odlišně:\n\nVodorovné dopravní značky jsou vyznačeny na pozemní komunikaci. Rozlišují se stálé a přechodné. Stálé svou barvou odpovídají vzoru v příloze vyhlášky. Přechodné vodorovné dopravní značky vyjadřující čáry nebo šipky nebo označující přechody pro chodce nebo jízdní pruhy pro cyklisty jsou vyznačeny žlutou nebo oranžovou barvou. Dočasná neplatnost vodorovných dopravních značek se vyznačuje přeškrtnutím žlutými souvislými čarami.\n\nVodorovné dopravní značky se rozdělují na\n\nTechnické požadavky na dopravní značení byly upraveny nejprve přímo v právních předpisech, později v ČSN 01 8020. Pro svislé dopravní značení je nyní stanoví ČSN EN 12899-1, převzatá evropská norma s českým národním dodatkem. Zákon o silničním provozu stanoví závaznost těchto technických norem. Rozměrové, retroreflexní, barevné i technické vlastnosti umisťovaných dopravních značek mají být ověřeny certifikací. Technická norma dále závazně odkazuje na technické podmínky a vzorové listy schvalované ministerstvem dopravy. Konkrétně\n\nVzorové listy VL 6.1 a VL 6.2 staveb pozemních komunikací, schválené odborem pozemních komunikací Ministerstva dopravy a spojů 9. 7. 2001 s účinností od 1. 8. 2001, upravují jednotné provedení svislých a vodorovných dopravních značek do detailů, nad rámec obecně závazných právních předpisů a české státní normy, která na ně odkazuje. Předchozí vzorové listy byly vydány 20. 12. 1999. Základní tvary a barvy značek a jejich symbolů stanoví vyhláška, přesné barevné odstíny a požadavky na světelně technické vlastnosti značek a typ písma stanoví ČSN. Vzorové listy stanoví v bodě 6.103 tabulku základních tvarů a rozměrů svislých dopravních značek včetně přípustných tolerancí, s tím, že pro jednotlivé druhy dopravních značek mohou být na jejich vzorovém listě stanoveny odchylky. Vzorové listy stanoví rovněž standardní výšky písma a přípustné poměry komprese (zúžení) a další typografické zásady.\n\nZásady pro volbu velikosti dopravní značky i zásady pro umisťování dopravních značek (které by však podle zákona měla stanovit prováděcí vyhláška) stanoví Zásady pro dopravní značení na pozemních komunikacích, které vydalo Centrum dopravního výzkumu a schválilo ministerstvo dopravy jako tzv. technické podmínky TP 65 s účinností od 1. 12. 2002.\n\nPro téměř všechny značky jsou stanoveny rozměry základní velikosti, pro většinu značek i zvětšená velikost a pro některé trojúhelníkové a kruhové i zmenšená. Zvětšená velikost je (podle čl. 3.4.4. TP 65) určena pro dálnice, pro místní komunikace I. třídy a pro ucelené tahy dalších dopravně významných komunikací, zejména směrově rozdělených; na ostatních komunikacích jen v odůvodněných případech, například při umístění nad vozovku nebo ve zvlášť nebezpečných místech. Značky základní velikosti se umisťují na silnicích\nI. a II. třídy, na dopravně významnějších silnicích III. třídy a dopravně významnějších místních nebo účelových komunikacích. Značky zmenšené velikosti se umisťují na dopravně méně významných silnicích III. třídy nebo místních či účelových komunikacích. Značky přikazující dát přednost v jízdě nemají zmenšenou velikost. Značky upravující stání mohou být zmenšené i na silnicích I. a II. třídy.\n\nPro dopravní značky zastávky (IJa a IJb) byly původně stanoveny rozměry 500 mm, ale po upozornění na nesoulad s rozměry uvedenými v příloze ČSN 73 6425 byly dodatečnými vzorovými listy povoleny i kruhový rozměr 400 mm a čtvercový rozměr 410 mm, shodně s tehdejším zněním ČSN pro zastávky.\n\nPodle článku Metro.cz z března 2018 je v Praze osázeno kolem 200 000 dopravních značek (v čemž jsou započteny pouze značky ve správě TSK hl. m. Prahy), což je hustota, které podle Romana Budského z Týmu dopravní bezpečnosti nemá v kontextu evropských metropolí obdoby. Celkový počet dopravního značení a dopravněbezpečnostních zařízení ve správě TSK hl. m. Prahy je vyčíslen na 335 674 objektů, v čemž nejsou započítány svislé ani vodorovné značky zón placeného stání. Nesvětelných svislých značek ve správě TSK bylo evidováno 123 157, jejich sloupků či jiných úchytů 88 799. „Semaforů“ ve správě TSK mělo být 2214. Vodorovných dopravních značek 133 863. Dopravně-bezpečnostních zařízení 3707.\n\nČastou právní otázkou například při řešení přestupků v silničním provozu bývá, jakým způsobem může porušení procesních povinností nebo technických předpisů a požadavků na dopravní značení nebo aktuální stav dopravního značení ovlivnit platnost dopravního značení, tedy jeho závaznost pro účastníky provozu. § 4 zákona o provozu na pozemních komunikacích pouze stanoví: „Při účasti v provozu na pozemních komunikacích je každý povinen řídit se dopravními značkami,“ aniž by to podmiňoval jejich stavem či oprávněností a správností jejich umístění. \n\nCo se týče účelnosti a vhodnosti dopravní značky, Nejvyšší správní soud v roce 2009 konstatoval: „každý účastník silničního provozu se musí řídit dopravním značením, a to i tehdy, když se mu to jeví jako nevhodné, nepohodlné či neúčelné.“ V březnu 2010 Nejvyšší správní soud konstatoval: „Účastník silničního provozu nemůže sám činit soudy o zákonnosti dopravní značky a rozhodovat se, zda se značkou bude řídit, či nikoli.“ Rozsudek Krajského soudu v Hradci Králové ze dne 19. dubna 2011, č.j. 52 A79/2010- 38, publikovaný pod č. 1564/2011 Sb. NSS, konstatoval: „Dopravní značky jsou správním aktem, kterému svědčí presumpce správnosti, tzn., že na dopravní značku se musí nahlížet jako na zákonnou, dokud není prokázán opak, tedy až do okamžiku, kdy k tomu příslušný orgán vysloví její nezákonnost. Ze zákona o silničním provozu, z prováděcích předpisů a z právních předpisů nevyplývá, že by účastník provozu na pozemních komunikacích sám mohl činit úsudek o zákonnosti dopravní značky a na základě svého hodnocení se rozhodnout, zda dopravní značku bude respektovat či nikoliv.“\n\nSprávní orgán je však při rozhodování o tom, zda určité jednání je přestupkem, povinen zkoumat i stránku materiální, tj. zdali zaviněné jednání porušuje nebo ohrožuje zájem společnosti, a z rozhodovací praxe Nejvyššího správního soudu je zřejmé, že materiální aspekt přestupku je jedním ze základních atributů definice přestupku a musí se vždy prokazovat a nikdy presumovat. Například 14. prosince 2009 Nejvyšší správní soud v rozsudku čj. 5 As 104/2008-45 konstatoval: „Pokud se k okolnostem jednání, jež naplní formální znaky skutkové podstaty přestupku, přidruží takové další významné okolnosti, které vylučují, aby takovým jednáním byl porušen nebo ohrožen právem chráněný zájem společnosti, nedojde k naplnění materiálního znaku přestupku a takové jednání potom nemůže být označeno za přestupek.“\n\nPokud jde o stav, viditelnost a čitelnost dopravní značky, Jakub Stadler, mluvčí Ministerstva dopravy, v roce 2019 uvedl: „Posuzuje se, jestli může řidič objektivně význam značky přečíst, a to vždy v konkrétním případě.“ K řadě typů sporných případů ministerstvo v roce 2019 uvedlo: „Obecně žádná z uvedených skutečností automaticky nezpůsobuje neplatnost dopravní značky.“ \n\nJUDr. Tomáš Beran v říjnu 2005 na webu Autoweb uvedl, že „platnost dopravní značky nezaručuje značka samotná, ale zákonný právní předpis, který ji za platnou označuje“, přičemž z § 62 odst. 6 a 5 zákona o silničním provozu („Dopravní značky, světelné a akustické signály, dopravní zařízení a zařízení pro provozní informace musí svými rozměry, barvami a technickými požadavky odpovídat zvláštním technickým předpisům.“; „Prováděcí právní předpis stanoví význam, užití, provedení a tvary dopravních značek a jejich symbolů.“) a požadavků na provedení a umístění dopravního značení stanovených prováděcí vyhláškou k zákonu bez dalšího vyvozuje: „Pouze značka umístěná v souladu s touto vyhláškou a dalšími předpisy, jmenovitě onou technickou normou, je platná.“ Z ustanovení, že „dopravní značka může být umístěna pouze na sloupech, sloupcích, rámcových konstrukcích, konzolách, portálových konstrukcích a výložnících“, JUDr. Beran vyvozuje, že dopravní značka umístěná kdekoli jinde (například na stromě nebo na zdi domu) není umístěna platně a neukládá účastníkům silničního provozu žádné povinnosti. I z toho, pokud dopravní značka nemá přesné rozměry v některé ze stanovených velikostních variant podle technické normy, Beran vyvozuje neplatnost dopravní značky. Žádnou judikaturu ani přímou argumentaci k domnělému následku neplatnosti však neuvádí. V článku z roku 2005 zmínil, že soudně napadl skutečnost, že závazná úprava technických aspektů dopravních značek a jejich umístění v terénu je stanovena technickou normou, která není obecně dostupným právním předpisem a s jejímž obsahem se nelze bezplatně seznámit. Městský soud v Praze jeho žalobu zamítl a naprosto pominul fakt, že pokud mají být jednotlivá pravidla dodržována, měla by existovat možnost se s nimi bezplatně seznámit. Za absurdní Beran označil, že ani policie nemá k těmto předpisům nemá bezplatný přístup a proto nelze předpokládat znalost textu a pravidel stanovených v předmětné technické normě u jednotlivých policistů, ačkoliv má obsah těchto norem vliv na odpovědnost řidiče za případné porušení dopravní značky. \n\nV červnu 2019 rubrika Auto webu iDnes.cz (redaktorka Martina Procházková) citovala obdobný názor jako názor odborníka na dopravní předpisy Martina Bednáře ze společnosti Dekra. Podle jeho názoru „dopravní značka umístěná kdekoli jinde než uvádí norma či vyhláška, třeba na vratech nebo na stromě, není vlastně umístěna platně, a účastníci silničního provozu se podle ní řídit nemusí“. Dále podle Bednáře: „Pokud je značka poražená, nebo je její viditelnost jinak nemožná (což ale bude muset řidič dokázat), pochopitelně se jí řidič řídit nemohl a v takovém případě by neměl být potrestán.“ K situaci, kdy je značka poničená, vyšisovaná nebo prorezlá, ale stojí na svém místě, redaktorka idnes.cz uvedla, že taková značka pro řidiče jasně platí, a připojila vyjádření pana Bednáře: „Naší povinností ze zákona je řídit se dopravními značkami. Nikoliv rozhodovat o tom, kterými ano či ne, podle toho, jak vypadají. Doporučuji všem, kteří při jízdě objeví značku, u které je výrazně snížena viditelnost či čitelnost, aby to oznámili správci komunikace, případně Policii ČR.“ Na závěr redaktorka Procházková označila obvyklé přechodné ustanovení poslední vyhlášky o dopravním značení, citované panem Bednářem („Dopravní značky a dopravní zařízení umístěné přede dnem nabytí účinnosti této vyhlášky, které svým provedením této vyhlášce neodpovídají, pozbývají platnosti uplynutím dne 31. prosince 2025“), za „ještě jednu zvláštnost“.\n\nNejvyšší správní soud v rozsudku č. j. 8 As68/2009- 83 ze dne 31. 3. 2010 uvedl: „Účastník provozu na pozemních komunikacích je povinen řídit se dopravní značkou, i když má za to, že není správně technicky provedena. Takový názor není rozhodný pro posouzení, zda byl nerespektováním značky spáchán dopravní přestupek.“\n\n\n"}
{"id": "577664", "url": "https://cs.wikipedia.org/wiki?curid=577664", "title": "Ivo Niederle", "text": "Ivo Niederle\n\nIvo Niederle (* 26. prosince 1929 Praha) je český herec, konferenciér, moderátor a komentátor.\n\nV roce 1953 absolvoval studium herectví na pražské DAMU, do roku 1957 hrál v oblastním divadle v Teplicích, od roku 1957 působil ve Werichově Divadle ABC, které bylo v roce 1962 převedeno pod Městská divadla pražská, kde hrál až do roku 1991 , kdy odešel do důchodu.\n\nBěhem svého života ztvárnil mnoho desítek filmových a televizních rolí, jednalo se ale vždy o menší role (vedlejší či epizodní). Díky dobré znalosti cizích jazyků (angličtina) se uplatnil i v zahraničních filmech, pracoval i jako televizní komentátor, konferenciér a moderátor.\n\n\n"}
{"id": "577665", "url": "https://cs.wikipedia.org/wiki?curid=577665", "title": "Federico Barocci", "text": "Federico Barocci\n\nFederico Barocci, vlastním jménem \"Federico Fiori\", známy jako \"Baroccio, Barozzi, Fiori da Urbino\" (asi 1533 Urbino, Itálie – 30. září 1612, Itálie) byl italský malíř. Jeho práce leží na pomezí manýristického a barokního umění.\n\nNarodil se v rodině hodináře a řezače gemů a reliéfů, od kterého dostal své první umělecké (především kreslířské) vzdělání. Mezi jeho předky patřil sochař Ambrogio Barocci. Ve 40. letech odcestoval ke svému strýci do Pesara, kde se seznámil s vévodou Francescem Mariou della Rovere, který se stal jeho podporovatelem.\n\nRoku 1548 pravděpodobně odcestoval do Říma, kde se věnoval zejména kopírování Raffaelových děl (se kterými se seznámil už v Urbinu – Raffael byl urbinský rodák). Jeho dílo ovlivnil Tizian, francouzský malíř Melozzia da Forlì a práce Battisty Franca.\n\nV 50. letech navštívil další italská města – Parmu, Benátky, Florencii i Bolognu. Slávu si však získal až po návratu do rodného Urbina, kde ho očarovaly díla Antonia da Correggia; díky tomu se stal jeho vynikajícím následovníkem. Už ve zhruba 25 letech dostal nabídku na obraz pro dóm v Urbinu, který v letech 1557-58 vytvořil (\"Umučení svatého Šebestián\"a).\n\nV roce 1560 se opět vydal do Říma, tentokrát už jako poměrně známý malíř, a tam dostal spolu s Federicom Zuccarim nabídku vyzdobit malbami některé místnosti vatikánského Belvederu, ale tuto práci nedokončil – důvodem byl pokus o otrávení jedem přidaným do salátu během malířského pikniku. V důsledku toho s u něj rozvinulo onemocnění, ze kterého se až do konce života plně nevyléčil – trpěl slabostmi a bolestmi a tedy mohl denně pracovat jen po omezenou dobu.\n\nPo uzdravení se roku 1565 vrátil do Říma pracoval na výzdobě dómu v Perugii a kostela v Urbinu. Dostal pozvání na královský dvůr od florentského velkovévody, císaře Rudolfa II. a krále Filipa II., ale ani jedno z nich nepřijal a místo toho zůstal až do smrti ve svém rodišti, kde neměl nouzi o zakázky.\n\nBarocciho díla se doposud nacházejí v různých italských kostelech, ale taky v různých muzeích v Bruselu, Madridu, Drážďanech, Mnichově, Petrohradě, Turíně a v mnohých dalších. V České republice je však téměř neznámým autorem.\n\n"}
{"id": "577666", "url": "https://cs.wikipedia.org/wiki?curid=577666", "title": "You Remind Me of Something", "text": "You Remind Me of Something\n\nYou Remind Me of Something je píseň amerického zpěváka R. Kellyho. Píseň pochází z jeho druhého alba R. Kelly. Píseň sám produkoval a napsal ve spolupráci s Barry Hankersonem.\n\n"}
{"id": "577667", "url": "https://cs.wikipedia.org/wiki?curid=577667", "title": "Švýcaři", "text": "Švýcaři\n\nŠvýcaři (německy ', francouzsky ', italsky ', rétorománsky ') je souhrnné označení pro obyvatele resp. občany Švýcarska. Celkový počet Švýcarů žijících po celém světě byl v roce 2008 udáván 6,75 miliónu.\n\nVzhledem k tomu, že Švýcarsko především vůči sobě samému nerozlišuje mezi národností a státní příslušností, je za Švýcara považován každý držitel švýcarského státního občanství, bez ohledu na etnický původ. Jeden z požadavků pro získání státního občanství ve Švýcarsku je proto také vykazování osobních vlastností, jež jsou považovány za vlastní švýcarskému národu. Mj. proto je také čekací lhůta poměrně dlouhá - 12 let trvalého pobytu v zemi a podle místních podmínek také stanovenou dobu v daném kantonu a v obci. Ztratí-li nový občan Švýcarska své původní občanství, ztrácí tím formálně i svoji původní národnost.\n\nPodle svého původu a jazyka, kterým hovoří, se dělí do čtyř skupin:\n\nMatematik a fyzik Daniel Bernoulli položil základy hydrodynamiky. Byl též zakladatelem slavného matematického rodu, jehož dalším představitelem byl Jacob Bernoulli, který rozvíjel například teorii pravděpodobnosti, či jeho bratr Johann Bernoulli, učitel Leonharda Eulera, pravděpodobně nejslavnějšího švýcarského matematika vůbec. Eulerovým spolupracovníkem byl další člen slavné rodiny Nicolaus II. Bernoulli. K matematikům tohoto okruhu patřil i Gabriel Cramer, autor tzv. Cramerova pravidla pro řešení soustav lineárních rovnic metodou determinantů.\n\nŠvýcarský původ měl i britský kvantový fyzik Paul Dirac. Fyzik Fritz Zwicky (jehož matka byla Češka, jeho otec Švýcar v norských diplomatických službách, přičemž Fritz se narodil během jeho diplomatické mise v bulharské Varně) přišel s průlomovým konceptem tzv. temné hmoty. Auguste Piccard se proslavil výstupem do stratosféry za pomoci balónu. Jeho syn Jacques Piccard byl známým oceánografem a vynálezcem batyskafu a jeho syn Bertrand Piccard zas proslul jako balónový letec a průkopník solárního letectví. Horace-Bénédict de Saussure vynalezl sluneční pec. Jakob Steiner je autorem tzv. Steinerovy věty o momentu setrvačnosti v mechanice otáčivého pohybu. Johann Heinrich Lambert mj. dokázal, že číslo Pí je iracionální, vynalezl vlhkoměr, studoval světlo, komety, mlhoviny či zásadně ovlivnil kartografii. Vzorec pro výpočet vlnové délky viditelných spektrálních čar atomu vodíku, od něhož se odvíjí moderní pojetí atomu vůbec, je dílem Johanna Jakoba Balmera. Hodinář Joost Bürgi pracoval i na pražském dvoře Rudolfa II. V informatice se prosadil Niklaus Wirth, autor programovacího jazyka Pascal. Významným astronomem byl Paul Guldin. Nobelovu cenu za fyziku získali Charles Edouard Guillaume, Felix Bloch, Heinrich Rohrer a Karl Alexander Müller, za chemii Paul Karrer, Alfred Werner, Kurt Wüthrich, Richard R. Ernst, za fyziologii Emil Theodor Kocher, Paul Hermann Müller, Werner Arber, Walter Rudolf Hess, Rolf Martin Zinkernagel a Edmond Henri Fischer.\n\nZakladatelem moderního lékařství byl Paracelsus. Všestranný renesanční učenec Conrad Gessner založil mj. moderní zoologii. Bakteriolog Alexandre Yersin objevil původce dýmějového moru. Friedrich Miescher objevil DNA, ačkoli neznal její strukturu a přesnou roli v dědičnosti. Albert Hofmann se proslavil objevem halucinogenu LSD. Geolog Louis Agassiz zavedl koncept tzv. doby ledové.\n\nV oblasti humanitní a sociálních věd ovlivnilo svět asi nejvíce dílo filozofa a ženevského rodáka Jeana-Jacquese Rousseaua. Tradičně se ve Švýcarsku daří psychologii. Jean Piaget je tvůrcem druhé nejvlivnější psychologické školy 20. století, tzv. kognitivní psychologie. Carl Gustav Jung došel věhlasu díky svému propojení psychologie a magie. Jeho učitel Eugen Bleuler je autorem pojmu schizofrenie. Psycholog Hermann Rorschach je autorem nejznámějšího projektivního testu na světě, tzv. Rorschachových karet, které se časem staly jakýmsi symbolem psychologie, často parodovaným. Průkopníkem v oblasti moderní pedagogiky byl Johann Heinrich Pestalozzi. Metodu výuky hudby za pomoci pohybu vyvinul Émile Jaques-Dalcroze. Slavnou tezi o prapůvodním matriarchátu formuloval antropolog Johann Jakob Bachofen. Vztah mezi fyziognomií a charakterem se pokoušel definovat Johann Kaspar Lavater. Především posmrtně vydaným deníkem se proslavil filozof Henri-Frédéric Amiel. Benjamin Constant je významným teoretikem liberalismu. Jedním z nejznámějších historiků umění byl Jacob Burckhardt, který je dnes vyobrazen na švýcarské tisícifrankové bankovce. Jeho pokračovatelem byl Heinrich Wölfflin. Jako cestovatel a orientalista se proslavil Johann Ludwig Burckhardt. Nejznámějším \"záhadologem\" světa je bezpochyby Erich von Däniken, který od 60. let 20. století dráždí vědu svou paleoastroanautickou tezí.\n\nŠvýcarsko sehrálo zásadní úlohu v dějinách náboženské reformace. Švýcaři Jan Kalvín a Huldrych Zwingli přinesli dvě její zásadní podoby. Kalvínovým žákem byl Theodor Beza, Zwingliho Heinrich Bullinger. Roger Schütz je zakladatelem ekumenického společenství v Taizé. Současným významným teologem je Hans Küng.\n\nJedním z nejvýznamnějších moderních dramatiků je Friedrich Dürrenmatt. Hermetismem bylo velmi ovlivněno dílo spisovatele Hermana Hesseho. Nositelem Nobelovy ceny za literaturu je Carl Spitteler. Významnými autory byli rovněž Max Frisch, Robert Walser, Gottfried Keller, Blaise Cendrars, Charles-Ferdinand Ramuz, Conrad Ferdinand Meyer, Jeremias Gotthelf, dnes kupříkladu Agota Kristofová. Známou autorkou literatury pro děti byla Johanna Spyri.\n\nAlberto Giacometti je možná nejslavnějším avantgardním sochařem. Jedním z nejvýznamnějších představitelů výtvarné avantgardy 20. století je Paul Klee. Rodačkou ze Švýcarska je i neoklasicistická malířka Angelica Kauffmanová. Mezi expresionisty si vydobyl důležité místo malíř Johannes Itten. Prací na filmu \"Vetřelec\" se proslavil surrealistický malíř H. R. Giger. Svými dřevoryty proslul Félix Vallotton, svým kinetickým uměním Jean Tinguely. K vlastnímu stylu zvanému paralelismus, blízkému secesi, se propracoval v 19. století malíř Ferdinand Hodler. Díky svým výjevům ze švýcarského venkova 19. století si drží post národního malíře Albert Anker. Významným symbolistickým malířem byl Arnold Böcklin, romantickým Henry Fuseli. Johann Carl Bodmer se proslavil realistickými obrazy z autentického prostředí amerického tzv. divokého západu.\n\nJedním z nejslavnějších Švýcarů je také Le Corbusier, otec moderní architektury. Ředitelem slavného Bauhausu byl Hannes Meyer. Představitelem modernismu je i Mario Botta. Prestižní Pritzkerovu cenu získal i Peter Zumthor. Firma Herzog & de Meuron architektů Jacquese Herzoga a Pierra de Meurona postavila například mnichovskou Allianz Arenu. Představitelem architektonického dekonstruktivismu je Bernard Tschumi. Francesco Borromini a Carlo Maderno (oba narozeni ve švýcarském Ticinu) patří k nejvýznamnějším barokním architektům.\n\nNejvýznamnějšími hudebními skladateli jsou Othmar Schoeck a Arthur Honegger. Zpěvačka Lys Assia zvítězila ve vůbec prvním ročníku soutěže Eurovize. V 90. letech se mezinárodně prosadil představitel euro-popu DJ Bobo. Oceňovaným skladatelem elektronické hudby je Robert Miles nebo i Dieter Meier, který spolu s Borisem Blankem tvoří skupinu Yello.\n\nHerečka Ursula Andressová se zapsala do dějin populárního filmu jako bondgirl v první filmové bondovce \"Dr. No\".\n\nV posledních letech se Švýcaři výrazně prosazují v tenise. Roger Federer patří k nejlepším tenistům všech dob, mezi ženami uspěla Martina Hingisová. Tradičně vozí mezinárodní úspěchy švýcarští lyžaři - čtyři zlaté olympijské medaile má skokan na lyžích Simon Ammann, gymnasta Georges Miez, sjezdařka Vreni Schneiderová, střelec Konrad Stäheli či běžec na lyžích Dario Cologna. Stéphane Chapuisat byl zřejmě nejslavnějším švýcarským fotbalistou. Průkopník sportu Joan Gamper založil kromě řady švýcarských fotbalových klubů také klub FC Barcelona. Někdejší hvězdou formule 1 je Clay Regazzoni, zakladatelem stáje formule 1 Sauber je Peter Sauber.\n\nVzhledem k tradici neutrality své země a z toho plynoucích sídel různých mezinárodních institucí, se v nich Švýcaři prosazují jako funkcionáři. Sepp Blatter byl dlouholetý, i když kontroverzní předseda mezinárodní fotbalové federace FIFA. Carla del Ponte byla hlavní žalobkyní Mezinárodního trestního tribunálu pro bývalou Jugoslávii či pro Rwandu. Někdejší zmocněnec OSN pro výživu Jean Ziegler jako jeden z prvních upozornil na problematičnost tzv. ekologických paliv vyráběných ze zemědělských plodin.\n\nZakladatel Červeného kříže Henry Dunant je vůbec první švýcarský nositel Nobelovy ceny - za mír. Mírovou nobelovku získal i Élie Ducommun. Bojem proti justičním omylům se proslavil Hans Martin Sutermeister. Švýcarským národním hrdinou je Vilém Tell, byť není zcela jisté, zda šlo o historickou postavu. V obchodu se prosadil zakladatel světového hotelového impéria César Ritz. Zakladatel světoznámé americké automobilové značky je Louis Chevrolet.\n\nŠvýcarsko je velmi bohatá země, navíc tradičně neutrální, takže existuje mnoho osobností, které získali švýcarské občanství v průběhu svého života, ač je lze považovat patrně spíše za příslušníky jiných národů. Nejslavnějším z takových je bezpochyby fyzik Albert Einstein, který získal švýcarské občanství ve svých 22 letech. Podobným případem byl fyzik Wolfgang Pauli, nositel Nobelovy ceny za fyziku Jack Steinberger, matematik George Pólya, představitel pozitivismu Richard Avenarius či třebas americká zpěvačka Tina Turner. I výše zmíněný Jan Kalvín patří mezi ně.\n\nBankéř Jacques Necker byl zase jiným případem, stal se díky svému bankovnímu vztahu k francouzskému dvoru francouzským ministrem financí. Jeho dcera Germaine de Staël se stala významnou spisovatelkou. Bohaté švýcarské rodiny se vůbec pohybovaly dosti volně západní Evropou, zejména jejími protestantskými částmi, takovou byla i rodina Merianů, zakladatelů velkého nakladatelského domu, v níž se (ve Frankfurtu) narodila i ilustrátorka a kreslířka zvířat Maria Sibylla Merianová, jež byla dlouho vyobrazená na pětisetmarkové bankovce. Dalším významným příslušníkem rodiny byl rytec Matthäus Merian. Známou, po něm pojmenovanou odrůdu vinné révy vypěstoval německý profesor švýcarského púvodu Hermann Müller-Thurgau. Prokazatelně mají Švýcary mezi svými předky mj. 44. prezident USA Barack Obama, kanadská zpěvačka Céline Dion, US-americká zpěvačka Cyndi Lauper, někdejší špičkový politik NDR Erich Honecker. Švýcarského dědečka, po němž zdědil příjmení, měl americký herec Yul Brynner.\n\nMezi české známé osobnosti, které jsou nebo byly Švýcary, se řadí např. Karel Schwarzenberg, Ota Šik či Dalibor Brázda. I Martina Hingisová (původem z Košic) je po matce Češka (její otec je slovenský Maďar). Zaznamenáníhodných úspěchů v tenisu dosáhl syn českých rodičů Jakob Hlasek. Stejně tak má české rodiče velmi nadějný hokejista Kevin Fiala. V rámci úniku před pronásledováním hitlerovským nacismem získali jak švýcarské, tak i československé občanství někteří příslušníci slavné německé literární rodiny Mannových.\n\n"}
{"id": "577668", "url": "https://cs.wikipedia.org/wiki?curid=577668", "title": "Hřbitov Remu", "text": "Hřbitov Remu\n\nHřbitov Remu (Krakov, Polsko) neboli Starý židovský hřbitov patří k židovským památkám, jež je možné navštívit v krakovské židovské čtvrti Kazimierz (Krakov). V Polsku se nachází už jenom dva ještě starší židovské hřbitovy – ve Vratislavi a v Lublinu. Hřbitov Remu se nachází hned vedle synagogy Remu na ulici Szeroka 40.\nHřbitov Remu byl založen v roce 1533. První náhrobek je datován z roku 1551. V aktivním užívání byl hřbitov od roku 1551 do roku 1800. Jeho historie je úzce spjata se synagogou Remu. Podle tradice dal synagogu vystavět Israel ben Josef na počest svého syna Moše Isserlesa, známého dnes převážně pod akronymem \"ReMA\" (popř. RaMA, ReMU apod., ) (Rabi Moše Isserles).\n\nV roce 1800 došlo k sloučení Kazimierzu s Krakovem, a rakouské úřady nařídily uzavřít v Krakově ze zdravotních důvodů všechny staré hřbitovy. Navzdory této skutečnosti se zde příležitostně pohřbívalo až do poloviny 19. století. Na začátku 20. století se židovská obec rozhodla hřbitov renovovat. V průběhu 2. světové války byla ovšem tato snaha zmařena, neboť náhrobky byly rozprodávány jako dlažební kostky a hřbitov sloužil nacistům jako smetiště. Mezi malým počtem náhrobků, které byly uchráněny, je i náhrobek rabi Mošeho Isserlesa. Tato skutečnost jenom podpořila víru v jeho zázračnou moc, která chrání jeho náhrobek před zničením.\nPo válce byl hřbitov několikrát restaurován. V roce 1959 bylo při rekonstrukci synagogy pod vrstvou půdy nalezeno několik set náhrobků. I když jde pouze o malou část z původního počtu, některé náhrobky byly znovu vztyčené. V současnosti se na hřbitově nachází kolem 711 náhrobků. Navrácena byla taktéž část náhrobků, které byly rozprodány jako dlažební kostky. Z jejich fragmentů byla vytvořena tzv. \"krakovská zeď nářků\".\n\nNáhrobek Mošeho Isserlesa (1525–1572) je datován do 18. století. Původní náhrobek ze 16. století byl rovněž uchován, a je umístěn na zadní straně novějšího náhrobku. \nNáhrobek je zdoben rozvíjející se vinnou révou a symbolem koruny vědy. Z fragmentu nápisu čteme:\n\nNa hřbitově Remu můžeme rozlišit dva typy náhrobků – jednak jsou zde macevy (vztyčené náhrobní kameny), jednak náhrobky mohylovitého charakteru (lichoběžníkový tvar). Nejcennější renesanční a barokní náhrobky, jež jsou zdobeny bohatou symbolikou, patří členům rodiny Mošeho Isserlesa. Jde o komplex kamenných náhrobků, které obklopuje železné zábradlí. Právě tyto náhrobky dělají z hřbitova Remu poutní místo mnoha zbožných Židů. Z Isserlesovy rodiny je zde pohřbena jeho sestra Miriam Bella, otec Israel ben Josef, první manželka Golda. Mezi další významné postavy židovského Krakova, jež zde našly svůj odpočinek, patří Izák Jakubowicz, Mordechaj Saba, Josef Kac, Nathan Nata Spira, Joel Sirkes, Izák Landau Lewita, Izák Halewi Raitzes, ale také významné renesanční osobnosti spojené s rudolfinskou Prahou, např. Eliezer Aškenázi či Jom Tov Lipman Heller. \n\n"}
{"id": "577669", "url": "https://cs.wikipedia.org/wiki?curid=577669", "title": "Jihlavské katakomby", "text": "Jihlavské katakomby\n\nSystém podzemních chodeb v Jihlavě zvaný jihlavské katakomby je s rozlohou 50 000 m a délkou asi 25 km po znojemském podzemí druhý nejrozsáhlejší v České republice. Katakomby se nacházejí pod celým městem a pod většinou městských památek. Tato historická a technická pamětihodnost je jedním z posledních dochovaných pozůstatků činnosti středověkých jihlavských horníků, neboť většina starých stříbrných dolů v okolí města zanikla.\n\nJihlavské podzemí začalo vznikat již v souvislosti s budováním města, nejprve jako sklepy, které se později rozšiřovaly a prohlubovaly. Dlouho se historici domnívali, že katakomby vznikly díky těžbě stříbra, což bylo geologickými výzkumy vyvráceno, poté se spekulovalo o vojenském využití, ovšem ani to se neprokázalo. Nejpravděpodobněji se zdá, že podzemí bylo budováno z ekonomických důvodů: ve 14. století došlo k hospodářském rozvoji, který zapříčinil potřebu nových skladovacích či výrobních prostor, a vzhledem k nedostatku místa na povrchu se pozornost měšťanů upřela do hlubin. Mezi 14.–16. stoletím havíři vyrazili tři patra v rulovém a žulovém podkladu; těžba tehdejšími nástroji byla velmi zdlouhavá a namáhavá.\n\nMajitelé později prostory využívali také k ukládání cenností či k zavedení kanalizace a vodovodního řadu z borového dřeva. Během druhé světové války chodby asi využívalo gestapo jako protiletecký kryt. V 60. letech 20. století došlo k masivnímu propadu chodeb, což vedlo k vybetonovaní skoro celého prostoru, čímž byla značně poničena historická hodnota podzemí. Během tohoto zpevňování bylo podzemí zmapováno. Město zde nechalo razit kolektory, které však kvůli nedostatku peněz a přesnější vizi zůstávají nevyužity.\n\nV roce 1936 bylo podzemí poprvé zpřístupněno veřejnosti, za druhé světové války je nacisté z bezpečnostních důvodů uzavřeli, v letech 1949–1969 mohli opět turisté katakomby zhlédnout, ovšem kvůli stavebním úpravám je město znovu uzavřelo. Chodby poté zpřístupnilo až v roce 1990 občanské sdružení \"Jihlavský netopýr\". Tehdy mohla veřejnost navštívit dva okruhy. Okruh Alfa je dnes pro veřejnost uzavřen a vedl sanovanou (vybetonovanou) částí podzemí. Druhý, tzv. Starý okruh vede pod horní částí Masarykova náměstí a tvoří jej převážně původní chodby. Velkým tahákem pro turisty se stalo objevení tzv. svítící chodby. Dlouho se spekulovalo o původu záření, expertizy poté dospěly k tomu, že pravděpodobně chodbu německá armáda natřela luminiscenční barvou Lichtgelb, která obsahuje svítivý wurtzit. V této štole se nachází výklenek, u nějž citliví jedinci údajně cítí nadpřirozené síly. O tyto údajné paranormální jevy se zajímal reportér Stanislav Motl, který v katakombách několikrát přenocoval a nafilmoval zde něco, co má zachycovat stín osoby.\n\nNázev Jihlavské katakomby je laický, neboť označení katakomby se používá pro podzemní pohřebiště, které se v jihlavském podzemí nenachází.\n\nO důvodu vybudování chodeb vedli historikové dlouho spory, v průběhu let se prosazovaly tři verze.\n\nV 19. století se historici domnívali, že vznik souvisí s těžbou stříbra, jak ovšem ukázal geologický průzkum v 60. letech 20. století, zdejší rula stopy tohoto cenného kovu neobsahuje a ani způsob a tvar ražby neodpovídal důlním štolám. Tento omyl podporovaly i záznamy v městských knihách ze 16. století, ve kterých se psalo, že rudné štoly byly hnány až pod město.\n\nTaké spekulace o vojenském účelu chodeb se ukázaly jako liché, pouze za třicetileté války v letech 1645–1647 katakomby využívali Švédové. Častěji je během ostřelování používalo civilní obyvatelstvo, protože měšťané jimi mohli procházet libovolně z domu do domu, aniž se vystavovali nebezpečí.\n\nPozději se vědci shodli na teorii, že chodby vznikly z hospodářských důvodů. Ve 14. století v okolních dolech upadala těžba stříbra, poprvé poklesla, když 5. a 6. srpna 1328 postihlo město silné zemětřesení, které zavalilo mnoho dolů, případně je později zaplavila voda. Díky dobré poloze Jihlavy při křižovatce obchodní cest se zde však začala rozvíjet řemesla a obchod.\n\nMěšťané si již kolem poloviny 13. století pod svými domy, které stály na úzkých parcelách, nechali rozšiřovat stávající sklepy, aby mohli uskladnit zboží (především sukno, neboť soukenictví se v tomto městě velmi rozmohlo), potraviny nebo sudy s vínem. Dále se zde ukládaly ke zrání sudy s pivem, které se vařilo v každém třetím domě. Na ražbu sklepení si najali nezaměstnané havíře, kteří tak našli nové uplatnění.\n\nPůvodní sklepy tvořily jámy v zemi (ve středověku nesly název „lochy“), dovnitř vedla tzv. šíje, kudy se vstupovalo přímo z ulice nebo ze suterénu domu. Loch byl kvůli narůstajícím potřebám prodlužován, budovaly se i boční slepé uličky, čímž pod domem vznikl malý labyrint chodeb. Byly zde zřízeny i jakési lednice, ve kterých se uchovávaly zásoby masa. Do těchto prostor vedly úzké komíny sloužící ke spouštění kusů ledu, jež zajišťovaly chlazení. V té době platilo, že čím bohatší majitel, tím větší sklepení nechal vybudovat, a to často přesahovalo samotný nadzemní půdorys budovy. Nacházely se zde i sklady výrobků nebo dílny řemeslníků, které se stavěly pravděpodobně převážně v 2. polovině 14. století.\nRažba nových sklepů a chodeb mezi nimi ve skalním rulovém a žulovém ostrohu probíhala především koncem 14. století. Razilo se pomocí jednoduchého železného kladívka, klínu, různých špičáků a sochorů, které mohly být ze dřeva nebo železa. Havíři horninu kousek po kousku vylamovali směrem odshora dolů a rozdělovali na menší části. Tvrdou horninu pravděpodobně rozrušovali pomocí ohně: havíři masiv obrovnali dřevem, pomazali jílem, zapálili, a rozehřátou horninu poté zchladili vodou, čímž skála popukala a mohli ji želízkem a mlátkem postupně odlamovat. Tato metoda se nazývala „sázení ohně“. Problémy ovšem způsobovala likvidace následků ohně, chodby musely být dobře odvětrané menšími šachtami, které vedly na povrch, nebo se čekalo na samovolné rozptýlení kouře. Ovšem zakouřené stěny či stropy se nedochovaly, možná se nacházejí pod vrstvou dusaného prostého betonu. Vylámaný kámen horníci shromažďovali v různých nádobách, nejčastěji v koších z proutí či kožených vacích, které později vynášeli na povrch. V závěrečné části hloubení již mohli používat lana, dřevěné žebříky a dokonce i jednoduché vrátky na vytahování vytěženého materiálu, který mohl být využíván při budování opevnění města. Pracovníci si svítili dřevěnými loučemi či jednoduchými keramickými, kamennými či hliněnými kahánky na olej nebo na hovězí lůj, v němž byl ponořen knot. Oblékali se do hrubých kalhot a haleny s kapucí, kožená zástěra, kterou měli zavěšenou vzadu u pasu, bránila prodření oděvu o ostré výstupky horniny. Z kůže byly vyrobeny i speciální pevné boty. Pracovalo se ve třech osmihodinových směnách pět dní v týdnu, při ražbě šachty o profilu 2×1 metr se ve tvrdé hornině za jednu směnu vyrubalo asi 2–2,5 cm prostoru. Havíři se kvůli náročné práci dožívali nízkého věku, v průměru 32–35 let.\n\nNa sklepy později navázala soustava propojovacích a kanalizačních chodeb, která odváděla přebytečnou vodu do řeky. Většina domů v centru města byla navzájem propojena a vstup do podzemí byl z každého významnějšího domu.\n\nK propojování zprvu docházelo nechtěně, až později plánovitě, což souviselo s hospodářskou kooperací sousedů nebo se získáním okolních domů (např. svatbou, koupí). S tím jsou spojeny i mnohé zazdívky chodeb, vzniklé po změně majetkových vztahů. Měšťanům propojování nevadilo, neboť všechny domy na náměstí a v přilehlém okolí patřily městskému patriciátu, který tvořil úzkou a velice pevně semknutou vrstvu obyvatelstva. Překvapivě neexistuje jediný doklad o tom, že by jeden měšťan druhému z podzemí něco odcizil. Před ostatními obyvateli města však patriciát rozsah podzemí přísně tajil, proto ani jeden z jihlavských kronikářů neuvedl o podzemí žádné podrobnosti. Stále stojí sklepení i pod již neexistujícími historickými stavbami.\n\nBěhem husitských válek zde v roce 1421 sedlecký klášter na příkaz tehdejšího opata ukryl své cennosti, mezi nimiž byl například opis Zbraslavské kroniky, který po válkách zůstal v majetku města. Pod názvem \"Jihlavský rukopis\" je uchován ve Státním okresním archivu v Jihlavě. Tento exemplář vznikl v 90. letech 14. století.\n\n18. května 1523 došlo pravděpodobně k největšímu požáru města, který založilo několik opilých žen připravujících si koblihy na rozpálených kamnech. Jihlava vyhořela celá kromě dominikánského kláštera a pár domků. Chudina skoro rok musela bydlet v podzemních prostorách, než si postavila nové domy.\n\nZa třicetileté války tehdejší kronikář Jan Rock uložil veškeré písemnosti do hlubin, aby je uchránil před Švédy, kteří za svého působení v jiných městech tyto písemné materiály vyhledávali, zabavovali a posílali jako válečnou kořist své královně Kristýně I.\n\nHlubší i několikapatrové chodby se začaly razit mezi 16. a 17. stoletím, zpevňovat cihlovým vyzděním se začalo ve 2. polovině 17. století v místech, kde skála byla měkčí a hrozil sesuv. Používané cihly byly velmi úzké, dlouhé 32 cm. Dokladem doby zpevňování je letopočet 1655, vytesaný do cihlového pásu v tunelu mezi radnicí a morovým sloupem.\nV 18. století začalo využívání katakomb uvadat, koncem téhož století byla část chodeb přeměněna v kanalizaci, dále byly využívány pouze privátní sklepy. Prostory se zaplavovaly, zanášely odpadem, byly zasypávány či se samovolně propadaly.\n\nV roce 1805 Jihlavu oblehla během napoleonských válek francouzská armáda, bohatí měšťané se obávali, že je vojsko oloupí, proto své cenné šperky a zlaté mince ukryli do podzemí, měli je údajně zahrabat a zazdít. Ke krádežím nedošlo, ovšem přišla cholera, která postihla značnou část obyvatelstva, tudíž prý některé z pokladů zůstaly nevyzvednuty a dodnes se po nich pátrá.\n\nV 19. století město budovalo vodovody, plynofikaci, občané stavěli nové domy a rozšiřovali ty stávající. Kvůli stavebním činnostem mnoho chodeb zasypali sutinami, aby ušetřili na nákladech za odvoz sutě. Na mnoha místech tím porušili starý odvodňovací systém, chodby plnila voda, musely být nalezeny původní odtoky, jinak by došlo k podmáčení základů staveb. Majitelé domů nad katakombami stavěli zdi v průchozích chodbách labyrintu, aby tak ochránili své sklepy před nenechavými návštěvníky, neboť se nezřídka stávalo, že našli své sklepní zásoby vypleněné. Ovšem tím narušili jeho celistvost, přesto se v tomto trendu pokračovalo i za 1. republiky.\n\nBěhem druhé světové války Němci zazdili mnoho vchodů z domů, protože se obávali partyzánského odboje.\n\nV roce 1995 nalezli pod současnou farou kostela sv. Jakuba Staršího čtvercovou šachtu s dřevěným pažením jako pozůstatek po průzkumném dolování ve druhé polovině 13. století. O snaze dolovat stříbro přímo pod městem nás informují městské knihy ze 16. století, kdy se sondovalo v blízkosti Křížové ulice. Pokusy probíhaly i v počátcích budování města. Malý výskyt stříbronosných rud se nachází ve východní části jihlavské ostrožny.\n\nAž do 60. let 20. století se dochovaly nízké dřevěné lavice sloužící k uložení sudů s pivem. Strop nad nimi zčernal od vysiřování těchto sudů. V podzemí se také vařil slad. U vstupů do sklepa mohli majitelé zapustit kůl zvaný „štok“, pomocí něhož spouštěli a vytahovali sudy. Sklepy se využívaly podle archeologických výzkumů i k uskladnění různých druhů ovoce a zeleniny.\n\nZa druhé světové války se katakomby využívaly jako protiletecký kryt.\nKromě hlavních chodeb, které sloužily k průchodu, existují i kanalizační štoly vybudované koncem 18. století. Měří 0,6–0,7 m na šířku a 1,0–1,7 m na výšku. Tyto chodby stavitelé oddělili od zbytku podzemí pevnými zazdívkami. Ústily do hradebních příkopů do dubových šoupat, které umožňovaly úplné uzavření. Poslední z těchto zařízení bylo zničeno v roce 1951 při výstavbě znojemského mostu přes údolí Koželužského potoka. Některé štoly středověké městské kanalizace svému účelu slouží dodnes, samozřejmě u nich proběhlo zpevnění a technické služby je standardně napojily na nový systém.\n\nZ Jihlavy vedlo i několik únikových chodeb do všech světových stran, pět z nich existuje dodnes. Tři jsou průchozí po celé délce. První začíná pod ulicí Matky Boží a končí za komunikací V Důlkách, druhá vede od Znojemské ulice k bývalému učňovskému středisku Jihlavanu (dnes obchodní centrum City Park na Hradební ulici). Obě ústily až za hradními příkopy. Tzv. Švédská štola, která se nachází mezi městskou knihovnou a jihlavským parkem Heulos, je veřejnosti nejznámější a je přístupná ze Starého okruhu, kde začíná jedenácti schody, chodba je široká 68 cm, postupně se zvyšuje ze 152 cm u vchodu až na 181 centimetrů. Nedaleko vstupu se nachází šedesáticentimetrová zazdívka s poklopem, v pravém dolním rohu je vytesán odtokový kanál pro stále proudící vodu. Výstup uzavírající železná dvířka ústí v parku Heulos za budovou rockového klubu. Touto chodbou poslal švédský velitel, plukovník Samuel Österling, během třicetileté války svého posla do Olomouce pro pomoc, když Jihlavu oblehlo císařské vojsko. Ovšem největšího využití se dočkala jako odvodňovací kanál pod bývalým jezuitským klášterem.\n\nV podzemí se zachovalo také 256 studánek a studní, které byly většinou vybudovány vedle schodišť či se nacházejí blízko sklepů domů, se kterými byly spojeny studničními šachtami. Hloubily se také ve výklencích, které odbočují z hlavních chodeb, nad výklenky jsou otvory, kterými se ze sklepů spouštěl do studen okov. Byly převážně vybudovány v 15. století, kdy město často obléhala nepřátelská vojska. Pro archeology se staly tyto studny pokladnicí středověké keramiky, která do nich napadala. V současnosti voda má stabilní teplotu 5 °C, je křišťálově průzračná, ovšem obsahuje vysoké procento dusičnanů. Dříve v ulici U Mincovny fungovala soukromá sodovkárna, jež z jedné podzemní studny čerpala vodu na výrobu limonád.\n\nV 60. letech 20. století většinu chodeb, kromě prohlídkového okruhu, zpevnila betonová krusta, proběhlo čištění, některé chodby byly zasypány, zazděny či zabetonovány, čímž sice došlo k zabezpečení před případnými propady, leč to zničilo historickou hodnotu tohoto podzemního díla a kvůli časové tísni, kdy hrozily další sesuvy, nemohl být proveden řádný historický a archeologický průzkum. Při stěnách chodeb vznikly nové odtokové kanály nahradivší původní středověký systém, v některých částech se pro jistotu počítalo s větším průtokem vody, proto pro odtok byla ponechána celá šířka chodby, kterou kryjí 30 cm nad podlahou kachlíky. Ve stejné době došlo k vytvoření první soudobé podrobné mapové dokumentace.\n\nDeštivé jaro 1961 zapříčinilo zvýšenou hladinu spodní vody v podzemí, která podmáčela mnohé stavby ve městě, na náměstí se dokonce propadaly těžké nákladní automobily, v Husově ulici se sesulo průčelí jednoho domu. Národní výbor rozhodl o okamžitém zahájení sanace chodeb. Zpevňovací práce započaly v listopadu 1965 ve východní části Masarykova náměstí. Pracovníci Geoindustrie a podniku Výstavba kamenouhelných dolů Kladno opatřili stěny chodeb dřevěným bedněním vzdáleným cca 30 cm od skály. Vzniklý prostor byl od roku 1966 betonován nástřikem pomocí tlakové pistole, hmotu do hlubin vhánělo potrubí pomocí stlačeného vzduchu.\n\nV roce 1969 betonování došlo až k zpřístupněnému úseku, prohlídky musely být zastaveny, část chodeb (cca 200 m) pod tehdejší Okresní knihovnou a částí kláštera sv. Kříže dělníci ponechali v původním stavu, pouze je zpevnili betonovými pilíři a obetonovali původní cihlové podlahy, protože se tehdy počítalo s novým otevřením.\n\nV 70. letech 20. století se začaly razit nové chodby – kolektory pro inženýrské sítě ve třech podlažích, první úroveň se nachází v hloubce 8 metrů pod povrchem, druhá v 16–18 metrech a třetí patro v 22 metrech. Hloubení bylo z finančních důvodů zastaveno, na své využití tyto kolektory stále čekají.\n\nK prvnímu zpřístupnění došlo během oslav 500. výročí vyhlášení tzv. basilejských kompaktát v roce 1936. V té době byla otevřena část chodeb pod hlavním náměstím.\n\nPo skončení druhé světové války občané žádali o zpřístupnění alespoň části chodeb veřejnosti. V roce 1949 byly otevřeny podzemní chodby pod radnicí a náměstím. Kulturní odbor městského národního výboru nechal elektricky osvětlit a vyčistit jeden kilometr chodeb pod knihovnou, který zpřístupnil v roce 1957. První průvodce vyšel počátkem 60. let. V roce 1969 byly katakomby pro návštěvníky uzavřeny, k obnově přístupu došlo až 30. června 1991 u příležitosti 555. výročí přijetí basilejských kompaktát v Jihlavě.\nPro turisty byly tehdy zpřístupněny dva samostatné okruhy, dnes je v provozu pouze tzv. Starý okruh. Vchod do okruhu se nachází u městské knihovny. Trasa vede pod severovýchodní částí Masarykova náměstí, tedy v místech, kde původně stávaly městské domy zbořené v 17. století, dnes zde najdeme budovy někdejšího jezuitského kláštera a kostel sv. Ignáce z Loyoly. Má jen 400 metrů, ovšem okolo 200 m tvoří původní zachovalé chodby, které pouze místy zpevňují cihlové pásy pocházející z 16.–18. století, jež jsou v první podzemní chodbě okruhu. V jedné ze slepých chodeb okruhu turisté narazí na základovou zeď kostela sv. Ignáce z Loyoly, která při výstavbě ve druhé polovině 17. století přerušila spojení dvou podzemích systémů. Římskokatolická církev zde v blízkosti hradeb nechala vystavět soustavu hrobek, které byly využívány hlavně ve válečných dobách. Celý prohlídkový okruh je elektricky osvětlen.\n\nDruhý okruh zvaný Alfa vede pod jihovýchodní stranou Masarykova náměstí (tzv. dolní náměstí) a celkem měří 2 370 metrů. Jeho součástí je největší spleť podzemních chodeb v historickém jádru města. Jsou však nešetrně vybetonovány, čímž ztratily svůj historický ráz. Dříve zde prováděli turisty po 1,8 km měřící prohlídkové trase, pak byl tento neosvětlený okruh uzavřen. Důvodem byla instalace inženýrských sítí a obavy z jejich poškození. Název dostal po bývalé restauraci Alfa stojící právě na dolním náměstí.\n\nCelkově jihlavské podzemí zaujímá 50 000 m (5 ha) a má asi 25 km na délku, 19 km tvoří ucelený labyrint pod středem města, dalších 6 km jsou lokální úseky s maximálně 3 vstupy. Před zavážením a sanací v 60. letech 20. století pravděpodobně měřilo podle starých pramenů až 56 km.\n\nAž do 20. století žádné zmapování chodeb neproběhlo. Během druhé světové války se o zhotovení plánů pokusil jihlavský německý stavitel, který do hlubin sestoupil více než stokrát, ale skoro dokončenou mapu nacisté zničili. Po válce o katakomby nikdo nejevil větší zájem, mnohé chodby byly objeveny náhodou. Až roku 1964 vznikla během hydrogeologického průzkumu kompletní mapa.\n\nZ map vyplývá, že budování chodeb nebylo prováděno plánovitě, jde spíše o náhodná spojení. Sjednocování začalo až při odvodnění a pročištění podzemí, mohlo se také jednat o vojenské využití. Chodby byly spojovány i při zatím posledním sanování podzemí v 60. letech.\n\nChodby jsou často položeny v několika patrech nad sebou. Tvoří labyrint sálů, síní, výklenků, slepých větví a chodeb. První patro tvoří většinou chodby mezi sklepeními a je v hloubce 2–4 metrů. Razilo se ve 14. století. Druhé patro, kam lze sestoupit po mnoha schodištích z patra prvního, bylo raženo v 5–7 metrech (v jiných pramenech se uvádí 4–6). Hloubilo se v 16. století.\nPod významnějšími objekty se nachází i třetí patro v hloubce 10–14 metrů (v jiných materiálech se uvádí 8–14 metrů), nejhlubší místo se nalézá 22 metrů pod povrchem. Třetí patro nemělo odtokový žlab, proto na konci chodeb byly v nejnižších místech vytesány vsakovací jámy (tzv. gravitační odvodnění), jimiž se voda ve skalních puklinách samovolně ztrácela. Ovšem tyto chodby často bývají částečně či zcela zaplaveny vodou. I třetí patro se hloubilo v průběhu 16. století. Třetí patra můžeme nalézt pod domy č. 2 a 4 na Znojemské ulici, č. 22 na Mrštíkově a pod objektem č. 64 na Masarykově náměstí.\n\nŠířka chodeb se pohybuje od 0,8 m do 2,5 m, původní šířka před opravami byla cca 2–2,5 metru. I výška katakomb má velký rozptyl od 1,2 m až k 3,5 m. Po problémech se statikou v průběhu staletí docházelo ke zpevňování cihlovými pásy, čímž byl profil chodeb zmenšen mnohdy až na polovinu. Poprvé se zde pomocí kamenů a cihel zdilo ve 14. století. Nejdelší propojovací chodba dosahuje délky 200 metrů.\n\nMěšťané pro svou ochranu nechali vyhloubit i falešné tunely, aby nepovolané osoby dezorientovali. Na stěnách chodeb jsou nakresleny značky pro lepší orientaci.\n\nJeště ve 20. století se dalo do jihlavských podzemních chodeb vejít náhradními vstupy včetně šachet kanálů, ovšem po častém zneužívání ze strany bezdomovců jsou tyto vstupy obvykle zabezpečeny.\n\nNapříklad od radnice vedou chodby až do centra náměstí, kde se u morového sloupu nachází otvor se schodištěm, tudíž do katakomb lze sestoupit i ze středu náměstí, tímto otvorem také vychází každoroční Jihlavský havířský průvod. I na dolním náměstí byl nalezen podobný vstup, našli jej v roce 1961 při hloubení rýhy pro kanalizační potrubí. Ústí kryly dva ploché kameny, které ležely půl metru pod původní kamennou dlažbou.\n\nDno chodeb tvoří udusaná hlína a také cihlová dlažba. Středem podlahy vedly odtokové žlábky, obložené a kryté plochými kameny, odvádějící podzemní i prosakující vodu. Voda se shromažďovala v nižších patrech a zde se částečně vsákla do podloží nebo se dále využívala. Při obléhání města ve středověku se tyto odtokové štoly bezpečně uzavíraly.\n\nPodzemí odvětrávaly pomocí průvanu tři typy komínů vedených ze stěn a stropu chodeb a ústící do ulic a na náměstí. Zakrývají je ventilační uzávěry. Jsou to čtvercové kamenné dlaždice nebo kamenné vypouklé desky o průměru 60 cm vsazené mezi klasickou dlažbu. Uprostřed těchto kamenných desek se nacházel kulatý otvor, jenž byl pro větší bezpečnost osazen želízkem ve tvaru kříže či hvězdy. Jeden exemplář s hvězdicovitým kováním se nachází na dolní části Masarykova náměstí, druhý lze najít ve dvoře jihlavské radnice.\n\nPři úpravách povrchu náměstí a ulic v roce 1961 většinu větracích šachet zaslepili zasypáním štěrkem nebo zalitím asfaltem. Následkem toho se v podzemí značně zvýšila vzdušná vlhkost v průměru na 95 %, místy se ovšem pohybuje až na 100 %. Teplota se zde celoročně pohybuje v rozmezí 8 až 12 °C.\n\nAmatérští speleologové ze spolku Černé slunce katakomb v roce 1978 objevili v katakombách chodbu, jejíž stěny svítí. Název svítivka jí dali členové občanského sdružení Jihlavský netopýr, kteří se od roku 1990 o tuto jihlavskou památku začali starat.\n\nV jihlavských tunelech by podle správce majetku města Jihlavy, Jana Šustra, který v katakombách v době jejich znepřístupnění provázel na požádání, měla pod městem existovat ještě jedna svítící chodba v délce 330 metrů, ovšem dlouho se o ní nevědělo. Až v 21. století byla nalezena další světélkující chodba, dokonce svítí více než ta první, což souvisí s pravděpodobným stíráním nátěru návštěvníky v chodbě pod městskou knihovnou. Nachází se pod křižovatkou Znojemské a Brněnské ulice. Sdružení ovšem neplánuje její zpřístupnění veřejnosti.\n\nZpřístupněná svítící chodba se nachází v podzemí kostela sv. Ignáce a bývalých kasáren, kde za války sídlil wehrmacht. Jedná se o úsek katakomb, jehož stěny po ozáření ve tmě světélkují jemně nazelenalým světlem. Chodba se rozkládá 11,60 metrů pod povrchem, je široká 2,1 m, vysoká 2,9 m a dlouhá 12 m. Její povrch pokrývá měkká bílošedá hmota. Svítivka je z části ražena ve skále, z části je obezděna cihlami, tato obezdívka pravděpodobně pochází ze druhé poloviny 17. století. Podloží se skládá z živce (56–59 %), křemene (29–32 %), biotitu (29–32 %) a muskovitu (1–4 %). Dlouho se myslelo, že chodba svítí trvale a sama od sebe bez čerpání jakékoliv energie.\n\nO původu světla existovaly různé domněnky, například že se jedná o zbytky stříbra po jeho vytěžení, což vyvrátila geologická expertiza, jež odhalila, že zdejší rula žádné stříbro neobsahovala, a i tvar chodeb je zcela odlišný od důlních štol. Později záhadologové přikládali svit nerostu zvanému willemit (Zn<nowiki>[</nowiki>SiO<nowiki>]</nowiki>). Mezi další vysvětlení patřil světélkující fosfor pocházející z mnichů pohřbených nad chodbou, dále pak světélkující bakterie, plísně či houby, také se spekulovalo o nějaké radioaktivní hornině (smolinec či pod.) nebo o příměsi radioaktivního zářiče přímo v látce (kupř. mesothoria), ovšem po změření radioaktivity byla tato možnost vyloučena. Občanské sdružení Jihlavský netopýr proto požádalo o seriozní průzkum. Nakonec tajemství světla odhalil záhadolog Ivan Mackerle, jenž díky chemickým rozborům a rentgenografické strukturální analýze geochemika Waltera Pavliše z Přírodovědecké fakulty Karlovy univerzity zjistil, že nátěr se skládá z barytu a wurtzitu (hexagonální modifikace ZnS). Tento typ wurtzitu patří mezi silné luminofory, byl uměle vyráběn pod názvem Sidotovo blejno. Willemit se v nátěru nachází rovněž, ovšem pouze v 1% koncentraci. Výskyt barytu vysvětlil další vědec Věnceslav Patrovský, když poukázal na to, že baryt přimíchávali nacisté za druhé světové války jako plnidlo do lacinějších druhů uměle vyrobených luminoforů, do této kategorie spadá i výrobek firmy IG Farben Leverkusen s názvem Lichtgelb, obsahující sfalerit s 50% příměsí síranu barnatého. Tato barva byla za protektorátu v běžném prodeji a často ji využívali ke značení cest k objektům sloužícím jako protiletadlová ochrana, neboť byla vidět i ve tmě při výpadcích elektrického proudu. I další zkoumání toto odhalení potvrdilo, tudíž se opravdu jedná o luminiscenční impregnaci omítky, barva se nachází přímo ve směsi malty, která mohla být na zeď aplikována nátěrem, nástřikem nebo náhozem zednickou lžící. Nejasností zůstává ovšem období, kdy k nátěru došlo. Předpokládá se, že během druhé světové války, kdy část katakomb sloužila jako protiletecký kryt, či podzemí mohli využívat nacisté k pokusům se svítivostí této látky.\n\nPodobným průzkumem se zabýval i reportér časopisu Koktejl Zbyněk Pavlačík, který ovšem mylně identifikoval místo wurtzitu jemu podobný sfalerit (krychlová modifikace ZnS). Ten nepatří mezi luminafory, což Pavlačíka vedlo k závěru, že chodba je natřena uměle vyrobenou sloučeninou sulfidu barnatozinečnatého (BaZn)S.\n\nVýklenek se nachází na okraji svítivky ve skalnaté stěně, připomíná gotickou bránu, prochází tudy geologický zlom. Senzibilové popisují, že zde cítí proud zlé, negativní energie proudící z výklenku příčně chodbou. Povídá se, že je to brána do jiné reality. Právě odtud dle výpovědí návštěvníků přicházejí a zde opět mizí přízraky a stíny.\n\nUvažovalo se o existenci tajných zazděných prostor hned za výklenkem. Proutkař a léčitel Rudolf Pitra tvrdil, že jeho virgule dutinu za výklenkem skutečně ukazuje. Brněnští geofyzikové prozářili chodby geofyzikálním radarem, který ukázal, že se tam nalézá pravidelná čtvercová dutina, jakási skrytá komnata nebo schodiště vedoucí někam dolů, ovšem pravděpodobně zčásti či zcela zasypané. Rozhodlo se o navrtání do tohoto prostoru, což povolil tehdejší starosta Jihlavy František Dohnal. Podle radaru měl vrták narazit na dutinu hned po prvním půl metru, ovšem vrták byl už v hloubce dva metry a stále nic, jen plná skála. Provedly se další tři zkušební sondy na jiných místech, ovšem se stejným výsledkem.\n\nAmatérští badatelé i někteří návštěvníci v prostorách této pamětihodnosti údajně slyšeli tajemné hlasy či zahlédli stíny procházející chodbou. Černý stín podivné postavy se zvednutou paží a tenkým krkem, jež měla na hlavě jakousi přilbu či dlouhé, dole rovně zastřižené vlasy, v blízkosti svítivky natočil i reportér Stanislav Motl, který v podzemí čtyřikrát přenocoval, při natáčení pořadu Na vlastní oči televize Nova, která reportáž odvysílala v září 1997. V říjnu téhož roku pro velký ohlas diváků proběhla rekonstrukce, která vyloučila, že by se mohlo jednat o vědomou manipulaci či o Motlův stín.\n\nPři dalším pokusu zde nainstalovali citlivou kameru pro termovizi, neboť údajné zjevování přízraků prý často doprovázejí změny teploty bez vnější příčiny. Ve stejnou dobu, kdy reportér Motl nafilmoval postavu, tedy v půl páté ráno, ve výklenku poklesla teplota o jeden a půl stupně po dobu 6 minut, poté se vrátila do původního stavu (10,4 °C).\n\nJednotlivci i skupiny návštěvníků zahlédli jakési stíny, které procházely chodbou a mizely většinou ve zdi či tmě v blízkosti výklenku u svítivky. Tento jev popisovali jako postavu připomínající mnicha v kápi. Objevovala se tvrzení, že zaslechli ozvěnu kroků či vzdálenou chrámovou hudbu.\n\nPodle mnoha psychotroniků a senzibilů, kteří Jihlavu navštívili, by se pod již známými chodbami měly nacházet další podzemní prostory, které údajně spojovaly církevní stavby a možná i radnici. Údajně byly napojeny na síť chodeb procházejících celým územím České republiky.\n\nV jihlavském podzemí se měl připravovat atentát na Adolfa Hitlera během jeho návštěvy Jihlavy v roce 1939. Zmiňuje se o tom kniha Jiřího Vybíhala Jihlava pod hákovým křížem. Dne 15. března 1939 zatklo gestapo sekretáře jihlavské komunistické strany Jana Appelfelda. Nálož měl umístit do větrací šachty pod pódiem před jihlavskou radnicí, kam se dalo snadno vejít vstupem nedaleko kostela sv. Ignáce. Po finanční stránce se na atentátu údajně podíleli jihlavští židovští obchodníci, ovšem pravděpodobněji zní verze, že jihlavští Němci na sebe chtěli strhnout pozornost „vůdce“ a ukázat, jak dbají o jeho bezpečnost. Jiří Vybíhal se domnívá, že možná právě kvůli tomuto incidentu nakonec Hitler do Jihlavy vůbec nepřijel.\n\n\n\n"}
{"id": "577670", "url": "https://cs.wikipedia.org/wiki?curid=577670", "title": "Down Low (Nobody Has to Know)", "text": "Down Low (Nobody Has to Know)\n\nDown Low (Nobody Has to Know) je píseň amerického zpěváka R. Kellyho, na které hostují The Isley Brothers. Píseň pochází z jeho druhého alba R. Kelly. Píseň sám napsal i produkoval.\n\nPíseň se objevila v jedné epizodě seriálu \"Moesha\" a ve filmu \"Mládí v trapu\".\n"}
{"id": "577674", "url": "https://cs.wikipedia.org/wiki?curid=577674", "title": "I Believe I Can Fly", "text": "I Believe I Can Fly\n\nI Believe I Can Fly je píseň amerického zpěváka R. Kellyho. Píseň pochází ze soundtracku k filmu \"Space Jam\" a z jeho třetího alba R. Píseň sám napsal i produkoval. Díky této písni získal tři ceny Grammy.\n\nPíseň se objevila ve filmech \"Space Jam\", \" Finty Dicka a Jane\", \" Rozjeď to!\", \" Doba ledová 2: Obleva\" a \"Pozor, hodný pes!\".\n"}
{"id": "577677", "url": "https://cs.wikipedia.org/wiki?curid=577677", "title": "Judita (Giorgione)", "text": "Judita (Giorgione)\n\nJudita je název obrazu italského renesančního umělce Giorgioneho, vytvořeného okolo roku 1504.\n\nGiorgioneho dílo není velmi obsáhlé a problematické je i přisouzení umělcova autorství. Judita patří k těm pracím, u kterých je jeho autorství nezpochybnitelné.\n\nNámět obrazu zrcadlí ducha doby na přelomu 15. a 16. století. Renesanční umění s oblibou zobrazovalo biblické scény, oslavující heroické vlastnosti člověka.\n\nSoučasně je možno říci, že obraz je svým ztvárněním typický pro tvorbu Giorgioneho, kladoucího ve svých dílech velký význam na krajinu. Téma obrazu je všeobecně známo z mnohých zobrazení různých malířů – např. Sandro Botticelli, Tizian, Paolo Veronese, Caravaggio a další.\n\nObraz představuje stojící postavu biblické hrdinky Judity stoupající odhalenou levou nohou na odťatou hlavu Nabuchodonozorovho generála Holoferna. V pravé ruce drží rukojeť smrtící zbraně. Giorgioneho Judita ztělesňuje na rozdíl od jiných autorů ne abstraktní, ale velmi životný ideál ženské krásy, přesně v duchu představ raného 16. století. Štíhlá postava oblečená v lehkých šatech a obnažená noha tento fakt jen potvrzuje. Tvář Judity v sobě skrývá něco tajemného a neodhalitelného.\n\nMalba kdysi zdobila skříňové dveře: původní dřevěná deska, z které byla roku 1893 přenesena na plátno, nesla ještě stopy po pantech a při restauraci, uskutečněné v rocích 1967 – 1970 se našlo místo, kde byla původně klíčová dírka.\n\nO autorství obrazu se dlouho vedly spory. Od roku 1772, kdy dostal do sbírek Ermitáže, byl původně připisovaný Raffaelovi, později různým malířům benátské školy. Že jde nesporně o Giorgioneho dílo, bylo bezpečně dokázáno až v roku 1866.\n"}
{"id": "577686", "url": "https://cs.wikipedia.org/wiki?curid=577686", "title": "Karlos Vémola", "text": "Karlos Vémola\n\nKarlos „Terminátor“ Vémola, vlastním jménem Karel Vémola, (* 1. července 1985 Olomouc) je český bojovník smíšených bojových umění (MMA), bývalý kulturista, zápasník a člen Sokolu. Jako první Čech se dostal do prestižní organizace Ultimate Fighting Championship (UFC). Je držitelem několika titulů ve střední a v polotěžké váze, a to jak v anglických, tak českých organizacích.\n\nSvůj první profesionální MMA zápas měl v roce 2008. Během zápasů v Cage Fighters Championship a Ultimate Challenge MMA se mu rychle podařilo získat rekord v neporaženosti 7–0, na tréninky dochází do anglického klubu London Shootfighters.\n\nV dubnu 2010 podepsal smlouvu s UFC. Jeho první zápas v této organizaci se uskutečnil na UFC 116 proti Jonu Madsenovi. Tento boj prohrál na body. Po tomto zápase přestoupil o kategorii níže a na UFC 122 porazil Setha Petruzelliho v prvním kole TKO. Dne 14. srpna 2011 na UFC Live: Hardy vs. Lytle nastoupil proti nováčkovi Ronny Markesovi, se kterým prohrál na body. Po tomto zápase nastoupil 5. května 2012 proti Miku Massenziovi na UFC on Fox 3 Diaz vs. Miller. Poté však dvakrát prohrál na submissi proti Francisovi Carmontovi na UFC on Fuel TV 4 Munoz vs. Weidman a proti Caiovi Magalhãesovi na UFC on Fuel TV 10 Nogueira vs. Werdum. Tyto dvě porážky znamenaly jeho konec v UFC.\n\nOd roku 2013 začal střídavě zápasit v České republice a v Anglii s cílem vrátit se zpět do UFC. Následovala vítězná série zápasů, kterou ukončil až Jack Hermansson. V tomto zápase navíc utrpěl nepříjemné zranění ruky.\n\nPo zápase se Švédem Jackem Hermanssonem, ze kterého si odnesl zlomeninu ruky, začal přemýšlet o ukončením své kariéry. Lékařské vyšetření však ukázalo, že jeho zranění není natolik vážné, aby mu kariéru ukončilo. Ke sportu se vrátil již po roce od zranění a svého soupeře Dritana Barjamaje porazil za necelé dvě minuty. Dne 7. prosince 2017 v O2 aréně došlo k zápasu proti Petrovi „Píno“ Ondrušovi, zápasníkovi K-1. Spory mezi těmito aktéry byly velmi diskutované a zápas byl očekávaný. Vémola porazil Ondruše v prvním kole a po tomto zápase podepsal dlouhodobější smlouvu s organizací XFN. I přes smluvní závazek s XFN přestoupil počátkem roku 2019 ke konkurenční organizaci Oktagon MMA. V česko-slovenském \"zápase století\" 9. listopadu 2019 v pražské O2 aréně jej stejně starý Slovák Attila Végh porazil knock-outem v prvním kole. Po několika spekulacích ohledně další činnosti se Karlos Vémola vrátí 6. července 2020 na Oktagon 17 v Bratislavě.\n\nV roce 2010 se objevil v kontroverzním filmu Killer Bitch, kde v hlavní roli účinkoval Cass Pennant, legendární anglický fotbalový chuligán, vyhazovač a dlouholetý šéf asi nejznámější chuligánské firmy Inter City Firm, Carlton Leach, legendární anglický zločinec a taktéž člen Inter City Firm a také kickboxer a MMA bojovník Alex „Reidernator“ Reid.\n\nJe otcem syna, kterého vychovává jejich matka v Londýně. Vémola žije střídavě v Londýně a v Praze. S partnerkou Lelou Ceterovou v Praze očekávali narození dcerky Lily. Lily se narodila 18. prosince 2019.\n\nJeho koníčkem je chov velkého množství druhů vzácných motýlů, ryb a především žraloků. Má také psa a krokodýla, kterého koupil pro svého syna.\n\nV roce 2016 byl v Anglii odsouzen k jednomu roku odnětí svobody za pěstování drog, ve vězení strávil nakonec jen půl roku.\n\n\n\n"}
{"id": "577688", "url": "https://cs.wikipedia.org/wiki?curid=577688", "title": "Nasazení (vyřazovací systém)", "text": "Nasazení (vyřazovací systém)\n\nNasazení hráčů nebo týmů ve vyřazovacím systému vychází z předchozího hodnocení jejich kvality a dosažených výsledků. Název je analogií k „sázení“ – jednotliví účastníci jsou rozeseti po pavouku tak, aby nejlepší účastníci soutěže na sebe nenarazili v úvodních kolech.\n\nNasazení hráčů či týmů obvykle vychází z žebříčků hodnocení daného sportu (např. v tenise žebříček ATP) nebo předchozích fází soutěže, kdy účastníci bojují o nejlepší nasazení (např. základní části hokejových soutěží NHL, Extraliga ledního hokeje). \n\nNa turnajích tenisu obvykle 1/4, tj. 8 nasazených při 32 hráčích, 16 při 64 atd. V Davis Cupu je ve světové skupině nasazena 1/2 týmů, tj. 8 ze 16 družstev, na olympijském hokejovém turnaji se nasazuje 9 týmů z 12 podle žebříčku IIHF platného 2 roky před turnajem (například u ZOH 2014 je to žebříček IIHF 2012).\n\n"}
{"id": "577689", "url": "https://cs.wikipedia.org/wiki?curid=577689", "title": "Divoká karta (sport)", "text": "Divoká karta (sport)\n\nDivoká karta ve sportovní terminologii znamená, že se účastník, jednotlivec či tým může zúčastnit konkrétní sportovní soutěže nebo její fáze, aniž by splnil předem stanovená (kvalifikační) kritéria.\n\nUdělování divokých karet je rozšířené v mnoha individuálních i kolektivních druzích sportu, například v golfu, motorsportu, tenise (individuální) či basketbalu, házené či volejbale (kolektivní). \n\nK přidělení karty dochází zpravidla rozhodnutím organizátora či pořadatele sportovní události. Typicky se takto udělují divoké karty na tenisových nebo golfových turnajích.\n\nPři určování kvalifikace na olympijské hry bývají také udělované divoké karty, a to zpravidla rozhodnutím tzv. olympijské tripartity, kterou tvoří Mezinárodní olympijský výbor, zástupci národních olympijských výborů a příslušné sportovní federace, přičemž se přihlíží především k tomu, aby byla zajištěna pestrá účast z pohledu zastoupení kontinentů a zemí (např. komise pro tenis).\n\nDivoké karty v některých případech udělují i sportovní spolky nebo svazy, které sportovce na akci nominují, v tom případě ale nemívají úlevu vůči původním kvalifikačním kritériím organizátora a udělením divoké karty pouze mírní vlastní podmínky. Tak se někdy postupuje například v české atletice.\n\n"}
{"id": "577693", "url": "https://cs.wikipedia.org/wiki?curid=577693", "title": "First International Computer", "text": "First International Computer\n\nFirst International Computer (zkracováno FIC) je výrobce hardware z Čínské republiky. Byl založen v roce 1980 v Tchaj-peji.\n\nFirma vyrábí celé osobní počítače a notebooky, ale i grafické karty, vestavěné systémy, mobilní telefony a operační paměti.\n\nTaké vyrobila první telefony v projektu Openmoko, Neo 1973 a Neo FreeRunner.\n"}
{"id": "577695", "url": "https://cs.wikipedia.org/wiki?curid=577695", "title": "Karel Floss", "text": "Karel Floss\n\nKarel Floss (* 19. července 1926 Hodonín) je český filosof, politik a vysokoškolský pedagog, bývalý senátor za obvod č. 40\"–\"Kutná Hora a člen ČSSD.\n\nMezi lety 1944–1945 byl totálně nasazen. V roce 1945 maturoval na Slovanském gymnáziu v Olomouci. Poté pokračoval ve studiích na Filosofické fakultě Masarykovy Univerzity v Brně, kde v letech 1945–1946 studoval slovanskou a klasickou filologii a filosofii, kterou dokončil roku 1950 na Filosofické fakultě Univerzity Palackého v Olomouci. V letech 1948–50 absolvoval Studium generale ordo praedicatorum. Roku 1950 byl internován v Broumově a následně do konce roku 1953 sloužil u pomocných technických praporů (Hájniky u Sliače). Po\npropuštění mu bylo zakázáno uplatnit se v humanitních oborech a mohl pracovat pouze jako pomocná síla v rámci zemědělského výzkumu, knihovnictví a\ninformatiky v Olomouci a Praze. V šedesátých letech se účastnil Ekumenického semináře v Praze\"–\"Jirchářích (ve spolupráci s J. Němcem a L. Hejdánkem). Badatelsky spolupracoval s M. Habáněm a J. L. Fischerem, u něhož v r. 1968 obhájil dizertační práci \"Čas, dějinnost a Aurelius Augustinus\" (tiskem až 1991).V 80. letech absolvoval na Univerzitě Karlově postgraduální studium aplikované logiky. V období normalizace pořádal v Olomouci spolu s bratrem Pavlem tzv. bytové semináře. V té době se též podílel na překladech děl J. A. Komenského, jehož akcentoval jakožto filosofa. S akademickým malířem Radoslavem Kutrou promýšlel tématiku triád a triadismu. Od 80. let spolupracuje s trinitární školou Heinricha Becka v Bambergu (Bibliotheca Trinitariorum).\n\nTeprve po roce 1990 se mohl naplno věnovat akademické činnosti, když v té době začal pracovat na Filosofické fakultě Univerzity Palackého, na Katedře filosofie nejprve jako odborný asistent, od roku 1991 jako docent. Přednášel především dějiny antické a středověké filosofie, metafyziku a řeckou a latinskou filosofickou terminologii (pro jejíž potřeby napsal skripta \"Úvod do řecké a latinské filosofické terminologie,\" 1992). Spolu s kolektivem autorů se podílel na vydání nového českého Filosofického slovníku (Olomouc 1995; celkem 295 hesel převážně z antické a středověké filosofie). Na katedře filosofie UP založil tradici tzv. \"Hebdomades philosophicae olomucenses\" (Olomoucké filosofické týdny) – několikadenní intenzivní cykly přednášek a seminářů význačných, především zahraničních filosofů. V rámci celé Univerzity Palackého inicioval vznik tzv. \"Rotundy\", pravidelného setkávání zástupců jednotlivých fakult UP (filosofická, teologická, přírodovědecká, právnická a lékařská) k odborným diskusím o základních otázkách člověka a světa. V letech 2005–2011 působil ve výzkumném Centru pro studium patristických, středověkých a renesančních textů (společné pracoviště UP, MU a AVČR), v jehož rámci přeložil spis Tomáše Akvinského \"De potentia\" (O Boží moci) a podílel se na organizaci několika mezinárodních konferencí (Pojetí „přirozenosti“ (2007), Koncepce člověka (2009), Svoboda rozhodování v dějinách a současnosti filosofie (2011); mezinárodní pracovní seminář K dějinám a současnosti kosmologie (2008).\n\nV r. 1993 oficiálně založil v Sázavě n. S. \"Nadaci Světový Étos – Centrum Prokopios\" (prvních 5 let byl název \"Vzdělávací a ekologické centrum Prokopios\")\",\" jejíž aktivity však veřejně organizoval a vedl již od r. 1990 v duchu nejstarších a nejcennějších českých kulturních tradic. Nadace mohla podle nového zákona z r. 1998 nadále působit, neboť Karel Floss vložil do nadačního jmění většinu svého senátorského příjmu. Cílem nadace bylo vychovávat vzdělané, nezištné a statečné osobnosti, které jsou potřebné pro zdárný rozvoj svobodné společnosti. Za více než 20 let působení nadace bylo realizováno mnoho přednášek, odborných a vzdělávacích seminářů, z činnosti jeho členů byla vydána řada překladů a publikací se zaměřením na religionistiku, teologii a ekumenický a společenský dialog.\n\nV rámci této nadace a v návaznosti na dřívější bytové semináře Karel Floss ihned po roce 1989 založil a přes dvacet let pak organizoval a vedl \"Letní filosofickou školu\" v Sázavě. Tuto \"školu\", která se konala v prvních týdnech letních prázdnin, zamýšlel jako setkávání mladých lidí, studentů, pedagogů a význačných osobností české kultury v duchu Platónovy a Benediktovy ideje tvůrčího významu soubytí a soužití. Charakter této školy spatřoval v synergii filosofie, teologie, vědy a umění. Sám na Letní filosofické škole v Sázavě (a později v Dubu n. M) přednesl přes třicet přednášek a vedl mnoho seminářů.\n\nKarel Floss je nositelem mnoha ocenění, nejnověji mu byla v roce 2016 při pronesení Výroční přednášky k poctě J. L. Fischera udělena Pamětní medaile Univerzity Palackého v Olomouci.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Ivo Šanc v poměru 39,16 % ku 26,42 % hlasů. Ve druhém kole však Floss obdržel 53,07 % hlasů a byl zvolen senátorem za Kutnou Horu. Zasedal ve Výboru petičním, pro lidská práva, vědu, vzdělávání a kulturu. Ve volbách 1998 obhajobu mandátu odmítl, protože ve svém věku již nemohl odpovědně dělat dvě náročné věci najednou, proto volil pedagogickou činnost na universitě. V roce 2009 se stal signatářem obnovené Křesťansko\"–\"sociální platformy ČSSD, kterou původně inicioval a zakládal již v r. 1995.\n\nZa jádro filozofie pokládá metafyziku, o níž soudí, že je trvale oprávněná přinejmenším jako aporetická disciplína; vychází přitom z klasického řeckého základu (s důrazem na autokritického Platona v dialozích Parmenidés a Sofistés). Platonsko\"–\"aristotelovské východisko chce pomáhat dovršit v syntéze s neesenciálně pojatým Tomášem Akvinským, jenž se vymyká Heideggerově paušální kritice dosavadní metafyziky – zapomenutost na bytí se Tomáše netýká (srov. studie o E. Steinové), ale i s podněty z neevropských kulturních okruhů. Kromě zvýraznění bytí oproti bytnosti je podle něj třeba akcentovat a tvůrčím způsobem rozpracovat kategorie času (zakládající dějinnost křesťanské zvěsti) a triadismu (uvolňující od Augustina přes Komenského a Ch. S. Peirce až po bamberskou trinitární školu, E. Steinovou a teologii osvobození cestu od statického monismu k legálnímu pluralismu). Spřízněné tendence nalézá Karel Floss překvapivě i ve strukturalismu svého učitele J. L. Fischera (nesubstanční ontologie, zvýraznění kategorie relace), k jehož skladebné filozofii se hlásí též pro její silný sociální náboj (budoucnost Evropy je spjata s prosazením strukturálního, tj. skladebně-sociálního prototypu). Tyto rozvrhy a iniciativy jsou podle něj dobře slučitelné s autentickým, nefundamentalistickým křesťanstvím, přičemž právě křesťanská trinita může přispět k žádoucímu propojení mezi klasickým kulturním odkazem a oprávněnými nároky na disens a pluralitu – jedině trinitární spekulace je s to nabídnout životaschopný model vazby mezi dvěma základními pojmy veškeré dosavadní i budoucí ontologie, mezi jednotou a mnohostí. Výsledky své snahy o objasnění fenoménu triád a triadistiky, zejména v návaznosti na kategorii času a dějinnosti, předkládal jednak na mezinárodních kongresech (Řím 1974: \"Thomas von Aquin und\" \"die\" \"Kategorie\" \"der\" \"Zeit;\" \"Bonaventura\" \"von\" \"Bagnoregio\" \"und die Probleme der Geschichtlichkeit\"), jednak na komeniologických kolokviích (převážně v Uherském Brodě). Po r. 1989 se věnuje soustavněji též otázce, zda a jak může křesťanství přispět ke kulturnímu a sociálnímu rozvoji soudobé společnosti.\n\nKnihy\n\n\nČlánky ve sbornících a periodikách (výběr):\n\n\nPřeklady (výběr):\n\n\nKarel Floss také vystupoval v několika filmech – Helena Všetečková: \"Všichni mají pravdu? Karel Floss a ti druzí\". Dokumentární, ČR, 2015; Helena Všetečková: \"Rula, Ticho, Čumba Ladislav, doc. Karel Floss a další hrdinové našich demonstrací v roce 2007.\" Dokumentární, ČR, 2007; Ondřej Vavrečka: \"De Potentia Dei.\" Experimentální/dokumentární, ČR, 2016.\n\n\n"}
{"id": "577704", "url": "https://cs.wikipedia.org/wiki?curid=577704", "title": "Jude Law", "text": "Jude Law\n\nJude Law (* 29. prosince 1972, Lewisham, Spojené království) je anglický filmový a divadelní herec, producent a režisér. V roce 2010 byl hostem Mezinárodního filmového festivalu v Karlových Varech.\n\nJude Law dostal své jméno podle písničky Hey Jude od Beatles. Přestože se prvním jménem jmenuje David, rodiče a okolí mu však říkali Jude. Jeho rodiče milovali divadlo a možná proto se začal učit herectví již od 12 let. V roce 2004 byl vyhlášen nejvíce sexy mužem. Byl také dvakrát nominován na Oscara za filmy \"Talentovaný pan Ripley\" a \"Návrat do Cold Mountain\".\n\nByl jedenkrát ženatý, jeho manželkou byla Sadie Frost, svatba se konala 2. září 1997, vztah skončil rozvodem 9. října 2003, mají spolu 3 děti, syna Raffertyho, dceru Iris a syna Rudyho. V roce 2009 se stal otcem počtvrté, kdy z krátkého románku se Samantou Burkeovou se narodila dcera Sophia.\n\nMěl opakovaný vztah se Siennou Millerovu, dvakrát se pár rozešel před svatbou, poprvé v roce 2006, podruhé na začátku roku 2011.\n\nJeho páté dítě dcera se narodila v roce 2015 Catherine Harding. Dne 1. května 2019 si vzal Phillipu Coan.\n\n"}
{"id": "577713", "url": "https://cs.wikipedia.org/wiki?curid=577713", "title": "Mátra", "text": "Mátra\n\nMátra je nejvyšší pohoří Maďarska, ležící na severu země v župě Heves a dílem též v župě Nógrád. Nacházejí se zde nejvýše položené horské vesnice, jako jsou Galyatető, Mátraháza a Parád, a i čtyři nejvyšší hory Maďarska, jimiž jsou Kékes (1014 m), Pezső-kő (971 m), Galya-tető (964 m) a Péter hegyese (960 m). Pohoří se rozkládá v délce 40 km s šířkou 13 km. Pohoří Mátra je chráněnou krajinnou oblastí (\"Mátrai Tájvédelmi Körzet\") se vzácnými a velmi cennými druhy rostlin, prorostlou hustými dubovými a ve výše položených místech i bukovými lesy. Krásou této lokace jsou i různé skalní útvary, jejichž dominantou je tzv. „Řada skal“, sklánějící se nad propastí.\n\nPodle legendy ze 17. století znázorňuje trojvrší na státním znaku Slovenské republiky tři uherská pohoří - Tatra, Fatra a Mátra.\n\nV pohoří je vybudováno mnoho stezek pro turisty, mezi něž patří národní „Modrá stezka“, která vede až k úpatí hory Kékes a na níž lze spatřit i balvanové pole. Na stezkách na jihu pohoří se rozléhají peřejné potoky, zatímco na severu se nacházejí tzv. kamenná moře, z nichž největší se jmenuje „Tatarské pole“ (\"Tatármező\"). Při severozápadním okraji pohoří se také v obci Mátraverebély nachází nejnavštěvovanější poutní místo v Maďarsku, které nese název „Svatá studánka“ (\"Szentkút\").\n\nKékes (Modrá hora) je nejvyšší horou Maďarska s nadmořskou výškou 1014 m. Na vrcholku byla v roce 1960 vybudována televizní věž, z které je při jasném počasí vidět celé Severomaďarské středohoří a obrysy Tater.\n\nGalya-tető je vysoká 964 m n.m. a zůstává tak třetí nejvyšší horou Maďarska. Tato hora je jednou z nevýznamnějších lyžařských oblastí pohoří Mátra.\n\n"}
{"id": "577728", "url": "https://cs.wikipedia.org/wiki?curid=577728", "title": "Časopis Národního muzea", "text": "Časopis Národního muzea\n\nČasopis Národního muzea (krátce znám jako Muzejník) je nejstarší český stále vycházející vědecký časopis. Vychází jako čtvrtletník (dvakrát do roka jako dvojčíslo). V současnosti se dělí na dvě řady, historickou zaměřenou na českou historii a přírodovědnou zaměřenou na přírodní vědy, která se osamostatnila v roce 1914 a vychází anglicky (\"Journal of the National Museum (Prague)\"). \n\nČasopis byl založen historikem Františkem Palackým v roce 1827 při \"společnosti Vlasteneckého musea v Čechách\", dnešního Národního muzea. Název časopisu se vyvíjel spolu s názvem Národního muzea, nejprve vycházel pod jménem \"Časopis společnosti vlastenského Museum v Čechách\", od roku 1830 \"Časopis Českého museum\", od roku 1855 do roku 1922 \"Časopis Musea království Českého\" a konečně od roku 1923 \"Časopis Národního musea\". Do roku 1940 časopis vycházel nerozdělený na řady, dále má dvě řady A- oddíl věd společenských (později změněn na řadu historickou) a B- oddíl věd přírodních (změněn na řadu přírodovědnou). Od roku 1965 se jeho titul upravil podle nových pravidel českého pravopisu na \"Časopis Národního muzea\".\n\nPřírodovědný časopis \"Živa\" vycházel v prvních deseti ročnících jako jeho příloha.\n\nVe vedení redakce stáli František Palacký, po něm od roku 1837 Pavel Josef Šafařík do roku 1842, Jan Erazim Vocel do roku 1850, přičemž na část roku 1848 ho vystřídal Josef Jireček, Václav Bolemír Nebeský do roku 1861, Antonín Jaroslav Vrťátko do roku 1864, Jan Lepař, Jan Krejčí a Vojtěch Šafařík společně roku 1865, načež Jan Lepař sám do roku 1870, Josef Emler do roku 1890, poté Antonín Truhlář, Václav Schulz, František Kvapil, Čeněk Zíbrt, Jan Máchal, Cyril Purkyně a další.\n\nV současnosti sídlí redakce historické řady v budově Archivu Národního muzea v Praze 7, Na zátorách 6 a vedoucí redaktorkou je od roku 2011 Klára Woitschová (do roku 1985 Dagmar Stará a v letech 1986-2010 Jaroslav Čechura). Pro přírodovědnou řadu to je Jiří Mlíkovský.\nŘada historická má přiřazené a přírodovědná pro tištěné a pro elektronické vydání.\nČasopis je až do roku 2009 kompletně digitalizovaný a přístupný on line, ovšem ne vždy zdarma.\n\n\n"}
{"id": "577729", "url": "https://cs.wikipedia.org/wiki?curid=577729", "title": "Paralelní příze", "text": "Paralelní příze\n\nParalelní (ovíjená) příze\n(angl.: \"wrapped yarn\", něm.: \"Umwindungsgarn\") je délková textilie sestávající z jádra z rovnoběžně uložených, nezakroucených vláken nebo přízí a z pláště vytvořeného spirálovitým ovinem z jedné nebo dvou nití.\nOvíjené příze se vyráběly původně a po desetiletí jen na prstencových skacích strojích se speciálním podávacím zařízením.\n\nV 70. letech minulého století byla vyvinuta technologie ovinování s dutým vřetenem. Jádro příze prochází bez zakrucování dutinou vřetene, na kterém je navlečena cívka s ovinující nití. Otáčky vřetene mohou dosáhnout až 35000/min. (dvoj- až trojnásobek oproti prstencovým strojům). Oviny se mohou klást tak hustě, že zcela pokryjí paralelní jádro příze.\n\nPodobná technologie jako ovíjení s dutým vřetenem je tzv. \"X direction filament wrap spinning system\"\n(přibližně: \"technologie ovíjení zkříženými filamenty\") patentovaná asi o 10 let později. Zařízení sestává ze dvou dutých vřeten, na kterých jsou navlečeny cívky s nitěmi, které se ovijí kolem probíhajícího jádra ve vzájemně protichůdném směru.\n\nK výrobě se dají použít všechny hlavní textilní materiály. Příze s jednosměrným ovinem sestávají z cca 90 % z jádra, mají zhruba stejnou pevnost a jsou zpravidla stejnoměrnější než srovnatelné výrobky od prstencových dopřádacích strojů.\n\nPříze se zkříženými oviny mají až o 10 % vyšší pevnost, obzvlášť pro ovíjení elastomerů je tato technologie technicky výhodnější, avšak dražší.\nOvinování se používá zejména\n\nStroje na výrobu efektních přízí se staví s jedním nebo i se dvěma dutými vřeteny za sebou a případně v kombinaci s prstencovým skacím strojem.\n\nOvíjené přízi se říká také \"cover-spun yarn\", tedy česky \"opředená\", což může snadno vést k záměně s \"jádrovou přízí\" (core yarn), která sestává z filamentu \"opředeného\" (ne ovinutého) staplovými vlákny.\n\nObchodní název \"Parafil ®\" se v 80. letech minulého století používal pro technologii a stroje (německé firmy Süssen) na výrobu paralelních přízí. Stroje se však přestaly vyrábět a v současné době (2010) je Parafil exkluzivní značka britských textilních lan se splétaným pláštěm.\n\nDenninger/Giese: Textil- und Modelexikon, Deutscher Fachverlag Frankfurt/Main 2006, ISBN 3-87150-848-9\n"}
{"id": "577730", "url": "https://cs.wikipedia.org/wiki?curid=577730", "title": "David Procházka (orientační běžec)", "text": "David Procházka (orientační běžec)\n\nDavid Procházka (* 11. srpna 1991 Pardubice) je český reprezentant v orientačním běhu. Mezi jeho největší úspěchy patří 28. místo z klasické trati na juniorském mistrovství světa 2011 v polském Wejherovu. V současnosti běhá za český klub OK Lokomotiva Pardubice a též za švédský klub OK Kåre, za který startuje ve Skandinávii.\n\n"}
{"id": "577732", "url": "https://cs.wikipedia.org/wiki?curid=577732", "title": "Gotham City (píseň)", "text": "Gotham City (píseň)\n\nGotham City je píseň amerického zpěváka R. Kellyho. Píseň pochází ze soundtracku k filmu \"Batman a Robin\". Píseň sám napsal i produkoval.\n\nGotham City Single\n\nGotham City Remix Single\n"}
{"id": "577735", "url": "https://cs.wikipedia.org/wiki?curid=577735", "title": "Daniel Wolf", "text": "Daniel Wolf\n\nDaniel Wolf (* 1991 Turnov) je český juniorský reprezentant v orientačním běhu. Mezi jeho největší úspěchy patří první místo ze štafet na dorosteneckém Mistrovství Evropy 2009 v srbském Kopaoniku. V současnosti běhá za český klub OOB TJ Turnov a též za švédský klub Söders SOL Tyresö, za který startuje ve Skandinávii.\n\n"}
{"id": "577737", "url": "https://cs.wikipedia.org/wiki?curid=577737", "title": "Fiesta Remix", "text": "Fiesta Remix\n\nFiesta Remix je píseň amerického zpěváka R. Kellyho, na které hostují rappeři Jay-Z a Boo & Gotti. Píseň pochází z jeho čtvrtého alba TP-2.com. Píseň sám napsal i produkoval.\n"}
{"id": "577738", "url": "https://cs.wikipedia.org/wiki?curid=577738", "title": "Obchodní dům Prior (Jihlava)", "text": "Obchodní dům Prior (Jihlava)\n\nObchodní dům Prior je stavba z roku 1983, nacházející se v Jihlavě na Masarykově náměstí. Na místě obchodního domu stál komplex několika měšťanských domů stojících vedle sebe, tzv. „Krecl“ („Grecl“) neboli „Špalíček“.\n\nObchodní dům byl postaven v letech 1978–1983 podle projektu Zdeňka Sklepka na místě skupiny domů, Kreclu, bouraných mezi lety 1974–1976. Obchodní domy se v té době považovaly za výstavní skříň socialismu. Těleso domu doplňují střechy z měděného plechu, plochá budova je opticky členěna do náznaků imitace jednotlivých domů, které mají kopírovat rytmus domů náměstí. Do podzemních prostor obchodního domu vedou dvě zásobovací rampy, které svými zářezy narušují náměstí, v podzemí se nacházejí rozsáhlé sklady a parkoviště vytvořené jako bunkry.\n\nJedná se o velice kontroverzní stavbu, která podle mínění místních obyvatel, politiků a také předních architektů značně poškozuje vzhled celého náměstí. Strana ČSSD žádala v roce 2008 úplné zbourání tohoto domu. Návrhy bourání domu doplněné představami rekonstrukce původního Kreclu (po vzoru Drážďan) se objevují periodicky, většinou však naráží na majitele, kterým není město Jihlava, ale společnost Le Cygne Sportif.\n\nNa severní stěně je v betonu vyveden reliéf s čtyřverším:\nAutorem čtyřverší je básník Jan Skácel. \n\n\n"}
{"id": "577739", "url": "https://cs.wikipedia.org/wiki?curid=577739", "title": "Josef Bohumír Mikan", "text": "Josef Bohumír Mikan\n\nJosef Bohumír Mikan (; 3. září 1743 Česká Lípa – 7. srpna 1814 Praha) byl lékař, botanik, profesor a rektor Karlovy univerzity, zakladatel pražské univerzitní botanické zahrady.\n\nJosef Mikan se narodil v německé rodině ševcovského mistra v České Lípě, v Ševcovské, dnes ulici Prokopa Holého. Studoval zprvu na farní škole, potom na zdejším latinském gymnáziu, kde získal středoškolské základy vzdělání. Ve studiích pokračoval v Drážďanech, v Praze a Vídni. Zvládl 8 jazyků.\n\nSvou první lékařskou praxi měl v severočeských lázních Teplice. Tam se mu narodily děti a zemřela žena.\n\nByl významným přírodovědcem, lékařem, doktorem medicíny a filosofie a již ve věku 32 let se stal 1. května 1775 historicky prvním řádným profesorem chemie na lékařské fakultě pražské univerzity. Zde se zasloužil o vznik chemické laboratoře. Později se stal děkanem a v roce 1799 i na rok rektorem Karlovy university, kde strávil jako učitel 37 let života. Na odpočinek odešel roku 1811.\n\nByl v roce 1775 zakladatelem pražské univerzitní botanické zahrady na Smíchově. Stal se poradcem císaře Josefa II, zdravotním radou a přičinil se o reformy lékařství a lékárnictví. Zasloužil se o úpravy Malostranského hřbitova.\n\nMěsto Česká Lípa na jeho rodný dům v ulici Prokopa Holého umístilo pamětní desku. Je po něm pojmenován rod \"Mikania\" Willd. (Asteraceae).\n\n\n\n"}
{"id": "577744", "url": "https://cs.wikipedia.org/wiki?curid=577744", "title": "Ignition (píseň, R. Kelly)", "text": "Ignition (píseň, R. Kelly)\n\nIgnition (Remix) je jedna z nejznámějších písní amerického zpěváka R. Kellyho. Píseň pochází z jeho pátého alba Chocolate Factory. Píseň sám napsal i produkoval. K písni byl vydán další remix, na kterém hostuje rapper Twista.\n"}
{"id": "577746", "url": "https://cs.wikipedia.org/wiki?curid=577746", "title": "Martin Rous", "text": "Martin Rous\n\nMartin Rous je folkový a rockový kytarista, skladatel, písničkář a hudební pedagog. Vystudoval kytaru na \"Konzervatoři pro zrakově postiženou mládež\" (dnes Konzervatoř Jana Deyla), na kterou se přihlásil až po absolvování gymnázia. Po jejím absolvování dodnes působí jako učitel hry na kytaru, v současnosti na Taussigově základní umělecké škole. \n\nPrvním větším projektem je založení skupiny \"Sluníčko\", zde začínala i Lenka Dusilová. Tato kapela měla předchůdce v raných 80. letech 20. století v projektu \"Ovečky\"; původně se tak chtěla skupina jmenovat, ale státní cenzuře to patrně přišlo příliš náboženské, proto skupina přijala název Sluníčko, ovšem na plakátech mívala modrého slona s kulichem; na těchto plakátech bylo i označení stylu – někdy \"valašský rock\", jindy \"poťouchlý artrock\". \n\nKoncem 80. let (před Martinovým odchodem ze skupiny) vedle Sluníčka existoval i paralelní projekt \"Berunka\", kde namísto kláves (Martinův spolužák Anton Čík) hrál kytarista Petr Pancho Prchal (taktéž další spolužák) krom kytary i na klarinet a zpíval; Sluníčko bylo více art, Berunka těžila více z tradic moravských lidových balad. \n\nSloni Martina doprovázeli i nadále – po odchodu ze Sluníčka nahrával vlastní tvorbu doma (automatický bubeník, jinak si vše Martin napsal, zahrál a nazpíval sám) a posílal ji do Radia 1 pod názvem \"Létající slon\". Posléze založil skupinu \"Flying Elephant\" (zpěvák \"Rick Rodgers\" zpíval anglicky) a po Rickově odstěhování z ČR ve stejné sestavě – Martin Rous: kytara, zpěv, většina hudby a textů; Vladimír Adamský (další Martinův spolužák): baskytara; Tibor Adamský: bicí – začali zpívat česky pod jménem Šántí (jméno slonice Shanti z pražské zoo). Martin byl 10 let byl kapelníkem a autorem většiny písní této rockové skupiny. Na CD Kouzelná ryba (1998) spolupracoval další z Martinových spolužáků, bubeník Marcel Pindel (na tomto albu i zpíval a napsal píseň \"Nekonečnej Žižkov\"), který s Martinem hrál již v Ovečkách. \n\nPrvním folkovým projektem Martina Rouse je trio \"Narcis\", po kterém zůstalo demoalbum \"Čínská zeď\", obsahující 11 písní. Od roku 2006 působí jako sólista. Vrátil se od elektrické ke klasické kytaře, originální zvuk dotváří prvky rocku a metalu. Texty písní jsou niterné i humorné a zabývají se problémy dneška.\nMartin Rous je nejen známý písničkář, ale i zdatný textař; složil několik písní například pro Lenku Dusilovou. Mezi jeho úspěchy patří vítězství na folkové Portě kde získal čtyři ocenění, nebo další vítězství na notování Pod Vyšehradem. Jeho první deska s názvem Mon Cheri je velmi melodická, plná alternativních hudebních nástrojů a s písněmi jako Večírek, Magdaléna nebo Všechny milý holky. Druhá deska Samba 4U se mezi ostatními deskami prosazuje svým folkrockovým pojetím, které se projevuje častým zařazením bubnování na kytaru, které využil i v pozdější době. Další deska V síti která má tmavě modrý obal patří k jedné z nejúspěšnějších desek, co Martin Rous vydal; má specifickou náladu která člověku vždy přijde vhod. Následují desky Lesní směs a Dyndy, které byly v průběhu let mnohokrát upgradované a postupně dovedené ke skorodokonalosti. Nyní Martin Rous připravuje album s netradičním názvem FOLKnROLL na které pilně pracuje ve svém domácím studiu Maroton.\n\n\n"}
{"id": "577751", "url": "https://cs.wikipedia.org/wiki?curid=577751", "title": "Umělecká skupina UMSKUP", "text": "Umělecká skupina UMSKUP\n\nUMSKUP je česká umělecká skupina fungující od roku 2009 zabývající se uměleckou tvorbou všeho druhu, důraz klade na divadelní tvorbu. Skupina oficiálně zahrnuje kolem desítky umělců, jejich pravý počet se však pravděpodobně pohybuje kolem několika desítek, až stovek. Jejich pravá jména jsou skrývána pod pseudonymy jako např. Ondřej Matějka, Janek Lesák, Daniel Čihák, Sašenda Hruboňová nebo Jiří Hrabák. Zatajováním své pravé identity se snaží cíleně nabudit zdání amatérství.\nJejí divadelní tvorba je čistě autorská, ačkoliv ji umělci sami s oblibou označují za „totální divadelní recyklaci“. První představení vznikla ještě dlouho předtím, než se UMSKUP uskupil – například \"Pohádka o lásce aneb kterak se dostat tam a zase zpátky, tam a zase zpátky, tam a zase zpátky\". Autorem a režisérem umskupácké produkce je Janek Lesák.\n\nInscenace je divadelním „fast foodem“, ve kterém tři herci ve shrnují kompletní historii Čech od velkého třesku až po včerejší večerní zprávy v pouhých 60 minutách. Tři herci se tak v průběhu představení stačili vystřídat v neskutečných 142 rolích, z nichž každá je skutečně charakterově jiná. Postupem času se \"Česká historie\" s přibývajícím množstvím večerních zpráv dostala z půlhodinového formátu až na hodinovou inscenaci. UMSKUP touto inscenací odstartoval svou činnost na poli českého divadla.\n\nKdyž s představením v srpnu 2009 Umskupáci kočovali po Čechách (zámek Kratochvíle, Nezdice, Stará Vožice aj.), jeden z protagonistů Zdeněk Glazer zde potkal svou budoucí partnerku, se kterou má nyní syna Jonatána a dceru Žofii. Česká historie se proto dlouhou dobu pracně přezkušovala s neméně dobrým Ondřejem Matějkou, který ji hraje dodnes. Byla mimo jiné hrána 17. listopadu 2009 k 20. výročí sametové revoluce.\n\nAutory hry jsou Janek Lesák a Jakub Votroubek, kterého úspěch inscenace v prosinci 2009 dohnal až do kroměřížské psychiatrické léčebny.\n\nPremiéra 12. června 2010. \"Andulka z ringu\" je spíše než divadlem boxerskou show. Ondřej Matějka, protagonista titulní role Andulky, spolu s Danielem Čihákem, hrajícím hned šest vedlejších rolí, předvádí nejen herecké, ale i sportovní a akrobatické výkony. Ondřej Matějka při studiu své role trénoval šest měsíců v IBF (International Boxing Federation) a kvůli tomu dnes vypadá tak, jak vypadá.\n\nTřetí UMSKUPácká hra nemá pevný scénář. Diváci si na začátku představení vyberou známé dílo světové kinematografie, herci mají deset minut na přípravu a poté 45 minut na to, aby před obecenstvem natočili vybranému filmu švédovaný remake (bezrozpočtovou verzi na jedinou ruční kameru, každý záběr má jen jeden pokus, film není nijak zpětně upravován. Ve chvíli dotočení posledního záběru je film hotov.)\n\nŠvédovaný film, který takto před diváky vznikne, je poté umístěn na internetovou adresu www.umskup.cz, kde se na něj diváci mohou podívat v celku. UMSKUP už tímto způsobem našvédoval například \"Forresta Gumpa\", \"Tenkrát na západě\", \"Hříšný tanec\", \"Titanic\", \"Terminátora\", \"Spalovače mrtvol\", , celou trilogii \"Pána prstenů\", všech sedm dílů Harryho Pottera, český oscarový film \"Kolja\", či legendárního \"Hamleta\".\n\nPředstavitel autistických hrdinů Daniel Čihák díky švédovaným filmům podepsal smlouvu s Jurajem Herzem na titulní roli ve filmu Spalovač mrtvol II., jehož natáčení se plánuje na rok 2013.\n\nUMSKUP v červnu 2009 na náměstí krále Jiřího z Poděbrad v Chebu tři dny po sobě v rámci festivalu \"Chebské dvorky\" přímo před zraky diváků maloval obrazy, které se poté vydražily. Výtěžek z dražby si UMSKUP ponechal.\n\nKaždý rok v datu kolem svatého Valentýna pořádá UMSKUP tradiční tzv. \"Večery pornopoezie\". Jedná se o soutěžní večery, v nichž každý autor představí tři autorské pornobásně. Vítěz získává putovní skulpturu Prasete roku vytvořenou BcA. Jiřím Hrabákem. 3. ročník Večera pornopoesie byl vysílán on-line na www.umskup.cz Rádiem UMSKUP. UMSKUP plánuje vydání souborné pornopoetické sbírky v edici Miluit s názvem \"Výstřiky do tmy\".\n\nUMSKUP v roce 2011 započal svou tvorbu i na poli sociálně-uměleckých projektů. První z nich byl \"Boj proti chebnu\", při níž zaktivizoval několik stovek obyvatel města Chebu, aby si vybili svou agresi vůči jejich depresivnímu městu při hromadné polštářové bitvě na náměstí krále Jiřího v Chebu. Akce se zúčastnili také zastupitelé města či faráři západočeských farností.\n\nOd 9. do 11. června provozovali v Chebu svůj Cirkus UMSKUP. V panoptiku tohoto cirkusu přivezli do Chebu a ve svém programu drezurovali Jiřinu Bohdalovou, Petra Novotného, Miroslava Donutila, Agátu Hanychovou, Michala Davida a hvězdu českých seriálů Petra Konáše.\n\nČlen UMSKUPu BcA. Jiří Hrabák vytvořil sérii několika tutoriálů \"Jak dělat umění\" a to: \"Technologické umění\", \"Aktivistické umění\", a umělecká tvorba v oblasti \"Tělo a identita\". V nich mladým a začínajícím umělcům radí jak na to, chtějí-li se rychle stát úspěšnými umělci. UMSKUP dále pokračuje v jeho práci tutoriály jako například \"Jak dělat alternativní divadlo\".\n\n"}
{"id": "577753", "url": "https://cs.wikipedia.org/wiki?curid=577753", "title": "Ólavsøka", "text": "Ólavsøka\n\nÓlavsøka [] je národním svátkem na Faerských ostrovech, slaví se 28. a hlavně 29. července. Je to den, kdy faerský parlament Løgting zahajuje zasedání.\n\nÓlavsøka doslova znamená \"Předvečer sv. Olava' nebo latinsky \"vigilia sancti Olavi\", ode dne úmrtí norského krále svatého Olava Haraldssona v bitvě u Stiklestadu v roce 1030. Oslavy začínají již den před, tedy 28. července. Ólavsøka je výrazem pro křesťanskou politickou kulturu na Faerských ostrovech. Faeřané jsou jediní, kteří si vybrali den smrti svatého Olava jako svůj národní svátek, nejen z náboženského, ale také politického hlediska. Olav Haraldsson byl norský král, nikoli faerský, ale stal se faerským světcem. Slavením tohoto svátku Faeřané vyjadřují mimo jiné i svou národnost.\n\nV den svátku se otevírá přes tisíc let starý parlament Løgting. Členové parlamentu, členové faerské vlády, biskup a další vysocí státní a zemští úředníci jsou v průvodu (Ólavsøkuskrúðgongan) z budovy parlamentu do Tórshavnské katedrály. Po bohoslužbě za svatého Olava jdou zpátky do budovy parlamentu a pronášejí slavnostní projevy. V nich vyjadřují mimo jiné staré vazby mezi parlamentem a církví.\n\nÓlavsøka je svátkem, kdy se v jeden den sejde mnoho Faeřanů v hlavním městě Tórshavnu. Tento svátek se stal také velkou atrakcí, kterou si nenechají ujít mnozí zahraniční hosté a návštěvníci. V předvečer svátku, tedy 28. července, se koná vyhlášený veslařský závod (kappróður), což je jedním z vrcholů sportovních událostí na ostrovech. Po oba dny se konají výstavy umění, festival faerské hudby, populární i lidové, dále se tančí pověstné faerské kolové tance. Při nich se zpívají sáhodlouhé balady, tzv. kvédy (faersky \"kvæði\").\n\nPozdravem v období svátku Ólavsøka ve faerštině je Góða Ólavsøku! (Dobrý předvečer sv. Olafa!).\n\nZnámky napravo byly vydány 18. května 1998 poštovním úřadem Faerských ostrovů, Postverk Føroya, výtvarnou část vytvořil Edward Fuglø.\n"}
{"id": "577754", "url": "https://cs.wikipedia.org/wiki?curid=577754", "title": "Internodium", "text": "Internodium\n\nInternodium je část stonku mezi jednotlivými uzlinami (nody), mezi místy ze kterého vyrůstají listy, úžlabní pupeny nebo květenství. Internodium nenese listy ani se nevětví, u trav a přesliček má zřetelnou centrální dutinu. Uzliny travin se nazývají kolénka. U vinné révy, (u révy), se internodium, tj. vzdálenost mezi sousedními očky, nazývá stavec.\n\nPoměrné délky na sebe navazujících internodií jsou dány druhem rostliny, absolutní délky jsou ovlivněny stanovištěm. U mladých výhonků jsou internodia krátká, později se s růstem rostlin prodlužují. U některých rostlin s umístěním listů velmi blízko sebe, např. růžice listů u pampelišky, sedmikrásky, jitrocele nebo hlávkového salátu, jsou silně zkráceny a jsou téměř nepostřehnutelné. \n\nDélka jednotlivých internodií má i svůj význam, například u obilovin. Pro potlačení vlivu houbových chorob (rzi) se vybírají odrůdy s dlouhým podklasovým internodiem, které při napadení listů zpomaluje až zabraňuje prorůstání chorob až do klasu a zajišťuje asimilaci i při poškozených listech. Pro zvýšení odolnosti proti poléhání jsou nejvhodnější ostatní internodia co nejkratší.\n\n\n"}
{"id": "577762", "url": "https://cs.wikipedia.org/wiki?curid=577762", "title": "Marta a já", "text": "Marta a já\n\nMarta a já je autobiografický koprodukční německo-francouzský film režiséra Jiřího Weisse z roku 1990.\n\nAutobiografický příběh z Československa odehrávající se v předmichovské době a následně během války, viděný očima dospívajícího chlapce Emila. Citlivý Emil je na prázdninách v Mostě u svého strýčka, českého (dle norimberských zákonů židovského) lékaře, kde je svědkem jeho bouřlivého života, rozvodu i nového manželství s bývalou služkou německého původu.\n\n\n"}
{"id": "577765", "url": "https://cs.wikipedia.org/wiki?curid=577765", "title": "Madalena Joao", "text": "Madalena Joao\n\nMadalena Joao (* 1. červenec 1983 v Brně) je česká zpěvačka, textařka, herečka a tanečnice známá především svou účastí v televizní soutěži Česko hledá SuperStar.\n\nDětství prožila v Brně a v Angole odkud pochází její otec. V Africe začala navštěvovat základní školu, kterou v České republice dokončila. V České republice vystudovala Střední zdravotnickou školu Brno. Od roku 2009 žije v Praze. Má staršího bratra Daniela (* 28. květen 1980 v Brně), který se rovněž věnuje hudbě jako rapper pod uměleckým jménem Pluto a který se zúčastnil druhé řady televizní reality show VyVolení.\n\nSe zpěvem začala ve svých šestnácti letech. Zpočátku vystupovala s repertoárem převzatým od světových zpěvaček (Mariah Carey, Céline Dion, Lauryn Hill, Whitney Houston a dalších). Po skončení svého účinkování v televizní soutěži Rozjezdy pro hvězdy navštěvovala téměř sedm let hodiny zpěvu na Konzervatoři Brno. Zpívá česky, anglicky a portugalsky.\n\nV roce 2001 vydala jako duo Patrick & Magee u firmy Sony Music Bonton album \"2.0.0.1\" spolu s rapperem Patrikem Semlbauerem, který je známý jako automobilový závodník. Videoklip k pilotnímu singlu \"My!\" bodoval několik týdnů v televizní hitparádě Eso. V roce 2008 vydala jako Maddy u firmy Observatory Media singl \"Every Day\". V roce 2009 vydala jako duo Pluto & Madalena u firmy Fever Music album \"Destino\" spolu se svým bratrem Danielem. Její nové autorské album \"Cantora\" vyjde u firmy Zoretti a bude pokřtěno v roce 2012.\n\nV roce 2000 na sebe poprvé upozornila na obrazovkách TV Nova s písní Whitney Houston \"I Will Always Love You\" v soutěžním pořadu pro začínající zpěváky a zpěvačky Rozjezdy pro hvězdy, v němž dvakrát zvítězila a dostala se do finále. Vystupovala i v pořadech Barvál (ČT1), Filmový festivál (ČT1), Hogo Fogo (TV Nova), Nedošli do finále (TV Nova), Prásk (TV Nova), Tyjátr (TV Nova), Zlatý kanár (ČT2) a dalších.\n\nV roce 2004 se zúčastnila první řady pěvecké soutěže Česko hledá SuperStar, v níž se probojovala mezi čtyřicet nejlepších soutěžících.\n\nV době svého účinkování v soutěži Česko hledá SuperStar úspěšně zvládla konkurz do muzikálu Hair, který se hrál několik měsíců v Městském divadle Brno.\n\nDlouhodobě úzce spolupracuje s Dětským fondem UNICEF při Organizaci spojených národů. Kromě toho spolupracuje na nejrůznějších projektech s celou řadou dalších umělců.\n\n\n\n\n"}
{"id": "577771", "url": "https://cs.wikipedia.org/wiki?curid=577771", "title": "Husrav III.", "text": "Husrav III.\n\nHusrav III. byl perský velkokrál z rodu Sásánovců panující po smrti krále Šahrvaráze krátce roku 630, alespoň zčásti souběžně s královnou Bórán (přesná chronologie není známa). Jeho vláda měla jen epizodický charakter a byla omezena na východ říše – poté krále násilně odstranili. Je o něm známo, že byl synovcem Husrava II. a jeho proklamace souvisela s vnitropolitickými zmatky v Persii po prohrané válce s Byzancí z let 603–628.\n\n"}
{"id": "577773", "url": "https://cs.wikipedia.org/wiki?curid=577773", "title": "Mezinárodní mistrovství České republiky v rallye 2010", "text": "Mezinárodní mistrovství České republiky v rallye 2010\n\nMezinárodní mistrovství České republiky v rallye (MMČR) v roce 2010 zahrnovalo celkem sedm podniků – Valašskou Rally, Rallye Šumava, Rallye Český Krumlov, jihomoravskou Rally Hustopeče, severočeskou Rally Bohemia, zlínskou Barum Rally a Rally Příbram.\n\nCelkovým vítězem se stal Pavel Valoušek se spolujezdcem Zdeňkem Hrůzou na Škodě Fabii S2000.\n"}
{"id": "577776", "url": "https://cs.wikipedia.org/wiki?curid=577776", "title": "Tereza Novotná", "text": "Tereza Novotná\n\nTereza Novotná (* 1992 Hradec Králové) je česká orientační běžkyně. Mezi její největší úspěchy patří druhé místo ze sprintu na juniorském mistrovství světa 2009 v italském San Martinu. V současnosti běhá za český klub OK 99 Hradec Králové a též za švédský klub OK Hällen, za který startuje ve Skandinávii.\nJe dcerou bývalé české a československé reprezentantky Petry Novotné.\n\n"}
{"id": "577777", "url": "https://cs.wikipedia.org/wiki?curid=577777", "title": "Karel Vacek (architekt)", "text": "Karel Vacek (architekt)\n\nKarel Vacek (4. srpna 1940 – 2. dubna 2010) byl český filmový architekt. Začínal ve Filmovém studiu na Barrandově v roce 1959. Podepsán je i pod televizními seriály, například pod projektem \"O ztracené lásce\" a seriálem \"F. L. Věk\". Spolu s Václavem Vohlídalem získal Českého lva za nejlepší výtvarný počin k filmu \"Kuře melancholik\".\n"}
{"id": "577779", "url": "https://cs.wikipedia.org/wiki?curid=577779", "title": "Adéla Indráková", "text": "Adéla Indráková\n\nAdéla Indráková (* 1991, Olomouc) je česká reprezentantka v orientačním běhu, juniorská vicemistryně světa štafet z roku 2011. Mezi její další velké úspěchy patří také například 25. místo ze sprintu na JWOC 2009 v italském San Martinu a stříbro. S orientačním běhu začínala v SK Univerzita Palackého Olomouc, v současnosti běhá za SK Žabovřesky Brno.\n\n"}
{"id": "577782", "url": "https://cs.wikipedia.org/wiki?curid=577782", "title": "Rubáš", "text": "Rubáš\n\nRubáš může být:\n\n\n"}
{"id": "577783", "url": "https://cs.wikipedia.org/wiki?curid=577783", "title": "William Hurt", "text": "William Hurt\n\nWilliam McChord Hurt (* 20. března 1950 Washington, D.C. USA) je americký herec, držitel Oscara za nejlepší mužský herecký výkon z roku 1985 ve filmu \"Polibek pavoučí ženy\". Je také znám jako Thaddeus Ross z filmů \"Neuvěřitelný Hulk\", \"\", \"\", \"\" a připravovaného snímku \"Black Widow\".\n\nJeho otec pracoval pro americkou vládu a rodina cestovala po Asie a Africe. William začal studovat teologii, ale pak absolvoval herectví na Juilliard School, kde byl jeho spolužákem Christopher Reeve. Hrál v divadle Circle Repertory Company a byla mu udělena cena Obie Award. Ve filmu debutoval v roce 1980 rolí profesora Jessupa ve sci-fi \"Mutace\", za kterou byl nominován na Zlatý glóbus pro objev roku. Za roli ve filmu \"Náhodný turista\" získal tchajwanskou cenu Zlatý kůň. Byl také nominován na Oscara za vedlejší roli ve filmu \"Dějiny násilí\".\n\nJeho nevlastním dědečkem byl mediální magnát Henry Luce. Byl ženat s Mary Beth Hurtovou a Heidi Hendersonovou, udržoval také dlouhodobé vztahy s Marlee Matlinovou (partnerkou ve filmu \"Bohem zapomenuté děti\") a Sandrine Bonnaireovou. Je otcem čtyř dětí. \n\nV roce 2000 natáčel v Praze seriál \"Duna\" a zúčastnil se předávání cen Český lev. \n\n"}
{"id": "577784", "url": "https://cs.wikipedia.org/wiki?curid=577784", "title": "Sylvain Chavanel", "text": "Sylvain Chavanel\n\nSylvain Chavanel Albira (* 30. července 1979, Châtellerault) je francouzský silniční profesionální cyklista. Jeho bratr Sébastien Chavanel je také profesionální cyklista.\n\n\n"}
{"id": "577785", "url": "https://cs.wikipedia.org/wiki?curid=577785", "title": "SS Justicia", "text": "SS Justicia\n\nSS \"Justicia byla britská loď sloužící v 1. světové válce pro transport jednotek. Postavena byla jako SS \"Statendam pro rejdařství Holland America Line v loděnicích Harland & Wolff v Belfastu. Ještě před dokončením si loď přivlastnila britská vláda, pro kterou s ní operovala White Star Line.\n\n9. července 1914 byla Justicia spuštěna na vodu a pokřtěna a začala se vybavovat. Ale ještě před dokončením začala 1. světová válka a práce byly na rok přerušeny. V roce 1915 si ji přisvojila britská vláda za účelem transportu jednotek. Jejím operováním bylo nejprve pověřeno rejdařství Cunard Line kvůli popopení \"Lusitanie\" a přejmenována na \"Justicia\" (název vznikl přidáním tradiční koncovky -ia ke slovu justice). Cunnard však nedokázal najít pro Justicii posádku, tak byla předána White Star Line, která měla volnou posádku z potopeného \"Britannicu\". Šedý trup lodi byl přetřen podle kamuflážního schématu.\n\n19. července 1918 plula prázdná z Belfastu do New Yorku střežená torpédoborci. Když byla asi 37 km jižně od Skerryvore, torpédovala ji německá ponorka \"UB-64\". Přestože byla Justicia třikrát zasažena se díky včasnému uzavření vodotěsných přepážek nepotopila. Naproti tomu doprovázející torpédoborci poškodili ponorku, která musela odplout pryč. Většina členů posádky byla evakuována a Justicia musela být odtažena remorkérem \"Sonia\" do Lough Swilley. Pak ale přišlo čtvrté torpédo, když se podařilo UB-64 Justicii opět lokalizovat. Loď však zůstala na hladině.\n\nNásledující den potkala Justicii další německá ponorka \"UB-124\" a po 9. hodině ráno na ni vypálila další dvě torpéda, které zasáhly bok trupu. V poledne už byla posádka evakuována a loď se poté překlopila a zmizela pod vlnami. Doprovázející torpédoborci \"Marne\", \"Milbrook\" a \"Pigeon\" zaútočili na ponorku hloubkovými minami a palbou z děl a nakonec ji potopili.\n\nVrak Justicie teď leží asi 45 km severozápadně od Malin Head v Irsku 68 metrů pod vodou.\n"}
{"id": "577787", "url": "https://cs.wikipedia.org/wiki?curid=577787", "title": "Jānis Bojārs", "text": "Jānis Bojārs\n\nJānis Bojārs (12. května 1956 – 5. června 2018) byl sovětský atlet lotyšské národnosti, dvojnásobný halový mistr Evropy ve vrhu koulí.\n\nV roce 1982 získal stříbrnou medaili na mistrovství Evropy v Athénách. Bronz zde mj. vybojoval Remigius Machura. O rok později se stal v Budapešti halovým mistrem Evropy a skončil pátý na prvním ročníku mistrovství světa v Helsinkách. V roce 1984 obhájil ve švédském Göteborgu titul halového mistra Evropy. Kvůli bojkotu nereprezentoval na letních olympijských hrách v Los Angeles.\n\nNa prvních a zároveň také posledních světových halových hrách v Paříži 1985 vybojoval bronzovou medaili. V roce 1985 skončil čtvrtý na halovém ME v Pireusu a o rok později zůstal pod stupni vítězů také na halovém ME v Madridu.\n"}
{"id": "577788", "url": "https://cs.wikipedia.org/wiki?curid=577788", "title": "Ida Bobachová", "text": "Ida Bobachová\n\nIda Bobachová (* 30. červenec 1991, Virklund, Dánsko) je dánská reprezentantka v orientačním běhu. Je držitelkou sedmi zlatých, dvou stříbrných a třech bronzových medailí ze čtyř po sobě jdoucích juniorských Mistrovství světa. Stala se tak historicky nejúspěšnější juniorskou orientační běžkyní světa. Je dvojnásobnou seniorskou mistryní světa, zlaté medaile získala v závodě štafet a na dlouhé trati ve skotském Inverness v roce 2015. Z mistrovství světa má pak další tři stříbrné medaile. V současnosti běhá za dánský klub OK Pan Århus.\nIda se narodila v dánském městečku Virklund nedaleko Silkeborgu. K orientačnímu běhu ji přivedli rodiče, kteří ji po soutěžích a závodech vozili. Má dva starší bratry Kristiána (nar. 1987) a Sørena (nar. 1989), který je též vrcholovým orientačním běžcem, a také jako Ida je členem dánského národního týmu. Ida vystudovala střední školu v Silkeborgu. V současnosti studuje na univerzitě v Aarhusu.\n\n"}
{"id": "577790", "url": "https://cs.wikipedia.org/wiki?curid=577790", "title": "Honduraský záliv", "text": "Honduraský záliv\n\nHonduraský záliv ( , ) je jeden ze zálivů Karibského moře, který omývá břehy Belize, Guatemaly a Hondurasu. Na západě je ohraničen pobřežím Yucatánského poloostrova a na jihu honduraským pobřežím.\n\nNeexistuje pevná definice a vymezení Honduraského zálivu. V případě belizského pobřeží lze označit přístav Belize City jako nejsevernější bod, který bývá zahrnován do vymezení Honduraského zálivu. Honduraský přístav La Ceiba může být považován za nejvýchodnější bod zálivu. Jeho tvar tedy připomíná trojúhelník, ve kterém 2 hrany tvoří linie pobřeží a třetí hrana je spojnicí měst Belize City a La Ceiba. Jiná definice považuje za hraniční body belizské město Dangriga a honduraské La Tela.\n\nDo zálivu ústí několik významnějších středoamerických řek - Monos, Ulúa, Motagua, Polochic, Dulce a další. Největší města, která leží v povodí zmíněných řek jsou Ciudad de Guatemala (metropolitní oblast okolo města čítá okolo 2,2 milionu obyvatel) a San Pedro Sula (0,6 milionu obyvatel). Nejdůležitější přístavy v zálivu jsou:\n\nHonduraský záliv se vyznačuje dynamickým spolupůsobením pobřežních vod, otevřeného volného moře a oceánských proudů, které společně vytvářejí jedinečný ekosystém s velkou rozmanitostí biotopů. Vyskytují se písečné pláže, mangrovové lesy, laguny, mokřady, podmořské louky, skalnaté útesy, estuáry řek, korálové útesy, ostrůvky. Námořní provoz, splach hnojiv z polí a další lidská činnost ohrožuje kvalitu životního prostředí v této oblasti.\n"}
{"id": "577791", "url": "https://cs.wikipedia.org/wiki?curid=577791", "title": "Pak Či-song", "text": "Pak Či-song\n\nPak Či-song ( 박지성, anglickou transkripcí Park Ji-sung) (* 25. února 1981) je bývalý jihokorejský fotbalový záložník, který naposledy hrál v nizozemském PSV Eindhoven, kde hostoval z anglického klubu Queens Park Rangers.\n\nPak Či-song se narodil v Soulu. Od dětství se zajímal o fotbal, který byl jeho koníčkem. Po ukončení střední školy mu japonský fotbalový klub Kyoto Purple Sanga nabídl smlouvu, kterou Pak přijal. Nastupoval tam až do roku 2002. V první sezóně hrál pouze v 13 utkáních a střelil jedinou branku. Další rok už se na hřišti objevil celkem 38 krát.\n\nV roce 2002 si nadějného Korejce, který se už dostal i do reprezentace a hrál na MS v Japonsku a Koreji, všimli skauti z PSV Eindhoven. Všiml si ho tehdy i Guus Hiddink, budoucí trenér PSV, který v té době trénoval právě Jižní Koreu.\n\nV sezóně 2004/2005 se mu začalo dařit ještě více, když PSV Eindhoven získalo mezi jinými právě díky jemu titul v lize a ligový pohár. Největším úspěchem ale byly výkony v Lize mistrů, kde PSV Eindhoven došel až do semifinále, kde vypadl s AC Milánem. Pak vstřelil gól, který ale k postupu nestačil.\nV roce 2005 s ním PSV chtělo prodloužit smlouvu, tehdy však přišla nabídka z Manchesteru United, kterou přijal.\n\nPSV Eindhoven ho zprvu nechtěl pustit a varoval, že se jeho cena vyšplhá hodně vysoko, nakonec se ale nic takového nekonalo a v létě 2005 do nového klubu přešel. Přestupová částka není přesně známa, pohybuje se však kolem 4 miliónů liber.\n\nV Manchesteru United se stal oporou týmu a získal stálé místo v sestavě vedle hvězd jako Wayne Rooney, Cristiano Ronaldo či Paul Scholes. V ligové sezóně 2011/2012 však dostával méně prostoru v A-týmu, rozhodl se pro změnu klubu.\n\n9. července 2012 podepsal dvouletý kontrakt s londýnským klubem Queens Park Rangers. Jeho první sezona v QPR byla neúspěšná, nastoupil do 20 zápasů v Premier League (většinou jako kapitán), ale ani jednou neskóroval. Očekávání byla veliká. Klub po sezóně sestoupil do druhé anglické ligy a Pak odešel hostovat do nizozemského PSV. Po sezoně 2013/14 ukončil hráčskou kariéru.\n\nPrvní reprezentační start si odbyl 9. dubna 2000 v zápase proti Laosu. Ve stejném roce se zúčastnil olympijského turnaje na hrách v Sydney, kde Korea nepostoupila ze skupiny.\n\nNa mistrovství Asie 2000 získal s týmem Jižní Koreji třetí místo. Na Konfederačním poháru 2001 hrál ve všech třech zápasech základní skupiny.\n\nNa mistrovství Asie 2004 se s týmem dostal do čtvrtfinále.\n\nNa Mistrovství světa 2002 získal s Jižní Koreou historický úspěch ziskem čtvrtého místa. Vstřelil památný gól Portugalsku v 70. minutě zápasu v kvalifikační skupině, který poslal Koreu do dalších fází turnaje. Zúčastnil se i Mistrovství světa 2006 v Německu, kde tým nepostoupil ze základní skupiny a Mistrovství světa 2010 v Jižní Africe, kde se dostal do osmifinále.\n\n"}
{"id": "577796", "url": "https://cs.wikipedia.org/wiki?curid=577796", "title": "Říšská orlice", "text": "Říšská orlice\n\nŘíšská orlice (německy \"Reichsadler\") je historický státní znak odvozený od římské heraldické Aquily a používaný v různých obdobích historie Německa, včetně Německého císařství, Výmarské republiky a nacistického Německa.\n\nPůvod lze vystopovat v symbolu Svaté říše římské, kdy byla orlice znakem říšské moci (na rozdíl od říšských států). Byla míněna jako ztělesnění odkazu na římskou tradici \"(translatio imperii)\", podobně jako u orla používaného Palaiologovci v Byzantské říši nebo cary v Rusku.\n\nŘíšská orlice se začala vyskytovat v 9. století na praporech Karla Velikého a jeho následovníků. (Dvouhlavý) orel byl atributem Fridricha II. Štaufského v \"Chronica Majora\" od Matthewa Parise okolo roku 1250, vyskytoval se i na hradbách svobodného říšského města Kaiserswerth ve 13. století. Říšská orlice byla vůbec široce využívána říšskými městy, například Lübeckem, Besançonem nebo Chebem, ke zdůraznění jejich statusu. Řád německých rytířů pod vedením Hermanna von Salza měl z moci císaře Fridricha II. privilegium vyobrazovat říšskou orlici ve svém erbu. Po transformaci Řádu německých rytířů na Pruské vévodství v roce 1525 se začal používat černý orel.\n\nZikmund Lucemburský používal po své korunovaci císařem v roce 1433 černého (dvouhlavého) orla, zatímco (jednohlavá) orlice zůstala pro označování zvoleného Krále Římanů a budoucího císaře. Po rozpadu císařství v roce 1806 přijala habsburská monarchie dvouhlavého orla, zvýrazněného štítem Lotrinských a řetězem Řádu zlatého rouna, jako znak Rakouského císařství. Od roku 1919 je orlice vyobrazena ve znaku Rakouska.\n\nPři revolucích v roce 1848 byly učiněny určité pokusy reimplementovat říšskou orlici do symbolu národní jednoty. Tyto ideje byly opět opuštěny, když se orlice s pruským štítem stala znakem bismarckovské maloněmecké koncepce v hranicích Německého císařství v roce 1871. Po 1. světové válce si Výmarská republika prezidenta Friedricha Eberta osvojila prostou verzi říšské orlice, která se pak používala až do roku 1935.\n\nZa vlády nacistů se v roce 1935 stala na příkaz Hitlera státním znakem stylizovaná říšská orlice kombinovaná s nacistickým hákovým křížem. Navzdory středověkému původu je termín „říšská orlice“ běžně spojován právě touto specifickou verzí z doby nacismu. NSDAP používala pro sebe samu velmi podobný symbol, nazývaný „stranická orlice“ (\"Parteiadler\"). Tyto dva znaky je třeba rozlišovat, říšská orlice hledí přes své pravé rameno, zatímco stranické orlice přes levé.\n\nPo 2. světové válce se Německo v roce 1950 za prezidenta Theodora Heusse vrátilo k orlici používané Výmarskou republikou. Moderní znak Německa se nazývá „spolková orlice“ (\"Bundesadler\").\n"}
{"id": "577799", "url": "https://cs.wikipedia.org/wiki?curid=577799", "title": "Mariusz Czerkawski", "text": "Mariusz Czerkawski\n\nMariusz Krzysztof Czerkawski (* 13. dubna 1972 ve Radomsku, Polsko) je bývalý polský hokejový reprezentant, který se prosadil i v severoamerické NHL, kde oblékal dres klubů Boston Bruins, Edmonton Oilers, New York Islanders, Montreal Canadiens a Toronto Maple Leafs.\n\nV letech 1996-98 byla jeho manželkou polská zpěvačka a herečka Izabella Scorupco.\n\nCzerkawski nakoukl do seniorské polské nejvyšší soutěže v sezoně 1990/91 v dresu GKS Tychy, jehož barvy hájil již v mládežnických kategoriích. Nadprůměrné výkony v klubu i mládežnických reprezentačních výběrech (viz níže) zaujaly skauty klubu NHL Boston Bruins, který jej draftoval. V létě 1991 se přesunul do klubu švédské ligy Djurgårdens IF. Během sezony 1992/93 jej zaměstnavatel poslal na roční hostování do druholigového Hammarby IF. V sezoně 1993/94 již opět polský talent nastupoval za Djurgårdens a poté, co jeho klub vypadl v prvním kole play off, posílil v závěru sezony Boston Bruins.\n\nBěhem svého účinkování během ročníku 1993/94 v dresu Bruins stihl odehrát čtyři utkání základní části a poté i celé play off, ve kterém vypadl Boston ve druhém kole. Czerkawski se svým startem v soutěži stal prvním hokejistou NHL, který byl vychován v Polsku. Sezona 1994/95 nezačala kvůli sporům majitelů klubů s hráčskou asociací NHLPA v běžném termínu, takže v jejím úvodu sehrál Czerkawski sedm utkání ve finské lize za Blues Espoo. Po zahájení NHL už opět oblékal dres Bostonu, se kterým vypadl v prvním kole play off.\n\nV průběhu sezony 1995/96 byl vyměněn do kanadského klubu Edmonton Oilers, ve kterém strávil i následující sezonu (kdy vypadl jeho celek ve druhém kole play off). V letech 1997-2002 nastupoval za New York Islanders, kde si v sezoně 1999/2000 vysloužil nominaci do utkání hvězd. S Islanders si zahrál play off pouze v sezoně 2001/02, kdy klub nepřešel přes první kolo. V ročníku 2002/03 patřil do kádru Montreal Canadiens, kde se ale neprosadil a část sezony dokonce strávil na farmě v celku Hamilton Bulldogs, který hraje American Hockey League. Před sezonou 2003/04 se tedy rozhodl pro návrat do Islanders, kde strávil jeden rok. Islanders se kvalifikovali do vyřazovacích bojů, ale skončili již v prvním kole.\n\nSezona NHL 2004/05 se kvůli stávce hráčů neuskutečnila a Czerkawski podobně jako řada dalších hráčů tuto sezonu působil v Evropě, konkrétně po jedenácti letech hrál za Djurgårdens IF. Po výluce se ještě na jednu sezonu vrátil do zámoří, kde začal ročník v dresu Toronto Maple Leafs, odkud byl vyměněn symbolicky do Boston Bruins, který byl tedy jeho první i závěrečnou štací v NHL.\n\nV letech 2006-2008 polské pravé křídlo hrálo švýcarskou ligu za Rapperswil-Jona Lakers.\n\n\nSedmnáctiletý Czerkawski byl v roce 1989 vybrán do polského výběru do 18 let, který absolvoval turnaj B-skupiny mistrovství Evropy do 18 let a vybojoval postup do elitního turnaje pro následující rok. Tohoto šampionátu, který se konal ve Švédsku se zúčastnil talentovaný Polák také.\n\nŠikovné pravé křídlo neuniklo pozornosti ani trenérům reprezentace do 20 let. V jejím dresu si zahrál rodák z Radomska na mistrovství světa této věkové kategorie v roce 1990 ve Finsku. Polský tým bez jediného bodu skončil na poslední osmé pozici a sestoupil. Czerkawski obdržel cenu pro nejlepšího hráče svého týmu a startoval i o rok později i na turnaji B-skupiny šampionátu (zde byl nejproduktivnějším hráčem).\n\nV roce 1991 se zúčastnil poprvé velké akce jako člen seniorské reprezentace, když nastoupil na mistrovství světa skupiny B v Jugoslávii. Zde vzhledem k rozšíření hlavního šampionátu z 8 na 12 účastníků stačilo k postupu čtvrté místo. V roce 1992 si zahrál na olympijském turnaji v Albertville, kde se svým týmem obsadil 11. místo(z dvanácti účastníků). Na mistrovství světa téhož roku v ČSFR si Czerkawski nepřipsal ani bod a Polsko skončilo na posledním dvanáctém místě a sestoupilo. Po vypadnutí v základní části s New York Islanders v roce 1998 stihl posílit reprezentaci na mistrovství světa skupiny B ve Slovinsku, kde odehrál tři zápasy a podílel se pouze na sedmém místě v osmičlenném turnaji. Polsko bylo pořadatelem B-skupiny MS v roce 2000 a hráč Islanders v dresu domácího výběru byl hlavní hvězdou turnaje, kde domácí obsadili čtvrté místo. Dosud naposledy v historii se polský národní tým zúčastnil hlavního turnaje MS v roce 2002 ve Švédsku. Vzhledem k účasti svého klubu v play off NHL, kde Islanders v prvním kole vypadli až po sedmizápasové bitvě s Torontem, stihla hlavní opora týmu jen skupinu o udržení. Poláci obsadili na turnaji 14. pozici, ovšem vzhledem k tehdejším pravidlům, kdy poslední Japonsko mělo právo uhájit svojí účast v asijské kvalifikaci, to znamenalo sestup. Naposledy se zúčastnil Czerkawski B-skupiny mistrovství světa v roce 2006(kdy již tento turnaj nesl název Divize I) v Estonsku.\n\nV reprezentaci odehrál 42 utkání, ve kterých nastřílel 24 branek.\n\n"}
{"id": "577800", "url": "https://cs.wikipedia.org/wiki?curid=577800", "title": "Jarmila Veselá", "text": "Jarmila Veselá\n\nJarmila Veselá, rozená Slabá (2. ledna 1933 Sušak, dnes část Rijeky – 13. dubna 2017) byla česká zpěvačka, flétnistka a příležitostná herečka, významná interpretka písní brněnského pianisty a skladatele Oldřicha Blahy.\n\nZnámou se stala především svým účinkováním s Orchestrem Gustava Broma.\n\nOtec, lidový skladatel a dirigent Jan Slabý (1904–??), byl vojenským kapelníkem v Jugoslávii. Do Brna se vrátil v roce 1946. Jarmila Slabá–Veselá vystudovala na brněnské konzervatoři hru na flétnu. Studium úspěšně ukončila v roce 1954 a nastoupila zaměstnání v \"Symfonickém orchestru kraje brněnského\". Současně začala zpívat. V letech 1956–1963 zpívala s orchestrem Gustava Broma. Vystupovala též s orchestry \"Studio Brno\", \"Mirko Foreta\", \"Karla Vlacha\" a Tanečním orchestrem Československého rozhlasu.\n\nPrvní manžel Stanislav Veselý, byl v Bromově orchestru pozounista. S ním měla syna Petra. \n\n\n\n"}
{"id": "577801", "url": "https://cs.wikipedia.org/wiki?curid=577801", "title": "Victor Massé", "text": "Victor Massé\n\nVictor Massé, vlastním jménem Félix-Marie Massé, (7. března 1822 Lorient, Francie – 5. července 1884 Paříž) byl francouzský hudební skladatel. Věnoval se především vokální hudbě, totiž pozdním operám comique, operetám a písním.\n\nVictor Massé se narodil v bretaňském Lorientu. Rodný kraj se později odrazil hlavně v jeho písních. Bretaň však opustil již v raném věku poté, co zemřel jeho otec, přístavní dělník, matka se odstěhovala do Paříže. Po prvním hudebním vzdělání v \"Institut royal de musique réligieuse\" (Královském ústavu pro duchovní hudbu) nastoupil roku 1834 na pařížskou konzervatoř. Mezi jeho učiteli byl Jacques Fromental Halévy a úspěšné studium završil roku 1844 získáním Římské ceny (\"Prix de Rome\") za kantátu \"Renegát tangerský\" (\"Le Renégat de Tanger\"), kterou následujícího roku uvedla i Pařížská opera.\n\nZprvu se věnoval církevní hudbě (slavnostní mše napsaná během jeho italského pobytu spojeného s Římskou cenou), brzy však začal psát pro jeviště; jeho vzory byly vedle Halévyho slavní autoři opéry comique François-Adrien Boieldieu, Ferdinand Hérold a D. F. E. Auber.\n\nPrvním úspěchem byla dvouaktová \"Galatea\" (\"Galathée\"), které měla premiéru v Théâtre de l'Opéra-Comique roku 1852. Vedle Massého znamenala počátek úspěšné kariéry i pro dvojici libretistů Julese Barbiera a Michela Carrého; spíše než další spolupráce s Massém je významný jejich podíl na vrcholných dílech Charlese Gounoda, Ambroise Thomase, Georgese Bizeta či Jacquese Offenbacha. Pro Galateu zpracovali starý mýtus o Pygmalionovi. O úspěch opery se značnou měrou zasloužil představitel Pygmaliona barytonista Jean-Baptiste Fauré (1830–1914), pro něhož byla tato role začátkem slavné kariéry.Největšího úspěchu dosáhl Massé se stejnými spolupracovníky hned v následujícím roce aktovkou \"Jeannettina svatba\". Tato prostá, ale melodicky výrazná drobnost se stala — mimo jiné díky představitelce titulní úlohy Marie-Caroliny Félixové vystupující pod jménem Miolan Carvalho (1827–1895) — Massého nejhranější operou v Opéra-Comique (téměř 1500 představení) i malých divadlech po Francii i Evropě. Jeho následující úspěchy byly již mnohem skromnější (\"Královna Topas\" 1856). Vrcholným Massého dílem je díky přesné deklamaci a propracované orchestraci \"Paul a Virginie\" (1876), které však nedosáhlo očekávaného ohlasu (alespoň v Paříži, zahraniční inscenace — např. newyorská — byly úspěšnější), neboť již neodpovídalo měnícímu se hudebnímu vkusu.\nNa konci Druhého císařství získal činorodý Massé četné funkce a pocty. Od roku 1860 byl sbormistrem pařížské Opery (i když jediná opera, kterou Opera uvedla, \"Pedrova mula\" z roku 1863 zapadla). Od roku 1866 vyučoval kompozici na pařížské konzervatoři. V letech 1873–1875 vyučoval též v dívčím penzionátě a pro tamější chovanky napsal několik drobných operet.\n\nRoku 1872 byl Massé zvolen do Akademie krásných umění na křeslo č. 2. Jeho předchůdcem byl právě významný skladatel komických oper D. F. E. Auber; jeho nástupcem pak Léo Delibes. Roku 1877 se stal i členem Belgické královské akademie (jako nástupce Féliciena Davida) a důstojníkem Čestné legie.\n\nNa konci 70. let 19. století se Massého zdraví zhoršilo a donutilo jej zanechat výuky na konzervatoři.\nVictor Massé zemřel v Paříži 5. července 1884 a je pohřben na montmartreském hřbitově v Paříži. Jeho poslední dílo, poměrně úspěšná lyrická opera \"Jedna noc Kleopatry\" na libreto Massého dávného spolupracovníka Julese Barbiera, byla uvedena na jeviště Opéry-Comique až posmrtně na jaře následujícího roku.\n\nMassé měl melodický dar oceňovaný samotným Richardem Wagnerem. Bez dalších hudebních předpokladů však jeho dílo, zejména jeho vážnější část, upadlo v zapomnění. Stále je uváděna \"Jeannettina svatba\", velmi nenáročná na uvedení (v poslední době např. BarokOpera Amsterdam v sezóně 2008/2009), nahrávka existuje rovněž ke \"Galatei\", občas se na recitálech objevují Massého písně.\n\nSeznam hudebně dramatických děl Victora Massého\n\nVedle jevištních prací složil asi 135 sólových písní a několik duetů, na slova básníků od Joachima du Bellay (1522–1560) nebo Pierra de Ronsarda (1524–1585) po Théophila Gautiera (1811–1872) a Victora Huga (1802–1885).\n\n"}
{"id": "577803", "url": "https://cs.wikipedia.org/wiki?curid=577803", "title": "Café des 2 Moulins", "text": "Café des 2 Moulins\n\nCafé des 2 Moulins (česky \"Kavárna u dvou mlýnů\") je kavárna-restaurace na Montmartru v Paříži, kterou proslavil v roce 2001 film \"Amélie z Montmartru\". Restaurace má ve filmu velmi významnou úlohu, neboť hlavní hrdinka zde pracuje jako servírka. Název podniku odkazuje na nedaleký Moulin Rouge a Moulin de la Galette.\n\nNachází se v 18. obvodu v ulici \"Rue Lepic\" č. 15 na rohu s ulicí \"Rue Cauchois\". Po úspěchu filmu se stala turistickou atrakcí a v interiéru byl vyvěšen filmový plakát. Nedaleko se nachází další lokalita z filmu - zelinářství pana Collignona na \"Rue des Trois Frères\". Krátce po natočení filmu změnil v roce 2002 podnik majitele, který nechal trafiku uvnitř restaurace, ve které pracovala Georgetta (Isabelle Nanty), uzavřít a restauraci rozšířit.\n\nPodnik byl otevřen již na počátku 20. století, ale své současné jméno získal až v 50. letech. Zapsán byl do obchodního rejstříku v roce 1964. Současným majitelem je Marc Fougedoire. Restaurace sloužila už před Amélií k natočení dvou jiných filmů.\n\n"}
{"id": "577805", "url": "https://cs.wikipedia.org/wiki?curid=577805", "title": "Jeremy Reich", "text": "Jeremy Reich\n\nJeremy Reich (* 11. února 1979, Craik, Saskatchewan, Kanada) je kanadský profesionální hokejista momentálně hrající za ERC Ingolstadt v DEL. Je to grinder, hráč který vyniká ve fyzické hře a neváhá se porvat.\n\nPo kariéře ve vedlejší juniorské soutěži Saskatchewan Midget AAA Hockey League za tým Saskatchewan Contacts se vydal na dráhu hlavních juniorských lig. V roce 1995-96 nastoupil ve WHL za tým Seattle Thunderbirds. Po své druhé sezoně v týmu ho na draftu NHL 1997 draftovali jako devětatřicátého celkově Chicago Blackhawks. Poté zůstal ve WHL a v sezoně 1997-98 byl vyměněn do Swift Current Broncos za Jeffreyho Beatche.\n\nSezona 1999-00 byla jeho poslední v juniorské kategorii. Poté se stal profesionálem ve farmářské American Hockey League, za tým Syracuse Crunch. Debut v NHL si odbyl v sezoně 2003-04, kdy si za Columbus Blue Jackets zahrál v devíti zápasech a připsal si jednu asistenci. V sezoně 2004-05, jako hráč Crunch, byl vyměněn do Houston Aeros za hostování Jasona Becketta. Po té sezoně, 7. září 2005, podepsal jako volný hráč smlouvu s Boston Bruins a začínal na jejich farmě v AHL, Providence Bruins. V sezoně 2007-08 vstřelil svůj první gól v NHL a to proti svému bývalému týmu, Columbus Blue Jackets.\n\n2. července 2009, opět jako volný hráč, podepsal smlouvu s New York Islanders. Za farmářský tým Bridgeport Sound Tigers si připsal 12 gólů ve 33 zápasech, sezonu mu zkrátilo zranění. 1. července 2010 se opět stal volným hráčem a tak se vrátil do Bruins, kde podepsal jednoletou smlouvu.\n\n\n"}
{"id": "577809", "url": "https://cs.wikipedia.org/wiki?curid=577809", "title": "First National Bank Tower", "text": "First National Bank Tower\n\nFirst National Bank Tower je nejvyšší mrakodrap v Nebrasce. Stojí v ulici Dodge Street ve městě Omaha. Má 45 pater a výšku 193 metrů. Výstavba probíhala v letech 1999–2002 podle návrhu architekta Lea A. Dalyho. Budova slouží jako sídlo pro firmu First National of Nebraska.\n\n\n"}
{"id": "577810", "url": "https://cs.wikipedia.org/wiki?curid=577810", "title": "Trsť rákosovitá", "text": "Trsť rákosovitá\n\nTrsť rákosovitá nebo tresť rákosovitá (\"Arundo donax\") je vysoká travina rákosovitého vzhledu z čeledě lipnicovitých, kde je tento rod řazen do tribu \"Arundineae\" v podčeledi \"Arundinoideae\".\n\nZa místo původu trstě rákosovité je považována oblast od Středozemí po Indii. V současností roste téměř ve všech subtropických a tropických oblastech, kde je dostatek vláhy, množí se semeny a mnohem častěji oddenky. Postupně se zabydluje od pobřežních oblastí podél vodních toků do vnitrozemí, vyhovuje ji vlhká půda bohatá na živiny. Původně byla v mnoha oblastech vysazována jako protierozní ochrana břehů vodních kanálů, v současnosti je trsť rákosovitá počítána mezi 100 nejinvazivnějších rostlin světa. Vytváří husté shluky homogenních porostů a vytlačuje původní druhy rostlin. Ve volné přírodě České republiky neroste.\n\nJsou to vysoké, vytrvalé traviny dosahující běžně výšek 3 až 6 m, vzácně i 10 m, v půdě jsou dobře ukotveny plazivými oddenky. Hustě olistěná stébla rostlin jsou 4 až 6 cm tlustá, na bázi dřevnatí, postupně se rozvětvují okolo dominantních stonků. Listy jsou střídavé, výrazně dvouřadé, modrozelené, podlouhle kopinaté, až 60 cm dlouhé a 8 cm široké, na okrajích drsné. Pochvy listů jsou delší než internodia. Listy bez zřetelné nervatury nemají řapíky, od stébla odstávají. Je to největší evropská tráva.\n\nNa konci sekundárních nebo terciárních odboček stébel jsou hustá, zprvu načervenalá květenství, opeřené laty dlouhé až 70 cm jsou složené s postranně stlačených 2 až 4 květných klásků dlouhých 12 až 18 mm se 2 až 7 květy. V klásku je jen několik fertilních květů. Květy jsou oboupohlavé se 3  tyčinkami, prašníky mají dlouhé 2,5 až 3,5 mm, semeníky jsou lysé. Plevy bez osin jsou delší než podlouhlé, vejčité špičaté pluchy. Kvete od srpna do října. Obilka je 1 až 1,5 mm dlouhá.\n\nMezi její přirozené nepřátele patří rzi rodů \"Dasturella\" i \"Puccinia\" a larvy nosatce \"Sphenophorus piceus\".\n\nMimo výše zmíněné antierozivní ochrany půd jsou mladé rostliny vhodné ku spásání dobytkem a dospělých rostlin se využívá k pokrývání střech u domorodých staveb.\n\nVe starověku se stébel používalo pro psaní na papyrus, dále sloužily k výrobě lehkých vycházkových holí, rybářských prutů a píšťal pro různé exotické hudební nástroje jižních krajů (např. panova flétna – syrinx). Nadále se z rostlin tradičních plantáží na Francouzské riviéře vyrábějí rezonanční plátky pro dechové hudební nástroje.\n\nPoužívá se také v okrasném zahradnictví jako solitéry, jsou vypěstovány rozličné různě vysoké kultivary s panašovanými listy. V zimě v našich klimatických podmínkách může vymrznout, v chladnějších oblastech nekvete.\n\nRod trsť (\"Arundo\") je rozdělen do třech druhů:\n\n \n \n"}
{"id": "577821", "url": "https://cs.wikipedia.org/wiki?curid=577821", "title": "Řehole svatého Augustina", "text": "Řehole svatého Augustina\n\nŘehole sv. Augustina je soubor pravidel pro život komunity. Autorem je svatý Augustin (354-430). Původně nebyla určena řeholním řádům, ale jednalo se o jakási domácí pravidla pro lidi, kteří žili s Augustinem v jeho domě. Napsána byla roku 397 a je tak nejstarší řeholí v rámci západní katolické církve.\n\nŘehole sv. Augustina je členěna do osmi poměrně stručných kapitol, a poskytuje rámcová pravidla pro společný život v komunitě. Na rozdíl od Řehole sv. Benedikta je stručná a poskytuje řeholníkovi možnost větší míry vnější činnosti.\n\nŘehole také zakazuje, aby v místě určeném pro modlitbu kdokoliv dělal cokoliv jiného.\n\nBenediktova řehole zavazuje řeholníka ke společné modlitbě \"kanonických hodinek\" (breviáře) pod hříchem. Augustinova řehole zavazuje ke společné modlitbě, ale nevyžaduje ji, pokud má řeholník jiné nutné povinnosti. Nezbavuje však povinnosti se breviář modlit.\n\nŘehole také stanovuje pro postní praxi, že půst mohou dodržovat pouze ti v komunitě, kdo jsou k tomu způsobilí po zdravotní stránce.\n\nOděv řeholníků nemá být nápadný, a řeholník má dbát toho, aby nebyl někomu důvodem k pohoršení. Co se mravů týče, mají řeholníci dávat pozor jeden na druhého.\n\nPředstavený není v komunitě postaven nad ostatní, ale je prvním mezi sobě rovnými, a řeholníci jej mají poslouchat jako otce.\n\nŘeholi sv. Augustina postupně přijala za svou celá řada řeholních společenství. Z řádů působících v ČR dle této řehole žijí:\n\n\n"}
{"id": "577823", "url": "https://cs.wikipedia.org/wiki?curid=577823", "title": "One Museum Park", "text": "One Museum Park\n\nOne Museum Park je mrakodrap v Chicagu. Výstavba probíhala v letech 2005–2009 podle projektu firmy Pappageorge/Haymes Ltd. Má 62 pater a výšku 223,7 metru, je tak nejvyšší obytný mrakodrap ve městě. Budova je nejvyšší z celého komplexu Museum Park, který se skládá z několika obytných budov. Přestože stojí na rohu ulic Columbus Drive a Roosevelt Road je její adresa South Prairie Avenue 1215.\n\n"}
{"id": "577824", "url": "https://cs.wikipedia.org/wiki?curid=577824", "title": "Kvantitativní lingvistika", "text": "Kvantitativní lingvistika\n\nKvantitativní lingvistika je podobor obecné lingvistiky, konkrétněji podobor matematické lingvistiky. Jedná se o lingvistický směr, jehož hlavním cílem je formulovat obecné jazykové zákony, z těchto zákonů vyvozovat hypotézy a tyto hypotézy empiricky testovat. Kvantifikace a použití matematických metod jsou chápány jako prostředky, které umožňují formulovat deduktivní hypotézy a provádět intersubjektivní empirické testy.\n\n\n\n"}
{"id": "577827", "url": "https://cs.wikipedia.org/wiki?curid=577827", "title": "Marina Gončarovová", "text": "Marina Gončarovová\n\nMarina Gončarovová ( , * 26. dubna 1986, Kemerovo) je ruská atletka, která se věnuje halovému pětiboji a sedmiboji pod širým nebem.\n\nV roce 2003 vybojovala bronzovou medaili na mistrovství světa do 17 let v kanadském Sherbrooke. O rok později skončila na juniorském mistrovství světa v italském Grossetu na šestém místě, když nasbírala 5 599 bodů. Na bronz, který získala Němka Julia Mächtigová ztratila 80 bodů. Na mistrovství Evropy do 22 let 2007 v Debrecínu se umístila na pátém místě.\n\nV roce 2010 obsadila na halovém MS v katarském Dauhá sedmé místo (4 416 bodů). Ve stejném roce skončila druhá na kladenském vícebojařském klání TNT - Fortuna Meetingu. V sedmi disciplínách získala celkově 6 182 bodů a nestačila jen na českou vícebojařku Elišku Klučinovou, která zvítězila výkonem 6 268 bodů. Na Mistrovství Evropy v atletice 2010 v Barceloně dokončila sedmiboj na osmém místě (6 186 bodů).\n\n"}
{"id": "577835", "url": "https://cs.wikipedia.org/wiki?curid=577835", "title": "Kostel svatého Matouše (Malotice)", "text": "Kostel svatého Matouše (Malotice)\n\nKostel svatého Matouše v Maloticích je neorománská stavba z roku 1904.\n\nV roce 1309 byl v Maloticích postaven gotický kostel sv. Matuše. Sloužil jako farní kostel až do třicetileté války, kdy byl z celou vesnicí z větší části zničen. V druhé polovině 17. století byl obnoven, ale byl připojen k farnosti v Zásmukách. V roce 1787 byl pak barokně přestavěn.\n\nFarním kostelem se stal opět až roku 1856. Z podnětu nového faráře Františka Exnera došlo v roce 1864 k zbourání větší části starého kostela. Na jeho místě byl postaven současný neorománský kostel, přičemž z původního kostela zbyl jen presbytář. Tento kostel byl dokončen až roku 1904. Jako farní kostel sloužil do 70. let 20. století, kdy byl opět připojen k zásmucké farnosti.\n\nV kostele se nachází pozdně barokní oltář s obrazem sv. Mikuláše z 60. let 18. století. Ostatní vybavení je neorománské z roku 1904.\n\nK 2. prosinci 2013 byl kostel prohlášen kulturní památkou.\n"}
{"id": "577841", "url": "https://cs.wikipedia.org/wiki?curid=577841", "title": "1979/80 Live", "text": "1979/80 Live\n\n1979/80 Live je kazeta s živou nahrávku koncertu pražské hudební skupiny Psí vojáci. Jedná se o osm písní z koncertu v Plzni-Útušicích z 29. listopadu 1980. Autorem všech textů je Jáchym Topol. Nahrávku pořídil Ivan Bierhanzl. V roce 1987 kazeta vyšla v samizdatovém vydavatelství Mikoláše Chadimy Fist Records. Oficiálně vyšla v roce 1991 u vydavatelství Black Point. Jedná se o nejstarší nahrávku Psích vojáků, která zachycuje jejich nejranější tvorbu.\n\nVšechny písně z \"1979/80 Live\" vyšly v roce 2000 na CD \"Psi a vojáci\", kde lze najít dalších sedm písní z tohoto koncertu.\n\n\n\n\n"}
{"id": "577847", "url": "https://cs.wikipedia.org/wiki?curid=577847", "title": "Rally Bohemia 2009", "text": "Rally Bohemia 2009\n\nRally Bohemia 2009 (XXXVI. Rally Bohemia) byla 36. ročníkem automobilové soutěže Rally Bohemia. Odehrála se 16. – 17. října 2009. Soutěž byla součástí Mezinárodního mistrovství České republiky v rallye a FIA Evropského poháru Rally region Central.\n\nAby se Bohemie mohl zúčastnit domácí tým Škoda Motorsport, bylo rozhodnuto přesunout konání 36. ročníku soutěže z tradičního letního termínu do druhé poloviny října. Podzimní počasí soutěži nepřálo, velkou část jezdců odradilo, účast byla historicky nejnižší - 49, sněhová kalamita měla na svědomí vypuštění některých erzet, jejich počet byl taktéž historicky nejnižší (5), stejně jako počet kilometrů (222,81).\n\nSe sněhem si nejlépe poradil Fin Juho Hänninen na tovární Fabii S2000.\n\nOd počátku soutěži dominoval Juho Hänninen, za ním se v pátek (RZ „Staroměstská“ v Mladé Boleslavi) umístil Jan Kopecký, Roman Kresta a Václav Pech, v sobotu (v prvním ze tří průjezdu průjezdu RZ „Vinec“) se na třetí místo vyhoupl Nor Andreas Mikkelsen, naopak Kresta vylomil zadní kolo a dojel do cíle jen s obtížemi a ztrátou, kterou musel v dalších průjezdech umazávat. Poslední rychlostní zkouška („Sosnová“, prodloužená na dvojnásobný počet kol) nepřinesla na vedoucích místech žádné změny.\n\n"}
{"id": "577851", "url": "https://cs.wikipedia.org/wiki?curid=577851", "title": "Universitatea Kluž", "text": "Universitatea Kluž\n\nUniversitatea Kluž (rumunsky \"FC Universitatea Cluj\", často zkracováno na \"U Cluj\") je rumunský fotbalový klub z města Kluž založený roku 1919. Rok založení je i v logu klubu, které je černobílé. V bílém kruhovém poli uprostřed je velké černé písmeno U a nahoře v půloblouku text FC Universitatea Cluj, dole pak v oblouku rok 1919.\n\n\n"}
{"id": "577855", "url": "https://cs.wikipedia.org/wiki?curid=577855", "title": "Věž Solférino", "text": "Věž Solférino\n\nVěž Solférino (francouzsky \"Tour Solférino\") byla věž postavená v roce 1859 v Paříži na tehdejší ulici \"Rue des Rosiers\" (dnes \"Rue du Chevalier-de-la-Barre\"). Stála na vrcholku kopce Montmartre zhruba v místech, kde se dnes nachází bazilika Sacré-Cœur. Jednalo se o rozhlednu s výhledem na Paříž, kterou postavil majitele kabaretu \"Solférino\", kde se vybíralo vstupné. Název je odvozen od italského města Solferino, kde v roce 1859 proběhla bitva, ve které Napoleon III. porazil Rakušany.\n\nVěž byla zničena v roce 1870 během prusko-francouzské války, aby nemohla sloužit jako orientační bod pruským dělostřelcům.\n"}
{"id": "577860", "url": "https://cs.wikipedia.org/wiki?curid=577860", "title": "Miloš Říha", "text": "Miloš Říha\n\nMiloš Říha (* 6. prosince 1958 Přerov) je český hokejový trenér a bývalý československý hokejový útočník. Dlouhodobě vedl především kluby v KHL, od roku 2018 je hlavním trenérem české hokejové reprezentace.\n\nOd roku 2007 trénoval v ruských klubech Spartak Moskva, Atlant Mytišči a od sezony 2011/12 klub SKA Petrohrad. Z něj byl však v průběhu ročníku 2012/13 nečekaně odvolán i přesto, že tým byl v den jeho odvolání v průběžné tabulce na 1. místě.\n\nOd 20. ledna 2013 byl manažerem A týmu HC Pardubice, kde nahradil odvolaného trenéra Mojmíra Trličíka. Jeho cílem bylo pozvednou trápící se klub a dostat ho do předkola. To se povedlo, ale tým prohrál sérii s Kladnem v předkole 2:3 a sezona tak obhájci titulu skončila velice brzo. Miloš Říha oznámil, že by se rád vrátil do ruské KHL, proto ho v Pardubicích vystřídal Zdeněk Venera. Následně vedl Avangard Omsk, s kterým trvale obsazoval první příčku tabulky KHL. Velikým překvapením pak bylo jeho nečekané odvolání od týmu, které klub zdůvodnil tím, že Říha bez omluvy nedorazil na trénink mužstva a měl problémy s hráči.\n\n8. ledna 2015 se pak na několik měsíců vrátil na střídačku svého \"mateřského\" klubu v Pardubicích, kde nahradil Zdeňka Veneru. V letech 2015–2017 trénoval slovenský klub HC Slovan Bratislava působící v KHL. Od června 2018 je hlavním trenérem české hokejové reprezentace, kterou má podle smlouvy vést dva roky.\n\nV roce 2011 získal ocenění za nejlepšího trenéra sezony v KHL.\n\nŘíha odehrál v nejvyšší československé hokejové soutěži 9 sezon, hrál v 262 zápasech a dal 67 gólů.\n\n\n\n"}
{"id": "577861", "url": "https://cs.wikipedia.org/wiki?curid=577861", "title": "Schwarzenbach (Dolní Rakousy)", "text": "Schwarzenbach (Dolní Rakousy)\n\nSchwarzenbach je městys v okrese Wiener Neustadt-Land v rakouské spolkové zemi Dolní Rakousy. Historický maďarský název Schwarzenbachu zní \"Feketevár\", což v překladu znamená \"Černý hrad\".\n\nSchwarzenbach leží v Industrieviertelu (Průmyslové čtvrti) Dolních Rakous. Plocha městyse činí 22,31 km, přičemž 48,22 % plochy je zalesněno. Část území městyse patří k přírodnímu parku Landseer Berge. Schwarzenbachem protéká stejnojmenný potok Schwarzenbach.\n\nMěstys Schwarzenbach tvoří pouze jedno katastrální území a skládá se z následujících obecních částí a setnin (rot):\n\nObecní části:\n\nSetniny:\n\nVe starověku bylo území součástí římské provincie Panonie. Dějiny místa jsou stejně proměnlivé jako dějiny celého Rakouska.\n\nV oblasti území Schwarzenbach se u zříceniny hradu Schwarzenbach nacházejí zbytky keltského osídlení z prvního a druhého století, jež je od roku 1992 předmětem archeologického výzkumu. Dosavadní výsledky nálezů svědčí o tom, že se jedná o keltské oppidum velkého významu, které bylo politickým i hospodářským centrem.\n\nV roce 1587 bylo Schwarzenbachu propůjčeno právo trhů.\n\nNa schwarzenbašské Zámecké hoře stojí zřícenina hradu Schwarzenbach (maďarsky: \"Feketevár\").\n\nNa schwarzenbašské Burgberg se nachází poutní místo Maria Bründl.\n\nPodle sčítání lidu v roce 2001 se hlásilo k římskokatolické církvi 1100 osob (96,2%), k evangelické církvi 15 osob (1,3%) a ostatní církve 2 osoby (0,2%). Bez vyznání žije ve Schwarzenbachu 23 osob (2,0%) a 3 osoby (0,3%) jsou v neznámé církvi.\n\nNa území obce jsou pouze římskokatolické církevní objekty:\n\nNejbližší evangelický farní kostel v Oberpetersdorf a nejbližší synagoga se nachází v Kobersdorfu.\n\n\nStarostou městyse je Johann Giefing a vedoucí kanceláře Johann Giefing.\n\nV obecním zastupitelstvu je 19 křesel, která jsou podle získaných mandátů po volbách 14. března 2010 rozdělena takto:\n\n\n\n\n\n\n\n\n\n\n\nNezemědělských pracovišť bylo v roce 2001 33 a zemědělských a lesnických pracovišť bylo v roce 1999 104. Počet výdělečně činných obyvatel v místě bydliště činil v roce 2001 463, tj. 41,34 %. Městys Schwarzenbach patří mezi obytné a zemědělské obce. To znamená, že podíl výdělečně činných k půdě a lesnictví se zmenšuje, z čehož vyplývá, že počet dojíždějících do zaměstnání se stále zvyšuje. V městysi je jen málo pracovišť. Budoucnost má být v cizineckém ruchu jako zdroji výdělku.\n\n"}
{"id": "577863", "url": "https://cs.wikipedia.org/wiki?curid=577863", "title": "Dálnice A3 (Slovinsko)", "text": "Dálnice A3 (Slovinsko)\n\nSlovinská dálnice A3 spojuje dálnici A1 se slovinsko-italskou státní hranicí.\n\nStavba dálnice probíhala ve třech etapách. Nejprve byla postavena mimoúrovňová křižovatka Gabrk, v letech 1994–1995 byl postaven úsek Gabrk – Divača (8,4 km), poslední úsek Divača – Fernetiči byl vybudován v letech 1995–1997.\n\nNa trase dálnice A3 se nachází jedna mimoúrovňová křižovatka:\n\nPokračováním v Itálii je silnice RA14, tvořící spojku mezi státní hranicí a italskou dálnicí A4 směřující na Benátky, Milán a Turín.\n\nNa dálnici A3 se dříve používal otevřený způsob placení mýtného. Po zavedení dálničních známek se tento způsob nadále používá již jen pro autobusy a nákladní automobily.\n"}
{"id": "577864", "url": "https://cs.wikipedia.org/wiki?curid=577864", "title": "Hřbitov Belleville", "text": "Hřbitov Belleville\n\nHřbitov Belleville (francouzsky \"Cimetière de Belleville\") je malý pařížský hřbitov, který se nachází ve čtvrti Belleville na rohu ulic \"Rue de Belleville\" a \"Rue du Télégraphe\" ve 20. obvodu. Jeho rozloha činí 1,80 ha a je zde 3210 hřbitovních koncesí. Hřbitov se nachází na pahorku ve výšce 128,503 m n. m., takže je po Montmartru druhým nejvyšším bodem v Paříži.\n\nV minulosti bylo toto místo součástí majetku šlechtické rodiny Le Peletier de Saint-Fargeau, která od roku 1695 vlastnila na kopci asi 50 ha. Po různých fázích parcelace a prodeje majetku byl hřbitov otevřen v roce 1808, aby uvolnil starý přeplněný hřbitov u zdejšího kostela Saint-Jean-Baptiste de Belleville. Pahorek, kde se dnes hřbitov nachází, využíval v letech 1790-1798 vynálezce Claude Chappe (1763-1805) pro své experimenty se semaforovým telegrafem, jak o tom svědčí pamětní deska na pravé straně hlavního vchodu a název ulice \"Rue du Télégraphe\". Z významných osobností je zde pohřben varhaník Pierre Cochereau (1924-1984).\n"}
{"id": "577867", "url": "https://cs.wikipedia.org/wiki?curid=577867", "title": "Jitka Vrbová", "text": "Jitka Vrbová\n\nJitka Vrbová (* 30. září 1940) je česká zpěvačka, která je známa především jako výrazná představitelka žánru trampské a country hudby, věnuje se ale i jazzu a swingu. Původním povoláním učitelka.\n\n\n\n\n"}
{"id": "577870", "url": "https://cs.wikipedia.org/wiki?curid=577870", "title": "St Pancras (železniční stanice)", "text": "St Pancras (železniční stanice)\n\nSt Pancras je jeden z nejvýznamnějších železničních terminálů v Londýně. Nachází se ve čtvrti King's Cross, v městském obvodě Camden, v těsném sousedství stanice King's Cross. Obě železniční stanice sdílí společnou stanici londýnského metra – King's Cross St. Pancras.\n\nOd 14. listopadu 2007 se stanice stala koncovou pro vysokorychlostní vlaky TGV Eurostar z evropské pevniny, díky čemuž získala přímé spojení přes Eurotunel zejména s Paříží a Bruselem. Tuto funkci převzala po stanici Waterloo International, která ji zastávala od 14. listopadu 1994.\n"}
{"id": "577873", "url": "https://cs.wikipedia.org/wiki?curid=577873", "title": "SS Arabic (1920)", "text": "SS Arabic (1920)\n\nSS \"Arabic byl parník postavený v německých loděnicích A.G. Weser pod jménem Berlin\". Na svou první plavbu z New Yorku do Janova a Bremerhavenu vyplul 1. května 1909. V září 1914 se stal pomocným křižníkem v německém námořnictvu.\n\nV prosinci 1919 byl předán pod kontrolu P&O. V roce 1920 jej odkoupila White Star Line a v Portsmouthu ho předělala, umístila do Liverpoolu a přejmenovala na \"Arabic\". V září 1921 absolvoval svou první plavbu pod White Star Line ze Southamptonu do New Yorku. Poté byl povolán na linky New York - Středozemí, kde sloužil do roku 1924, od kdy sloužil na lince Hamburk - New York. Následně si ho pronajala Red Star Line, pod níž 29. října 1926 absolvoval první plavbu a sloužil pod ní až do roku 1930, kdy byl navrácen White Star Line. Asi o rok později, v prosinci 1931, byl v Janově sešrotován.\n"}
{"id": "577874", "url": "https://cs.wikipedia.org/wiki?curid=577874", "title": "Žofie Amálie Brunšvická", "text": "Žofie Amálie Brunšvická\n\nŽofie Amálie Brunšvická ( \"Sophie Amalie\") (24. března 1628, Herzberg – 20. února 1685, Kodaň) byla rodem brunšvicko-lüneburská princezna a jako manželka dánského krále Frederika III. dánská a norská královna v letech 1648–1670.\n\nŽofie Amálie se narodila jako čtvrté dítě a jediná dcera brunšvicko-lüneburského vévody Jiřího (1583–1641) a jeho manželky Anny Eleonory Hesensko-Darmstadtské (1601–1659).\nVe věku 12 let byla zasnoubena s následníkem dánského trůnu, princem Frederikem (pozdějším dánským králem Frederikem III.) a o tři roky později, 1. října roku 1643 se za něj v Glücksburgu\nprovdala. Manželství bylo uzavřeno z politických důvodů a manželé k sobě nikdy nechovali hlubších citů, nelze se tedy divit, že oba měli mimomanželské vztahy, jež si vzájemně tolerovali.\n\nZ manželství Žofie Amálie a Frederika III. vzešlo osm dětí, z nichž dvě mladší zemřely v útlém věku:\n\nŽofie Amálie společně s manželem nastoupila na dánský a norský trůn 28. února roku 1648 po smrti svého tchána Kristiána IV. Pár byl korunován v katedrále Panny Marie v Kodani; byla to poslední dánská korunovace v tomto svatostánku.\n\nKrálovna měla spíše mužské záliby: ráda jezdila na koni a milovala lov. Byla přesvědčena o své výjimečné společenské nadřazenosti a podle toho i žila na vysoké noze, ve výjimečném přepychu, inspirujíc se francouzským králem Ludvíkem XIV., což se negativně podepisovalo na stavu královské pokladny. Pohoršení vyvolalo pózování královny v rouše Evině na portrétu, který ji představoval jako bohyni Héru. Žofie Amálie zahájila stavbu královské residence, který byl nazván jejím jménem – palác Amalienborg (oficiální rezidence dánských králů v Kodani). Měla velký vliv na politické dění (m.j. na vznik absolutní monarchie v Dánsku), podporovala svazky Dánska se Švédskem a Francií, čehož výsledkem bylo i manželství její dcery Ulriky Eleonory se švédským králem Karlem IX. Po smrti manžela většinu času trávila v paláci Amalienborg, aby neztratila kontrolu nad vládou svého syna Kristiána V.\n\nDánové ji pamatují především pro její chorobnou nesnášenlivost a nenávist k nevlastní sestře jejího manžela, syna krále Kristiána IV. z druhého morganatického manželství, Eleonoře Kristýně: manžel Eleonory Kristýny Corfitz Ulfeldt získal sňatkem významné úřady, vládu a především značný vliv na krále Kristiána IV. a po jeho smrti se snažil zabránit korunnímu princi Frederikovi v nástupu na trůn. Frederik ho přesto ponechal v jeho úřadech, Ulfeldt však byl velmi trnem v oku královně; v roce 1651 byl obviněn z plánování královraždy a prchl do Holandska, poté do Švédska, odkud se vrátil po uzavření míru v Roskilde, po zavedení absolutní monarchie však opět odešel a v roce 1664 se utopil v Rýnu u Basileje. Eleonora Kristýna byla v roce 1663 uvězněna (poté co ji anglický král Karel II. nechal poslat do Dánska) a do královniny smrti držena pod zámkem.\n\nŽofie Amálie zemřela v 20. února 1685 ve své rezidenci Amalienborgu a byla pochována v katedrále v Roskilde, místě posledního odpočinku dánských králů.\n\n\n"}
{"id": "577877", "url": "https://cs.wikipedia.org/wiki?curid=577877", "title": "Knížectví Lichtenberg", "text": "Knížectví Lichtenberg\n\nKnížectví Lichtenberg ( ) bylo malé německé knížectví na západním břehu Rýna v letech 1816 až 1834. Knížectví bylo (jako exkláva) v personální unii s Vévodstvím sasko-kobursko-saalfeldským, po roce 1826 s Sasko-kobursko-gothajským vévodstvím. Jako svrchované knížectví patřilo do Německého spolku. Centrum knížectví bylo město St. Wendel, další velké město bylo Baumholder.\n\nPo porážce Napoleona získal v roce 1816 za odměnu vévoda Ernest III. Sasko-Kobursko-Saalfeldský (starší bratr budoucího krále Leopolda I. Belgického) území bývalého \"panství Baumholder\" v okolí měst Baumholder, St. Wendel a Kusel o velikosti přibližně 537 km² s přibližně 25 000 obyvateli. Stejně tak získal za odměnu sousední území knížectví Birkenfeld oldenburský vévoda, které leželo na severozápad od Lichtenburska a hranici mezi nimi tvořila řeka Nahe. Na sever od Lichtenburgu se nějaký čas nacházela východní část lantkrabství Hesensko-Homburska.\n\nV roce 1819 bylo území přejmenováno podle hradu Lichtenberg, který se zde nachází na knížectví Lichtenberské.\n\nV letech 1824 až 1831 zde pobývala před a po rozvodu manželka vévody Luisa Sasko-Gothajsko-Altenburská (†1831).\n\nKvůli politickým nepokojům ze dne 31. května 1834 v St.Wendelu a velké vzdálenosti od hlavní části Vévodství sasko-kobursko-gothajského, prodal vévoda knížectví Lichtenberg Prusku v roce 1834 za roční rentu ve výši 80 000 tolarů. Velké části tohoto výtěžku byly použity pro rozšíření vévodského panství v Greinu v Rakousku. Prusko z území učinilo okres St. Wendel v provincii Porýní.\n\nDnes je území bývalého knížectví rozděleno mezi spolkové země Sársko a Porýní-Falc.\n"}
{"id": "577878", "url": "https://cs.wikipedia.org/wiki?curid=577878", "title": "Sláva Kunst", "text": "Sláva Kunst\n\nSláva Kunst, vlastním jménem Miroslav Kunst, pseudonym Miroslav Vacuška (22. října 1928 Praha – 4. listopadu 1991 tamtéž) byl český hudebník - kapelník, pianista, akordeonista, hudební skladatel, hudební aranžér a dramaturg, hudební redaktor a producent.\n\nČasto vystupoval a nahrával pouze se svým studiovým orchestrem s názvem Orchestr Slávy Kunsta nebo pouze \"Sláva Kunst se svým orchestrem\". Jeho soubor doprovázel, mimo jiné, například českého zpěváka Rudolfa Cortése.\n\n"}
{"id": "577879", "url": "https://cs.wikipedia.org/wiki?curid=577879", "title": "Přírodní park Suchý vrch – Buková hora", "text": "Přírodní park Suchý vrch – Buková hora\n\nPřírodní park Suchý vrch – Buková hora je přírodní park, který byl zřízen roku 1987 ještě jako stejnojmenná Oblast klidu, jejíž status byl později v důsledku přijetí zákona o ochraně přírody změněn na \"Přírodní park.\"\n\nZ geomorfologického hlediska se území přírodního parku nalézá v jižní části Orlických hor v jejich podcelku Bukovohorská hornatina. Jeho území zahrnuje jejich celý okrsek Orličský hřbet a přiléhající část okrsku Výprachtická vrchovina. Z geografického hlediska hranice parku sleduje přibližně linii obcí Mladkov – Těchonín – Jamné nad Orlicí - Orličky – Čenkovice – Výprachtice – Valteřice a dále po hranici lesa po východním svahu Orličského hřbetu zpět k Mladkovu. Nejvyšším vrcholem parku je Suchý vrch s nadmořskou výškou 995 metrů.\n\nPro park je charakteristická vzájemná vyrovnanost a soulad přírodních a antropických prvků zejména střídáním rozsáhlých lesních komplexů, vyvážené zemědělské krajiny a lidských sídel.\n\nPřevážnou část přírodního parku pokrývá rozsáhlý souvislý lesní masív tvořený zejména smrkovou hospodářskou monokulturou, v nižších partiích se objevují porosty jedlobukové. Mimo lesní masív se harmonicky střídají pole, louky a pastviny. V lesních porostech se vyskytuje Podbělice alpská, Pstroček dvoulistý, Kokořík přeslenatý, Hasivka orličí, bukovník kapraďovitý a Hruštice jednostranná. Na podhorských loukách na okrajích parku roste Smilka tuhá, Poháňka hřebenitá, Kontryhel lysý, Prstnatec májový a Plavuň vidlačka. Na nevelkých rašeliništích pod Suchým vrchem lze nalézt Rosnatku okrouhlolistou a Vachtu trojlistou.\n\nDo jižní části přírodního parku zasahuje území Ptačí oblasti Králický Sněžník. Chráněným zimovištěm devíti druhů netopýrů je dělostřelecká tvrz Bouda – podzemní pevnost vybudovaná před druhou světovou válkou v rámci výstavby československého opevnění, která je z důvodu výskytu netopýra černého zařazena mezi evropsky významné lokality pod názvem Bouda u Těchonína. Na severu a západě hraničí přírodní park Suchý vrch – Buková hora s přírodním parkem Orlice, který zde kopíruje tok Tiché Orlice. U Černovického potoka se v Kobylím dole nachází svahové rašeliniště Hynkovice chráněné jako přírodní rezervace. Jihovýchodně od obce Mladkov se nachází radioaktivní pramen Knížete Rostislava.\n\nJediná naučná stezka přímo nesouvisí s ochranou životního prostředí, protože je věnována výstavbě pohraničních opevnění. Jmenuje se Betonová hranice a vede po běžných turistických značkách. Její trasa tvoří okruh v severní části parku v prostoru mezi Mladkovem a dělostřeleckou tvrzí Bouda.\n\n"}
{"id": "577882", "url": "https://cs.wikipedia.org/wiki?curid=577882", "title": "Bórán", "text": "Bórán\n\nBórán ( – 631) byla perská královna z rodu Sásánovců panující v letech 630–631. Na trůn nastoupila – jako vůbec první žena v perských dějinách – v době vážné vnitropolitické krize, způsobené porážkou jejího otce Husrava II. ve válce s Byzancí (603–628).\n\nŘízení země Bórán převzala za chaotických poměrů po smrti krále Šahrvaráze a patrně současně s ní byl na východě prohlášen panovníkem její bratranec Husrav III. (přesná chronologie není známa). Podle pramenů se snažila ze všech sil konsolidovat královskou moc, ovšem s nevalným výsledkem. Je o ní známo, že se zasadila (patrně ještě jako princezna) o vrácení vzácné relikvie, sv. Kříže, byzantskému císaři Herakleiovi. Zemřela násilně (zardoušením) a vládu po ní převzala její sestra Ázarméducht.\n\nOtakar Klíma se domnívá, že manželem Bórán před jejím nástupem na trůn byl král Šahrvaráz, podle názoru Marie Louise Chaumontové jím byl král Kavád II., její vlastní bratr.\n\n\n"}
{"id": "577883", "url": "https://cs.wikipedia.org/wiki?curid=577883", "title": "Square Barye", "text": "Square Barye\n\nSquare Barye je square v Paříži ve 4. obvodu. Leží na jihovýchodním cípu ostrova sv. Ludvíka oddělené od zástavby \"Boulevardem Henri-IV\" a mostem Sully. Bylo vytvořeno v roce 1938 na ploše 2975 m.\n\nV roce 2007 obdrželo označení „ekologický park“ (\"Espace vert écologique\"). Park nese jméno francouzského sochaře Antoine-Louise Barye (1795-1875), jehož pomník se nachází uprostřed parku. Je doplněn kopiemi dvou jeho soch.\n\n"}
{"id": "577884", "url": "https://cs.wikipedia.org/wiki?curid=577884", "title": "Dračí srdce", "text": "Dračí srdce\n\nDračí srdce (v anglickém originále \"Dragonheart\") je dobrodružný fantasy film z roku 1996 v režii Roba Cohena.\n\nV 10 stol. našeho letopočtu se rytíř Bowen snaží vycvičit budoucího krále Einona. Jeho otec se zrovna snaží potlačit vzpouru, která vypukla ve vesnici, Einon je při ní zraněn. Tak jeho matka požádá draka, aby mu pomohl. Drak mu dá půlku svého srdce, aby Einon přežil. Potom ale vyjde najevo Einonova strašná povaha, takže se Bowen zapřisáhne, že zabije každého draka, co potká.\n\nFilm je obsazený hvězdami jako je: Dennis Quaid, David Thewlis nebo Jason Isaacs.\n\n"}
{"id": "577885", "url": "https://cs.wikipedia.org/wiki?curid=577885", "title": "Pavel Miljukov", "text": "Pavel Miljukov\n\nPavel Nikolajevič Miljukov (; , Moskva, Ruské impérium – 31. březen 1943, Aix-les-Bains, Francie) byl ruský historik, liberálně-demokratický politik, zakladatel a vůdce Konstitučně demokratické strany (tzv. Kadetů), v roce 1917 ministr zahraničí první prozatímní vlády. Mimo jiné účinně podpořil vznik a konsolidaci československých legií v Rusku.\n\nPavel Miljukov se narodil do rodiny architekta. Studoval na Lomonosovově univerzitě filologii a historii u Konstantina Kavelina a Borise Čičerina, kteří ho svými názory významně ovlivnili, podobně jako Herbert Spencer, Auguste Comte nebo Karl Marx. Pro účast na studentských bouřích byl ze studia vyloučen, pak ale přijat zpět. Roku 1885 promoval prací o ekonomice ruského státu a reformách Petra Velikého, přednášel pro veřejnost a roku 1895 byl krátce přijat na univerzitu. Opět vyloučen, přijal pozvání na univerzitu v Sofii, odkud však musel na nátlak ruská vlády odejít do Makedonie, kde působil jako archeolog. Roku 1899 se směl vrátit, o dva roky později byl ale opět odsouzen na šest měsíců.\n\nPublikoval v emigrantském tisku a v letech 1896–1903 vydal své nejznámější dílo, třísvazkové \"Obrazy z dějin ruské vzdělanost\". Po odsouzení musel opustit své místo na univerzitě a přednášel v cizině, zejména na univerzitách v Chicagu a v Bostonu ve Spojených státech. Tam se také spřátelil s T. G. Masarykem.\n\nKdyž roku 1905 vypukla revoluce, Miljukov spoluzakládal Konstituční demokraty, stranu liberálních akademiků a střední vrstvy, jako předtím trestaný občan ale nesměl kandidovat do první ani druhé Dumy. Přesto když byla 1906 po 73 dnech rozpuštěna, byl to Miljukov, kdo napsal tzv. Vyboržský manifest, který podepsalo na 200 poslanců. Byl zvolen až do třetí Dumy (1907), kde prosazoval politickou svobodu, reformy a pasivní rezistenci k vládní linii. V afektu po něm měl monarchistický a antisemitský politik Vladimir Puriškevič údajně hodit sklenici vody. S vypuknutím první světové války propagoval Miljukov vlasteneckou politiku národní obrany. Války se účastnil jeho mladší syn (který padl v bitvě). Miljukov byl horlivým stoupencem starého snu ruské zahraniční politiky, totiž obsazení Dardanel a tím neomezený přístup do Středozemního moře. Jeho oponenti mu začali přezdívat „Miljukov z Dardanel“. V roce 1916 začal velmi ostře kritizovat vládu Borise Stürmera, která uvažovala o separátním míru, pro její neschopnost.\n\n Během únorové revoluce doufal Miljukov v přetvoření Ruska v konstituční monarchii, ale události se vyvíjely příliš rychle. V prozatímní vládě, vedené jeho kolegou Georgijem Lvovem, se Miljukov stal ministrem zahraničí. Zavrhoval myšlenky na mír a za každou cenu pevně lpěl na pokračování války. Pozval do Ruska T. G. Masaryka, který tehdy přednášel na Univerzitě v Londýně, zejména proto, aby zjednal nápravu v Odbočce Československé národní rady na Rusi a podpořil nábor českých zajatců do ruských legií.\n\nDne 18. dubna 1917 slíbil Miljukov pokračování války „až do úplného vítězství“. Následovaly masivní demonstrace pracovníků a vojáků, kteří byli bojem vyčerpaní. Demonstranti požadovali Miljukovovu rezignaci. Generál Lavr Kornilov chtěl nepokoje potlačit, Georgij Lvov však jakékoli násilí odmítl. Dne 2. května nakonec Miljukov s ministrem války Gučkovem rezignoval.\n\nPo bolševické revoluci odešel Miljukov z Petrohradu a podporoval bělogvardějce. Po občanské válce emigroval do Francie, kde zůstal aktivní v politice a stal se editorem ruských novin \"Poslední zprávy\".\n\nBěhem pobytu v cizině byl Miljukov terčem několika pokusů o vraždu. Při jednom pokusu zemřel jeho přítel Vladimir Dmitrijevič Nabokov, otec slavného romanopisce.\n\nMiljukov dožil v Aix-les-Bains ve Francii a je pohřben na pařížském hřbitově v Batignolles.\n\n\n\n"}
{"id": "577889", "url": "https://cs.wikipedia.org/wiki?curid=577889", "title": "Stanislav Chmelík", "text": "Stanislav Chmelík\n\nStanislav Chmelík (25. října 1941 – 13. února 2016) byl český saxofonista, klarinetista, kytarista, textař a hudební skladatel, hudební redaktor, dlouholetý blízký spolupracovník zpěváka Karla Zicha (manažer a producent), přítel a spolupracovník zpěvačky Jitky Vrbové, se kterou pravidelně vystupoval.\n\nJako externí hudební redaktor působil v československé rozhlasové stanici Hvězda (dnes Český rozhlas 1 Radiožurnál). Byl také členem představenstva vydavatelské firmy Multisonic a.s.\n\nV březnu 1993 se podrobil úspěšné transplantaci srdce.\n\n"}
{"id": "577897", "url": "https://cs.wikipedia.org/wiki?curid=577897", "title": "Stirlingova cena", "text": "Stirlingova cena\n\nStirlingova cena je prestižní cena udílená Královským institutem britských architektů (Royal Institute of British Architects - RIBA) a za podpory magazínu \"Architect Journal\".\nNazvána je na počest Sira Jamese Frazera Stirlinga, význačného britského architekta druhé poloviny 20. století.\n\nIdeou je ocenit ty architekty, kteří v poslední době významně přispěli k tvářnosti britské architektury a jejichž realizace se tak zásadně podílí na utváření životního prostoru.\nCena byla založena roku 1996 a dnes je považována za nejprestižnější možné ocenění v rámci Spojeného království. Nominovaní musí být členy Royal Institute of British Architects, ale oceňují se stavby kdekoli v rámci Evropské Unie.\n\n\n"}
{"id": "577900", "url": "https://cs.wikipedia.org/wiki?curid=577900", "title": "Hřbitov Auteuil", "text": "Hřbitov Auteuil\n\nHřbitov Auteuil (francouzsky \"Cimetière d'Auteuil\") je malý pařížský hřbitov, který se nachází ve čtvrti Auteuil v 16. obvodu se vchodem v ulici \"Rue Claude Lorrain\" 57. Jeho rozloha činí 0,75 ha.\n\nPrvní hřbitov v Auteuil se nacházel u kostela Notre-Dame-d'Auteuil, postaveném již v 11. století a hřbitov se později několikrát zvětšoval. Starý hřbitov byl zrušen v roce 1793 a zanedlouho založen nový na dnešním místě. Z původního hřbitova zůstal pouze náhrobek královského kancléře Henriho Françoise d'Aguesseau (1668-1751), který se nachází na náměstí před kostelem. Nový hřbitov byl otevřen v roce 1800 a v letech 1843 a 1847 byl rozšířen. V roce 1860 byl připojen i s obcí Auteuil k městu Paříži. Vzhledem ke své malé rozloze nejsou již od roku 1870 vydávány nové hřbitovní koncese a jsou využívána pouze stávající místa. Z významných osobností jsou zde pochováni např. skladatel Charles Gounod (1818-1893), matematik Adrien-Marie Legendre (1752-1833) nebo angloamerický fyzik Benjamin Thompson (1753-1814).\n"}
{"id": "577903", "url": "https://cs.wikipedia.org/wiki?curid=577903", "title": "Duo Červánek", "text": "Duo Červánek\n\nDuo Červánek byla dvojice interpretů staré klasické trampské hudby, kterou společně tvořili čeští zpěváci a kytaristé Josef Kníže a Jiří Veřtat.\n\nPůvodně se jednalo o vícečlennou amatérskou trampskou hudební skupinu, která spontánně vznikla v trampské osadě Červánek u Žloukovic na Berounce.\n\n\n\n\n"}
{"id": "577904", "url": "https://cs.wikipedia.org/wiki?curid=577904", "title": "Port Arthur (Texas)", "text": "Port Arthur (Texas)\n\nPort Arthur je přístavní město ležící 144 km východně od Houstonu v zátoce pobřeží státu Texas v USA. Nachází se v okrese Jefferson County. Leží na západním břehu jezera Sabine. Po sčítání lidu v roce 2000 populace města činila 57 755 obyvatel.\n\nSvoje jméno získal podle jmenovce Arthura E. Stilwella, kterému patřila parcela města v roce 1895. Stilwell předpokládal, že se Port Arthur jako přístavní město stane letoviskem a chtěl přesto vybudovat železniční mezník, kterým by byla trasa mezi Port Arthurom a Kansas City. Nad Stilwellovým plánem však získal kontrolu John W. Gates a v roce 1900 postavil v Port Arthuru rýžový mlýn. Následně na to dal postavit portarthurský lodní kanál, přičemž utratil 1,4 miliónů dolarů, aby ho potom odkoupil federálním úřadem za jeden dolar.\n\n\n"}
{"id": "577910", "url": "https://cs.wikipedia.org/wiki?curid=577910", "title": "Isla de Margarita", "text": "Isla de Margarita\n\nIsla de Margarita je největší venezuelský ostrov. Nachází se v Karibském moři při severním pobřeží pevninské Venezuely, řadí se mezi Malé Antily (konkrétněji Závětrné Antily). Spolu se dvěma menšími blízkými ostrovy Isla de Coche a Isla de Cubagua tvoří nejmenší venezuelský stát Nueva Esparta. \n\nOstrov pro Evropany objevil 15. srpna 1498 Kryštof Kolumbus při své třetí výpravě do Nového světa. Byl pojmenován podle španělské královny Markéty Habsburské (Margarity). V létě roku 1561 jej dobyl a zdejší kolonisty terorizoval nechvalně známý konkvistador Lope de Aguirre, zvaný „Hněv Boží“ (odsud se pak přeplavil na pevninu, na svou poslední výpravu). Později nabyl na významu zdejší lov perel. Roku 1816 zde měl základnu Simón Bolívar, jenž tu zahájil své osvoboditelské tažení za nezávislost španělské části Jižní Ameriky. Díky svým plážím a příjemnému podnebí je Isla de Margarita vyhledávanou turistickou destinací.\n\nOstrov se dělí na tři části. Největší je východní nazývaná Paraguachoa, kde leží správní středisko La Asunción i největší město Porlamar. Střed ostrova tvoří úzká šíje La Restinga, která na západě přechází do poloostrova Macanao. Nejvyšším bodem ostrova je Cerro San Juan (960 m n. m.). Vyhledávanými atrakcemi je národní park Laguna de la Restinga a dvojice kopců ve tvaru ňader, známá jako Tetas de Maria Guevara.\n"}
{"id": "577911", "url": "https://cs.wikipedia.org/wiki?curid=577911", "title": "Dezider Hoffman", "text": "Dezider Hoffman\n\nDezider Hoffman častěji nazývaný Dežo Hoffman nebo Dezo Hoffman (24. května 1912 - 26. března 1986) byl slovenský fotograf, fotožurnalista a kameraman.\n\nMezinárodně uznávaným se stal díky snímkům osobností jako například Charlie Chaplin, Marilyn Monroe, Marlon Brando, Jerry Lee Lewis, Elton John, Bob Marley, Cliff Richard, Sophia Loren, Frank Sinatra, Tom Jones, Duke Ellington, Oscar Peterson, Louis Armstrong, Jimi Hendrix či skupin Animals, Cream, Yardbirds, Rolling Stones a především Beatles.\n\nDezider Hoffman se narodil 24. května 1912 v Banské Štiavnici, území Slovenska, krátce po smrti otce se s matkou přestěhovali do Žiliny, na Slovensku, kde absolvoval základní školu a začal studovat střední školu, kterou přerušil, když narukoval na základní vojenskou službu do Piešťan. Do Žiliny se vrátil v roce 1930, kde se vyučil typografem a následně odešel do Prahy, kde pracoval v divadle jako prodavač lístků a studoval žurnalistiku, o 2 roky později se stal členem štábu kameramana Otty Hellera ve filmových ateliérech AB Studio na Barrandově. V roce 1934 opustil Československo a absolvoval stáž v Pařížské pobočce americké společnosti 20th Century Fox, následující rok odešel jako válečný kameraman do Etiopie natáčet invazi Mussoliniho. Před vypuknutím španělské občanské války (1936) natáčel v Barceloně Olimpiada Popular, po jejím vypuknutí se stal členem interbrigadistického novinářského sdružení, oženil se se Španělkou, která však o pár týdnů tragicky umřela na frontě, její jméno však zůstalo tajemstvím. Dežo byl jako frontový kamaraman třikrát raněn, přičemž třetí zranění, které se událo v roce 1939 bylo vážné a Dežo na čas ztratil paměť, byl převezen do internačního tábora v St. Cyprien na Francouzských Pyrenejích. Následující rok utekl do Anglie, kde se hned po válce natrvalo usadil, vstoupil do jednotek Československé armády, později přešel ke Královskému letectvu. Před koncem 2. světové války se oženil s Angličankou Lilly, se kterou měl 2 děti, dceru Dolores a syna Davida, v Leicesteru si otevřel vlastní nahrávací a fotografické studio, na žádost Josipa Broza Tita natočil první dokumentární film o Jugoslávii. V roce 1949 se přestěhoval do Londýna, od počátku padesátých let příležitostně fotografoval pro tisk, v roce 1955 se stal reportérem hudebního týdeníku Record mirror a otevřel si fotoateliér. Koncem padesátých let začal spolupracovat s mezinárodními periodiky Billboard a Cashbox, ale také s deníky Daily Mirror a The News Chronicle. V roce 1962 se poprvé setkal s Beatles, ale také s Rolling Stones, Cliffem Richardem a Shadows, kterým vydával obrazové publikace, v druhé polovině šedesátých let spolupracoval s Bratislavskou zlatou lyrou. Počátkem osmdesátých let odešel do důchodu.\n\nDežo Hoffman zemřel 26. března 1986 v Londýně, pochován je na židovském hřbitově v londýnské čtvrti Golders Green.\n"}
{"id": "577931", "url": "https://cs.wikipedia.org/wiki?curid=577931", "title": "Bílá Voda (koupaliště)", "text": "Bílá Voda (koupaliště)\n\nBílá voda je uměle vytvořená rekreační vodní plocha. Nachází se severně od Chodova vznikla na úpatí Smolnické výsypky, přesně v místě bývalé obce Smolnice.\n\nVodní plocha vznikla požadavkem města Chodov na společnost Sokolovská uhelná v rámci rekultivací území postižených těžbou hnědého uhlí. Záměrem bylo využít území jako koupaliště a rekreační zónu pro obyvatele města.\n\nNázev Bílá voda získala svůj název pravděpodobně podle odstínu vody. Voda v nádrži byla při vzniku zakalena do bíla, vlivem kaolinových zbytků v půdě, protože okolní zemina je i částečně ze skrývky z lomu Osmoza, kde těží kaolin božičanská plavírna.\n\nKolem vodní plochy je zpevněná štěrková cesta, která je částečně součástí procházející cyklostezsky č.2012 Chodov - Nová Role přes Smolnickou výsypku. Na březích jsou lavičky k odpočinku a ve východní části je dětské hřiště. Podél cesty jsou nainstalované venkovní posilovací stroje. Voda je svou kvalitou vhodná ke koupání a na své si přijdou i rybáři. Východní břeh je upraven jako písčitá pláž s pozvolným vstupem do vody. V letním období je instalován na hladinu ponton pro skoky do hlubší vody, za hezkého počasí bývá pláž vybavena chemickým WC a stánkem s občerstvením.\n\nAreál je volně přístupný, příjezd od města Chodova je po asfaltové komunikaci a parkoviště pro osobní vozy je hned pod valem hráze vodní plochy. Do budoucna je uvažováno o vyasfaltování okružní cesty, tak aby mohla býti používána i bruslaři.\n\n\n"}
{"id": "577939", "url": "https://cs.wikipedia.org/wiki?curid=577939", "title": "Hilmar Pabel", "text": "Hilmar Pabel\n\nHilmar Pabel (17. září 1910 v Rawitsch/Provinz Posen – 6. listopadu 2000 Rimsting am Chiemsee) byl německý fotograf a žurnalista.\n\nV roce 1946 začal Hilmar Pabel portrétovat ztracené a válkou rozptýlené děti s cílem jim pomoci nalézt rodinu. Fotografie nejprve publikoval ve svém časopise \"Erich Kastner\", později vyšly s pomocí Červeného kříže v podobě velkoformátových plakátů. Výsledkem této několikaleté akce byla záchrana téměř milionu lidských osudů.\n\n\n\n"}
{"id": "577952", "url": "https://cs.wikipedia.org/wiki?curid=577952", "title": "Helena Rögnerová", "text": "Helena Rögnerová\n\nHelena Rögnerová (* 13. ledna 1955 Hořice) je česká politička, ekonomka a manažerka, v letech 2000 až 2006 senátorka za obvod č. 41 – Benešov, od září 2013 do února 2014 a od října 2018 náměstkyně ministra zdravotnictví ČR.\n\nVystudovala VŠE v Praze. Poté pracovala v různých ekonomických a manažerských funkcích ve Státním sanatoriu v Praze na Malvazinkách, které sloužilo výhradně vysokým funkcionářům KSČ a členům vlády. Po roce 1990 se angažovala v soukromé firmě ABC. V letech 1996–1999 působila jako ředitelka Fakultní nemocnice v Motole, kde se vedl několikaletý spor o platnost výpovědi, kterou jí dal po zjištění závažných nedostatků v chodu nemocnice tehdejší ministr zdravotnictví Ivan David. V roce 2007 se stala ředitelkou Rehabilitační kliniky Malvazinky. Je vdaná, má dcery Kateřinu a Zuzanu.\n\nVe volbách 2000 se stala členkou horní komory českého parlamentu, když v obou kolech překvapivě porazila tehdejší předsedkyni Senátu Libuši Benešovou. V senátu předsedala Mandátovému a imunitnímu výboru, zastávala post místopředsedkyně Výboru pro záležitosti Evropské unie a vykonávala funkci 1. místopředsedkyně senátorského klubu SNK. Ve volbách 2006 svůj mandát obhajovala, kandidovala za podpory hnutí Volba pro město, s podporou 19,56 % hlasů se dostala do druhého kola, kde ji se ziskem 61,13 % hlasů porazil občanský demokrat Karel Šebek.\n\nOd května do července 2004 byla kooptovanou poslankyní Evropského parlamentu. V roce 2004 kandidovala do Evropského parlamentu jako bezpartijní za Unii liberálních demokratů.\n\nV září 2013 se stala náměstkyní ministra zdravotnictví. Předtím působila jako ředitelka odboru pro dohled nad zdravotním pojištěním. V únoru 2014 ji z pozice náměstkyně odvolal nový ministr zdravotnictví ČR Svatopluk Němeček. Počátkem října 2018 byla jmenována náměstkyní pro ekonomiku a zdravotní pojištění ministra zdravotnictví Adama Vojtěcha.\n\n"}
{"id": "577960", "url": "https://cs.wikipedia.org/wiki?curid=577960", "title": "Dálnice A4 (Slovinsko)", "text": "Dálnice A4 (Slovinsko)\n\nSlovinská dálnice A4 spojuje Maribor se slovinsko-chorvatskou státní hranicí u Gruškovje.\n\nStavba dálnice probíhala ve třech etapách:\n\nPoslední úsek v délce 5,8km a tedy i celá dálnice byly dokončeny měsíc v předstihu a za nižší cenu a slavnostně předány do provozu 30.listopadu 2018.\n\nDálnice A4 vede od Mariboru přibližně jihovýchodním směrem na Ptuj, kde se stáčí na jih a směřuje na státní hranici s Chorvatskem.\n\nNa trase dálnice A4 jsou 2 mimoúrovňové křižovatky:\n\nPokračováním dálnice A4 je v Chorvatsku dálnice A2 směřující na Záhřeb.\n\n"}
{"id": "577965", "url": "https://cs.wikipedia.org/wiki?curid=577965", "title": "1. liga národní házené žen 2009/10", "text": "1. liga národní házené žen 2009/10\n\nPředchozí sezóna: 2008/09\nNásledující sezóna: 2010/11\n\nNejvyšší soutěže v národní házené žen na území ČR se v sezóně 2009/10 zúčastnilo celkem 12 klubů. Hrálo se dvoukolově systémem každý s každým, poté kluby na 1. až 4. místě postoupily do play-off, klub na 12. místě sestoupil přímo do oblastního přeboru a klub na 11. místě musel spolu s nejlepšími kluby z oblastních přeborů hrát kvalifikaci o 1. ligu pro další sezónu.\n\nPoznámky:\nKvalifikace nebo sestup\n\n\n\n\n\nKvalifikaci o 1. ligu žen hrálo dohromady 6 klubů (předposlední tým 1. ligy a 5 nejlepších týmů z oblastních přeborů) Hrála se formou jednoho turnaje, který se uskutečnil v Bakově nad Jizerou. Tento turnaj se hrál jednokolově systémem každý s každým, poté se vyhodnotila tabulka turnaje a týmy na 1. a 2. místě postoupily do 1. ligy.\n\n"}
{"id": "577966", "url": "https://cs.wikipedia.org/wiki?curid=577966", "title": "Jan Rakušan", "text": "Jan Rakušan\n\nJan Rakušan (* 20. dubna 1947 Kolín) je český politik a lékař, v letech 2002 až 2008 senátor za obvod č. 42 – Kolín, dlouholetý zastupitel města Kolína, bývalý člen ČSSD.\n\nPo maturitě na kolínském gymnáziu vystudoval Lékařskou fakultu Univerzity Karlovy v Praze. Poté nastoupil jako lékař na interní oddělení nemocnice Kolín. V letech 1990–1993 působil jako primář Léčebny dlouhodobě nemocných v Kolíně. Roku 1993 jej pověřili vedením nemocnice Kolín, kde se stal po vítězství v konkurzu právoplatným ředitelem, jímž byl až do roku 2002. Po odchodu ze senátu se vrátil ke své lékařské praxi.\n\nJe ženatý, má dva syny a dceru. Jeden z jeho synů je Vít Rakušan, starosta Kolína a zastupitel Středočeského kraje.\n\nOd roku 1990 zasedal v radě města Kolín, kam byl poprvé zvolen jako nestraník za Občanské fórum. V následujícím funkčním období zde působil za Sdružení nezávislých kandidátů, v dalším (1998) pak za hnutí NEZÁVISLÍ. V roce 2002 byl zvolen jako nestraník za ČSSD.\n\nVe volbách 2002 se stal členem horní komory českého parlamentu, když jako nestraník kandidující za ČSSD v obou kolech porazil tehdejšího občanskodemokratického senátora Vladislava Maláta. V letech 2004–2006 vedl senátorský klub ČSSD, v letech 2006–2008 zastával post místopředsedy senátu. Ve volbách 2008 svůj mandát neobhajoval.\n\nPo uplynutí svého senátorského mandátu vystoupil ze sociální demokracie, jako hlavní důvod uváděl nedemokratické praktiky vládnoucí uvnitř kolínské organizace ČSSD (jejím předsedou je středočeský krajský zastupitel Marek Semerád). V komunálních volbách v roce 2010 byl opět zvolen zastupitelem města Kolín, tentokrát jako nezávislý na kandidátce subjektu \"\"Změna pro Kolín\"\". Ve volbách v roce 2014 svůj mandát za stejné uskupení obhájil.\n\n"}
{"id": "577967", "url": "https://cs.wikipedia.org/wiki?curid=577967", "title": "Mistrovství světa v basketbalu mužů 1959", "text": "Mistrovství světa v basketbalu mužů 1959\n\n3. mistrovství světa v basketbalu proběhlo v dnech 16. – 31. ledna v Chile.\n\nTurnaje se zúčastnilo třináct týmů. Dvanáct družstev bylo rozděleno do tří čtyřčlenných skupin, z nichž první dvě postoupila do finálové skupiny, kde se hrálo o medaile. Domácí Chile bylo nasazeno přímo do finálové skupiny. Týmy, které v základních skupinách skončily na třetím a čtvrtém místě, hrály o 8. - 13. místo. Mistrem světa se stalo družstvo Brazílie.\n\nŠampionát se měl původně konat v roce 1958, ale protože nebyla včas dostavěna hala v Santiagu, bylo zahájení odloženo až na leden 1959. Hala však ani v tomto termínu nebyla dostavěna. Chilské úřady se také rozhodly, že se šampionát bude konat i v dalších městech: Antofagasta, Temuco, Concepción a Valparaiso. Nicméně toto rychlé improvizované řešení se ukázalo jako nedostatečné, protože stejně jako v Santiagu neměli odpovídající basketbalovou halu. Hrozilo tedy, že bude pořadatelství Chile odebráno, organizátoři tedy nabídli další řešení, palubovku položit na trávu fotbalového stadiónu Estadio Nacional de Chile i s rizikem možného špatného počasí.\n\nStejně tak jako na předchozím mistrovství světa, také na tomto šampionátu zasáhla politika. Družstva Sovětského svazu a Bulharska odmítla nastoupit proti Tchaj-wanu, na protest proti tomu, že jejich hráči měli na dresech nápis \"China\". Tchaj-wan tak zvítězil kontumačně a Sověti i Bulhaři byli v tabulce finálové skupiny odsunuti na šesté resp. sedmé místo.\n\n USA – Argentina 87:73 (48:27)\n\n16. ledna 1959 - Estadio Municipal (Concepción)\nRozhodčí: Washington Badani (BRA), Juan Quiroz (URU)\n\nUSA: Hodges (9), Miller (2), Olsen (8), Riley (9), Coshow (2), McDonald (7), Vayda (26), Welsh (20), Baker (4).\n\nArgentina: Fagnani (2), Schime (8), Marzoratti (7), Barreneche (12), Parizzia (22), Fernández (6), Sabatini (2), Peralta (9), Nano (3), Tozzi (2), Vasino.\n\n16. ledna 1959 - Estadio Municipal (Concepción)\nRozhodčí: Ernesto Álvarez (ARG), Eduardo Airaldi (PER)\n\nTchaj-wan: Liu Jing Rong (12), Loo Yee Shine (12), Tong Suet Fong (3), Hoo Cha Pen (3), Wong Kwok Yeung (5), Emilio Lee (7), Lai Lam Kwong (5), Chen Tsu Li (24).\n\nSAR: Sabri (6), Ibrahim (3), Shalhoub (7), Aboutaleb (3), Musillia (18), Shelbayah (3), Fahmi (11), Zacar (18), Abdou, Sadeq.\n\n17. ledna 1959 - Estadio Municipal (Concepción)\nRozhodčí: Eduardo Airaldi (PER), Juan Quiroz (URU)\n\nArgentina: Fagnani (7), Schime (20), Marzoratti (4), Barreneche (4), Parizzia (20), Fernández (2), Nano (6), Tozzi (2), Peralta.\n\nSAR: Sabri (3), Shalhoub (14), Musillia (4), Fahmi (4), Zacar (12), Abdou (2), Sadeq (5), Aramen (8), Aboutaleb, Ibrahim.\n\n17. ledna 1959 - Estadio Municipal (Concepción)\nRozhodčí: Washington Badani (BRA), Ernesto Álvarez (ARG)\n\nUSA: Hodges (24), Olsen (11), Riley (4), Coshow (6), McDonald (5), D’Antonio (2), Vayda (20), Welsh (9).\n\nTchaj-wan: Liu Jing Rong (24), Loo Yee Shine (9), Tong Suet Fong (5), Hoo Cha Pen (6), Wong Kwok Yeung (6), Lai Lam Kwong (8), Chen Tsu Li (15), Emilio Lee.\n\n18. ledna 1959 - Estadio Municipal (Concepción)\nRozhodčí: Eduardo Airaldi (PER), Washington Badani (BRA)\n\nTchaj-wan: Liu Jing Rong (19), Loo Yee Shine (9), Tong Suet Fong (2), Hoo Cha Pen (8), Wong Kwok Yeung (2), Lai Lam Kwong (2), Chen Tsu Li (20), Emilio Lee (1).\n\nArgentina: Fagnani (4), Schime (4), Barreneche (21), Parizzia (11), Nano (5), Peralta (10), Vasino (4), Sabatini, Fernández.\n\n18. ledna 1959 - Estadio Municipal (Concepción)\nRozhodčí: Juan Quiroz (URU), Ernesto Álvarez (ARG)\n\nUSA: Hodges (10), Miller (4), Olsen (9), Riley (12), Coshow (4), McDonald (17), Vayda (31), Welsh (16).\n\nSAR: Sabri (2), Ibrahim (2), Shalhoub (23), Musillia (8), Fahmi (3), Abdou (6), Sadeq (5), Aramen (7), Aboutaleb (2), Zacar.\n\n Brazílie – Kanada 69:52 (30:24)\n\n16. ledna 1959 - Estadio Municipal (Temuco)\nRozhodčí: Robert Blanchard (FRA), Ángelo Benvenuto (CHI)\n\nBrazílie: Algodão (6), Amaury (17), Fernando Brobró (2), Jatyr (6), Édson Bispo (18), Pecente (2), Waldemar (18), Otto Nóbrega.\n\nKanada: Brown (1), Upson (2), Brinham (10), Wild (5), Tait (4), Mullins (6), Malecki (2), McLeod (8), Lucht (2), Stephens (12), Burtwell.\n\n16. ledna 1959 - Estadio Municipal (Temuco)\nRozhodčí: Carlos Muñoz (CHI), Luis Brocos (URU)\n\nMexiko: Chavira (13), Herrera (15), Quintanar (14), Rentería (5), Cuevas (1), Manzo (3), Orozco (6), Aizpuro (1), Márquez (13), Escalera (1), Lozano.\n\nSSSR: Muižnieks (10), Valdmanis (9), Torban (13), Minašvili (2), Zubkov (13), Bočkarjov (5), Krūmiņš (19), Semjonov (8), Kornějev (2), Ozerov (17), Kutuzov (2), Abašidze (2).\n\n17. ledna 1959 - Estadio Municipal (Temuco)\nRozhodčí: Carlos Muñoz (CHI), Luis Brocos (URU)\n\nKanada: Brinham (4), Wild (1), Tait (12), Mullins (4), Malecki (2), McLeod (15), Lucht (4), Stephens (12), Brown, Upson.\n\nMexiko: Rodríguez (1), Chavira (12), Herrera (16), Quintanar (12), Rentería (4), Manzo (2), Márquez (2), Escalera (2), Aizpuro.\n\n17. ledna 1959 - Estadio Municipal (Temuco)\nRozhodčí: Robert Blanchard (FRA), Ángelo Benvenuto (CHI)\n\nBrazílie: Algodão (9), Amaury (8), Wlamir (16), Édson Bispo (10), Pecente (2), Waldemar (17), Otto Nóbrega (2), Jatyr.\n\nSSSR: Valdmanis (12), Torban (7), Minašvili (6), Zubkov (7), Bočkarjov (12), Krūmiņš (15), Semjonov (10), Kornějev (4), Ozerov.\n\n18. ledna 1959 - Estadio Municipal (Temuco)\nRozhodčí: Ángelo Benvenuto (CHI), Luis Brocos (URU)\n\nKanada: Brinham (10), Tait (3), Mullins (2), McLeod (17), Lucht (20), Stephens (8), Brown (1), Upson (2), Wild.\n\nSSSR: Muižnieks (11), Valdmanis (9), Torban (2), Minašvili (6), Zubkov (3), Bočkarjov (7), Krūmiņš (7), Semjonov (2), Ozerov (1), Kutuzov (6), Kornějev.\n\n18. ledna 1959 - Estadio Municipal (Temuco)\nRozhodčí: Jorge Román (PER), Carlos Muñoz (CHI)\n\nBrazílie: Algodão (4), Amaury (14), Wlamir (14), Boccardo (6), Édson Bispo (13), Pecente (4), Waldemar (11), Fernando Brobró (4), Jatyr (8), Rosa Branca, Otto Nóbrega.\n\nMexiko: Chavira (25), Quintanar (10), Rentería (6), Cuevas (3), Manzo (2), Orozco (2), Escalera (2), Aizpuro, Herrera.\n\n Filipíny – Uruguay 68:59 (36:31)\n\n16. ledna 1959 - Estadio Regional (Antofagasta)\nRozhodčí: William Ross (USA), Orlando Tabuso (BRA)\n\nFilipíny: Loyzaga (10), Manulat (2), Badión (17), Márquez (4), Ortiz (11), Lim (10), Tolentino (2), Ocampo (2), Carbonell (10), Achacoso.\n\nUruguay: Poyet (4), García Otero (5), Mera (23), Blixen (12), Scarón (3), Cortés (8), Matto (4), Pedragosa, Lubnicki, Chelle.\n\n16. ledna 1959 - Estadio Regional (Antofagasta)\nRozhodčí: Alberto Pedro (PAR), Dagoberto Cereceda (URU)\n\nBulharsko: Semov (2), Rashkov (2), Mirchev (11), Radev (15), Kănev (6), Lazarov (4), Savov (12), L: Panov (2), Tomovski (1), Atanasov (12).\n\nPortoriko Rico: Jiménez (6), Casillas (8), Vicéns (19), Cestero (10), Droz (7), Morales (2), Rodríguez (1), Dijols (2), Ruano.\n\n17. ledna 1959 - Estadio Regional (Antofagasta)\nRozhodčí: Orlando Tabuso (BRA), Anatolij Kokorev (URS)\n\nPortoriko: Jiménez (3), Casillas (19), Vicéns (25), Cestero (19), Droz (12), Morales.\n\nUruguay: Poyet (16), García Otero (4), Ferrer (23), Roca (2), Blixen (4), Scarón (4), Cortés (3), Matto (8), Pedragosa.\n\n17. ledna 1959 - Estadio Regional (Antofagasta)\nRozhodčí: William Ross (USA), Alberto Pedro (PAR)\n\nBulharsko: Semov (1), Rashkov (6), Mirchev (2), Radev (17), Kănev (8), Lazarov (4), Savov (11), L: Panov (14), Tomovski (10), Atanasov (10), Gjaurov (2).\n\nFilipíny: Loyzaga (9), Manulat (2), Badión (8), Yburán (4), Márquez (2), Bachmann (7), Ortiz (18), Ocampo (1), Carbonell (10), Tolentino, Achacoso.\n\n18. ledna 1959 - Estadio Regional (Antofagasta)\nRozhodčí: Orlando Tabuso (BRA), Anatolij Kokorev (URS)\n\nFilipíny: Loyzaga (13), Manulat (2), Badión (10), Márquez (2), Ortiz (4), Carbonell (24), Tolentino (8), Ocampo, Achacoso.\n\nPortoriko: Jiménez (13), Casillas (12), Vicéns (28), Cestero (6), Droz (15), Morales (2).\n\n18. ledna 1959 - Estadio Regional (Antofagasta)\nRozhodčí: William Ross (USA), Dagoberto Cereceda (URU)\n\nBulharsko: Semov (1), Mirchev (17), Radev (20), Kănev (4), Savov (8), L. Panov (5), Atanasov (10), Lazarov.\n\nUruguay: Poyet (4), García Otero (3), Chelle (15), Ferrer (8), Scarón (6), Cortés (7), Lubnicki (15), Matto\n\n Chile – Tchaj-wan 86:85 (35:27, 71:71 pp)\n\n20. ledna 1959 - Estadio Nacional (Santiago)\nRozhodčí: William Ross (USA), Eduardo Airaldi (PER)\n\nChile: Bernedo (22), Zitko (2), Salvadores (11), Sibilla (4), De la Fuente (4), Gianoni (3), Etchepare (15), Thompson (25), Garafulic, Etcheverrigaray.\n\nTchaj-wan: Liu Jing Rong (10), Lee Nan Hui (2), Loo Yee Shine (10), Tong Suet Fong (2), William Yau (2), Hoo Cha Pen (3), Wong Kwok Yeung (17), Emilio Lee (3), Lai Lam Kwong (6), Chen Tsu Li (30).\n\n21. ledna 1959 - Estadio Nacional (Santiago)\nRozhodčí: Dagoberto Cereceda (URU), Alberto Pedro (PAR)\n\nPortoriko: Jiménez (7), Casillas (10), Vicéns (16), Cestero (4), Droz (12), Morales (3), Rodríguez (3), Ruano.\n\nSSSR: Muižnieks (16), Valdmanis (16), Torban (15), Minašvili (9), Zubkov (11), Bočkarjov (1), Krūmiņš (2), Kornějev (12), Kutuzov (2), Ozerov.\n\n21. ledna 1959 - Estadio Nacional (Santiago)\nRozhodčí: Robert Blanchard (FRA), Luis Brocos (URU)\n\nBulharsko: Mirchev (7), Radev (12), Kănev (10), Savov (1), L: Panov (2), Atanasov (18), Lazarov (8), Tomovski, Semov.\n\nUSA: Hodges (4), Olsen (8), Riley (4), Coshow (7), McDonald (1), Vayda (19), Welsh (20), Miller.\n\n22. ledna 1959 - Estadio Nacional (Santiago)\nRozhodčí: Ángelo Benvenuto (CHI), Luis Brocos (URU)\n\nBrazílie: Algodão (11), Amaury (22), Wlamir (21), Zezinho (1), Fernando Brobró (6), Jatyr (4), Pecente (12), Waldemar (12), Otto Nóbrega (5), Boccardo, Rosa Branca.\n\nTchaj-wan: Liu Jing Rong (11), Loo Yee Shine (7), Tong Suet Fong (8), Hoo Cha Pen (7), Wong Kwok Yeung (13), Emilio Lee (10), Lai Lam Kwong (4), Chen Tsu Li (16), William Yau.\n\n22. ledna 1959 - Estadio Nacional (Santiago)\nRozhodčí: Ernesto Álvarez (ARG), Alberto Pedro (PAR)\n\nChile: Bernedo (14), Zitko (2), Salvadores (15), Sibilla (10), De la Fuente (2), Gianoni (8), Etchepare (8), Thompson (14), Garafulic (2), Etcheverrigaray (2), Silva (4), Luchsinger (2).\n\nPortoriko: Dijols (2), Jiménez (3), Casillas (8), Vicéns (26), Cestero (15), Droz (17), Morales, Ruano.\n\n23. ledna 1959 - Estadio Nacional (Santiago)\nRozhodčí: William Ross (USA), Washington Badani (BRA)\n\nBrazílie: Algodão (10), Amaury (10), Wlamir (15), Pecente (6), Waldemar (4), Édson Bispo (17), Fernando Brobró (:), Jatyr.\n\nBulharsko: Mirchev (9), Radev (14), Kănev (12), Savov (8), Atanasov (6), Lazarov (1), Tomovski (3), Rashkov, L: Panov.\n\n23. ledna 1959 - Estadio Nacional (Santiago)\nRozhodčí: Dagoberto Cereceda (URU), Bozhidar Takev (BUL)\n\nUSA: Hodges (9), Olsen (4), Riley (3), Coshow (8), Vayda (17), Welsh (11), Miller (2), McDonald, Baker.\n\nPortoriko: Casillas (6), Vicéns (19), Cestero (12), Droz (14), Morales (2), Dijols, Jiménez.\n\n24. ledna 1959 - Estadio Nacional (Santiago)\nRozhodčí: Dagoberto Cereceda (URU), William Ross (USA)\n\nBrazílie: Algodão (4), Amaury (24), Wlamir (19), Pecente (8), Waldemar (4), Jatyr (4), Édson Bispo, Fernando Brobró, Otto Nóbrega.\n\nSSSR: Muižnieks (4), Valdmanis (7), Torban (7), Minašvili (2), Zubkov (16), Bočkarjov (8), Krūmiņš (3), Semjonov (10), Kornějev (9).\n\n24. ledna 1959 - Estadio Nacional (Santiago)\nRozhodčí: Robert Blanchard (FRA), Orlando Tabuso (BRA)\n\nBulharsko: Mirchev (19), Radev (10), Kănev (12), Savov (6), Atanasov (12), Lazarov (3), Tomovski (2), Rashkov (4), Semov (2), G: Panov (6).\n\nChile: Bernedo (16), Salvadores (9), Sibilla (9), De la Fuente (4), Etchepare (16), Thompson (12), Garafulic (2), Silva (2), Gianoni (1), Etcheverrigaray, Zitko.\n\n26. ledna 1959 - Estadio Nacional (Santiago)\nRozhodčí: Dagoberto Cereceda (URU), Luis Brocos (URU)\n\nTchaj-wan: Liu Jing Rong (19), Loo Yee Shine (4), Tong Suet Fong (5), Hoo Cha Pen (1), Wong Kwok Yeung (17), Lai Lam Kwong (6), Chen Tsu Li (14), Lee Nan Hui (3).\n\nUSA: Hodges (22), Olsen (8), Riley (4), Coshow (14), Vayda (15), Welsh (22).\n\n26. ledna 1959 - Estadio Nacional (Santiago)\nRozhodčí: Eduardo Airaldi (PER), Alberto Pedro (PAR)\n\nBulharsko: Mirchev (6), Radev (16), Kănev (6), Savov (5), Atanasov (13), Lazarov (6), G: Panov (6), L: Panov.\n\nSSSR: Muižnieks (5), Valdmanis (16), Torban (4), Minašvili (2), Zubkov (12), Bočkarjov (2), Krūmiņš (9), Semjonov (18), Kornějev (6), Ozerov (2), Kutuzov (2).\n\n27. ledna 1959 - Estadio Nacional (Santiago)\nRozhodčí: Ángelo Benvenuto (CHI), Jorge Román (PER)\n\nTchaj-wan: Liu Jing Rong (22), Loo Yee Shine (7), Tong Suet Fong (5), Hoo Cha Pen (4), Wong Kwok Yeung (11), Lai Lam Kwong (10), Chen Tsu Li (22).\n\nPortoriko: Casillas (8), Vicéns (23), Cestero (24), Droz (18), Jiménez (12), Morales.\n\n27. ledna 1959 - Estadio Nacional (Santiago)\nRozhodčí: William Ross (USA), Luis Marzono (ARG)\n\nChile: Bernedo (8), Salvadores (4), Sibilla (2), De la Fuente (4), Etchepare (10), Thompson (13), Garafulic (4), Luchsinger (3), Silva (1), Gianoni., Zitko.\n\nSSSR: Muižnieks (6), Valdmanis (12), Torban (3), Minašvili (3), Zubkov (7), Bočkarjov (3), Krūmiņš (13), Semjonov (5), Kornějev (18), Ozerov (5), Abašidze, Kutuzov.\n\n28. ledna 1959 - Estadio Nacional (Santiago)\nRozhodčí: Eduardo Airaldi (PER), Alberto Pedro (PAR)\n\nBrazílie: Algodão (3), Amaury (10), Wlamir (21), Pecente (13), Waldemar (4), Édson Bispo (11), Jatyr (10), Fernando Brobró (9), Boccardo (2), Zezinho (6), Rosa Branca (10).\n\nPortoriko: Vicéns (2), Cestero (23), Droz (18), Jiménez (15), Rodríguez (3), Ruano (6), Dijols (4), Morales.\n\n28. ledna 1959 - Estadio Nacional (Santiago)\nRozhodčí: Robert Blanchard (FRA), Renato Righetto (BRA)\n\nUSA: Miller (2), Riley (3), Coshow (2), Vayda (12), Welsh (9), Baker (4), D’Antonio (4), McDonald (1), Jeangerard, Olsen, Hodges.\n\nSSSR: Muižnieks (13), Valdmanis (14), Torban (8), Minašvili (4), Zubkov (6), Bočkarjov (4), Krūmiņš (7), Semjonov (4), Kornějev (2), Ozerov.\n\n29. ledna 1959 - Estadio Nacional (Santiago)\nRozhodčí: Dagoberto Cereceda (URU), Orlando Tabuso (BRA)\n\nBulharsko: Mirchev (7), Radev (18), Savov (8), Atanasov (13), G: Panov (2), L: Panov (12), Tomovski (2), Semov (3), Rashkov (3), Kănev (2).\n\nPortoriko: Cestero (16), Droz (11), Jiménez (9), Rodríguez (3), Ruano (4), Dijols (7), Morales (12).\n\n29. ledna 1959 - Estadio Nacional (Santiago)\nRozhodčí: Renato Righetto (BRA), Eduardo Airaldi (PER)\n\nChile: Bernedo (16), Salvadores (8), Zitko (2), Etchepare (13), Thompson (10), Garafulic (6), Luchsinger, Silva, Gianoni, Etcheverrigaray, Sibilla, De la Fuente.\n\nUSA: Hodges (19), Coshow (4), Vayda (8), Welsh (19), D’Antonio (6), Jeangerard (8), Olsen, Miller.\n\n30. ledna 1959 - Estadio Nacional (Santiago)\nRozhodčí: William Ross (USA), Dagoberto Cereceda (URU)\n\n30. ledna 1959 - Estadio Nacional (Santiago)\nRozhodčí: Bozhidar Takev (BUL), Ernesto Álvarez (ARG):\n\nBrazílie: Algodão (8), Amaury (4), Wlamir (26), Pecente (3), Waldemar (16), Édson Bispo (12), Rosa Branca (12)\n\nUSA: Hodges (12), Vayda (14), Welsh (22), D’Antonio (9), Jeangerard (10), Coshow, Riley.\n\n31. ledna 1959 - Estadio Nacional (Santiago)\nRozhodčí: William Ross (USA), Dagoberto Cereceda (URU)\n\n31. ledna 1959 - Estadio Nacional (Santiago)\nRozhodčí: Dagoberto Cereceda (URU), William Ross (USA)\nDiváků: 30 000\n\nBrazílie: Zenny de Azevedo “Algodão” (8), Amaury Antônio Pasos (16), Wlamir Marques (17), Pedro Vicente da Fonseca “Pecente” (11), Waldemar Blatskauskas (7), Édson Bispo dos Santos (6), José Maciel Senra “Zezinho” (2), Jatyr Eduardo Schall (2), Otto Carlos Phol da Nóbrega (4), Carmo de Souza “Rosa Branca”.\n\nChile: Rufino Bernedo (14), Luis Salvadores (15), Juan A. Zitko (4), Rolando Etchepare (5), Juan Guillermo Thompson (10), José de la Fuente (1).\n\n Filipíny – Sjednocená arabská republika 66:65 (25:29)\n\n21. ledna 1959 - Estadio Municipal (Valparaíso)\nRozhodčí: Carlos Muñoz (CHI), Jorge Román (PER)\n\nFilipíny: Loyzaga (4), Márquez (5), Ortiz (19), Tolentino (1), Ocampo (2), Carbonell (27), Bachmann (4), Achacoso (4), Lim, Manulat.\n\nSAR: Sabri (17), Shalhoub (9), Musillia (10), Fahmi (21), Abdou (3), Sadeq (4), Aboutaleb (1), Ibrahim.\n\n22. ledna 1959 - Estadio Municipal (Valparaíso)\nRozhodčí: Bozhidar Takev (BUL), Carlos Muñoz (CHI)\n\nKanada: Brinham (18), Mullins (15), McLeod (3), Lucht (11), Stephens (3), Upson (5), Wild (10), Brown (2), Tait (2).\n\nSAR: Sabri (8), Shalhoub (11), Musillia (27), Fahmi (16), Sadeq (2), Aramen (7), Aboutaleb, Ibrahim.\n\n23. ledna 1959 - Estadio Municipal (Valparaíso)\nRozhodčí: Eduardo Airaldi (PER), Robert Blanchard (FRA)\n\nKanada: Brinham (7), Mullins (10), McLeod (13), Lucht (10), Stephens (4), Upson (12), Wild (2), Malecki (3), Tait (4).\n\nFilipíny: Loyzaga (21), Ortiz (20), Lim (10), Tolentino (:), Ocampo (4), Carbonell (14), Bachmann (2), Badión (8), Márquez.\n\n Argentina – Uruguay 48:51 (19:22)\n\n21. ledna 1959 - Estadio Municipal (Valparaíso)\nRozhodčí: Orlando Tabuso (BRA), Carlos Muñoz (CHI)\n\nArgentina: Fagnani (6), Schime (9), Marzoratti (2), Barreneche (2), Parizzia (6), Fernández (3), Peralta (4), Nano (6), Tozzi (2), Borda (2), Vasino (6).\n\nUruguay: Poyet (13), García Otero (6), Blixen (7), Scarón (:), Cortés (2), Matto (6), Pedragosa (2), Ferrer (15), Lubnicki, Chelle.\n\n22. ledna 1959 - Estadio Municipal (Valparaíso)\nRozhodčí: Anatolij Kokorev (URS), Ángelo Benvenuto (CHI)\n\nMexiko: Chavira (7), Quintanar (11), Rentería (2), Escalera (4), Herrera (16), Lozano (2), Márquez (3), Rodríguez, Cuevas (2), Manzo, Orozco.\n\nUruguay: Poyet (13), García Otero (6), Blixen (3), Scarón (2), Matto (15), Chelle (11), Ferrer (4), Lubnicki.\n\n23. ledna 1959 - Estadio Municipal (Valparaíso)\nRozhodčí: Dagoberto Cereceda (URU), Orlando Tabuso (BRA)\n\nArgentina: Fagnani (8), Schime (4), Parizzia (23), Nano (6), Sabatini (1), Borda (26), Vasino (7), Fernández.\n\nMexiko: Quintanar (4), Escalera (9), Lozano (1), Márquez (8), Rodríguez (6), Cuevas (12), Manzo (4), Orozco (22), Chavira, Herrera.\n Filipíny – Uruguay 78:70 (47:36)\n\n25. ledna 1959 - Estadio Municipal (Valparaíso)\nRozhodčí: Ángelo Benvenuto (CHI), Ernesto Álvarez (ARG)\n\nFilipíny: Loyzaga (12), Ortiz (14), Lim (6), Tolentino (6), Ocampo, Carbonell (13), Bachmann (5), Badión (13), Manulat (3), Cruz (6), Achacoso, Márquez.\n\nUruguay: Poyet (19), García Otero (6), Blixen (13), Matto (4), Chelle (1), Ferrer (1), Lubnicki (5), Roca (2), Cortés (17), Pedragosa (2), Scarón.\n Sjednocená arabská republika – Argentina 59:61 (29:32)\n\n25. ledna 1959 - Estadio Municipal (Valparaíso)\nRozhodčí: Alberto Pedro (PAR), Carlos Muñoz (CHI)\n\nSAR: Sabri (10), Shalhoub (9), Musillia (12), Fahmi (19), Shelbayah (9), Zacar.\n\nArgentina: Fagnani (7), Schime (17), Parizzia (5), Nano (2), Borda (16), Vasino (8), Barreneche (6).\n Kanada – Mexiko 64:56 (33:25)\n\n25. ledna 1959 - Estadio Municipal (Valparaíso)\nRozhodčí: Luis Brocos (URU), Juan Quiroz (URU)\n\nKanada: Brinham (10), Mullins (9), McLeod (10), Lucht (6), Upson (10), Malecki (2), Burtwell (11), Brown (3), Tait (3).\n\nMexiko: Quintanar (9), Escalera (1), Herrera (9), Márquez (15), Rodríguez (3), Cuevas (1), Chavira (13), Manzo (5), Orozco, Rentería, Aizpuro.\n1. Brazílie\n\n\n2. USA\n\n\n3. Chile\n\n\n\n"}
{"id": "577972", "url": "https://cs.wikipedia.org/wiki?curid=577972", "title": "Helen Mirrenová", "text": "Helen Mirrenová\n\nDame Helen Mirrenová (* 26. července 1945, Londýn, Spojené království), narozena jako Helen Lydia Mironoff (resp. \"Елена Лидия Васильевна Миронова\", \"Jelena Lidija Vasiľjevna Mironova\"), je britská herečka a režisérka, držitelka Oscara za nejlepší ženský herecký výkon z roku 2006 za film \"Královna\".\n\nV roce 2001 debutovala jako režisérka krátkým filmem Happy Birthday, který natočila v rámci cyklu Directed By televize Showtime.\n\n17. ledna 2013 herečka byla oceněna hvězdou na hollywoodském Chodníku slávy, její hvězda byla umístěna hned vedle slavného britského herce Colina Firthe. Její hvězda má pořadové číslo 2488.\n\n\n"}
{"id": "577978", "url": "https://cs.wikipedia.org/wiki?curid=577978", "title": "Quai d'Orsay", "text": "Quai d'Orsay\n\nQuai d'Orsay je nábřeží v Paříži v 7. obvodu, část levého břehu řeky Seiny a stejnojmenná ulice, které kolem něho vede. Na východ, za Palais Bourbon a Pont de la Concorde přechází v Quai Anatole-France, na západ za Pont de l'Alma v Quai Branly. Název nábřeží metonymicky označuje francouzské ministerstvo zahraničních věcí, které zde sídlí.\n\nNábřeží bylo vybudováno v roce 1705 a své jméno získalo podle Charlese Bouchera d’Orsay, rady Pařížského parlamentu, který během výstavby zastával funkci prévôt des marchands.\n\nV roce 1941 byla západní část nábřeží vyčleněna jako samostatné nábřeží Quai Branly.\n\nFrancouzské ministerstvo zahraničních věcí sídlí na Quai d'Orsay, proto se jemu samotnému často říká \"Quai d'Orsay\" (synekdocha). Stavba budovy ministerstva zahraničních věcí začala v roce 1844 a skončila v roce 1855. Sochy na fasádě vyhotovil Henri Triqueti (1870).\n\nU nábřeží stojí také Musée d'Orsay, slavné pro své sbírky francouzského umění 19. století. Samotné nábřeží hrálo významnou roli ve francouzském umění - právě odtud francouzští malíři často malovali řeku Seinu.\n\n"}
{"id": "577979", "url": "https://cs.wikipedia.org/wiki?curid=577979", "title": "Greensboro", "text": "Greensboro\n\nGreensboro je město v Severní Karolíně ve Spojených státech. Je třetím nejlidnatějším městem v Severní Karolíně a největším městem okresu Guilford. K 1. červenci 2009 mělo skoro 260 000 obyvatel. Město se nachází na průniku dvou velkých dálnic, I-85 a I-40. Je pojmenováno podle Nathanaela Greena.\n\n\n"}
{"id": "577980", "url": "https://cs.wikipedia.org/wiki?curid=577980", "title": "Biogenní prvky", "text": "Biogenní prvky\n\nBiogenní prvky jsou prvky nezbytné pro život, tzv. životatvorné. Podle obsahu prvku v buňce se dělí na makrobiogenní (více než 1%), oligobiogenní (od 0.05% do 1%) a stopové (méně než 0,05%). Hranice mezi nimi je jen přibližná.\n\nMakrobiogenní prvky (přibližný procentuální obsah v lidském těle)\n\nOligobiogenní prvky – mikrobiogenní prvky\nStopové prvky\n\nVýznam některých prvků\n"}
{"id": "577981", "url": "https://cs.wikipedia.org/wiki?curid=577981", "title": "Libor Zapletal", "text": "Libor Zapletal\n\nLibor Zapletal (14. listopad 1920, Velké Bílovice – 27. září 1944, Mauthausen) byl československý voják a příslušník výsadku Bivouac.\n\nNarodil se 14. listopadu 1920 ve Velkých Bílovicích. Otec Pavel byl inženýr – geometr a vlastnil stavební firmu, matka Augusta byla učitelka. Měl tři mladší sourozence, dva bratry a sestru. Rodina bydlela v Podivíně, kde vychodil obecnou školu. Od roku 1931 studoval reálné gymnázium; do záboru pohraničí v roce 1938 v Břeclavi, poté v Hodoníně. V Hodoníně v roce 1939 maturoval. Od 1. října začal studovat na Vysokém učení technickém v Brně.\n\nPo uzavření vysokých škol v Protektorátu Čechy a Morava začal pracovat jako zřízenec na hlavní poště v Brně. Zde se také zapojil do odbojové činnosti. Po prozrazení uprchl společně s dalšími pěti lidmi koncem března přes Slovensko, Maďarsko, Jugoslávii a Bejrút do Francie. V řadách československé zahraniční armády se účastnil obrany Francie. Po jejím pádu byl společně s dalšími z Francie evakuován do Anglie. Tam se dostal 13. července 1940.\n\nPo zařazení k 2. pěšímu praporu absolvoval na jaře 1941 školu pro důstojníky v záloze a byl povýšen na svobodníka aspiranta. V červenci 1941 nastoupil do sabotážního kurzu, aby se připravil pro plnění zvláštních úkolů v Protektorátě. Po absolvování sabotážního kurzu absolvoval ještě parakurz a kurz průmyslové sabotáže. Poté byl 28. října 1941 povýšen do hodnosti desátníka aspiranta. Po absolvování doškolovacího kurzu byl v dubnu 1942 zařazen ve funkci pomocníka velitele do výsadku Bivouac.\n\nSpolečně s Jindřichem Čoupkem a Františkem Pospíšilem byl 28. dubna 1942 vysazen nedaleko Požárů na Křivoklátsku. Zapletal se společně s Pospíšilem přemístil do Zlína, ale již 2. května byl zatčen po udání Jana Chvátala. Po válce se tradovalo, na základě výpovědi kriminálního asistenta brněnského gestapa Rudolfa Königa, že klíčovou informaci o úkrytu Jindřicha Čoupka nedobrovolně poskytl právě Libor Zapletal. Na základě nových dokumentů bylo zjištěno, že gestapo o přítomnosti všech tří parašutistů vědělo již od jejich příjezdu do Přerova. Naoko přijal nabídku ke spolupráci. Byl po šesti dnech propuštěn a měl odjet k rodičům do Podivína. Gestapák König mu pohrozil, že v případě, že je obelstí, bude postižena rodina. Dne 8. května 1942 se Zapletal v noci objevil v Podivíně. Vysvětlil situaci, otec prohlásil, že i za cenu likvidace rodiny skutečná spolupráce nepřipadá v úvahu. Gestapo pak poslalo Libora Zapletala vyzvídat do rodin parašutistů Jana Zemka a Josefa Bublíka, ale Zapletal neplnil svůj úkol podle představ gestapa. Od poloviny května se začal skrývat; nejprve v Prusinovicích a po atentátu na Heydricha v lesích u Rusavy. 1. srpna 1942 se společně s dalšíma dvěma uprchlíky pokusil, pod falešným jménem, o přechod do Švýcarska, ale na hranicích byl zatčen.\n\nOdpykal si čtyři týdny za nedovolené překročení protektorátních hranic. Poté byl převezen zpět do Protektorátu; nejprve v září 1942 do Prahy a v únoru 1943 do Brna. Zde byl poznán jedním z příslušníků gestapa a uvězněn v Kounicových kolejích. 1. října 1943 byl převezen do Mauthausenu. V 10 hodin dopoledne 27. září 1944 byl bez soudu oběšen.\n\nDne 1. prosince 1945 byl jmenován poručíkem pěchoty v záloze in memoriam.\n\n\n \n"}
{"id": "577982", "url": "https://cs.wikipedia.org/wiki?curid=577982", "title": "Polské prezidentské volby 2010", "text": "Polské prezidentské volby 2010\n\nPolské prezidentské volby v roce 2010 se konaly 20. června, přičemž v prvním kole nezískal nikdo z kandidátů většinu hlasů, proto se konalo 4. července druhé kolo. V tom porazil kandidát Občanské platformy Bronisław Komorowski kandidáta strany Právo a spravedlnost Jarosława Kaczyńského.\n\nVolby se konaly předčasně z důvodu smrti prezidenta Lecha Kaczyńského ze strany Právo a spravedlnost při letecké havárii u Smolenska 10. dubna 2010. U toho se předpokládalo, že bude v řádných volbách na podzim svou funkci obhajovat. V stejném letadle navíc zahynul i Jerzy Szmajdziński, plánovaný kandidát Svazu demokratické levice.\n\nHlavními favority voleb tak byl Bronisław Komorowski, který byl v mezičase z role předsedy sejmu úřadujícím prezidentem, a Jarosław Kacyński, bratr zemřelého prezidenta a bývalý polský premiér.\n\n"}
{"id": "577983", "url": "https://cs.wikipedia.org/wiki?curid=577983", "title": "Grand Prix Turecka 2010", "text": "Grand Prix Turecka 2010\n\nGrand Prix Turecka 2010 (VI Turkish Grand Prix), 7. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 827. grand prix, se již tradičně odehrála na okruhu v Istanbulu.\n\n"}
{"id": "577984", "url": "https://cs.wikipedia.org/wiki?curid=577984", "title": "Oldřich Dvořák", "text": "Oldřich Dvořák\n\nOldřich Dvořák (13. listopadu 1923, Trenčín – 9. července 1942, Radošovce u Skalice) byl československý voják a příslušník výsadku Steel.\n\nNarodil se 13. listopadu 1923 v Trenčíně v rodině železničáře, otec Jan byl strojvedoucím ČSD, matka Karla, rozená Wolfanová byla v domácnosti. Pocházel ze čtyř dětí; dva starší bratři a sestra.\n\nZ důvodu otcova povolání se rodina často stěhovala. Obecnou školu absolvoval v Žilině stejně jako část reálného gymnázia. Po vzniku Slovenského státu v roce 1939 se rodina přestěhovala do Brna kde ve studiu pokračoval.\n\n24. ledna 1940 bez rozloučení opustil domov a přes Slovensko, Maďarsko, Jugoslávii a Bejrút doplul do Francie. 4. dubna 1940 tam byl zařazen k telegrafní rotě a prodělal základní kurz. Bojů o Francii se nezúčastnil. Do Anglie byl evakuován 7. července 1940. V Anglii byl zařazen k 2. pěšímu pluku ke spojovací četě, od 1. ledna 1941 k velitelské četě. Tam byl vybrán do výcviku pro plnění zvláštních úkolů.\n\nOd 15. srpna do 13. září 1941 absolvoval základní sabotážní kurz a poté parakurz. Již v hodnosti svobodníka pokračoval ve všeobecném studiu, které hodlal zakončit maturitou. Ze studia byl ze služebních důvodů odvolán a od 27. února do 18. dubna 1942 absolvoval telegrafní kurz. Odtud byl přidělen na Vojenskou radiovou ústřednu, kde se připravoval pro plnění úkolů. 22. dubna 1942 mu bylo sděleno zařazení do jednočlenného výsadku Steel a byl seznámen se svým operačním úkolem.\n\n28. dubna 1942 seskočil u obce Požáry na Křivoklátsku. Ukryl materiál a odjel na záchytné adresy v Lázních Bělohrad a Pardubicích. Kpt. Bartošem byl přidělen k ÚVODu jako radista. V období heydrichiády se přesunul na Slovensko, kde se chtěl skrýt u své vdané sestry. Cestou se stavil v obci Radošovce, aby místnímu notářovi sdělil pozdrav od jeho syna z Anglie. Notář ale okamžitě informoval četnickou stanici a při následném zátahu byl Dvořák zezadu zastřelen místním polním hlídačem.\n\nTělo bylo podrobeno pitvě ve Skalici a 11. července 1942 bylo pohřbeno v Radošovcích.\n\n1. prosince 1945 byl jmenován podporučíkem pěchoty v záloze a povýšen na podporučíka pěchoty. \n\nV březnu 1948 byly jeho ostatky exhumovány a pohřbeny s vojenskými poctami na ústředním hřbitově v Brně. 17. července 1948 byl povýšen na nadporučíka pěchoty v záloze in memoriam. Žádost, aby mu v případě smrti byla výjimečně uznána maturitní zkouška byla pro administrativní překážky školou zamítnuta.\n\n\n"}
{"id": "577985", "url": "https://cs.wikipedia.org/wiki?curid=577985", "title": "Václav Nebeský", "text": "Václav Nebeský\n\nVáclav Nebeský (10. března 1889 Velvary – 7. dubna 1949 Praha) byl první český historik moderního umění, obchodník s obrazy v Paříži, knihovník Akademie umění, publicista, výtvarný kritik a profesor estetiky a dějin umění na VŠUP.\n\nVáclav Nebeský byl vnukem básníka a novináře Václava Bolemíra Nebeského. Absolvoval reálné gymnasium v Křemencově ul. v Praze a poté studoval na Filosofické fakultě Univerzity Karlovy a v letech 1909–10 na pařížské Sorbonně a 1911–13 na Ecole de Louvre. Jako historik umění a kritik přispíval do časopisů Kmen, Červen, od roku 1919 spolupracoval s týdeníkem Tribuna a v letech 1921–24 redigoval časopis Volné směry.\n\nV polovině roku 1924 odjel do Paříže a posílal pravidelné poznámky, články a větší studie do různých tiskovin. Až do roku 1936 v Paříži provozoval obchod s uměním. Roku 1937 organizoval československou účast na Světové výstavě a vydal také velmi významné dílo L´art moderne tchécoslovaque.\n\nNa podzim roku 1938 se definitivně vrátil domů a většinu času věnoval úsilí o propracování teoretického systému, který pak jako profesor výtvarné estetiky přednášel od roku 1945 na Vysoké škole uměleckoprůmyslové v Praze. Ovlivnil celou řadu mladých umělců, kteří v té době studovali v ateliéru sochařství prof. Josefa Wagnera a malířských ateliérech prof. Františka Tichého a Emila Filly.\n\nVáclav Nebeský se nezabýval přímo dějinami umění, ale výtvarnou kritikou, teorií umění a estetikou. Nesledoval vnější proměnu jevů, ale vnitřní kontinuitu formy. Dokázal jako jediný teoretik ve své době postihnout rozdíly mezi historií umění, estetikou a výtvarnou kritikou. V jeho pojetí se historická a estetická uměnověda zabývá fenomenologií umění a nikoli jeho výkladem.\n\nVáclav Nebeský významně zasáhl do hodnocení tvorby 20. století. Jako citlivý a přesný analytik dospěl k závěrům, které si udržely platnost i v následujících letech.\n\nMěl blízko ke generaci Tvrdošíjných a kromě českých autorů (Jan Preisler, Josef Čapek, Bohumil Kubišta, J.V. Myslbek, Otakar Kubín, Václav Špála, František Tichý, Josef Šíma) se podrobně zabýval moderním francouzským uměním (Paul Cézanne, Vincent van Gogh, Georges Seurat, André Derain, Pablo Picasso).\n\n\n\n"}
{"id": "577986", "url": "https://cs.wikipedia.org/wiki?curid=577986", "title": "Kostel Zvěstování Páně (Bratislava)", "text": "Kostel Zvěstování Páně (Bratislava)\n\nKostel Zvěstování Páně a klášter menších bratří františkánů (lidově \"Františkánský kostel\", slovensky \"Kostol Zvestovania Pána\") je původně gotický, později slohově upravovaný soubor sakrálních staveb v bratislavské městské části Staré Město. Kostel je historicky nejstarší, dodnes dochovanou sakrální stavbou v hlavním městě Slovenska. Kromě své architektury si pozornost zasluhuje i jako místo, ke kterému se váže několik významných historických událostí.\n\nStavební dějiny kostela s přilehlým klášterem začaly v hlubokém středověku. První ze staveb v dnešním komplexu byla budova kláštera. V roce 1209 papež Inocenc III. schválil regule nového církevního řádu - františkánů. Následovníci svatého Františka velmi rychle rozšiřovali svou působnost v mnoha zemích tehdejší Evropy, Uhersko nevyjímaje. Už zanedlouho po založení řádu se jeho příslušníci usadili v Trnavě, Nitře, Košicích i Prešpurku. Na severním okraji tehdejšího města kolem roku 1320 začali s výstavbou klášterní budovy. Stavba se protáhla až do konce 13. století.\n\nTeprve v druhé polovině 13. století se přistoupilo k výstavbě samotného kostela. Za jeho zakladatele je považován uherský král Ladislav IV., který ho přikázal postavit na památku vítězství nad českým králem Přemyslem Otakarem II. v bitvě na Moravském poli v roce 1278. Kostel se začal stavět v románsko-gotickém slohu a byl vysvěcen s velkou slávou 24. března 1297 v přítomnosti Ladislavova nástupce Ondřeje III., ostřihomského arcibiskupa a širokého zástupu prešpurských obyvatel.\n\nO vzniku kostela se dozvídáme z historických záznamů, z nichž jedním je spis \"Pozsony régészeti műemlékei \" uherského kněze a pedagoga Florise Romera, prešpurského rodáka, z roku 1865, pojednávající o některých historických památkách tehdejší Bratislavy:\n\nV následujících stoletích objekty prošly několika slohovými úpravami, z nichž nejvýraznější byly barokní a klasicistní.\n\nV letech 1580 a 1586 zasáhla město zemětřesení, která kromě jiných budov poškodila i františkánský klášter a kostel. V lodi kostela se dokonce zřítila klenba. Trvalo přes třicet let, než byl kostel zastřešen novou, již renesanční klenbou. V takové podobě vydržela následující století, než ji nahradila současná, barokní.\n\nZ původně gotického kostela zůstal dnes pouze presbytář a část obvodových zdí hlavní lodi.\n\nKostel Zvěstování Páně je trojlodní stavba s polygonálním presbytářem, představěnou a vestavěnou polygonální věží zakončenou jehlancovitou střechou. Z hmoty kostela vystupují dvě boční kaple, přistavěné k severní zdi kostela. Půdorysně zachovává typickou středověkou západo-východní orientaci sakrálních staveb.\n\nU jižní zdi se ke stavbě kostela přimyká komplex dvoupatrových budov františkánského kláštera, obklopujících vnitřní dvůr čtvercového půdorysu.\n\nPrůčelí kostela, členěné horizontálně i vertikálně, zaujme svým uměleckým ztvárněním a přísnou symetrií. Nápadné je zejména horizontální členění římsami na dvě patra. Druhé patro ukončuje mohutný, nahoře zaoblený štít. Vertikálnímu členění dominuje rizalit, zakončený na spodní úrovní štítu tympanonem, a pilastry s korintskými hlavicemi.\n\nPrůčelí upravil v barokním slohu v letech 1745 - 1746 stavitel Lucca de Schramm. Od prešpurského sochaře Jozefa Sartoryho pochází kamenná skulptura Panny Marie Immaculaty, s dvojicí andělů, umístěná na římse nad portálem. K soše Panny Marie se váže i nápis v kamenné kartuši nad vchodem:VIRGINI DEI PARAE SACRUM (\"Panenské svaté Boží rodičce\").\n\nPřed průčelím stojí kovaný, bohatě ornamentální zdobený železný kříž bez korpusu na mohutném kamenném podstavci. Na čelní ploše podstavce pod zvlněným segmentovým štítem je zahloubená plocha využita jako nápisová deska. Nápis je horizontálně rozdělen na dva odstavce. Toto uměleckořemeslné dílo kováře Ludvíka Martona je přeneseno pravděpodobně z Ondrejského hřbitova; vzhledem k symbolice múz na něm může jít o bývalý náhrobek umělce.\n\nDvoupatrová stavba kláštera v současném klasicistním slohu je výsledkem přestavby z roku 1860. Svým průčelím se doširoka otevírá do jižní části Františkánského náměstí. Původní klášter z 13. století byl postupně rozšiřován přístavbami. V roce 1439 se začal stavět nový gotický klášter s křížovou chodbou kolem čtyřhranného dvora. Při klášterní budově přibyla i nemocnice.\n\nSoučástí kláštera byla zahrada obdélníkového tvaru, která ve své největší výměře zabírala plochu 1870 m². V roce 1708 byla obohacena fontánou, kterou zásoboval nově vybudovaný vodovod. Historik a kartograf Ján Matej Korabinský se ve svém díle \"geographische-historisches und Produkten Lexikon von Ungarn\" z roku 1786 o zahradě zmiňuje když uvádí, že \"\"... františkánská zahrada má překrásnou úpravu a je v ní fontána s výbornou horskou vodou.\"\" Její existence neušla ani Matejovi Belovi, který ve svých \"notitas\" v roce 1735 poznamenává, že zahrada františkánského kláštera má \"\" ... nevyčerpatelnou studnu a fontány se stále tekoucí vodou, pravděpodobně nejlepší ve městě, přiváděnou podzemním vodovodem. \"\" Existenci studny potvrdil i archeologický průzkum.\n\nPůvodně obdélníkový tvar zahrady s výměrou 1870 m² byl zmenšen téměř o šestinu, protože mniši v zájmu rozšíření přístupové cesty uvolnili městu 96 čtverečních sáhů své zahrady. V roce 1708 zavedli vodovod nejen do kláštrných objektů, ale i do velké zahrady, kde byla fontána, a také do vnitřní zahrady - rajského dvora. J. M. Korabinský ve svém díle uvádí, že\nRajskému dvoru františkánského kláštera dominuje asi 180 let stará lípa. Na východním křídle kláštera jsou sluneční hodiny s Davidem hrajícím na harfu.\nExistenci studny v tomto prostoru potvrdil i archeologický průzkum. Matej Bel v roce 1735 mezi výhody františkánského kláštera počítá nevyčerpatelnou studnu, a to pro zdravou vodu, pravděpodobně nejlepší v celém městě. \"\n\nV roce 1892 byla ve spolupráci s zkrášlovacím spolkem zbořena zahradní zeď a nahrazena ozdobným železným plotem. Zahrada dostala novou parkovou úpravu a sloužila všem obyvatelům města. Ve druhé polovině 20. století bylo v zahradě dětské hřiště.\n\nŠestihranná gotická věž byla ke jižní straně lodi přistavěna v letech 1410 až 1420. Až do roku 1897 stála v původní podobě. V uvedeném roce byla však zjištěna její statická narušenost, což mělo za následek demontáž její vrchní části, která od té doby plní okrasnou funkci ojedinělého zahradního altánku v petržalském Sadě Janka Krále. Dnes kostelní věž místo chybějící části nahrazuje její věrná neogotická kopie.\n\nInteriérové vybavení kostela je poměrně bohaté; slohově je nejvíce zastoupeno baroko, které v první polovině 18. století nahradilo vybavení ve starších slohových stylech. Dominantou svatyně, výškově oddělené od hlavní lodi, je hlavní oltář - zděná sloupová architektura z let 1720 - 1730. Oltářní obraz tvoří sklomaľba s motivem Zvěstování Panny Marie z konce 19. století. Oltář doplňují sochy prvního uherského krále svatého Štěpána a jeho syna svatého Imricha.\n\nInteriérové vybavení kostela představuje šest bočních oltářů, rokoková kazatelna a relikviář s ostatky svatého Reparata.\n\nLevá (severní) chrámová loď obsahuje boční oltáře Narození Páně a Piety (Sedmibolestné Panny Marie). Ikonografický program obou oltářů se váže na události vymezující život Ježíše Krista - narození a ukřižování. Oltář Piety místo oltářního obrazu obsahuje pískovcovou plastiku Piety z roku 1400. Patří k nejkrásnějším dochovaným skulpturám tohoto typu z období tzv. krásného slohu. Oltář doplňují sošky truchlících andělů.\n\nPo stranách triumfálního oblouku stojí dva boční oltáře zasvěcené františkánským svatým - vlevo svatému Františku z Assisi, vpravo svatému Antonínu Paduánskému. Oltáře se stejnými sloupovými architekturami pocházejí z první třetiny 18. století.\n\nOltáře v pravé (jižní) lodi z poloviny 18. století jsou zasvěcené svaté Anne a svaté Barboře.\n\nCenným historickým artefaktem je rokoková kazatelna z roku 1756. Rečniště je ozdobené reliéfy s motivy stigmatizace svatého Františka, kázání svatého Františka ptákům a Mojžíšova kázání Židům.\n\nV závěru pravé lodi je ve výklenku umístěn umělecky vypracován relikviář obsahující tělo mučedníka ze 4. století svatého Reparata. Do Prešpurku se relikvie dostala v roce 1769 na žádost františkánského provinciála Eugena Kouma.\n\nNevelká kaple Panny Marie Loretánské (též kaple Černé Madony) z roku 1708 je barokní architektura přistavěná k severní lodi kostela, která ve zjednodušené formě napodobuje mariánskou kapli (tzv. Svatou chýši) renesančního architekta Bramanteho z roku 1509 v italském městě Loreto. Jejím zakladatelem byl uherský palatin, kníže Pavol Esterházy na popud tehdejšího řádového gvardiána Jana Sebachera. Základní kámen kaple byl položen 20. května 1708 a stavba byla částečně dokončena již na svátek patrona řádu 4. října 1708, kdy ji posvětil ostřihomský arcibiskup Christian August Saský. Stavební práce však pokračovaly i dále. Dostavěna byla pravděpodobně koncem roku 1709, protože ostřihomský arcibiskup 25. ledna 1710 v kapli celebroval slavnostní mši za přítomnosti Pavla Esterházyho a mnoha šlechticů, účastníků sněmovního zasedání.\n\nPalatin Esterházy se pravděpodobně podílel i na ikonografickém programu výzdoby kaple. Součástí skromného interiérového vybavení je především skulptura Černé Madony s Ježíškem umístěna za ozdobnou mříží v nice na čelní stěně, pokryté malbou vytvářející iluzi sloupové architektury. Kapli prosvětlují dvě barevná vitrážová okna - vlevo s motivem Panny Marie Immaculaty, vpravo s motivem svatého Josefa a s vročením 1890. Zadní stěna obsahuje fragmenty nástěnných maleb s kristologickou a mariánskou tematikou.\n\nDonátora kaple připomíná kolorovaný rodový erb umístěný na vnější západní fasádě. Součástí kaple byla i krypta určena k pohřbívání donátorů.\nHistoricky i architektonicky nejvýznamnější z kaplí Kostela Zvěstování Páně je kaple svatého Jana Evangelisty. Kaple v gotickém slohu byla přistavěna k severní stěně kostela mezi lety 1360 - 1380 na místě původní stavby z konce 13. století. Jde o dvoupodlažní, původně pohřební kapli, která svým architektonickým ztvárněním patří k nejkrásnějším sakrálním stavbám v celoslovenském měřítku. Motiv žebrové klenby, dekorativních panelů a vysunutých svorníků, které byly při stavbě použity, představují velmi rané uplatnění konstrukčních a výtvarných detailů, patřících k vrcholům gotické sakrální architektury na Slovensku. Předpokládá se, že jejím inspiračním zdrojem byla královská pohřební kaple Saint-Chapelle v Paříži, jejíž typ byl svého času velmi oblíbeným a rozšířeným po celé západní Evropě. Za jejího zakladatele se považuje Jakub II., vnuk rychtáře Jakuba I.\n\nInteriér kaple byl obnovován v roce 1501, pak v roce 1831 a po druhé světové válce. Během poslední rekonstrukce byl sem umístěn kamenný oltářní stůl s reliéfy čtyř evangelistů ve středu s reliéfem Panny Marie. Výzdobu kaple dotvářejí sochy světců uctívaných ve františkánském řádu, umístěné na kamenných konzolách pod baldachýny mezi okny: svatého Františka, svatého Ludvíka, svatého Antonína Padovského, svaté Alžběty a svaté Kláry. V kapli je na severní stěně umístěn původní kamenný erb palatína Pavla Esterházyho.\n\nPoslední z chrámových kaplí je kaple svaté Rozálie (původně svatého Šebestiána) v jižní části kostela. Sloupový hlavní oltář s motivem svaté Rozálie, dílo známého sochaře Johanna A. Messerschmidta, je po bocích doplněn skulpturami svatého Šebestiána a svatého Rocha. V nikách vedle oltáře jsou umístěny sochy uherských králů - svatého Štěpána a svatého Ladislava. Interiérové vybavení doplňuje dvojice bočních oltářů - vlevo oltář svatého Jana Nepomuckého a vpravo oltář Vir Dolorum z roku 1670. Oltář dal postavit baron Imrich Czobor. Významnou uměleckohistorickou památkou je mramorová votivní deska nitranského biskupa Štefan III. Fejerkövyho v roce 1589 osazena do zdi před vchodem do kaple.\n\nKostel Zvěstování Páně je významný i z historického pohledu. Jeho existence se spojuje s několika významnými událostmi; jednou z nich byla dokonce volba nového uherského panovníka.\n\nProstory kláštera se využívaly i na důležitá jednání. V roce 1530 zde volili prešpurského rychtáře a městskou radu. 17. prosince 1526 zde uherské stavy zvolily za nového panovníka Ferdinanda I. Habsburského. V roce 1578 se zde sešli měšťané - vzbouřenci proti nepravostem magistrátu, v roce 1601 zasedal v klášteře dokonce uherský sněm.\n\nKostel plnil významnou funkci i během aktu korunovace nového uherského krále. Po všech korunovacích přicházel z Dómu svatého Martina nově korunovaný král ke kostelu, aby zde pasoval na rytíře Zlaté ostruhy vybrané uherské šlechtice.\n\n\n"}
{"id": "577988", "url": "https://cs.wikipedia.org/wiki?curid=577988", "title": "Peloponés (kraj)", "text": "Peloponés (kraj)\n\nKraj Peloponés ( ) je jedním ze 13 řeckých krajů. Nezaujímá celý poloostrov Peloponés, neboť 2 severozápadní regionální jednotky – Achaia a Élida – spadají pod kraj Západní Řecko. Kromě toho sousedí na Isthmu s Attikou. Sídlem správy je Tripoli.\n\nKraj je rozdělen do 5 regionálních jednotek, které téměř odpovídají starověkému členění poloostrova:\n\n"}
{"id": "577989", "url": "https://cs.wikipedia.org/wiki?curid=577989", "title": "Grand Prix Kanady 2010", "text": "Grand Prix Kanady 2010\n\nGrand Prix Kanady 2010 ( XLVI. Grand Prix du Canada) osmý závod 61. ročníku mistrovství světa jezdců Formule 1 a 52. ročníku poháru konstruktérů, historicky již 828. grand prix, se uskutečnila na okruhu Circuit Gilles Villeneuve v Montréalu.\n"}
{"id": "577990", "url": "https://cs.wikipedia.org/wiki?curid=577990", "title": "A Whale", "text": "A Whale\n\nA Whale (anglicky znamená \"velryba\") je tanker postavený jihokorejskou firmou Hyundai Heavy Industries pro firmu Taiwan Maritime Transport Co. Ltd. z Čínské republiky. V současnosti pluje pod liberijskou vlajkou.\n\nV Portugalsku byla přestavěna, aby mohla sbírat ropu unikající při havárii ropné plošiny Deepwater Horizon firmy BP v Mexickém zálivu.\n\n"}
{"id": "577992", "url": "https://cs.wikipedia.org/wiki?curid=577992", "title": "Grand Prix Evropy 2010", "text": "Grand Prix Evropy 2010\n\nGrand Prix Evropy 2010 (LIV Telefónica Grand Prix of Europe) devátý závod 61. ročníku mistrovství světa jezdců Formule 1 a 52. ročníku poháru konstruktérů, historicky již 829. grand prix, se uskutečnila na okruhu ve Valencii.\n"}
{"id": "577993", "url": "https://cs.wikipedia.org/wiki?curid=577993", "title": "Chambers's Edinburgh Journal", "text": "Chambers's Edinburgh Journal\n\nChambers's Edinburgh Journal byl šestnáctistránkový týdeník, který vycházel ve Velké Británii od roku 1832. Zakladateli byli bratři Robert a William Chambersové. Časopis otiskoval populárně naučné články a povídky a romány na pokračování. V roce 1854 byl název změněn na \"Chambers's Journal of Popular Literature, Science, and Arts\" a roku 1897 na \"Chambers's Journal\". Časopis zanikl v roce 1956.\n\n"}
{"id": "577995", "url": "https://cs.wikipedia.org/wiki?curid=577995", "title": "Red Bull RB6", "text": "Red Bull RB6\n\nRed Bull RB6 je vůz formule 1 týmu Red Bull Racing nasazený pro rok 2010. Jezdili v něm Němec Sebastian Vettel a Australan Mark Webber. Monopost byl představen 10. února 2010 v Jerezu.\n\nPojmenování vozu vychází z toho, že se jedná o monopost týmu Red Bull Racing, u nějž je v pořadí šestý, takže 6.\n\nMonopost RB6 je celkově čtvrtým vozem Red Bullu, který navrhl uznávaný designér Adrian Newey. Vůz pohání motor Renault RS27. Kvůli zákazu tankování, novince v pravidlech formule 1 pro sezónu 2010, má vůz (stejně jako všechny ostatní vozy pro sezónu 2010) zvětšenou palivovou nádrž.\n\nRed Bull RB6 je přizpůsoben aerodynamickým standardům zavedeným ve formuli 1 od roku 2009. Má vysoce zdviženou přední část s mohutným křídlem, které přesahuje přes celou šířku vozu, úzký a vysoký zadní spoiler a kryt motoru protažený až k němu (tzv. žraločí ploutev).\n\nBarevné řešení vozu je uzpůsobené především vlastníkovi a zároveň hlavnímu sponzorovi týmu, rakouské společnosti Red Bull, jejímž hlavním výrobkem je stejnojmenný nápoj. Z tohoto důvodu je auto barveno na tmavě modrou barvu, která je doplněna sytě žlutými a červenými motivy připomínajícími společnost Red Bull. Na monopostu však můžeme vidět i reklamy na jiné společnosti (např. na francouzskou olejářskou společnost Total, která týmu dodává palivo), vesměs však nenarušují designové ladění ve stylu Red Bullu. V posledních závodech sezóny se zezadu na zadním přítlačném křídle objevil nápis Renault, neboť právě ten dodává týmu motory.\n\nSezóna roku 2010 začala velmi slibně, a to výhrou Sebastiana Vettela v kvalifikaci na Velkou cenu Bahrajnu, první závod této sezóny. Tato pole position jako by byla předzvěstí kvalifikační dominance stáje Red Bull po celou sezónu. V závodě však postihly Vettela technické problémy a dojel až čtvrtý, jeho týmový kolega Mark Webber dojel po startu z 6. místa osmý. Kvalifikaci na další závod, Velkou cenu Austrálie, opět ovládal právě vůz RB6, takže oba jezdci se na startu závodu postavili vedle sebe do první řady. Závod však opět nevyšel ani pro domácího Webbera, který skončil na předposlední bodované příčce, ani pro Němce Vettela, který nedokončil. Na první vítězství si tak musel Red Bull počkat až do třetího závodu, Velké ceny Malajsie, kde mu jeho piloti, v pořadí Vettel–Webber vyjeli double. Následoval další nepovedený závod v Číně, poté dvě Velké ceny ve Španělsku a v Monaku, které vyhrál Webber a Vettel se umístil na stupních vítězů. V Turecku získal Webber svou čtvrtou letošní pole position, pro Red Bull letos celkově sedmou (Red Bully nebyly v této sezóně v kvalifikaci doposud poraženy). V závodě se ovšem střetli Vettel s Webberem, což způsobilo Vettelovo následné odstoupení a Webber musel do boxů pro nové přední křídlo, takže dojel až třetí za McLareny Lewise Hamiltona a Jensona Buttona. V následující Velké ceně Kanady poprvé nestál ani jeden Red Bull RB6 na první pozici startovního roštu, na konci závodu nestál žádný z jezdců Red Bull Racingu na stupních vítězů. V dalších čtyřech Velkých cenách vybojoval Vettel čtyřikrát pole position, pouze jednou ji však proměnil ve vítězství a to ve Valencii, kde jeho týmový kolega Webber „roztřískal“ své auto o mnohem pomalejší Lotus Fina Heikkiho Kovalainena. Naproti tomu Australan vyhrál dvě z těchto čtyř Grand Prix (Velká Británie, Maďarsko). Následovaly tři závody bez vítězství, až v Japonsku se pilotům Red Bullu podařil další double. Na stejný výsledek to vypadalo i v deštivé premiéře Velké ceny Koreje, avšak Webber pár kol po zajetí safety caru do boxů dostal smyk a rozbil auto, vedoucímu Vettelovi několik kol před cílem shořel motor Renault. Odvetou za katastrofální závod v Jeongamu byla předposlední Velká cena Brazílie, která přinesla Red Bullu nejen další double, ale i vítězství v poháru konstruktérů. Přesto však v poháru jezdců ztrácel Webber na vedoucího Alonsa 8 bodů, Vettel dalších 7. To znamenalo, že jestli Velká cena Abú Dhabí dopadne stejně jako závod v Brazílii, jezdecký titul Red Bull nezíská. Přesto se díky Vettelově vítězství a špatné strategii týmu Ferrari podařilo Red Bullu získat tituly oba a Sebastian Vettel se ve svých 23 letech stal nejmladším mistrem formule 1 v historii.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "577996", "url": "https://cs.wikipedia.org/wiki?curid=577996", "title": "Seznam nejvyšších budov v Los Angeles", "text": "Seznam nejvyšších budov v Los Angeles\n\nSeznam 20 nejvyšších budov v Los Angeles (Kalifornie, USA). Platný v roce 2018.\n\n\n"}
{"id": "577999", "url": "https://cs.wikipedia.org/wiki?curid=577999", "title": "Grand Prix Velké Británie 2010", "text": "Grand Prix Velké Británie 2010\n\nGrand Prix Velké Británie 2010 (LXIII Santander British Grand Prix), 10. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 830. grand prix, se již tradičně odehrála na okruhu v Silverstonu.\n\n"}
{"id": "578001", "url": "https://cs.wikipedia.org/wiki?curid=578001", "title": "Peter von Köppen", "text": "Peter von Köppen\n\nPeter von Köppen (19. února 1793 Charkov – 4. června 1864 Karabach) byl ruský geograf, statistik, historik a etnograf německého původu. Proslavil se jako autor první etnografické mapy evropské části Ruska.\n\nNarodil se v rodině lékaře a vystudoval univerzitu v Charkově. Jeho prvním dílem bylo \"Uebersicht der Quellen einer Literargeschichte Russlands\" z roku 1818. Publikoval dále několik prací o etnografii, geografii a demografii, většinou psané v němčině. V roce 1845 byl jedním ze zakladatelů Ruské geografické společnosti a členem Akademie věd. Měl dva syny, Wladimira a Fjodora Köppena. Poslední roky svého života strávil na jižním pobřeží Krymu na statku Karabach, který mu byl darován carem.\n"}
{"id": "578002", "url": "https://cs.wikipedia.org/wiki?curid=578002", "title": "RMS Homeric", "text": "RMS Homeric\n\nRMS \"Homeric byl parník postavený v roce 1913 jako Columbus\" pro německé rejdařství Norddeutscher Lloyd v loděnicích Schichau-Werke v Gdaňsku. V roce 1919 byl předán do Velké Británie jako jedna z německých válečných náhrad za 1. světovou válku. V roce 1920 byl prodán White Star Line, která ho přejmenovala na \"Homeric\". Jeho sesterská loď \"Hindenburg\" zůstala německým vlastníkům, ale byla přejmenována na \"Columbus\". \"Homeric\" sloužil White Star Line v letech 1922 - 1935.\n\nRejdařství Cunard Line trvalo po 1. světové válce pouze rok znovuobnovení své převahy na transatlantických linkách s intervaly plaveb 3 lodě za týden do New Yorku. Jejich lodě \"Mauretania\", \"Aquitania\" a třetí, která byla paradoxně původně postavena, aby Cunardu konkurovala, \"Imperator\" brázdily Atlantik, jako by se žádná válka neodehrála. Zatímco Cunard přišel pouze o jeden velký parník, \"Lusitanii\" v roce 1915, White Star Line na tom byla podstatně hůř. Jejich vlajková loď \"Britannic\" byla potopena v roce 1916 v Egejském moři, další parník \"Oceanic\" ztroskotal v roce 1914 u ostrova Foula. Po uzavření Versailleského míru muselo Německo dát White Star Line dvě lodě: \"Bismarck\" a třetí a největší loď z třídy Imperator, \"Columbus\". Lodě ale byly dodány nevybavené a White Star Line tak zůstala mimo smyčku do roku 1922, než mohly začít sloužit.\n\n\"Columbus\", stavěný od roku 1912, byl první ze dvou parníků, které si Norddeutscher Lloyd objednalo na svou novou linku Bremerhaven - New York. S hrubou prostorností 35 000 BRT to byly na svou dobu velké lodě a podobně jako u lodí třídy Imperator společnosti Holland America Line se i u nich kladl důraz na luxus před rychlostí. Pístové parní stroje v jeho útrobách poháněly 2 šrouby (byl největší loď na světě se dvěma šrouby do postavení \"Queen Elizabeth 2\" v roce 1969), které mu dávaly poměrně skromnou rychlost 18 uzlů (33 km/h).\n\nPo spuštění na vodu 17. prosince 1913 se \"Columbus\" stal největší lodí rejdařství Norddeutscher Lloyd. Přesto byla jeho stavba v srpnu 1914 přerušena kvůli tomu, že dělníci byli zaplaveni různými smlouvami s námořnictvem. Nedokončená loď byla odtažena z kotviště a odložena v Gdaňsku, kde zůstala po celou dobu 1. světové války. Rezavějící a zanedbaný nedokončený \"Columbus\" byl stejně jako většina německých obchodních lodí po prohře ve válce předán do Velké Británie jako náhrada za potopené lodě. V roce 1920 pokračovaly dokončovací práce pod dohledem úředníků z loděnic Harland & Wolff z Belfastu, ale postup byl pomalý kvůli nedostatku materiálu a pracovní morálce, kdy němečtí dělníci neměli chuť pouze loď dokončit a pak ji předat do Velké Británie. Zatímco kajuty, nábytek a vybavení bylo předěláno do stylu White Star Line, parní pohon zůstal namísto nahrazení naftovým, který už byl na severoatlantických linkách poměrně běžný. Doba potřebná k této výměně byla jednoduše příliš dlouhá, když na linkách bylo málo lodí.\n\nPro lodě White Star Line bylo tradiční zakončení jmen lodí na \"-ic\", proto byl \"Columbus\" přejmenován na \"Homeric\". Po dokončení ke konci roku 1921 byl Homeric neochotně předán. V testech si vedl velmi dobře, dokonce měl i vlastnost, kterou by si mohl získat hodně příznivců: stabilitu. Díky některým šťastným náhodám v konstrukci se \"Homeric\" na moři prakticky nehoupal. Neměl gyroskopické stabilizátory ani jiné vylepšení, pouze výjimečně přesný trup.\n\nNově dokončený \"Homeric\" v barvách White Star Line připlul do Southamptonu 21. ledna 1922. Rychlostní zkoušky si už odbyl v Severním moři na cestě do nového domovského přístavu a výsledek předčil očekávání o půl uzlu. Po příjezdu byly ještě provedeny poslední drobné úpravy a o měsíc později, 21. února 1922, \"Homeric\" vyplul na svou první plavbu ze Southamptonu do New Yorku. Připojil se tak k \"Olympiku\", který byl stále jedním z nejhezčích parníků v Atlantiku. V květnu se k nim přidal \"Bismarck\" přejmenovaný na \"Majestic\" a trojice lodí byla nyní kompletní a mohla konkurovat trojici Cunardu \"Mauretanii\", \"Aquitanii\" a \"Berengarii\" (bývalý \"Imperator\" a sesterská loď \"Majestiku\").\n\nPo zavedení na linku se \"Homeric\" opravdu stal oblíbeným mezi cestujícími, ale jeho rychlost začala být pro White Star Line znepokojivá. Se svými 18 uzly (33 km/h) se nemohl rovnat ostatním lodím z flotily a bylo těžké s ním dodržovat plavební řády. Ke konci své druhé sezóny, v říjnu 1923, byl stažen z linek do dílen, kde do něj byly instalovány naftové motory. Po dlouhých osmiměsíčních pracích se vrátil 9. dubna 1924 zpět do provozu a na své první plavbě dosáhl průměrné rychlosti 19,5 uzlu. Přesto se stále nemohl rovnat \"Olympiku\" i \"Majestiku\", které měly služební rychlost 21 uzlů (39 km/h). I tak tento nárůst zkrátil průměrnou dobu plavby o jeden den.\n\nV dubnu 1925 \"Homeric\" zachytil nouzový signál od japonské nákladní lodi \"Raifuku Maru\". On a ještě jedna loď, \"King Alexander\" se rychle dostaly na místo, ale rozbouřené moře jim nedovolilo dostat se blíž. Posádka bezmocně sledovala, jak se japonská loď potápí na dno oceánu.\n\nPřestože měl \"Homeric\" 3. třídu, hodně kajut bylo určených pro imigranty a když v polovině 20. let omezily Spojené státy tok imigrantů na polovinu, byla to pro něj tvrdá rána. V roce 1926 se jeho transatlantické plavby staly ztrátové, proto byl často posílán na karibské a středozemní linky. Přestože byl v provozu teprve od roku 1922, v roce 1927 se už na něm začalo projevovat stáří. Ale jeho trup, spuštěný na vodu v roce 1913, a vnitřní zařízení byly už téměř 20 let staré. V trupu byly nalezeny trhliny, objevily se i problémy ve strojovně, proto plul omezenou rychlostí a vyhýbal se místům s velkým rizikem bouřek. V roce 1928 si White Star Line objednala 1 000 stop dlouhý \"Oceanic\", který měl nahradit \"Homeric\" a \"Olympic\". \"Oceanic\" však nebyl postaven, protože White Star Line ho nedokázala financovat, namísto něj byly postaveny dvě menší lodě, \"Britannic\" a \"Georgic\". Jakmile byl \"Georgic\" zprovozněn, \"Homeric\" byl vyřazen z atlantických linek a sloužil už jen na zmíněných karibských a středozemních linkách. Na svou poslední plavbu přes Atlantik vyplul z New Yorku 1. června 1932. Jeho transatlantická služba byla opravdu krátká, sloužil pouhých 10 let.\n\n\"Homeric\" byl jediný parník, který sloužil výlučně na trasách mezi britskými přístavy a Středozemím. Na těchto linkách se mu dařilo velmi dobře, potkal ho jen menší incident během kotvení u Tenerife 28. září 1932. Jedné místní lodi, \"Isla de Tenerife\", se nepodařilo se mu vyhnout a narazila do jeho boku poblíž přídě. \"Homeric\" nebyl vážněji poškozen a mohl pokračovat ve svých plavbách.\n\nNa počátku 30. let se finanční situace White Star Line zhoršovala a budoucnost \"Homeriku\" vypadala špatně. Po vyčerpání všech financí a sloučení s Cunard Line byly jeho dny sečteny. Opět byl shledán nadbytečným, proto byl prodán do šrotu. Svůj vliv na to měl také úspěch lodě 534, později známé jako \"Queen Mary\". V červenci 1935 se \"Homeric\" účastnil přehlídky námořnictva Jiřího V., ale o 2 měsíce později byl vyřazen a už nikdy pro něj nikdo nenalezl žádné další využití. Ke konci roku 1936, po úspěšném debutu \"Queen Mary\" s hrubou prostorností 81 000 BRT, byl prodán společnosti Thomas Ward & Sons k sešrotování. Sešrotován byl v roce 1938.\n\nPřestože byl sešrotován, zachovalo se mnoho částí jeho interiéru. Bývalé Rex Cinema ve skotském Stonehouse má dodnes některé části jeho interiéru. Ačkoli budova není veřejně přístupná, protože se využívá jako skladiště, majitelé vstup lidem při některých příležitostech povolují. Nedávno se tak stalo při promítání dokumentu BBC o zaoceánských parnících.\n\nRMS Homeric na greatships.net (en)\nKino ve Stonehouse a fotky interiéru (en)\n"}
{"id": "578004", "url": "https://cs.wikipedia.org/wiki?curid=578004", "title": "Bliszczyce", "text": "Bliszczyce\n\nBliszczyce (v letech 1945-1952 \"Bliżczyce\", německy \"Bleischwitz\", česky \"Bližčice\" nebo \"Blížčice\", občas \"\"Blýžvice\"\") je ves v jižním Polsku, v Opolském vojvodství, v powiatu głubczyckém, ve gmině Branice, v jihovýchodní části Zlatohorské vrchoviny na řece Opavě.\n\nV sołectwu Bliszczyce žije 575 obyvatel (v dubnu 2011).\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice. Nad vesnicí směrem na ves Ciermięcice se vypíná Obecní kopec (německy Gemeinde Berg, polsky Barania Kopa, tzv. Czeska Górka (tzv. \"Česká hůrka\"), \"Czeska Góra\", \"„Lewicka Górka“\" nebo \"Ciermięcicka Góra\"). Obecní kopec je součástí Zlatohorské vrchoviny. Z Obecního kopce teče \"Obecní potok\", levý přítok řeky Opavy v Krnově mezi zahrádkářskými osadami Vysoký břeh a Riviéra. Barania Kopa (411,3 m n. m.; na mapě na kříži na vrcholu kopce je chybně uvedena hodnota 416 m n. m.) je jednou ze zastávek polské turistické cesty Bronisława Juzwiszyna (†; učitel Zasadnicze Szkoły Ogrodnicze v Bliszczycích), která vede v okolí vsi Bliszczyce a je obklopena několika křížovými zastaveními. Obecní kopec patřil do roku 1959 městu Krnovu a na jeho temeni se těsně v poválečných letech zapalovala vatra 6. července v den Husovy smrti. V 60. letech zde stála salaš (polsky \"bacówka\") a na louce se pásly ovce. V 80. a v první půlce 90. let 20. století zde byl 300 metrů dlouhý lyžařský vlek. Barania Kopa a blízká Łysa Góra (368 m n. m.) nabízí také vhodný cvicný terén (krásný travnatý svah s možností přistávání trochu pod vrcholem) pro paragliding a letecké modeláře. Od roku 2010 je kopec zalesňován duby a buky. Na vrcholu kopce je schovaná cache (N 50° 06.188 E 017° 44.142 ; UTM: 33U E 695626 N 5553681). Na tomto kopci též stávala městská šibenice, na kterou byli věšeni odsouzení z Krnova a okolí.\nPodle mapy \"Branice, Úvalno: turistická vizitka\" nebo podle mapy Powiatu głubczyckého, ve které je zakreslena hranice mezi gminami Branice a Głubczyce, se Barania kopa nachází ve gmině Głubczyce a tudíž ve vsi Ciermięcice.\n\nDo roku 1945 stával přes řeku Opavu most z Bliszczyc do Krnova-Papírového Mlýna (Bližčická ulice).\n\n\n"}
{"id": "578005", "url": "https://cs.wikipedia.org/wiki?curid=578005", "title": "Mahzá", "text": "Mahzá\n\nMahzá (: \"\" ) je město a vilájet v Sultanátu Omán v guvernorátu al-Burajmi. Při sčítání lidu v roce 2003 mělo 9 002 obyvatel. Ve vilájetu leží 99 vesnic. Pohoří na východě jej dělí od al-Batíny.\n\nV Mahzá se narodilo několik osobností, které hráli významnou roli v ománských dějinách. Nejznámějším byl Ahmed bin Nu'man al-Ka'abi – první arabský velvyslanec ve Spojených státech amerických v roce 1840. Mezi hlavní historické památky se řadí pevnosti Bajt al-Nad, Kalat Šarm a Ubul. Turisticky atraktivními místy jsou také vádí, například Vádí al-Kahafi, Vádí al-Chazra a Ujul, a nedaleká hora Džabal al-Hourá. Místní se živí předením, tkaním a výrobou palmových produktů.\n\n"}
{"id": "578007", "url": "https://cs.wikipedia.org/wiki?curid=578007", "title": "Two California Plaza", "text": "Two California Plaza\n\nTwo California Plaza je mrakodrap v centru kalifornského města Los Angeles. Má 52 pater a výšku 219 metrů, to z něj dělá čtvrtou nejvyšší budovu ve městě. Spolu s mrakodrapem One California Plaza tvoří komplex Plaza California. Výstavba probíhala v letech 1990–1992 podle návrhu firmy Arthur Erickson Architectural Corporation . Budova disponuje podlahovou plochou o rozloze 123 542 m², z toho drtivou většinu zabírají kancelářské prostory.\n\n"}
{"id": "578009", "url": "https://cs.wikipedia.org/wiki?curid=578009", "title": "Vinice na Montmartru", "text": "Vinice na Montmartru\n\nVinice na Montmartru je jediná vinice v Paříži. Byla vysázena na severní straně kopce Montmartre v 18. obvodu u křižovatky ulic \"Rue Saint-Vincent\" a \"Rue des Saules\" naproti kabaretu Lapin Agile. Vinice se rozkládá na ploše 2038 m.\n\nV 16. století se obyvatelé Montmartru, který se tehdy nacházel za hranicemi Paříže, z velké části živili na vinicích, které se rozkládaly na svazích kopce i v jeho okolí. V 17. století byla jen malá část produkce určena pro místní spotřebu. Na místě samotné dnešní vinice stála na počátku 17. století hospoda s názvem \"Le Parc de la Belle Gabrielle\" (Park u Krásné Gabriely) podle sousedního domu, který vlastnila Gabrielle d'Estrées, milenka krále Jindřicha IV. Později zde bylo jen prázdné místo. Až v roce 1933 zde město Paříž na popud spolku \"Le Vieux Montmartre\" (Starý Montmartre) založilo vinici s 2000 sazenicemi.\n\nVinice dnes zahrnuje klasické odrůdy vína francouzských oblastí. Vinice je pro veřejnost uzavřena kromě zvláštních příležitostí, jako je např. Zahradní festival, který od roku 1997 pořádá každý podzim pařížská radnice. Hrozny se lisují ve sklepích radnice 18. obvodu. Každý rok v říjnu se koná na Montmartru slavnost s průvodem vinařských spolků, kde se prodává toto víno v aukci. Výtěžek jde na sociální účely.\n\n"}
{"id": "578010", "url": "https://cs.wikipedia.org/wiki?curid=578010", "title": "HMS Salamander", "text": "HMS Salamander\n\nHMS Salamander byla parní kolesová šalupa 2. třídy britské Royal Navy. Spuštěna na vodu byla v roce 1832, výzbroj činila dva otočné 254mm kanóny a čtyři karonády. Byla jednou z pěti pokusných lodí s parním pohonem, objednaných Royal Navy.\n"}
{"id": "578011", "url": "https://cs.wikipedia.org/wiki?curid=578011", "title": "Nivchská kuchyně", "text": "Nivchská kuchyně\n\nNivchská kuchyně (rusky: Нивхская кухня) je rozšířena na severu ostrova Sachalinu, a v povodí Amuru v Rusku, tedy v oblasti, kterou původně obývali Nivchové. Nivchská kuchyně je svojí jednoduchostí a využívanými surovinami dobře přizpůsobena prostředí ve kterém Nivchové žijí. Charakteristickým rysem tradiční nivchské kuchyně je velká rozmanitost využívaných druhů ryb, lesních plodů a produktů z tuleně. \n\nOd 12. století byli Nivchové v kontaktu s Číňany, Mandžuy a Japonci kteří k Nivchům přinesli nové suroviny jako je sůl, cukr, rýže, proso a čaj. Během kolonizace dálného východu Rusy v 18. a 19. století se k Nivchům dostala mouka, vodka (nivchsky \"arak\"), chléb, brambory, máslo a různé (pro ně neznámé) druhy zeleniny, ovoce a masa.\n\nBěhem Sovětského svazu se Nivchové vzdali svého tradičního způsobu obstarání jídla, lovu a rybolovu, a byli nuceni pracovat na státních farmách. Kvůli tomuto nastal jistý odklon od tradiční kuchyně tvořené převážně z ulovené a nasbírané potravy. Dnes však mnoho Nivchů se vrací ke své tradiční kuchyni a léto tráví rybařením a sběrem lesních plodů které si skladují na zimu. \n\nNivchové se tradičně živili lovem a rybolovem. Proto jsou živočišné produkty, jako je maso, tuk a vnitřnosti, základem tradiční Nivchské kuchyně. Z velké části se jedly ryby (losos, jeseter, síh) a maso mořských savců (tuleni, kytovci). Ryby se jedly syrové, zmražené, nebo se sušily, vařily či pekly. Největší pochoutkou na rybách jsou velké nosní chrupavky. Maso mořských savců se taktéž jedlo syrové či mražené, nebo se napřed uvařilo. \n\nZvěřina se konzumovala méně. Nejčastěji se pekla, vařila, v případě nouze se jedla syrová.\n\nKromě masa se také konzumovaly lesní plody - bobule (borůvky, brusinky, jahody, šicha), které obsahují velký podíl vitamínu C, houby, cibule, hlízy, oddenky a natě rostlin. Ty zpestřovaly masitou stravu a napomáhaly dobrému trávení. Z lesních plodů a z jiných surovin (hlavně maso) se nejčastěji připravovaly různé směsi, kaše nebo se lesní plody nakládaly. Nivchové žijící u pobřeží také sbírali a konzumovali mořské řasy, které se sušily a přidávaly se hlavně do polévek.\n\n\n\n\n"}
{"id": "578012", "url": "https://cs.wikipedia.org/wiki?curid=578012", "title": "Obszar Chronionego Krajobrazu Rejon Mokre – Lewice", "text": "Obszar Chronionego Krajobrazu Rejon Mokre – Lewice\n\nObszar Chronionego Krajobrazu Rejon Mokre – Lewice (OChKRM–L, česky \"Přírodní park Rajón Mokré – Levice\") byl zřízen usnesením č. XXIV/193/88 Krajského národního výboru v Opolí dne 26. května 1988, o ochraně krajinných hodnot (Úřední věstník Opolského vojvodství č. 19 ze dne 17. července 1989, odstavec 231, ve znění pozdějších předpisů).\n\nPlocha přírodního parku je 8 190 ha. Území Přírodní parku Rajón Mokre – Lewice je jedním ze dvou fragmentů Zlatohorské vrchoviny (polsky \"Góry Opawskie\") v Polsku (dříve se uvádělo, že \"OChKRM–L patří do Sudetského podhůří ležícího na předpolí Východních Sudet\"). Přírodní park se nachází v Opolském vojvodství v Powiatu głubczyckém v jihovýchodní části gminy (česky \"obce\") Głubczyce (vsi Braciszów, Ciermięcice, Dobieszów, Chomiąża, Chróstno, Krasne Pole, Lenarcice, Mokre, Mokre-Kolonia, Opawica, Pielgrzymów, Pietrowice, Radynia, Zopowy, Zubrzyce) a v severozápadní části gminy Branice (vsi Bliszczyce, Lewice). Krajina strmých, částečně zalesněných svahů, malebných údolí a malých vodních nádrží láká mnoho turistů.\n\nNa území přírodního parku Rajón Mokre – Lewice pramení např. řeka Troja (pravý přítok Pštiny/Ciny) a potok Hrozová (pravý přítok Osoblahy).\n\nNa území přírodního parku Rajón Mokre - Lewice se lze setkat s v Polsku chráněnými rostlinami jako je např. lýkovec jedovatý (\"Daphne mezereum\"), pupava bezlodyžná (\"Carlina acaulis\"), rakytník řešetlákový (\"Hippophaë rhamnoides\"), mařinka vonná (\"Asperula odorata\"), kalina obecná (\"Viburnum opulus\"), konvalinka vonná (\"Convallaria majalis\"), okrotice dlouholistá (\"Cephalanthera longifolia\").\n\nÚbočí hor pokrývající atraktivní lesy představují útočiště pro volně žijící lesní živočichy (divočáky, srny).\n\nPřírodní park obsahuje různé krajinné oblasti s různými typy ekosystémů. Jejich obhospodařování by mělo zajistit ekologickou rovnováhu přírodních systémů.\n\nNa části Přírodního parku Rajón Mokré – Levice je \"Evropsky významná lokalita – zvláštní oblast ochrany\" (EVL–ZOO; polsky \"specjalny obszar ochrony siedlisk\", \"SOO\") \"Góry Opawskie\" (kód lokality PLH160007) – \"enkláva v okolí Pielgrzymowa a Opawice\"., \n\nNa část území Přírodního parku Rajón Mokre – Lewice je v plánu rozšířit Park Krajobrazowy (česky \"CHKO\") Góry Opawskie (česky \"Zlatohorská vrchovina\").\n\nVe východní části přírodního parku se nachází lovecký revír č. 146 (zahrnuje vsi Lewice, Bliszczyce, Zalesie, Ciermięcice, Michałkowice) o rozloze 6120 ha (v tom okolo 300 ha lesů), ve kterém se vyskytuje drobná zvěř: zajíci, lišky, bažanti a srny. V lesích se vyskytují divočáci a sporadicky se objevují jeleni. V západní části PřP se nachází lovecký revír č. 143 „MOKRE” vymezený zhruba spojnicemi vsí Pielgrzymów - Dobieszów - Mokre - Pietrowice a po státní hranici zpět do vsi Pielgrzymów. \n"}
{"id": "578013", "url": "https://cs.wikipedia.org/wiki?curid=578013", "title": "City National Plaza", "text": "City National Plaza\n\nCity National Plaza je komplex dvou stejných mrakodrapů v centru kalifornského města Los Angeles. Skládá se z budov City National Tower a Paul Hastings Tower, obě mají 52 pater a jsou vysoké 213,1 metru. Výstavba probíhala v letech 1970 – 1972 a hned po svém dokončení se na rok staly nejvyššími budovami ve městě, poté je překonal Aon Center.\n\n"}
{"id": "578015", "url": "https://cs.wikipedia.org/wiki?curid=578015", "title": "Ciermięcice", "text": "Ciermięcice\n\nCiermięcice (do roku 2009 též \"Ciermęcice\", česky \"Trmantice\", německy \"Türmitz\" nebo dávněji \"Tirmanz\", \"Termitz\") je ves v jižním Polsku, v Opolském vojvodství, v powiatu głubczyckém, ve gmině Głubczyce, v jihovýchodní části Zlatohorské vrchoviny. Název vesnice byl ustálen v roce 2009 (předtím se užíval i název \"Ciermęcice\"). Ves prakticky navazuje na krnovskou zástavbu podél Hlubčické ulice tam, kde před státní hranicí končí krnovská zahrádkářská kolonie U Hranice.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice. Vesnicí protéká \"Potok Ciermięcicki\" (česky \"Trmantický potok\" nebo \"\"Thirmický potok\"\"), levý přítok řeky Opavy v Krnově. Směrem na ves Chróstno se nachází kopec Zaleska Górka (416 m n. m.).\n\nSměrem na ves Bliszczyce se nachází kopec Barania Kopa (411,3 m n. m., též \"Ciermięcicka Góra\", \"Czeska Górka\" nebo \"Czeska Góra\", česky \"Obecní kopec\"). Z Obecního kopce teče \"Obecní potok\", levý přítok řeky Opavy v Krnově mezi zahrádkářskými osadami Vysoký břeh a Riviéra. Barania Kopa (411,3 m n. m.; na mapě na kříži na vrcholu kopce je chybně uvedena hodnota 416 m n. m.) je jednou ze zastávek polské turistické cesty Bronisława Juzwiszyna (†; učitel Zasadnicze Szkoły Ogrodnicze v Bliszczycích), která vede v okolí vsi Bliszczyce a je obklopena několika křížovými zastaveními. Obecní kopec patřil do roku 1959 městu Krnovu a na jeho temeni se těsně v poválečných letech zapalovala vatra 6. července v den Husovy smrti. V 60. letech zde stála salaš (polsky \"bacówka\") a na louce se pásly ovce. V 80. a v první půlce 90. let 20. století zde byl 300 metrů dlouhý lyžařský vlek. Barania Kopa a blízká Łysa Góra (368 m n. m.) nabízí také vhodný cvicný terén (krásný travnatý svah s možností přistávání trochu pod vrcholem) pro paragliding a letecké modeláře. Od roku 2010 je kopec zalesňován duby a buky. Na vrcholu kopce je schovaná cache (N 50° 06.188 E 017° 44.142 ; UTM: 33U E 695626 N 5553681). Na tomto kopci též stávala městská šibenice, na kterou byli věšeni odsouzení z Krnova a okolí.\n\n\nVe vesnici se nachází silniční hraniční přechod do Česka Ciermięcice - Krnov (Hlubčická ulice) pro osobní vozidla.\n"}
{"id": "578017", "url": "https://cs.wikipedia.org/wiki?curid=578017", "title": "Commander", "text": "Commander\n\nCommander je píseň americké popové zpěvačky Kelly Rowland. Píseň pochází z jejího třetího alba \"Kelly Rowland\". Produkce se ujal francouzský DJ David Guetta.\n\n"}
{"id": "578022", "url": "https://cs.wikipedia.org/wiki?curid=578022", "title": "Kyselina eruková", "text": "Kyselina eruková\n\nKyselina eruková (\"cis\"-dokos-13-enová, systematický název kyselina (13\"Z\")-dokos-13-enová) je mononenasycená omega-9 mastná kyselina, vzorec CH(CH)CH=CH(CH)COOH, označovaná jako 22:1 ω-9. Je složkou brukvovitých rostlin, především semen řepky, trýzlu a hořčice, kde tvoří až 40–50 % mastných kyselin. trans izomer kyseliny erukové je znám jako kyselina brasidová.\n\nU pokusných zvířat krmených stravou bohatou na kyselinu erukovou bylo prokázáno, že se může rozvinout myokarditida, myokardiální fibróza a akumulují se lipidy v srdci. Díky tomu se šlechtí nové odrůdy řepky s nízkým obsahem této kyseliny, z nich se potom získává nízkoerukový řepkový olej.\n"}
{"id": "578025", "url": "https://cs.wikipedia.org/wiki?curid=578025", "title": "Türmitz", "text": "Türmitz\n\nPojem Türmitz je nejednoznačný a může mít následující významy:\n\n\n"}
{"id": "578029", "url": "https://cs.wikipedia.org/wiki?curid=578029", "title": "Ridin' Solo", "text": "Ridin' Solo\n\nRidin' Solo je píseň amerického popového zpěváka Jasona Derüla. Píseň pochází z jeho debutového alba \"Jason Derülo\". Produkce se ujal producent J. R. Rotem.\n"}
{"id": "578030", "url": "https://cs.wikipedia.org/wiki?curid=578030", "title": "Robert Adamson", "text": "Robert Adamson\n\nRobert Adamson může být:\n\n"}
{"id": "578032", "url": "https://cs.wikipedia.org/wiki?curid=578032", "title": "Pietrowice", "text": "Pietrowice\n\nPietrowice (dříve \"Pietrowice Głubczyckie\", česky \"Petrovice\", dříve \"Petříkovy\", německy \"Peterwitz\", dříve \"Petrowitz\", v letech 1936-1945 \"Zietenbusch\") je ves v jižním Polsku, v Opolském vojvodství, v powiatu Głubczyckém, ve gmině Głubczyce.\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice. V okolí Petrovic se nachází \"Kocia Góra\" (463 m n. m., německy \"Kater Berg\"), v XVI. století slavná pro údajné čarodějnické sabaty. Vesnicí protéká \"Potok Mokry\" (též \"Radynka\", česky \"Mohla\"), levý přítok řeky Opavice v Krnově. V blízkosti vsi se nachází prameny řeky Troji, nejdelšího pravého přítoku Pštiny (polsky \"Psina\").\n\nVe vesnici Pietrowice je směrem na osadu Mokre-Kolonia koupaliště Zalew s kempingem I. kategorie č. 240, jenž je nositelem četných ocenění „Mister Campingu\", které uděluje Polská federace campingu a caravaningu.\n\nKostel Nejsvětějšího Srdce Pána Ježíše patří pod farnost Braciszów.\n\nVesnicí prochází silnice 1. třídy č. 38 (DK38). Ve vesnici se nachází silniční hraniční přechod Pietrowice Głubczyckie - Krnov (Petrovická ulice) pro vozidla do 3,5 tuny (ve zvláštních případech je možnost povolit výjimku průjezdu vozidel do celkové hmotnosti deseti tun) s výjimkou nebezpečných nákladů. Dříve byla ve vesnici železniční zastávka Pietrowice Głubczyckie (v letech 1945-1948 \"Pietrowice k. Głąbczyc\") na dnes již zrušené železniční trati č. 333 Krnov - Głubczyce.\n"}
{"id": "578033", "url": "https://cs.wikipedia.org/wiki?curid=578033", "title": "Lippincott's Monthly Magazine", "text": "Lippincott's Monthly Magazine\n\nLippincott's Monthly Magazine byl literární magazín, který vycházel ve Filadelfii od roku 1868 do roku 1915.\n\nOd svého založení do roku 1870 vycházel pod názvem \"Lippincott's Monthly Magazine of Literature, Science and Education\", v období 1871–1885 jako \"Lippincott's Magazine of Popular Literature and Science\" a od roku 1886 pod názvem \"Lippincott's Monthly Magazine\".\n\nČasopis otiskoval původní povídky, romány, články a literární kritiku. Poprvé zde vyšly např. \"Obraz Doriana Graye\" od Oscara Wildea, \"Světlo, které zhaslo\" Rudyarda Kiplinga nebo \"Podpis čtyř\" A. C. Doylea.\n\nOd roku 1915 byl vydáván v New Yorku pod názvem \"McBride's Magazine\", který v roce následujícím splynul s časopisem \"Scribner's Magazine\".\n\n"}
{"id": "578036", "url": "https://cs.wikipedia.org/wiki?curid=578036", "title": "Durin", "text": "Durin\n\nDurin je jméno sedmi trpasličích králů ve světě J.R.R. Tolkiena. Trpaslíci z čeledi Dlouhovousáčů těchto šest králů ctili jako reinkarnace svého prapředka Durina Nesmrtelného. Dlouhovousáči, kteří obývali nejslavnější trpasličí město Khazad-dûm, se podle Durina nazývali Durinův lid.\n\nDurin I., který byl pro svůj dlouhý věk znám jako \"Nesmrtelný\", byl vůbec prvním trpaslíkem, který procitnul v prvním hvězdném věku. Praotec Durinova lidu, první a nejmocnější ze všech sedmi Otců trpaslíků, se probudil v severním cípu Mlžných hor pod horou Gundabad. Putoval na jih podél hor a u vod jezera Kheled-zâram začal budovat své sídlo Khazad-dûm - Trpasluj, které později proslulo mezi všemi trpasličími městy. Durin se dožil velice vysokého věku a svým lidem byl s přibývajícími lety pokládán za nesmrtelného. Po své smrti byl trpaslíky dál ctěn a věřilo se v jeho reinkarnaci. Po prvním králi byla pojmenována věž, která se tyčila na hoře Celebdilu.\n\nKvůli svému vzhledu byl považován za převtělení Durina I. Nesmrtelného. Vládl v Khazad-dûm. Tolkien se více o jeho životě nezmiňuje.\n\nTřetí nositel jména Durin, který usedl na trůn v Khazad-dûm, vládl někdy kolem roku 1600 Druhého věku. Durinův lid tehdy navázal vřelé styky s noldorským královstvím Eregion a trpasličí město díky tomu velice prosperovalo. Král Durin obdržel jeden z prstenů moci, které elfové ukuli za pomoci Sauronových rad. Temnému pánu se Durina a ostatní trpasličí krále nepodařilo za pomoci prstenů ovládnout stejně lehce jako lidi. Trpaslíci uzavřeli brány svého města před Sauronovým útokem, ale ve válce elfů a Dúnadanů se Sauronem podpořili spojence.\n\nDurin IV. pravděpodobně vládl na konci Druhého věku, kdy vzniklo Poslední spojenectví elfů a lidí. Dlouhovousáči bojovali na straně Gil-galada, Elendila a jeho synů proti zlu z Mordoru. \n\nTolkien se o něm nezmiňuje.\n\nKrál Durin VI. žil v letech 1731-1980 Třetího věku. Trpaslíci z Khazad-dûm za jeho vlády nevycházeli ze svého města a kutali v hlubinách v honbě za mitrilem.Trpaslíci dolovali příliš hluboka a příliš chamtivě. a tak v roce 1980 probudili pod kořeny hor strašlivého balroga, který se zde ukryl po porážce prvního Temného pána Morgotha. Balrog zabil krále Durina a jeho syna Náina a Durinův lid se posléze rozprchl z Trpasluje. Město ovládnuté balrogem, který byl později znám jako Durinova zhouba, bylo zamořeno skřety a stalo se z něj nebezpečné místo známé jako Moria.\n\nDurin VII. známý také jako Durin Poslední byl potomkem krále Thorina III. vládnoucího v Ereboru a Železných horách na přelomu Třetího a Čtvrtého věku. Po porážce Saurona odvedl Durin svůj lid do opuštěné Morie, kde obnovil království Khazad-dûm. \n\n"}
{"id": "578041", "url": "https://cs.wikipedia.org/wiki?curid=578041", "title": "Křenová", "text": "Křenová\n\nKřenová může být:\n"}
{"id": "578067", "url": "https://cs.wikipedia.org/wiki?curid=578067", "title": "Chris Wood", "text": "Chris Wood\n\nChris Wood (24. června 1944 Harborne, Birmingham – 12. července 1983, Queen Elizabeth Hospital, Birmingham) byl zakládající člen anglické rockové skupiny Traffic, kterou společně s ním zakládali Steve Winwood, Jim Capaldi a Dave Mason.\n\n\n\n\n\n"}
{"id": "578070", "url": "https://cs.wikipedia.org/wiki?curid=578070", "title": "Coquimbo", "text": "Coquimbo\n\nCoquimbo je vstupní a hlavní město provincie Elqui regionu Coquimbo v Chile, situované na nejdelší dálniční síti světa Panamericaně. Leží v údolí, 10 km jižně od města La Serena, se kterým vytváří souměstí Gran La Serena s populací přesahující 400 000 obyvatel. Průměrná teplota města činí 14 °C.\n\nMístní přírodní přístav padnul v roce 1550 do rukou španělských dobyvatelů pod vedením Pedra de Valdivia. Význam města vzrostl okolo roku 1840, kdy se v regionu rozvinula těžba zlata a mědi, což mělo za následek přistěhovalectví z Evropy, především pak z Anglie. V roce 1867 bylo město Coquimbo oficiálně založeno. Na počátku 21. století prochází obnovou po iniciativě bývalého starosty Pedra Velasqueze.\n\nMěsto je průmyslovým centrem, s rozvinutou vodní dopravou a rychlým růstem, jenž v období 1992–2002 činil 32,8 %. Podle sčítání obyvatelstva z roku 2002 zde žilo 154 316 obyvatel a 8 720 lidí bydlelo v okolních venkovských oblastech, což souhrnně představovalo populaci 163 036 občanů.\n\nNa jihu se v přímořských obcích Guanaqueros a Tongoy nacházejí pláže, jejichž využití přispělo k rozvoji cestovního ruchu. Region je také místem vinařství.\n\nV červenci 2010 město hostilo čtvrtfinále 99. ročníku Davisova poháru mezi týmy Chile a České republiky.\n"}
{"id": "578073", "url": "https://cs.wikipedia.org/wiki?curid=578073", "title": "Gin s tonikem", "text": "Gin s tonikem\n\nGin s tonikem je highballový koktejl připravovaný s ginem a tonikem, nalitý přes led. Obvykle je ozdobený limetkou či citronem, případně salátovou okurkou. Množství ginu v koktejlu záleží na chuti, obvykle se však pohybuje mezi 25 až 50 % koktejlu. \n\nMíchání tohoto koktejlu bylo zavedeno armádou Britské Východoindické společnosti. Tonik obsahuje chinin, který byl používán jako prevence onemocnění malárií. Vzhledem k tomu, že tonik pitý proti malárii v 18. století byl velmi silný, tudíž více hořký, přidával se gin, aby byla chuť přijatelnější.\n\n"}
{"id": "578080", "url": "https://cs.wikipedia.org/wiki?curid=578080", "title": "Metelys", "text": "Metelys\n\nJezero Metelys je podle polohy prostřední z trojice velikých jezer (Dusia, \"Metelys\", Obelija) v okrese Lazdijai v Litvě, v chráněné karajinné oblasti Metelių regioninis parkas.\n"}
{"id": "578089", "url": "https://cs.wikipedia.org/wiki?curid=578089", "title": "Michail Zoščenko", "text": "Michail Zoščenko\n\nMichail Michajlovič Zoščenko (; 10. srpna 1894, Poltava – 22. července 1958, Leningrad) byl ruský spisovatel, satirik a dramatik. Nejznámější z jeho díla jsou krátké satirické povídky, v nichž kritizuje morálku a mezilidské vztahy v porevoluční sovětské společnosti.\n\nZoščenko se narodil jako syn malíře a herečky a vyrůstal se sedmi sourozenci. Po absolvování střední školy byl v letech 1913 až 1915 zapsán na Právnické fakultě v Petrohradě. V té době napsal své první povídky. Jeho studie přerušila vojenská služba v první světové válce, kam Zoščenko nastoupil dobrovolně v roce 1915. Během války utrpěl jako následek otravy bojovým plynem trvalé poškození srdce, v důsledku čehož byl v roce 1917 z armády propuštěn.\n\nPo návratu do St. Petersburgu napsal několik nepublikovaných příběhů, ovlivněných Maupassantem. Přes svou nemoc Zoščenko v letech 1918–1919 bojoval v občanské válce na straně Rudé armády. Po občanské válce si vydělával na živobytí v různých zaměstnáních. Byl mimo jiné vedoucím pošty, detektivem, chovatelem zvířat, milicionářem, obuvníkem, tesařem a administrativním pracovníkem.\n\nOd roku 1920, zpět v Petrohradě, začal znovu psát a jeho příběhy byly publikovány v mnoha satirických časopisech éry NEPu. První sbírka povídek vyšla v roce 1922 a pod názvem \"Povídky pana Modrobřicháčka\" (\"Рассказы Назара Ильича, господина Синебрюхова\"). Tragikomické příběhy vyprávěné v ich-formě měly úspěch u kritiky i u veřejnosti. Zoščenko zde vytvořil typ civilního, neheroického, většinou nějak omezeného „sovětského člověka“ probíjejícího se všedním životem – typ, který se pak objevuje i v jeho dalších prózách. Jako stylistický prostředek používá Zoščenko takzvaný \"skaz\", vyprávění ve stylizované hovorové řeči. V následujících letech byl Zoščenko v SSSR jedním z nejčtenějších autorů a jeho texty vycházely ve velkých nákladech v časopisech, novinách i knižně.\n\nV roce 1921 se básník připojil k nově vzniklé literární skupině Serapionovi bratři.\n\nPostupně se Zoščenko odvrátil od povídek a začal tvořit větší díla, jako jsou \"Navrácené mládí\" nebo \"Bleděmodrá kniha\" (1935). Ve svých pozdějších pracích se satirickému humoru vzdaloval a experimentoval s různými metodami výstavby a kompozice textu. Po vydání \"Bleděmodré knihy\" Zoščenko publikoval už jen fejetony a příběhy pro děti.\n\nBěhem druhé světové války byl Zoščenko evakuován z obleženého Leningradu do Alma-Aty a pracoval v místních filmových ateliérech. Ještě během války, poté, co skončila blokáda, se vrátil do Leningradu a navázal na svou literární činnost, včetně práce pro satirické časopisy, jako byl \"Krokodýl\".\n\nPo zveřejnění první kapitoly své práce \"Před východem slunce\" v roce 1943 se spisovatel spolu s básnířkou Annou Achmatovovou stali terčem Ždanovova ideologického tažení proti „nepolitickému umění“. Zoščenko ztratil možnost publikovat a v roce 1946 byl vyloučen ze Svazu spisovatelů. Mohl pouze anonymně překládat.\n\nPo Stalinově smrti v roce 1953 byl Zoščenko rehabilitován a znovu přijat do Svazu spisovatelů. V roce 1956, dva roky před jeho smrtí, byl vydán výbor z jeho díla.\n\n\n\n"}
{"id": "578096", "url": "https://cs.wikipedia.org/wiki?curid=578096", "title": "Josef Smolík (historik)", "text": "Josef Smolík (historik)\n\nJosef Smolík (5. listopadu 1832 v Novém Bydžově – 12. září 1915 v Praze) byl středoškolský profesor, matematik, numismatik a historik. Je autor několika učebnic matematiky pro střední školy, působil jako kustod numismatických sbírek Národního muzea a napsal několik statí z oboru numismatiky a archeologie. Věnoval se také historii matematiky, astronomie, popularizaci vědy.\n\nStudoval na gymnáziích v Broumově a pak na Starém Městě pražském. Studia dokončil na Filozofické fakultě Univerzity Karlovy v roce 1856 zkouškou z matematiky a fyziky. První zkušební rok vyučoval na staroměstském a malostranském gymnáziu. Poté vyučoval na novoměstském gymnáziu po sedm let. V roce 1864 začal učit matematiku na vyšší reálce v Pardubicích a v roce 1871 byl povolán na vyšší reálné gymnázium na Malé Straně. Po vzniku Československé obchodní akademie v roce 1872 se tam stal pod ředitelem Emanuelem Tonnerem vyučujícím algebry, fyziky a kupeckých počtů.\n\nOd 50. let přispíval do časopisu \"Živa\" a \"Památek archeologických\". Vědeckého uznání se dostalo Smolíkovi již po vydání první části článku \"Mathematikové v Čechách od založení university Pražské až do počátku tohoto století\" roku 1864 v časopise \"Živa\", kdy byl jmenován dopisujícím členem Královské české společnosti nauk. V archeologickém oboru se stal významným poté, co převzal po Kalouskovi redakci \"Památek archeologických\" v roce 1878. Roku 1891 patřil do organizačního výboru Retrospektivní výstavy v rámci Všeobecné zemské jubilejní výstavy v Praze, zpracoval také do katalogu celou numismatickou sekci. Po té vstoupil do Národního muzea. Věnoval se především historii českých mincí, ale i nálezům mohyl a dalším starožitnostem.\n\n\n\n"}
{"id": "578100", "url": "https://cs.wikipedia.org/wiki?curid=578100", "title": "Obelija", "text": "Obelija\n\nJezero Obelija je nejvýchodnější z trojice velikých jezer (Dusia, Metelys, \"Obelija\") v okrese Lazdijai, v chráněné krajinné oblasti Metelių regioninis parkas v Litvě.\n"}
{"id": "578102", "url": "https://cs.wikipedia.org/wiki?curid=578102", "title": "Tomáš Vybíral", "text": "Tomáš Vybíral\n\nTomáš Vybíral (29. září 1911, Moravský Písek – 21. února 1981, Londýn, Velká Británie) byl československý stíhač – letecké eso v době druhé světové války. Od 1. ledna do 1. listopadu 1943 velel 312. čs. stíhací peruti a od 1. února 1944 do 15. listopadu 1944 velel Československému stíhacímu wingu, který vodil na ofenzívní akce nad okupovanou Evropou, mj. v době vylodění v Normandii. Obdržel vysoká československá, britská a francouzská vyznamenání.\n\nPo maturitě na vyšším reformním reálném gymnáziu v Břeclavi (studoval zde v letech 1927–1931) se podrobil odvodu a odešel na vojnu. Prezenční službu prodělával v letech 1932–1933 ve Škole na důstojníky letectva v záloze v Prostějově. Získal zde kvalifikaci leteckého pozorovatele a příslušnou praxi pak prodělával u Leteckého pluku 2 v Olomouci. Již tehdy patřil k velkým vojenským talentům. O míře jeho schopností i ctižádosti snad nejlépe vypovídá skutečnost, že že dosáhl hodnosti podporučíka (1. března 1934), nejvyšší, jakou mohl voják prezenční služby získat. Nebylo tedy ani divu, že poté se rozhodl pro dráhu důstojníka letectva z povolání a přihlásil se ke studiu na Vojenské akademii (1934–1936). První ročník, který byl všeobecně vojenského zaměření strávil v Hranicích na Moravě, druhý pak opět v Prostějově při výcviku u své oblíbené zbraně – letectva. Zde získal i kvalifikaci pilota. Z akademie byl slavnostně vyřazen 1. srpna 1936 jako poručík letectva s hodnocením „velmi dobrý“ s pořadím sedmý z dvaadvaceti akademiků jeho ročníku.\n\nPo návratu do vlasti Tomáš Vybíral studoval Vysokou školu válečnou. Po absolutoriu v červenci 1946 byl jmenován zástupcem velitele 1. letecké divize v Praze a v říjnu 1946 zatímním velitelem protiletecké obrany Čech. V listopadu 1947 nastoupil k velitelství III. leteckého sboru v Brně a v březnu 1948 velitelem Leteckého pluku 43 Edvarda Beneše v Přerově. V dubnu 1948 byl z politických důvodů zproštěn funkce a odeslán na nucenou dovolenou s předpokládaným propuštěním v říjnu. V září téhož roku emigroval, aby se vyhnul zatčení a uvěznění, řídil rezidenturu v Kodani. Ve Velké Británii se angažoval v protikomunistickém odboji: pracoval do roku 1957 jako zpravodajec Czechoslovak Inteligence Office, poté se stal předsedou Československé obce legionářské v Londýně.\n\nTomáš Vybíral zemřel v Londýně 21. února 1981. V roce 1991 byl povýšen na generála in memoriam.\n\nZásluhy Tomáše Vybírala ve vzduchu i na zemi byly oceněny řadou vysokých československých i spojeneckých vyznamenání, přičemž některá obdržel opakovaně:\n\n\n"}
{"id": "578105", "url": "https://cs.wikipedia.org/wiki?curid=578105", "title": "Dálnice A2 (Slovinsko)", "text": "Dálnice A2 (Slovinsko)\n\nDálnice A2 je druhou nejdelší dálnicí ve Slovinsku.\n\nTrasa dálnice vede od slovinsko-rakouské státní hranice v tunelu Karavanky přes Jesenici a Kranj k hlavnímu městu Lublani, odkud pokračuje přes Novo mesto na hranice s Chorvatskem u vesnice Obrežje (hraniční přechod Bregana-Obrežje) .Trasa z velké části sleduje jugoslávský projekt dálnici Bratrství a jednoty.\n\nNa trase dálnice A2 jsou 3 mimoúrovňové křižovatky, všechny jsou součástí dálničního okruhu Lublaně:\n\nPokračováním dálnice A2 v Rakousku je dálnice A11 směřující na Villach. Pokračováním v Chorvatsku je pak dálnice A3, směřující na Záhřeb a dále pak do chorvatské Slavonie.\n\nSoučásí trasy dálnice je tunel Karavanky, kterým prochází státní hranice s Rakouskem. Jeho slovinská část měří 3 450 m, jedná se o nejdelší slovinský dálniční tunel a jediný jednotubusový v celé dálniční síti. Druhým nejdelším na trase je dvoutubusový tunel Šentvid, jehož délka je 1 072 m.\n\nDálnice je kompletně dokončena.\n\nNa dálnici A2 se dříve používal otevřený způsob placení mýtného. Po zavedení dálničních známek se tento způsob nadále používá již jen pro autobusy a nákladní automobily.Zvláštní mýtné se platí za průjezd tunelem Karavanky.\n"}
{"id": "578108", "url": "https://cs.wikipedia.org/wiki?curid=578108", "title": "Koupaliště Rolava", "text": "Koupaliště Rolava\n\nKoupaliště Rolava se nachází v Karlových Varech v městské části Rybáře. Areál má ve správě společnost KV City Centrum s. r. o., jejímž jediným podílníkem je město Karlovy Vary. Kolem vodní plochy jsou travnaté plochy a písčité pláže, s pozvolným vstupem do vody. Celková rozloha areálu je 39 000 m\n\nNa přelomu let 2009 - 2010 proběhla kompletní rekonstrukce za 75 milionů korun. V areálu byl prodloužen stávající okruh pro cyklisty a in-line bruslaře (délka - 1500 metrů). Dále jsou k dispozici sprchy, WC, vodní záchranná služba, dětské hřiště, či občerstvení se zastřešeným sezením.\nPro Rolavu se vžilo označení koupaliště, ale zdejší vodní plocha statut koupaliště nemá. Kvalitu vody lze sledovat na webu. Koupání je zde na vlastní nebezpečí, což připomínají i cedule u břehu.\n\n\n"}
{"id": "578113", "url": "https://cs.wikipedia.org/wiki?curid=578113", "title": "Cena Egona Erwina Kische", "text": "Cena Egona Erwina Kische\n\nCena Egona Erwina Kische je od roku 1992 udělována českým a slovenským spisovatelům literatury faktu. Nadace byla roku 1990 založena paní Giselou Kischovou. Po zániku společné organizace SČSS převzaly patronát nad cenou Obec spisovatelů a Asociácia organizácií slovenských spisovateľov. Cena je vždy udělována na setkáních, organisovaných Klubem autorů literatury faktu.\n\nOcenění (sestupně):\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "578114", "url": "https://cs.wikipedia.org/wiki?curid=578114", "title": "Maneki Neko", "text": "Maneki Neko\n\nManeki Neko (招き猫) je druh japonské sošky, často z keramiky, která má přinášet štěstí a bohatství svému majiteli. Neko v japonštině znamená kočka, maneki pozvání. Maneki Neko je tedy něco jako vábící kočka. Lze ji obvykle spatřit před japonskými obchody, restauracemi, pačinko hernami a dalšími podniky. Tradičně je zobrazena ve vzpřímené poloze se vztyčenou přední tlapkou. Některé verze této sošky umí tlapkou dokonce kývat. Toto gesto ruky je v japonské kultuře chápáno jako gesto pozvání. Tvrdívá se, že když kočka zvedá pravou tlapku přitahuje peníze, když levou tlapku přitahuje zákazníky. Na krku má Maneki Neko vždy červený obojek s rolničkou.\n\n"}
{"id": "578119", "url": "https://cs.wikipedia.org/wiki?curid=578119", "title": "Nikolaj Někrasov", "text": "Nikolaj Někrasov\n\nNikolaj Vissarionovič Někrasov (, , Petrohrad, Ruské impérium – 7. května 1940, Moskva, SSSR) byl ruský politik a poslední generální guvernér Finského velkoknížectví.\n\nNikolaj Někrasov se narodil v rodině kněze. V roce 1902 promoval v dopravním inženýrství a odjel do ciziny pro poznání. Do Ruska se vrátil v roce 1904 a stal se vedoucím Tomského technického institutu.\n\nV roce 1905, na konci revoluce, se Někrasov stal členem Konstitučně demokratické strany a začal působit v Jaltě. Za Kadety byl zvolen do 3. a 4. Dumy.\n\nV letech 1909 až 1915 byl Někrasov členem ústředního výboru Kadetů. Vystoupil z něho poté, co viděl většinovou ochotu k větším pravomocem vlády během první světové války.\n\nV roce 1916 byl Někrasov zvolen zástupcem předsedy Dumy. Již tehdy byl přesvědčen, že car Mikuláš II. vede zemi k vojenské porážce a revoluci. Začal tak spolupracovat s bývalým předsedou Dumy Alexandrem Gučkovem a průmyslníkem Michailem Tereščenkem, kteří chtěli přesvědčit cara, aby se vzdal trůnu. Jeho třináctiletý syn Alexej by pak usedl na trůn a Mikulášův bratr Michail by se stal dočasným regentem.\n\nV prozatímní vládě roku 1917 se Někrasov stal ministrem dopravy. Přimlouval se za přijetí umírněných socialistů do vlády (menševici a eseři). Na začátku června vyjednával s ukrajinským prezidentem Mychajlem Hruševským, kterému udělil větší míru autonomie. Nesetkal se však se souhlasem svých spolupracovníků, kteří neměli zájem řešit spory s národnostními menšinami.\n\nDne 8. června se Někrasov stal náměstkem premiéra Alexandra Kerenského a zároveň ministrem financí. Během Kornilovova puče podporoval Kerenského, ale zároveň prohlašoval, aby Kerenskij odstoupil, že tak vyvede zemi z krize. Za to byl Někrasov vyloučen z vlády.\n\n17. září se Někrasov stal Generálním guvernérem Finska, kdy nahradil Franze Alberta Seyna. Někrasov byl mnohem umírněnější než jeho předchůdci a navrhoval Finsku větší autonomii, v lepším případě úplnou nezávislost.\n\nRáno 25. října přijel Někrasov do Petrohradu, aby projednal návrh Finské nezávislosti s Kerenským. Zjistil však, že bolševici přepadli Zimní palác a prozatímní vládu svrhli (tzv. říjnová revoluce).\n\nNěkrasov, na rozdíl od jiných ministrů, neemigroval a zůstal v Rusku (což se mu později stalo osudným), nejčastěji pod jinými jmény. Během občanské války nebyl vůbec aktivní a nevzdoroval bolševikům. V roce 1919 odešel do Kazaně.\n\nPo válce byl zatčen a 2 měsíce vězněn. Po propuštění vedl normální život až do dalšího zatčení v roce 1930. Byl obviněn ze spolupráce s menševiky a odsouzen k 10 letům vězení. Předčasně byl propuštěn roku 1933.\n\nPotřetí byl zatčen roku 1939, odsouzen k trestu smrti a zastřelen 7. května 1940.\n"}
{"id": "578120", "url": "https://cs.wikipedia.org/wiki?curid=578120", "title": "Natálie Konstantinovićová", "text": "Natálie Konstantinovićová\n\nNatálie Konstantinovićová (10. října 1882 - 21. srpna 1950, cyrilicí \"Наталија Константиновић\") byla po boku svého manžela prince Mirka černohorskou princeznou.\n\nNatálie se narodila 10. října 1882 v Terstu v Rakousko-Uhersku (dnes Itálie) jako Natálie Milena Konstantinovićová. Byla dcerou kapitána Alexandra Konstantinoviće a Mileny Opuićové. Pocházela z nešťastnické dynastie Obrenovićů, jejíž členové byli během převratu v Srbsku roku 1903 vyvražděni. Natálie měla sestru Vladimíru. Její babička z otcovy strany, princezna Anka, byla neteří Miloše I., zakladatele dynastie Obrenovićů. Její rodina byla vyhnána ze Srbska poté, co její otec kritizoval notoricky nepopulární manželství krále Alexandra I. a Dragy Mašínové. Rodina střídavě žila v Nice, Vídni a různě po Itálii.\n\n25. července 1902 se v Cetinje vdala za černohorského prince Mirka Dimitrije, velkovévodu Grahavského a Zetského, druhého nejstaršího syna černohorského knížete a později krále Nikoly I. Petroviće-Njegoše. Vášnivá láska prince Mirka k Natálii údajně velmi poklesla, když princ zjistil, že Natálie není krásná, tmavooká bruneta, jak ji popisovali. Král Alexandr nebyl zprávou o jejich manželství potěšen, neboť si myslel, že Mirko si Natálii vzal pouze za účelem získat Srbskou korunu (navíc Mirkova zesnulá starší sestra Zorka byla manželkou Alexandrova rivala, pozdějšího krále Petra I. Karađorđeviće. Na znamení svého nesouhlasu odmítl přijmou Natálii nebo Mirka na královském dvoře.\n\nJelikož byla Natálie vnučkou princezny Anky Obrenovićové, která byla spolu se svým bratrancem Michalem III. 10. června 1868 v Bělehradě zavražděna, srbská vláda rozhodla, že pokud král Alexandr I. zemře bezdětný, stane se Mirko srbským korunním princem. K této události však nedošlo. Na konci května roku 1903 byl král Alexandr s královnou Dragou a ostatními členy královské rodiny brutálně vyvražděni členy armády pod vedením Dragutina Dimitrijeviće. Po tomto atentátu bylo rozhodnuto předat korunu Mirkovu švagrovi Petru Karađorđevićovi, vedoucímu hlavní oponující srbské dynastie. Toto rozhodnutí padlo především z důvodů, že Karađorđevićové měli dobré známosti v Ruském impériu, zatímco Obrenovićové byli jednoznačně spřáteleni s Habsburky. Natálie se s manželem v roce 1911 připojili k tajné organizaci Černá ruka a usilovali o Mirkovo povýšení na post vůdce skupiny.\n\n\n\nV roce 1908 zemřeli první dva synové a Natálie porodila třetího syna, prince Michaela. 28. srpna 1910 bylo Černohorské knížectví povýšeno na království. Prvním a posledním králem se stal Natáliin tchán Nikola I. Petrović-Njegoš. V roce 1916 se celý státní systém zhroutil v důsledku obsazení monarchie rakousko-uherskými jednotkami během první světové války. Celá královská rodina (včetně Natálie) byla nucena odejít do Itálie.\n\nNatálie s Mirkem se rozvedli v roce 1917. Natálie odešla se svými syny do Paříže. O rok později zemřel Mirko ve Vídni a nejstarší žijící syn Michael se stal hlavou dynastie Petrović-Njegoš a korunním princem zaniklého království.\n\nPrincezna Natálie zemřela 21. srpna 1950 v Paříži.\n"}
{"id": "578128", "url": "https://cs.wikipedia.org/wiki?curid=578128", "title": "Moller Skycar M400", "text": "Moller Skycar M400\n\nMoller Skycar je prototyp osobního letadla – létajícího automobilu se schopností VTOL. Jeho vynálezce Paul Moller jej nazývá „Volantor.“ Pohon zajišťují čtyři motory. Podobné dopravní prostředky se pokoušel vyvíjet po čtyřicet let.\n\nSkycar je momentálně ve vývoji. Je zamýšlena verze pro čtyři, ale i jednoho či šest lidí. Je prezentován jako automobil, protože je zamýšleno jeho využití v běžné dopravě, a to kýmkoliv, kdo umí řídit. Předpokládá se, že ve verzi pro širokou veřejnost by řidič kontroloval pouze směr a rychlost, nicméně znalost pilotáže a trénink bude nutný.\n\nPozději vývojáři uvedli, že za použití osmi levných Wankelových motorů by mohla v porovnání s použitím reaktivních klesnout cena Skycaru eventuálně na cenu luxusního auta (100 000 $). Očekává se, že galon pohonných hmot spotřebuje za 20 mil letu, tedy podobně jako velké auto, ale je to pokládáno za nereálné. Vývojáři uvádí, že provoz vyprodukuje při vzletu stejné množství hluku jako nedaleká dálnice a že se tak bude dít jen po dobu pár sekund, protože vystoupá rychle.\n\nSkycar již demonstroval v roce 2003 limitovaný let za uvázání na jeřábu. Další plánované zkušební lety, které se měly odehrát v polovině roku 2006, byly ale zrušeny. O rok později Moller vylepšil motory a upgradovaný prototyp se nyní nazývá „M400X.“ Vzhledem k článku v médiích z roku 2008 se předpokládá, že vzlétne v roce 2012.\n\nFirma také vyvíjí mnohem rozvinutější model nazvaný M600 s kapacitou šesti cestujících nebo 900 kg užitečného zatížení.\n\nSkycar se nepilotuje jako tradiční letadlo s nepohyblivou nosnou plochou a má jen dva ruční ovládací prvky, které pilot používá k určování směru letu. Motory se natáčejí při vzletu vzhůru, čímž umožňují kolmý start. Poté se otočí do normální polohy umožňující dopředný let.\n\n\"Údaje pro M400X Skycar\"\n\n\n\n\n\n"}
{"id": "578132", "url": "https://cs.wikipedia.org/wiki?curid=578132", "title": "Sedan (rozcestník)", "text": "Sedan (rozcestník)\n\nSedan může být:\n\n\n\n\n\n"}
{"id": "578133", "url": "https://cs.wikipedia.org/wiki?curid=578133", "title": "Ludmila Dušková", "text": "Ludmila Dušková\n\nLudmila Dušková, Ludmila Dušková-Malátová (16. května 1932, Oldřichov u Duchcova – 24. června 2010, Praha), byla česká překladatelka a nakladatelská redaktorka. Jejím manželem byl český překladatel a básník Václav Daněk.\n\nMaturovala v roce 1950 na gymnáziu v České Lípě. Poté studovala češtinu a ruštinu na Filosofické fakultě University Karlovy (1950–1952) a později na Filosofické fakultě Masarykovy univerzity v Brně (1952–1955). Roku 1954 nastoupila jako redaktorka do Státního nakladatelství krásné literatury, hudby a umění (později Státní nakladatelství krásné literatury a umění, později Odeon), kde pracovala až do odchodu do důchodu v roce 1991.\n\nO svém vztahu k ruské literatuře prohlásila následující: \"\"Ruská literatura je pro mě nejkonfliktnější; žádná jiná neměla takovou sílu opozice a bolesti. Nejen v sovětské éře, ale již v 18. a 19. století se nejkvalitnější literatura vytvářena za strašného odporu vůči režimu. Trvalo to až do konce 20. století a trápí je to dodnes…\"\"\n\nPřeložila díla spisovatelů:\n\nLudmila Dušková propůjčila své jméno k publikování překladatelům, kteří v době normalizace nesměli publikovat, šlo o Josefa Sedláka a překladatelku Libuši Kozákovou. \n\n"}
{"id": "578135", "url": "https://cs.wikipedia.org/wiki?curid=578135", "title": "LLVM", "text": "LLVM\n\nLLVM (dříve zkratka pro Low Level Virtual Machine) je projekt implementující optimalizující překladač ve formě knihoven a API. LLVM je naprogramován v C++ a navržen pro compile-time, link-time, run-time a „idle-time“ optimalizace programů napsaných v libovolném programovacím jazyce. Přestože první frontend byl implementován pro C/C++, na jazyce nezávislý design (a úspěch) LLVM podnítil vznik široké škály frontendů, například pro Objective-C, Swift, D, Go, Rust, Fortran, Ada, Haskell, Java bytecode, Python, Ruby, REALBasic, ActionScript, GLSL a další.\n\n\n"}
{"id": "578136", "url": "https://cs.wikipedia.org/wiki?curid=578136", "title": "Thor Hushovd", "text": "Thor Hushovd\n\nThor Hushovd (* 18. ledna 1978, Grimstad) je bývalý norský silniční profesionální cyklista. Je specialista na cílové spurty a časovku. Je první a zatím jediný norský cyklista, který oblékl žlutý trikot vedoucího jezdce závodu Tour de France. V roce 2010 se stal v australském Geelongu mistrem světa v silničním závodě, jako první skandinávský cyklista..V září 2014 ukončil kariéru.\n\n\n"}
{"id": "578137", "url": "https://cs.wikipedia.org/wiki?curid=578137", "title": "Daruma", "text": "Daruma\n\nDaruma je druh japonské sošky (panenky), která svému majiteli plní přání. Soška je vlastně zobrazením mnicha Bodhidharmy, zakladatele zen-buddhismu, a Daruma je zkratkou japonské verze jeho jména (Bodaidaruma).\n\nPo vyslovení přání se inkoustem začerní levé oko figurky. Po splnění požadavku se začerní i oko pravé.\n\n"}
{"id": "578138", "url": "https://cs.wikipedia.org/wiki?curid=578138", "title": "Clang", "text": "Clang\n\nClang (výslovnost [ˈklæŋ]; ) je frontend překladače pro programovací jazyky C, C++, Objective-C a Objective-C++. Jako svůj backend využívá LLVM a od verze LLVM 2.6 je jeho součástí.\n\nCílem je nabídnout náhradu za GCC. Jedná se o otevřený software, na jehož vývoji se podílí několik významných společností, mezi něž patří Apple a Google. Clang je šířen pod licencí \"University of Illinois/NCSA Open Source License\".\n\nClang podporuje většinu přepínačů GCC, a je tedy plnohodnotnou náhradou GCC. Pomocí Clangu lze přeložit mnoho velkých projektů (FreeBSD, Chromium, Boost atd.). Rychlost kompilace je výrazně vyšší než u GCC a výsledný kód je porovnatelný. Clang nabízí výrazně kvalitnější diagnostiku chyb ve zdrojovém kódu.\n\n\n"}
{"id": "578146", "url": "https://cs.wikipedia.org/wiki?curid=578146", "title": "Bromid sodný", "text": "Bromid sodný\n\nBromid sodný (též známý jako sedoneural) je sůl s chemickým vzorcem NaBr, široce používaná jako antikonvulzivum a sedativum na konci 19. a začátku 20. století. Jeho účinek je způsoben bromidovým iontem (tzn. bromid draselný je obdobně účinný). Jedná se o bílou krystalickou látku, připomínající chlorid sodný a tající při vysoké teplotě. Je významným zdrojem bromidového iontu.\n\nNaBr se využívá v organické syntéze jako zdroj bromidového nukleofilu pro konverzi alkylchloridů na reaktivnější alkylbromidy pomocí Finkelsteinovy reakce:\n\nBromid sodný lze použít také jako zdroj elementárního bromu. Lze to zajistit probubláváním plynného chloru skrz vodný roztok NaBr. Pro získání HBr se NaBr nechává reagovat se silnou netěkavou kyselinou:\n\nHBr lze též oxidovat na Br pomocí oxidu manganičitého nebo koncentrované kyseliny sírové.\n\n\nNaBr je škodlivý při požití nebo vdechování velkých množství. Působí na CNS a oči. Způsobuje podráždění kůže, očí a dýchacího systému.\n"}
{"id": "578148", "url": "https://cs.wikipedia.org/wiki?curid=578148", "title": "Peršėkė", "text": "Peršėkė\n\nPeršėkė je řeka v jižní Litvě. V horním toku protéká jezerem Obelija, dále teče na severozápad. Po soutoku s řekou Gluosinė se stáčí na severovýchod. V dolním toku teče směrem severním.\n\nCigoniškiai, Remeikiai, Krokialaukis (v okrese Alytus), Sūkuriai, Mackiai, Kieliškas, Balbieriškis (v okrese Prienai)\n"}
{"id": "578149", "url": "https://cs.wikipedia.org/wiki?curid=578149", "title": "749–740 př. n. l.", "text": "749–740 př. n. l.\n\nStoletí: 9. století př. n. l. – 8. století př. n. l. – 7. století př. n. l.\n\nRoky: 769 – 760 759 – 750 – 749 – 740 př. n. l. – 739 – 730 729 – 720\n\n\n\n"}
{"id": "578163", "url": "https://cs.wikipedia.org/wiki?curid=578163", "title": "Kathrin Neimkeová", "text": "Kathrin Neimkeová\n\nKathrin Neimkeová (* 18. července 1966, Magdeburk, Sasko-Anhaltsko) je bývalá německá atletka, jejíž specializací byl vrh koulí. Dříve reprezentovala NDR.\n\nV roce 1987 získala stříbrnou medaili na druhém mistrovství světa v Římě. Ve finále prohrála jen s Nataljou Lisovskou ze Sovětského svazu, která zvítězila o pouhé tři centimetry. S Lisovskou prohrála ve stejném roce také na světové letní univerziádě v Záhřebu. O rok později vybojovala bronzovou medaili na halovém ME v Budapešti a stříbrnou medaili na letních olympijských hrách v Soulu.\n\nV roce 1990 získala bronz na mistrovství Evropy ve Splitu. Její nejdelší pokus měřil 19,96 m. Na čtvrtém místě skončila Claudia Loschová ze Západního Německa, která hodila o čtyři centimetry méně. Na letních olympijských hrách v Barceloně 1992 a o rok později na mistrovství světa ve Stuttgartu získala bronzové medaile.\n\nV roce 1995 se stala v Barceloně po diskvalifikaci Rusky Larisy Pelešenkové halovou mistryní světa. Na světovém šampionátu v Göteborgu 1995 skončila těsně pod stupni vítězů, čtvrtá. O rok později reprezentovala na letních olympijských hrách v Atlantě, kde se ve finále umístila na sedmém místě.\n\n\n"}
{"id": "578164", "url": "https://cs.wikipedia.org/wiki?curid=578164", "title": "Melbournská krvavá lázeň", "text": "Melbournská krvavá lázeň\n\nMelbournská krvavá lázeň se přezdívá zápasu vodního póla mezi Maďarskem a SSSR, který se odehrál 6. prosince 1956 v rámci letních olympijských her v Melbourne\n\n4. listopadu 1956 Sovětský svaz vojensky zasáhl proti maďarské revoluci, která vypukla o 12 dní dříve. Maďarští vodní pólisté v té době byli na soustředění ve Visegrádských horách, kde bylo slyšet střelbu a vidět kouř z hořících budov v Budapešti. Dřív než hráči mohli zjistit co se vlastně děje, byli odesláni přes Československo do dějiště 16. letních olympijských her v Melbourne. O sovětské okupaci Maďarska se dozvěděli až v průběhu cesty a obhajoba olympijského zlata z Helsinek 1952 pro maďarské vodní pólisty nabrala významu boje za čest svého národa.\n\n10 účastníků olympijského turnaje ve vodním pólu bylo rozděleno do 3 skupin, z nichž byly 2 tříčlenné a 1 čtyřčlenná, ve kterých se hrálo jednokolově systémem každý s každým. Z každé skupiny postupovaly týmy na 1. a 2. místě do šestičlenné finálové skupiny, ve které se opět hrálo jednokolově systémem každý s každým a vzájemný zápas ze základní skupiny se započítával i do skupiny finálové. Maďarští vodní pólisté svoji základní skupinu vyhráli, když zvítězili 6:1 nad Velkou Británií a 6:2 nad USA, do finálové skupiny se jim počítala výhra nad USA. Vodní pólisté SSSR postoupili do finálové skupiny ze 2. místa v základní skupině, když nejdříve podlehli Jugoslávii 2:3, poté porazili Rumunsko 4:3 a domácí Austrálii 3:0, do finálové skupiny se jim počítala prohra s Jugoslávií. Ve finálové skupině vodní pólisté SSSR zvítězili 3:2 nad Itálií a 3:1 nad USA; maďarští vodní pólisté zvítězili zase 4:0 nad Itálií a 4:0 nad Německem. Před zápasem Maďarsko – SSSR tedy finálovou skupinu olympijského turnaje vedlo Maďarsko s jednobodovým náskokem před Jugoslávií a dvoubodovým náskokem před SSSR.\n\nZápasu přihlíželo 5 500 diváků, mezi kterými bylo několik stovek maďarských emigrantů, kteří mávali vlajkami s vystřiženým Rákosiho znakem a hnali maďarské hráče dopředu pokřikem „Hajrá Magyarok“ (Pojďme Maďaři). Před zápasem se maďarští emigranti v hledišti otočili zády, když nastoupil tým SSSR a potleskem přehlušili Sovětskou hymnu. Skóre zápasu otevřel maďarský kapitán Deszö Gyarmati. Hráči SSSR odpověděli hodně silným přitvrzením hry. Minutu před koncem zápasu za stavu 4:0 pro Maďarsko udeřil sovětský hráč Valentin Prokopov střelce 2 maďarských branek Ervina Zádora do oka a způsobil mu tím krvavé zranění pod okem. To způsobilo, že rozzlobení diváci seběhli z hlediště na prostranství u bazénu a začali hrozit pěstmi, nadávat a plivat na hráče SSSR. Rozhodčí ukončili předčasně zápas a musela být povolána policie, která utvořila kordon, jímž hráči SSSR bezpečně proklouzli do šatny. Obrázky zraněného Ervina Zádora obletěly celý svět a daly vzniknout označení Melbournská krvavá lázeň, i když tvrzení, že voda v bazénu skutečně zčervenala, bylo přehnané. Na ošetřovně byla Zádorovi 13 stehy sešita tržná rána pod okem a k dalšímu zápasu proti Jugoslávii pro silný otok oka nenastoupil. Stav 4:0 pro Maďarsko z okamžiku, kdy byl zápas se SSSR předčasně ukončen, byl zápasu ponechán jako konečný výsledek. Maďaři tak již měli zajištěné minimálně stříbrné medaile a ke zlatu jim již stačilo pouze neprohrát v posledním zápase s Jugoslávií.\n\nJeště v ten samý den ve večerním zápase zvítězila Jugoslávie nad Itálií 2:1 a udržela si tak jednobodovou ztrátu na Maďarsko a navýšila svůj náskok před SSSR na již nedostižné 3 body. Druhý den 7. prosince 1956 odpoledne zvítězili hráči SSSR nad Německem 6:4, čímž si zajistili bronzové medaile a ve večerním zápase zvítězilo Maďarsko nad Jugoslávií 2:1 a obhájilo tak zlaté olympijské medaile z Helsinek. Po olympiádě v Melbourne většina maďarských sportovců včetně Ervina Zádora emigrovala.\n\n"}
{"id": "578169", "url": "https://cs.wikipedia.org/wiki?curid=578169", "title": "Zemský okres Straubing-Bogen", "text": "Zemský okres Straubing-Bogen\n\nZemský okres Straubing-Bogen je okres v německé spolkové zemi Bavorsko, ve vládním obvodě Dolní Bavorsko. Sídlem správy okresu je město Straubing, které je však samostatným městským okresem.\n\n"}
{"id": "578173", "url": "https://cs.wikipedia.org/wiki?curid=578173", "title": "Anton Schobloch", "text": "Anton Schobloch\n\nAnton Schobloch (5. prosince 1835, Staré Sedlo - 26. května 1900, Čeminy) byl český podnikatel.\n\nPo absolvování školy v Plzni se dal na dráhu obchodníka s nátěrovými hmotami se svými prvními aktivitami v Norimberku, Regensburgu a Hamburku .\n\nPo návratu do Čech nastoupil v roce 1853 v pražském velkoobchodě Johann Baptist Riedl von Riedelstein (SD), který ve stejné době, zastupoval i společnost svého strýce, Johanna Davida von Starck. Oženil se s Rosou Weibel.\n\nPo smrti dědice společnosti Johannna Antonína von Starck v roce 1883, vedl obchodní impérium dále. Byl ředitelem podniku Johann David Starck. Dne 12. 10. 1885 převedl firmu na akciovou společnost pod názvem \"Dolové a průmyslové závody\" (\"Montan- und Industriewerke\", A.G.). Přijal řadu důležitých funkcí. Od roku 1886 byl prezidentem pražské \"Obchodní a živnostenské komory\", od roku 1887 vicepresidentem představenstva \"Der Prager Engineering AG\" (dříve \"Ruston & Comp.\") a od 1888 se stal členem představenstva české \"Union banky\".\n\nJako sympatizant Progresivní strany byl politicky svázán s politiky L. Schlesingerem a F. Schmeykalem.\nVzhledem k jeho přispění v prosazení založení státního gymnázia ve Stříbře se stal čestným občanem tohoto města.\n\nJe pochován v rodinné hrobce na hřbitově v Praze-Olšanech, kam byl převezen v roce 1904. Po smrti byl pohřben na čtyři roky v rodinné hrobce barona Johanna Antona Starcka v Městě Touškově.\n\n\n"}
{"id": "578176", "url": "https://cs.wikipedia.org/wiki?curid=578176", "title": "České právo", "text": "České právo\n\nČeské právo může znamenat:\n\n"}
{"id": "578180", "url": "https://cs.wikipedia.org/wiki?curid=578180", "title": "Peer to peer lending", "text": "Peer to peer lending\n\nPeer-to-peer lending (známý též jako person-to-person lending, social lending či sociální půjčky, někdy také přímé úvěrování, zkratkou P2P lending, P2P půjčky a p2p půjčky) je půjčování lidem přímo od lidí za pomocí zprostředkovatele a online platformy. Uživatelé této online platformy přímo mezi sebou (peer to peer) uzavírají obchody. \n\nPlatformy v podobě online aukčních systémů, které slouží k prodeji zboží nebo služeb, jsou dnes již celkem běžným a všeobecně využívaným nástrojem. Patří k fenoménu sdílené ekonomiky, jejíž hlavními představiteli jsou např. společnosti UBER a Airbnb. Systém peer-to-peer půjček se od těchto prostředí prakticky neliší, jediný rozdíl spočívá v tom, že se zde neobchoduje se zbožím, ale s finančními prostředky, přesněji řečeno, setkávají se zde investoři s žadateli o drobné půjčky a uzavírají mezi sebou platné smlouvy o půjčkách. Jde o nový a pozvolna se rozmáhající trend sdílení nevyužitých prostředků na přímo mezi dvěma uživateli. Půjčky probíhají bez účasti bank, tedy i bez jejich vysokých poplatků, přes internetový portál, na kterém se na podmínkách domlouvají přímo klienti mezi sebou.\n\nPrvní společností, která nabízela P2P půjčky je anglická firma Zopa. Tato firma byla založená v roce 2005 v Anglii a za dobu své působnosti už vyplatila více než 2,79 miliard liber. Dalším výrazným hráčem v této oblasti se stala společnost Funding Circle. Její vznik se datuje k roku 2010 a až do června 2017 půjčila již více než 2,9 miliard liber. Obě společnosti jsou členy Peer 2 Peer Finance Association (P2PFA), jejíž vznik jasně přispěl k rozšíření P2P platforem po celé Evropě. \n\nV USA se začal trh s P2P půjčkami rozvíjet až o rok později, v únoru 2006. Tehdy byla založena společnost Prosper marketplace, kterou ještě v tom samém roce následovala společnost Lending Club. Obě společnosti sídlí v neoficiální P2P baště USA, v San Franciscu, a obě uzavřely partnerství se společností FOLIO Investing, aby vytvořily sekundární trh a zajistily lepší likviditu pohledávek. Lending Club je v současnosti s půjčkami přesahující hodnotu 31 miliard dolarů největší P2P platformou na světě. Lending Club dokonce podstoupil v prosinci roku 2014 IPO8 a nyní se obchoduje na newyorské burze. \n\nNejstarší podobnou platformou v České republice je společnost Bankerat, která funguje již od roku 2010. Boom tohoto způsobu půjčování začal ale až v roce 2015 spolu s P2P platformou Zonky, která na konci července 2017 půjčila v celkové hodnotě více než 1 miliardu korun. Na jaře 2016 byla opětovně spuštěna služba Pujcmefirme.cz, která funguje na bázi P2B (peer to business). Tento princip úvěrování propojuje investory s podnikatelskými subjekty. Dalšími P2P platformami jsou v ČR např. FinBee, Banking Online nebo Žlutý meloun. \n\nSdílená ekonomika, ke které patří i P2P platformy, je fenomén začátku 21. století. Je to produkt internetové doby, u jehož počátků stála technologický pokrok, v případě P2P půjček také ekonomická krize, která doslova na čas paralyzovala všechny banky. P2P půjčky, ostatně jako celá sdílená ekonomika, stojí na myšlence přímého spojení klient a vlastníka statku. Základním principem je tedy upozadění prostředníka, např. banky, hotelu či třeba taxislužby, a přímé poskytování statků vrstevníky vrstevníkům, což právě v překladu znamená peer-to-peer. \n\nK nejznámějším zástupcům patří společnosti UBER, Airbnb, nebo v ČR Zonky. Tyto společnosti jsou pouze online platformy, nezávislý mechanismus, který zajišťuje zprostředkování nabídky a poptávky, efektivně propojuje a stará se i o automatizovanou distribuci peněz oběma směry, to vše za transparentních podmínek a za poplatek daleko nižší než v případě kamenných společností, tj. např. bank.\n\nP2P platforma je tedy prostředí podobné online tržišti, které může být alternativou k bance. P2P lending platforma spojují žadatele o úvěr s těmi, kteří chtějí své peníze zhodnotit, chtějí investovat. Zájemcům také zařizují smluvní dokumentaci, udělují rating jednotlivým úvěrům, zajišťuje přijímání splátek na úvěry a rozúčtování těchto splátek jednotlivým investorům. Zajišťuje tedy celý proces od začátku až do konce.\n\nPodmínkou fungování P2P platforem v České republice je licence platformy u České národní banky ve smyslu zákona č. 370/2017 Sb., o platebním styku. P2P platforma musí být licencovaná jako platební instituce nebo jako poskytovatel platebních služeb malého rozsahu. V České republice působí různé P2P platformy:\n\nZonky.cz\n\nProjekt Zonky vznikl v České republice v červnu 2015 a stojí za ním skupina PPF. Hlavním investorem je nizozemský inovační fond Home Credit Lab. N.V, dceřiná firma HOme Creditu, který je také součástí skupiny PPF. Služba Zonky je registrována u České národní banky jako poskytovatel finančních služeb malého rozsahu. \n\nZatímco za první rok fungování si lidé přes Zonky navzájem vypůjčili 600 miliónů korun, v roce 2019 už celková vypůjčená suma peněz přesáhla 6 miliardovou hranici. \n\nZonky funguje jako online zprostředkovatel, který podle rizikovosti ohodnotí zájemce o půjčku ratingem s daným úrokem a vystaví jeho poptávku na internetovém Tržišti. Tam si ji může nalézt investor. Zonky také hlídá veškeré právní a administrativní záležitosti, rozděluje jednotlivé splátky investorům a řeší případné vymáhání nesplácených pohledávek. \n\nZonky investice nijak nezajišťuje. Pokud klient přestane splácet, ztráta jde na vrub investora. Proto je nejdůležitější, aby investoři investovali uvážlivě a co nejvíce diverzifikovali své portfolio.\n\nÚroky mají poměrně širokou škálu a to v rozmezí od 2,99 % p.a. až do 19,99 % p.a. Půjčit si je možné částku mezi 20 tisíci až 750 tisíci Kč.\n\nBankerat.cz\n\nBankerat.cz je internetová aukční platforma pro poskytování a správu P2P půjček. Na trhu působí od roku 2010. Na portálu se potkávají žadatelé o půjčku s investory. Jakmile žadatel o půjčku přijme nabídku od vybraného věřitele, dojde ke kompletaci smluvní dokumentace, která je následně předána investorovi k posouzení, prověření a rozhodnutí zdali půjčku za daných podmínek žadateli poskytne. Po schválení půjčky věřitelem a převedení peněz dlužníkovi je přes portál Bankerat.cz vedena základní administrace půjčky, pro uživatele jsou k dispozici přehledy o splácení, zasílaných upomínkách či informace o komunikaci mezi uživateli portálu.\n\nBanking-Online.cz\n\nJde o aukční portál zprostředkovávající P2P půjčky, který rovozuje společnost Informatik Consulting (Prague) s.r.o. Firma sídlí v Praze, ale působí také ve Švýcarsku a Hongkongu. Byla založena v roce 1996. Portál zprostředkovává přímé půjčování peněz mezi žadateli o půjčku a investory. Aukce žadatele o půjčku umožňuje získání peněz od vícero investorů, které si žadatel může v rámci aukce vybrat. Úroková sazba půjček je určována nabídkou a poptávkou a je systémem omezena tak, aby byla nižší, než průměrná úroková sazba, kterou poskytují banky. Banking Online nabízí také založení aukce investorům. Investorská aukce umožňuje výběr z vícero žadatelů o půjčku, čímž lze dosáhnout diverzifikace portfolia a minimalizovat tak riziko návratnosti investice a umožňuje lepší zúročení kapitálu ve srovnání s klasickými bankovními produkty.\n\nFerratump2p.cz\n\nSlužbu provozuje společnost Ferratum Czech s.r.o., která je součástí skupiny Ferratum Group. FerratumP2P nabízí investice do již schválených a vyplacených spotřebitelských i podnikatelských půjček. Investovat je možné od 500 korun.\n\nFinBee.cz\n\nPlatforma pro půjčování a investování vznikla v Litvě v roce 2015. Lidé, kteří si jejím prostřednictvím chtějí půjčit peníze, podají žádost, v níž uvedou požadovanou částku půjčky a dobu půjčky. FinBee ověřuje rating každého žadatele a rozhodne, zda ji schválí. Investoři - zapůjčitelé - pak posoudí žádosti a rozhodují, do které z nich mají investovat. Když je půjčka profinancována, žadatel - vydlužitel - potvrzuje smluvní podmínky. Po žádosti, která je plně financována, vydlužitelé splácejí půjčku měsíčně. Zapůjčitelé si mohou peníze vybírat nebo reinvestovat do nových půjček. Všechny finanční transakce jsou prováděny prostřednictvím Sběrného účtu FinBee ve Fio bance.\n\nPrestito.cz\n\nAukční portál Prestito.cz vyvinula společnost HM Capital Partners s.r.o. Portál nepodnikatelských půjček umožňuje zájemcům o úvěr zdarma vytvořit aukce, které navštěvují uživatelé se zájmem investovat. Do jedné aukce může své nabídky podat více potenciálních investorů a záleží na zájemci o půjčku, kterou nabídku přijme. Z jedné aukce také nemusí vzejít pouze jeden úvěr, ale i úvěrů několik. Zejména se to týká aukcí na vyšší požadované částky. Aukce taktéž nemusí trvat celý předepsaný čas. Pokud je její vystavovatel spokojen hned s první nabídkou, může tuto nabídku přijmout, úvěr uzavřít a aukci ukončit. Portál také nabízí provize za přivedení nových zájemců. \n\nSkyloan.cz\n\nP2P zápůjčka skyloan je bezúčelová půjčka od soukromé, fyzické osoby. Společnost tak propojuje osoby, které mají zájem o půjčku s osobami, které chtějí zhodnotit své volné finanční prostředky. Lidé si mohou půjčovat od 5 do 250 tisíc korun. Splácení si mohou zvolit od 3 do 60 měsíců. Žádosti se posuzují z pohledu schopnosti řádně a včas splatit poskytnutou zápůjčku. Pokud je uvedené hodnocení kladné, je zápůjčka nabídnuta investorům v rámci interní aukce. Investoři poté nabídnou varianty P2P zápůjčky. Jednotlivé nabídky se mohou lišit ve výši jistiny, úroku nebo době splácení. Zápůjčka se splácí v měsíčních splátkách na bankovní účet společnosti.\n\nSamotné hledání investorů probíhá nejčastěji formou internetové aukce na vybrané platformě, kde žadatel o úvěr zadá poptávku a investor na to zareaguje nabídkou. Obě strany se však musí pohybovat v mezích nastavených platformou. Žadatel je často omezen maximální požadovanou částku a investor úrokem. Úrok se určuje třemi způsoby: \nPoptávku žadatel doplní o účel a důvod půjčky, také uvede všechny potřebné údaje o své osobě, zaměstnání, příjmech a platforma porovná data s dalšími dostupnými, například z registrů dlužníků. S ohledem na zjištěné údaje může klientovi platforma přidělit rating s úrokem, popřípadě ho jen schválit. Přidělený úrok snížený o poplatek platformě je i výnos pro investory. \n\nPlatforma od platformy se liší i v podmínkách pro schválení úvěru či podmínkách na investory. Zpravidla stačí jeden investor a je nutné získat celou požadovanou částku, ale jsou i platformy, kde musí být investorů více nebo nemusí být vybrána částka celá.\n\nÚspěšnost poptávky je ovlivněna její důvěryhodností. Čím víc ověřených informací, potvrzeních a relevantních dokladů poptávka obsahuje, tím pravděpodobněji najde své investory a dosáhne lepšího úroku. Investor sám může vyžadovat další informace a záruky, často v podobě nemovité zástavy, ručitele úvěru atd. I s dostatečnou dokumentací však nemusí být vyhráno. Zonky například od začátku ostrého provozu v červnu 2015 muselo odmítnout 80 % poptávek pro zadluženost žadatelů.\n\nVýše úroku nezávisí pouze na nabídce konkrétních investorů, ale i na samotné platformě. Například u společnosti Bankerat se roční úrok průměrné pohybuje mezi 35 a 45 %, kdežto Banking Online půjčují s úrokem mezi 3% a 15% a Zonky s úrokem mezi 3,99 a 19,99 %. Banky oproti nim půjčují s úrokem 6 až 13 %. Rozdíl v úroku mezi P2P platformami je dán zejména v tom, že Bankerat se soustředí zejména na klienty, kterým již banky půjčit nechtějí, zatímco Banking Online se Zonky i na běžné klienty bank.\n\nP2P půjčky nejsou ve všech ohledech vynikající. Skýtají i jistá rizika. U žadatele o půjčku jsou fakticky minimální. Vše funguje stejně jako u bankovních úvěrů. Zprostředkovatel půjčky si ověřuje bonitu dlužníka. Poplatek za zprostředkování se řeší až poté, co jsou peníze připsány na úvěr žadatele. Investování do tohoto typu půjček s sebou jistá rizika samozřejmě nese. Jedná se především o možnost nesplacení dlužné částky věřiteli. Toto riziko je možné částečně eliminovat vhodným výběrem dostatečně bonitního dlužníka. Řešením je i diverzifikace. Věřitel nevsadí pouze na jednu kartu a půjčí část svého budgetu jednomu a část druhému dlužníkovi. Případně může volit více půjček. Počítat je zapotřebí s omezenou likviditou investice v oblasti P2P půjček. Samotné P2P platformy nepředstavují banky, stavební spořitelny ani záložny družstevního charakteru. Podle zákona č. 21/1992 Sb. tak nemusejí pojišťovat své pohledávky.\n"}
{"id": "578181", "url": "https://cs.wikipedia.org/wiki?curid=578181", "title": "Rieger", "text": "Rieger\n\nRieger [\"rígr\"] může znamenat:\n\n\n\n\n"}
{"id": "578186", "url": "https://cs.wikipedia.org/wiki?curid=578186", "title": "Martin Potůček", "text": "Martin Potůček\n\nProf. PhDr. Martin Potůček, CSc., MSc. (* 2. září 1948 Praha) je současný český vysokoškolský pedagog, analytik veřejné a sociální politiky, prognostik a publicista. Působí na Institutu sociologických studií a v Centru pro sociální a ekonomické strategie (CESES) Fakulty sociálních věd Univerzity Karlovy.\n\nZaměřuje se na zkoumání procesů formování a realizace veřejné a sociální politiky v České republice a dalších postkomunistických zemí se zaměřením na regulační funkce trhu, státu, neziskového sektoru a médií, na problémy reformy veřejné správy a na procesy evropské integrace. V minulosti se se svými spolupracovníky věnoval zpracování vizí a strategií pro český stát, v posledních letech se zaměřuje na problematiku formování české sociální politiky a důchodové reformy.\n\nNarodil se v Praze, studoval na Masarykově univerzitě v Brně filozofii, matematiku, politologii a sociologii. V roce 1976 zde získal titul PhDr. V roce 1989 absolvoval externí aspiranturu v oboru Teorie řízení a plánování na Vysoké škole ekonomické v Praze. Po listopadu 1989 studoval evropskou sociální politiku na London School of Economics and Political Science (1990/91) a absolvoval několik delších stáží a přednáškových pobytů jako stipendista Eisenhower Exchange Fellowships v USA (1992), na univerzitách v Oxfordu (1993, 1994), v Univerzitě v Kostnici (1997–2008), na Institutu pro humanitní studia ve Vídni (1998), na Středoevropské univerzitě v Budapešti (1998–2000) a na Hertie School of Governance v Berlíně (2014).\n\nDo roku 1989 působil jako výzkumný pracovník nejprve v oddělení komplexního modelování Sportpropag a později na Ústavu sociálního lékařství a organizace zdravotnictví v Praze.\n\nOd roku 1990 působí na nově vzniklé Fakultě sociálních věd Univerzity Karlovy v Praze. V roce 1992 se zde habilitoval v oboru sociologie (titul docent) a v roce 1998 byl prezidentem Václavem Havlem jmenován profesorem v oboru veřejná a sociální politika, který zakládal. Mezi roky 1994–2003 vykonával funkci ředitele Institutu sociologických studií a od roku 2000 do roku 2018 vedl Centrum pro sociální a ekonomické strategie.\n\nV letech 1998–2006 působil jako poradce ministrů práce a sociálních věcí a v letech 2002–2004 a 2014-2017 jako poradce předsedů vlád České republiky.\n\nV letech 1999 až 2004 působil ve funkci 1. místopředsedy Rady pro výzkum a vývoj vlády ČR. V letech 2004-2005 a 2008-2010 byl členem Odborné komise pro společenské a humanitní vědy Rady pro výzkum, vývoj a inovace vlády ČR. Je členem několika vědeckých a redakčních rad. V roce 1995 byl zvolen do funkce předsedy (1994 a 1996 místopředsedy) Masarykovy české sociologické společnosti a v roce 1997 do funkce člena řídícího výboru Network of Institutes and Schools of Public Administration in Central and Eastern Europe (NISPAcee). V letech 2000–2002 působil ve funkci prezidenta této mezinárodní nevládní organizace. V letech 2002–2008 byl stálým hostujícím profesorem na univerzitě v německé Kostnici. V roce 2003 obdržel mezinárodní ocenění Sri Chinmoye \"Lifting Up the World With a Oneness-Heart\" a v květnu stejného roku převzal Cenu Aleny Brunovské, kterou uděluje mezinárodní asociace NISPAcee za vynikající výkony ve výuce v oblasti veřejné správy. V letech 2014-2017 vedl vládní Odbornou komisi pro důchodovou reformu. V roce 2018 obdržel stříbrnou pamětní medaili Univerzity Karlovy.\n\nV květnu 2012 ohlásil svou kandidaturu do Senátu ve volebním obvodu 23 (Praha 8, Letňany, Čakovice, Ďáblice, Březiněves, Dolní Chabry) jako nezávislý nestranický kandidát s podporou Strany zelených, ČSSD a KDU-ČSL. Ačkoliv byl považován za favorita a průzkumy mu předpovídají postup do druhého kola a vítězství nad kandidátkou ODS Danielou Filipiovou, do druhého kola voleb nepostoupil, když za Filipiovou zaostal o 98 hlasů a o 198 hlasů za komunistou Jiřím Dolejšem. Před druhým kolem voleb překvapivě podpořil Dolejše.\n\nV roce 2017 obdržel pamětní medaili obce Žeranovice za péči o památník rodu Potůčků - větrných mlynářů na místní samotě Větřák.\n\nPotůček je nestraník.\n\nV Česku i v zahraničí se do konce roku 2017 autorsky, případně autorsky i editorsky, podílel na 88 odborných knihách a devíti učebnicích, publikoval cca 80 původních prací v odborných časopisech a téměř 100 výzkumných zpráv a projektů politik. Blíže viz Úplná bibliografie 1968-2017.\n\n\n\n\n\n"}
{"id": "578192", "url": "https://cs.wikipedia.org/wiki?curid=578192", "title": "Robert Adamson (fotograf)", "text": "Robert Adamson (fotograf)\n\nRobert Adamson (26. dubna 1821 Burnside, Skotsko - 14. ledna 1848 St. Andrews) byl skotský chemik, fotograf a průkopník fotografie.\n\nNarodil se 26. dubna 1821 ve skotském Burnside jako syn farmáře Alexandra Adamsona. Díky svému bratrovi Johnovi a fyzikovi Davidu Brewsterovi z Univerzity v St. Andrews se seznámil s procesem kalotypie. Brewster si dopisoval s Foxem Talbotem, který chtěl mít někoho ve Skotsku kdo by prováděl jeho metodu a konkuroval tak daguerrotypisům. Brewster a Adamson naučili kalotypii bratra Robert, který se v květnu 1843 stal prvním profesionálním kalotypistou v Edinburghu otevřením vlastního portrétního studia. V témže roce byl najat do firmy Davida Octavia Hilla (1802-1870), malíře romantické skotské krajiny a fotografa.\n\nDne 18. května 1843 v Edinburghu podepsala prohlášení o nezávislosti církev Nonkonformistická skotská církev (1843 - 1900). Přítomen na této akci se David Octavius Hill rozhodl tuto událost navždy připomenout, a rozhodl se namalovat skupinový portrét 474 duchovních, kteří se zaregistrovali do prohlášení. Brewster, který věřil, že realizace stovek charakteristických skic je obtížný úkol, navrhl Hillovi spolupráci s Robertem Adamsonem. Obraz měl být založen na fotografiích jednotlivců. Adamson a Hill pracovali v ateliéru, nebo venkovním prostředí s pozadím několika modelů nábytku. Hill organizoval umělecký projekt, fotografoval a Adamson pracoval s obsluhou kamery a vyvolával fotografie. Hill s Adamsonem úkol dokončili na konci roku 1843. Jejich portréty se vyznačují zachovaným dojmem přirozenosti. Akvarelista John Harden přirovnal tento obraz k dílům Rembrandta.\n\nHill a Adamson vytvořili dobré duo. Prostřednictvím svých Hillových známých Adamson fotografoval ve svém ateliéru zástupce vysokých společnosti Edinburgu. V roce 1844 chtěli vydat několik publikací se svými fotografiemi: \"The Fishermen and Women of the Firth of Forth\", \"Highland Character and Costume\", \"Architectural Structures of Edinburgh\", \"Architectural Structures of Glasgow, & c.\", \"Old Castles, Abbeys,& c. in Scotland\" i \"Portraits of Distinguished Scotchmen\". I když nakonec tyto tituly nebyly nikdy zveřejněny. V letech 1843-1845 udělali asi 130 fotografií rybářů Newhavenu, které jsou považovány za jedny z jejich vrcholných děl. Jedná se také o jedno z prvních využití fotografie dokumentace společensko-sociálního prostředí.\n\nSpolečně vytvořili více než 1000 portrétů a celou řadu pohledů na Edinburgh mezi lety 1843 a 1848, až do Adamsonovy brzké smrti ve 26. letech. Potom už Hill nebyl tak plodný a upadl do zapomnění.\n\nV 90. letech devatenáctého století fotograf James Craig Annan (syn Thomase Annana) vytiskl několik Hillových a Adamsonových fotografií hlubotiskem, které pak prošly posouzením různých umělců. Pozitivně o nich hovořil například James Whistler. V roce 1905 a 1912 se o nich zmínil Alfred Stieglitz ve svém časopise \"Camera Work\". K další popularizaci úspěchů Hilla a Adamsona přispěl v monografii Heinrich Schwarz, kterou publikoval v roce 1931.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n"}
{"id": "578197", "url": "https://cs.wikipedia.org/wiki?curid=578197", "title": "Unobtainium", "text": "Unobtainium\n\nUnobtainium (také unobtanium) je označení pro extrémně vzácný, drahý nebo fyzicky nemožný materiál. Vlastnosti konkrétního unobtainia závisí na zamýšleném použití. Například unobtainium pro výrobu kladek by mohlo mít nulové tření a nulovou hmotnost, zatímco unobtainium pro použití v jaderné raketě by bylo lehké a odolné proti poškození vysokými teplotami a radioaktivitou. \n\nSlovo je odvozeno od \"unobtainable\" (nedosažitelné) a \"-ium\" (přípona pro řadu kovových prvků). Termín se také podobá systematickým názvům pro nepojmenované a neobjevené prvky, které mají atomové číslo 119 do 199, například Ununennium (119). Stejně jako unobtainium mají pětislabičná jména začínající na „un“ a končící na „ium“.\n\nOd 50. let 20. století se termín \"unobtanium\" používán v leteckém inženýrství pro těžko dostupný nebo příliš drahý materiál, který by vyhověl všem potřebným extrémním požadavkům, ale bohužel neexistuje.\n\nNázev unobtanium byl použit minimálně ve dvou filmech:\n"}
{"id": "578203", "url": "https://cs.wikipedia.org/wiki?curid=578203", "title": "Anatolij Lunačarskij", "text": "Anatolij Lunačarskij\n\nAnatolij Vasiljevič Lunačarskij (; , Poltava, Ruské impérium – 26. prosince 1933, Menton, Francie) byl ruský marxistický revolucionář a filozof, sovětský politik, novinář, lidový komisař pro vzdělávání.\n\nNarodil se jako Anatolij Antonov v Poltavě. Později přijal za příjmení jméno svého pravého otce. S marxismem se seznámil již na studiích v Kyjevě. Jedním z Lunačarského spolužáků na škole byl Nikolaj Berďajev, s nímž se spřátelil. Studoval na Curyšské univerzitě po dobu dvou let. Tam se také setkal s Rosou Luxemburgovou a Leo Jochigesem a připojil se k Ruské sociálně demokratické dělnické straně.\n\nV roce 1903 se strana rozštěpila na bolševiky vedené Vladimirem Leninem a menševiky vedené Juliem Martovem. Lunačarskij se spojil s bolševiky.\n\nKdyž se však v roce 1908 bolševici rozčlenili na Leninovy podporovatele a stoupence Alexandra Bogdanova, Lunačarskij podporoval Bogdanova, svého švagra. V roce 1909 museli oba ze strany odejít. Odešli na Capri, kde se setkali s Maximem Gorkým a kde založili školu pro tovární dělníky.\n\nV roce 1913 odešel Lunačarskij do Paříže, kde vydával noviny \"Kruh proletářské kultury\". Po vypuknutí první světové války v roce 1914 se Lunačarskij postavil na protiválečnou stranu, s čímž se shodoval s Leninem a Trockým. Po únorové revoluci roku 1917 se Lunačarskij vrátil do Ruska a spojil se s Mežrajonci, než byli sloučeni s bolševiky.\nPo říjnové revoluci se Lunačarskij stal lidovým komisařem pro vzdělávání. Za jeho postu byla zlepšena gramotnost lidu. Mimo jiné např. požadoval psaní ruského jazyka v latince a aktivně obhajoval zachování historického a kulturního dědictví. V pozici zůstal až do roku 1929, kdy ho nahradil Andrej Bubnov.\n\nRoku 1928 si zahrál v sovětsko-německém filmu \"Salamandr\", pro který dodal i scénář.\n\nKdyž se vlády ujal Stalin, ztratil Lunačarskij několik postů ve vládě. V roce 1930 reprezentoval Sovětský svaz ve Společnosti národů a v roce 1933 se stal velvyslancem ve Španělsku. Cestou tam však zemřel v Mentonu. Jeho popel byl umístěn v Kremelské zdi.\n\nLev Trockij nazval Lunačarského „bolševikem mezi intelektuály a intelektuálem mezi bolševiky“.\n\n\n"}
{"id": "578205", "url": "https://cs.wikipedia.org/wiki?curid=578205", "title": "Ižorové", "text": "Ižorové\n\nIžorové (nezaměňovat s Ingrijci neboli ingrijskými Finy) ( \"inkeroine\", \"ižora\" nebo \"ižoralaine\") jsou ugrofinský národ žijící v Ingrii, která leží na severozápadu dnešního Ruska, jihozápadně od Petrohradu. Spolu s Voty tvoří původní obyvatelstvo Ingrie a oba patří mezi ohrožené národy. Jen zhruba jedna čtvrtina Ižorů mluví svým národním jazykem, ižorštinou.\n\nHistorie Ižorů je úzce spjata s historií Ingrie. Předpokládá se, že se Ižorové asi okolo roku 1000 přestěhovali z Karélie směrem na západ a jihozápad. V roce 1478 byla Novgorodská republika, kde se Ižorové usídlili, připojena k Moskevskému knížectví a někteří Ižorové byli přestěhováni na východ. Založení Petrohradu v roce 1703 mělo velký vliv na ižorskou kulturu. V novém rozvíjejícím se městě našli Ižorové zaměstnání a brzy byli známí jako kupci a drožkáři. Počátkem 30. let 20. století byla sestavena psaná podoba ižorštiny a začaly se v ní vydávat knížky. Kolektivizací v letech 1929-1931 byl však majetek některých Ižorů zabaven a sami byli deportováni na Sibiř nebo do střední Asie. Během druhé světové války byli spolu s Voty evakuováni do Finska. Po válce si je jako všechny ostatní emigranty vyžádal Sovětský svaz a po návratu je úřady rozmístily mimo Ingrii. Všechny tyto přesuny měly značný vliv na počet Ižorů. Podle sčítání lidu z roku 1926 žilo v Rusku celkem 26 137 Ižorů, po jejich návratu zpět do vlasti se tento počet snížil na 1 062.<ref name=\"БРЭ\">\n\n"}
{"id": "578206", "url": "https://cs.wikipedia.org/wiki?curid=578206", "title": "Ingrijci", "text": "Ingrijci\n\nNázev Ingrijci může označovat:\n"}
{"id": "578209", "url": "https://cs.wikipedia.org/wiki?curid=578209", "title": "SS Haverford", "text": "SS Haverford\n\nSS \"Haverford\" byl zaoceánský parník původně postavený pro americké rejdařství American Line. Na určitou dobu si ho pronajaly Red Star Line a Dominion Line. Během 1. světové války sloužil jako transportér vojenských jednotek a v roce 1917 byl torpédován, utrpěl rozsáhlé poškození a 11 lidí na palubě zahynulo. Po renovaci byl prodán White Star Line, ale po roce se vrátil zpět k původnímu majiteli. V roce 1924 byl vyřazen z provozu a následující rok v Itálii sešrotován.\n\nStavební práce začaly v roce 1899 v loděnicích John Brown & Company v Clydebanku. Na vodu byl spuštěn 4. května 1901 a na svou první plavbu pro America Line ze Southamptonu do New Yorku se vydal 4. září téhož roku. Po dalších dvou plavbách na této trase byl přemístěn na trasu Liverpool - Filadelfie. Na určitou dobu si ho pronajala nejdříve Red Star Line na linku Antverpy - New York, poté Dominion Line na linku Liverpool - Halifax (Nové Skotsko) - Portland.\n\nPo vypuknutí první světové války byl Haverford povolán do služeb Royal Navy jako transportní loď. V roce 1917 narazil na německou ponorku (asi U-\"38\"), která ho zasáhla dorpédem. Loď byla těžce poškozena, 11 lidí na palubě zemřelo, přesto se jí podařilo dostat vlastními silami do přístavu. Po šesti měsících práce se vrátil zpět do služby a v roce 1918 se stal opět terčem ponorky. Tentokrát se mu podařilo uniknout.\n\nPo konci války byl prodán v roce 1921 White Star Line, která ve válce ztratila několik lodí. Byl přemalován podle schématu White Star Line (černý trup, zlatý pruh, bílá nástavba), ale jméno mu zůstalo původní na místo přidání jejich tradiční koncovky \"-ic\". 1. dubna 1921 byl přidělen na linku Liverpool - Filadelfie. V roce 1922 byl vrácen zpět American Line na linku Hamburk - New York.\n\nOd roku 1924 se na lodi začaly objevovat konstrukční problémy a problémy s elektřinou. Po několika opravách byl nakonec v září prodán do šrotu. Sešrotován byl v Itálii následujícího roku.\n"}
{"id": "578211", "url": "https://cs.wikipedia.org/wiki?curid=578211", "title": "Bovec", "text": "Bovec\n\nBovec ( , ) je jméno nejen města, ale také územně-správní jednotky, občiny v Gorickém regionu na severozápadě Slovinska.\n\nPrvní písemná zmínka pochází z roku 1192. Oblast byla chvíli součástí Benátské republiky, poté s výjimkou let 1809 až 1813 byla až do konce první světové války součástí habsburské monarchie. V dobách monarchie bylo město součástí Rakouského přímoří a bylo silně ovlivněno německou kulturou. Mnoho místních přednostně užívalo němčinu jako jazyk každodenní komunikace. V roce 1918 byla oblast obsazena italskou armádou a v roce 1920 oficiálně připojena k Itálii. V letech 1922 až 1943 byla oblast a její obyvatelstvo násilně poitalšťovány. Do Jugoslávie proto odešli někteří místní obyvatelé, ale zformoval se zde i podzemní protifašistický odboj. V letech 1943 až 1945 byla oblast okupována říšskoněmeckou brannou mocí. Po květnu 1945 byl Bovec součástí anglo-amerického okupačního pásma. V období června 1945 až září 1947 byla oblast součástí zóny A, demarkační linie probíhala několik kilometrů na východ od města. V září 1947 přiřkla Pařížská mírová smlouva území Jugoslávii, respektive Slovinsku, jež bylo jednou z jugoslávských republik. V roce 1951 získal Bovec status města. Po rozpadu SFRJ v roce 1991 se město stalo součástí samostatného Slovinska.\n\nV roce 1976 bylo město silně poškozeno zemětřesením.\n\n\n"}
{"id": "578213", "url": "https://cs.wikipedia.org/wiki?curid=578213", "title": "Vodorovná čárka", "text": "Vodorovná čárka\n\nVodorovná čárka ( ¯ ) je diakritické znaménko označující většinou délku, které se umísťuje nad znak samohlásky, vzácně pod ní (podtržítko) nebo nad znak souhlásky). Někdy je nazýváno podle angličtiny také macron, z řeckého – \"makrón\", „dlouhý“. \n\nPoužívá se v latině, lotyštině, litevštině, maorštině a havajštině k označení délky a v pchin-jinu a IPA k označení tónu. Také se používá v japonštině, v latinské skripci nebo v transliteraci indických jazyků. \n\nMimo diakritiku má své využití také v matematice, kde se mu říká \"pruh\".\n"}
{"id": "578214", "url": "https://cs.wikipedia.org/wiki?curid=578214", "title": "Macron", "text": "Macron\n\nMacron má více významů:\n\n"}
{"id": "578217", "url": "https://cs.wikipedia.org/wiki?curid=578217", "title": "SS Poland", "text": "SS Poland\n\nSS \"Poland byl parník o tonáži 8 282 BRT vybudovaný v roce 1892 jako Victoria pro Leyland Line. V roce 1898 ho koupila Atlantic Transport Line a přejmenovala na Manitou . 1921 byl prodán Red Star Line a přejmenován na \"Poland\". V roce 1922 byl prodán White Star Line, která ho měla do roku 1925, kdy byl opět prodán a přejmenován na Natale\". Nedlouho podé byl v Itálii sešrotován.\n"}
{"id": "578219", "url": "https://cs.wikipedia.org/wiki?curid=578219", "title": "Kamnik", "text": "Kamnik\n\nKamnik ( ) je město a územně-správní jednotka (občina) ve Slovinsku. Město funguje jako správní, kulturní, hospodářské a vzdělávací centrum. Občina se nachází na severu středního Slovinska. Město dalo název severní části Savinjských Alp.\n\nPoprvé se označení Kamnik vyskytlo v jedenáctém století. První písemná zmínka o městě pochází z roku 1229, kdy bylo významným obchodním centrem na cestě mezi Lublaní a Celje. Město patří k nejstarším ve Slovinsku, status získalo v roce 1267. Ve středověku měl Kamnik vlastní mincovnu a město bylo sídlem i několika aristokratických rodin. Město bylo důležitým mocenským centrem pro bavorská hrabata z Andechsu. Jediným pozůstatkem někdejší přítomnosti bavorské šlechty jsou zříceniny dvou hradů, které se nacházejí na strategických bodech nedaleko centra města. Ve městě byl zbudován také františkánský klášter. Nedaleko města byl v pozdějším období zbudován hrad Zaprice. Většina starého města byla zbudována za dob habsburské monarchie.\n\nSe změnou obchodních tras začalo město v průběhu šestnáctého století ztrácet na významu. V roce 1890 byla postavena železniční trať do Lublaně, což byl nový impuls k průmyslovému rozvoji. Po roce 1990 došlo k ukončení činnosti některých zdejších průmyslových závodů.\n\nMezi čestné občany města patří Rudolf Maister, Oton Župančič, Josip Nikolaj Sadnikar, Josip Broz Tito, Edvard Kardelj, Franc Leskošek či Miha Marinko.\n\n"}
{"id": "578221", "url": "https://cs.wikipedia.org/wiki?curid=578221", "title": "Martin Kuba", "text": "Martin Kuba\n\nMartin Kuba (* 9. dubna 1973 České Budějovice) je český lékař a politik. Od 16. listopadu 2011 do 10. července 2013 působil ve funkci ministra průmyslu a obchodu Nečasovy vlády, v letech 2012–2014 byl prvním místopředsedou ODS, po rezignaci Petra Nečase na předsedu strany byl 17. června 2013 pověřen vedením ODS.\n\nMartin Kuba v roce 1991 maturoval na Střední průmyslové škole stavební v Českých Budějovicích. Poté se rozhodl stát se lékařem a v roce 1995 získal maturitu na Střední zdravotnické škole Bílá Vločka, obor zdravotní záchranář. Pokračoval studiem na 1. LF UK, kde promoval v roce 2002. Od téhož roku pracoval jako lékař Zdravotnické záchranné služby (například 8. března 2003 zasahoval při nehodě u Nažidel) a anesteziolog na oddělení kardiochirurgie Nemocnice České Budějovice. V letech 1996–1998 působil ve společnosti PSM, která byla ve skutečnosti pyramidovou hrou. V roce 2004 se stal provozovatelem pekárny Fornetti v Budějovicích a v roce 2007 založil síť obchodů Fruit Frog (ovocné koktejly). \n\nV době působení ve funkci náměstka hejtmana Jihočeského kraje si ponechal v českobudějovické nemocnici pětinový úvazek, rovněž byl členem její dozorčí rady. V majetkovém přiznání uváděl odměnu za členství v představenstvu českobudějovické teplárny, která patří z 80 % městu (spolu s dividendami si přišel na 150 tisíc korun, po komunálních volbách zde skončil), dále uváděl zisky z podnikání na principu frančízy společnosti Fornetti a z projektu stánků ovocných koktejlů Fruit Frog. Po jmenování ministrem uvedl, že toto drobné podnikání převede v rodině tak, aby se na něm nepodílel. Po ukončení činnosti na ministerstvu průmyslu a obchodu spolu s Adamem Kotalíkem zajistili další výrobu ve firmě Fiantex. Koupil firmu Texsr od pana Šrajera.,\n\nV roce 2003 vstoupil do ODS. V roce 2006 byl zvolen zastupitelem a radním města České Budějovice. Po krajských volbách v roce 2008 se stal zastupitelem Jihočeského kraje a díky koaliční dohodě vítězné ČSSD a druhé ODS také krajským radním a 1. náměstkem hejtmana se zodpovědností za regionální rozvoj, dopravu a evropské záležitosti. Na regionálním sněmu ODS 18. listopadu 2008 byl zvolen předsedou jihočeské ODS a nahradil dosavadního šéfa jihočeské ODS Zajíčka, který odstoupil krátce po krajských volbách.\n\nPodle Lidových novin Kubu provází pověst, že „je jen nastrčenou figurkou v rukou takzvaného hlubockého knížete a jednoho z deklarovaných kmotrů ODS Pavla Dlouhého“. O prokazatelném propojení Kuby a Dlouhého se zmiňoval i časopis Týden a časopis Respekt jej označil za „Dlouhého nejdůležitějšího spojence v ODS“. Sám Kuba tato tvrzení odmítá.\n\nPři odvolání českobudějovického primátora Juraje Thomy 17. června 2010 vystoupil Kuba proti němu a obvinil jej z celé řady chyb.\n\nNa 21. kongresu ODS (19. – 20. června 2010) kandidoval na místopředsedu strany k čemuž Petr Nečas poznamenal, že \"„by nebylo dobře, aby spoluarchitekt velkokoaličního projektu v Jihočeském kraji byl ve vedení ODS v roce 2010“\". Martin Říman během kongresu řekl, že \"„Martin Kuba představuje právě tu skupinu v ODS, která se snažila výrazně manipulovat zákulisním způsobem výsledky.“\" Navzdory dohodě s pražskou ODS Kuba místopředsedou zvolen nebyl.\n\nV komunálních volbách do zastupitelstva Českých Budějovic v říjnu 2010 byl na kandidátce ODS na 11. místě, a protože ODS získala jen 8 mandátů, Martin Kuba post zastupitele neobhájil. Přestože předseda ODS Petr Nečas vyzval ty, kteří zklamali v komunálních volbách, aby odstoupili, zůstal Kuba v čele jihočeské ODS. Po postupném odstoupení zastupitelů Jiřího Pospíšila, Petra Maroše a Martina Staška se Kuba 10. března 2011 zastupitelem města České Budějovice znovu stal. Na regionálním sněmu v Českých Budějovicích 14. listopadu 2011 Kuba post předsedy jihočeské ODS obhájil ziskem 72 hlasů ze 79 možných.\n\nPo rezignaci Martina Kocourka byl Kuba navržen předsedou vlády Petrem Nečasem do funkce ministra průmyslu a obchodu. Prezident Václav Klaus jej jmenoval 16. listopadu 2011. Při této příležitosti premiér Nečas uvedl, že Kuba vzhledem k přechodu na ministerstvo odejde z funkce náměstka hejtmana Jihočeského kraje, do konce roku 2011 i z jihočeského zastupitelstva a v příštích krajských volbách nebude kandidovat. S tímto krokem nesouhlasil poslanec Michal Doktor, který se proto rozhodl ukončit své členství v ODS. 4. listopadu 2012 byl Martin Kuba na 23. kongresu ODS zvolen prvním místopředsedou strany, přesvědčivě porazil dosavadní první místopředsedkyni Miroslavu Němcovou.\n\nVe volbách do Poslanecké sněmovny PČR v roce 2013 kandidoval v Jihočeském kraji jako lídr ODS, ale nebyl zvolen, neboť ho díky preferenčním hlasům překonal Jan Zahradník.\n\nV komunálních volbách v roce 2014 se pokoušel obhájit post zastupitele města České Budějovice, ale neuspěl. V krajských volbách v roce 2016 byl za ODS zvolen zastupitelem Jihočeského kraje. V komunálních volbách v roce 2018 byl po čtyřleté pauze zvolen zastupitelem města České Budějovice, když vedl kandidátku subjektu \"\"Sdružení Občanské demokratické strany a nezávislých kandidátů\"\".\n\n"}
{"id": "578222", "url": "https://cs.wikipedia.org/wiki?curid=578222", "title": "Arcomage", "text": "Arcomage\n\nArcomage je karetní hra v edici Might and Magic (v sedmém a osmém díle), kterou si můžete zahrát v každé hospodě. V MaM7 potřebujete svůj herní balíček najít během hry (a to ve White clif caves Jeskyně bílého útesu v Harmondale), ale v osmičce ho máte už na začátku hry.\nVe hře jde o to zničit soupeřovu věž, postavit svoji věž do určité výšky nebo mít určitý počet nějakého zdroje.\n"}
{"id": "578224", "url": "https://cs.wikipedia.org/wiki?curid=578224", "title": "WISHES", "text": "WISHES\n\nWISHES je zkratka pro Web-based Information Service for Higher Education Students (Internetový informační servis pro vysokoškolské studenty) Projekt je podporován devíti evropskými institucemi. Cíl projektu je pomocí internetového portálu podporovat zahraniční pracovní a studijní příležitosti. \nPortál, který byl navržen na základě výzkumu provedeného mezi 4 000 studenty centralizuje profily vysokoškolských institucí a budoucích zaměstnavatelů podle Bologňských a Lisabonských smluv. Dále WISHES spojuje studenty a univerzity je součástí programu Erasmus Mundus Action 4. \n\nDo projektu je v současnosti zapojeno více než 100 vysokoškolských vzdělávacích institucí, evropské asociace a Evropská komise. WISHES nabízí bezplatné služby třem hlavním cílovým skupinám: Studentům, vysokoškolským vzdělávacím institucím a firmám. \n\nStudenti – studenti vysokých a vyšších odborných škol po celém světě, kteří se zajímají o práci nebo studium v zahraničí. Dále absolventi středních škol hledající další vzdělání v zahraničí. A v neposlední řadě studentské organizace (jako například Erasmus Student Network a Evropská asociace studentů medicíny). \n\nVyšší vzdělávací instituce – Univerzity, vyšší odborné školy, akademické asociace a jiné vysokoškolské vzdělávací instituce působící v zemích, kde byla podepsána Boloňská dohoda. Konkrétně je projekt cílen na osoby zodpovědné za mezinárodní vztahy jako např. vice – rektoři pro mezinárodní vztahy, mezinárodní oddělení a jiné osoby v podobných pozicích. \n\nFirmy - zaměstnavatelé, členové profesních organizací a firmy se sídlem v zemích Boloňského procesu hledající způsob, jak získat mezinárodní studenty a absolventy. \n\nPortál se skládá ze tří základních prvků: \n\nInformační portál: Prezentace evropských studijních nabídek a dalších relevantních informací např. studijních oborů, informací o dané zemi, městech, ubytování, životních nákladech atd. \n\nDatabáze pracovních míst: Druhá část portálu sestává z nabídek mezinárodních pracovních míst šité na míru studentům nebo čerstvým absolventům. \n\nOnline komunita: v třetí části webového portálu WISHES, studenti najdou komentáře, diskuse, hodnocení studia a pracovních nabídek a celkových názorů na pobyt v zahraničí. Virtuální prostor je strukturován podle zemí respektive univerzitních měst v Evropě a tím virtuálně spojuje dřívější a budoucí mezinárodní studenty a tím i kontakt různých studentských generací.\n\nKonsorcium WISHES se skládá z 9 institucí:\n\nV prosinci roku 2006 během Erasmus pobytu na Univerzitě Tomáše Bati ve Zlíně Michael Steinmann (Německo) a Ricardo Dores (Portugalsko) přišli s myšlenkou vytvořit webový portál, který by poskytoval souhrnné informace o studiu a pobytu na evropských univerzitách. \n\nDíky jejich velkému nadšení rychle získali podporu různých univerzit. Díky prezentacím na různých mezinárodních konferencích získali od Alana Smitha (prezidenta programu Erasmus) pozvání na prezentaci jejich ideje před generálním ředitelstvím pro vzdělávání a kulturu (DG EAC)Evropské komise v Bruselu v dubnu 2007. Projekt získal velmi pozitivní ohlas. \nDíky široké podpoře Univerzity v Paderbornu Michael Steinmann a Prof. Dr. Leena Suhl předložili v roce 2008 návrh projektu do programu Akce 4 Erasmus Mundus : Zvýšení atraktivity vyššího vzdělání v Evropě. \nNásledně v říjnu 2008 byl projekt schválen Evropskou komisí(číslo No. 2008-2457 / 001 - 001 MUN MUNATT) Zahájen byl pak v prosinci 2008.\nPoté byl projekt prezentován na hlavních evropských konferencích věnující se mobilitě univerzitních studentů: \n\nV květnu 2010 byl portál oficiálně spuštěn během WISHES Networking days (NWD 2010) v německém Essenu. \nOd června 2010 Evropské instituce vyššího vzdělání připravují svoje prezentace pro spuštění portálu pro studenty v září 2010. \n\nDalší kroky: \n\nV září 2010 bude portál WISHES oficiálně spuštěn pro studenty. \nOd února 2011 budou moci zaměstnavatelé na portálu uveřejňovat svoje pracovní nabídky. \n\nErasmus mundus projekt WISHES bude dále prezentován na následujících konferencích: \n\n2010\n\n2011 \n\nDo projektu se zapojily tyto univerzity: \n\n\n"}
{"id": "578228", "url": "https://cs.wikipedia.org/wiki?curid=578228", "title": "Věra Müllerová (orientační běžkyně)", "text": "Věra Müllerová (orientační běžkyně)\n\nVěra Müllerová (* 1990 Vamberk) je bývalá česká reprezentantka v orientačním běhu. Mezi její největší úspěchy patří 3 medaile z dorosteneckých mistrovství Evropy a deváté místo ze závodu štafet na juniorském mistrovství světa 2010 v dánském Aalborgu. V současnosti běhá převážně v Dánsku za Amager Orienteringsklub (AMOK).\n\n"}
{"id": "578231", "url": "https://cs.wikipedia.org/wiki?curid=578231", "title": "Kalansuva", "text": "Kalansuva\n\nKalansuva ( קַלַנְסֻוָה, قلنسوة, v oficiálním přepisu do angličtiny Qalansawe, přepisováno též Qalansuwa nebo Kalansuwa) je město v Izraeli, v  Centrálním distriktu.\n\nLeží v pobřežní nížině v nadmořské výšce 37 metrů, cca 30 kilometrů severovýchodně od centra Tel Avivu a cca 12 kilometrů jihovýchodně od Netanje. Město je situováno necelé 3 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Je lemováno zemědělsky obhospodařovanou krajinou.\n\nKalansuva leží v oblasti nazývané Trojúhelník, obývané izraelskými Araby. 3 kilometry odtud navíc na Západním břehu jordánu leží palestinské arabské město Tulkarm. Osídlení na západní a severní straně je ryze židovské. Na východní straně leží další arabské město Tajbe (mezi nimi se ovšem nachází židovská vesnice Ša'ar Efrajim).\n\nMěsto je napojeno na místní silnici číslo 5614, která ústí do východozápadní dálnice číslo 57. Východně od města pak byla zbudována v severojižním směru vedoucí dálnice číslo 6 (takzvaná \"Transizraelská dálnice\").\n\nKalansuva se poprvé zmiňuje ve 13. století. Nacházelo se zde dočasně i křižácké osídlení a nynější vesnice (později město) byla prý založena v 17. století. V roce 1949 se po podepsání dohod o příměří, které ukončily první arabsko-izraelskou válku stala součástí státu Izrael, přičemž ale místní arabská populace byla zachována.\n\nRoku 2000 byla Kalansuva povýšena na městskou radu (velké město), podle populace nejmenší město v Izraeli. Ve znaku obce je symbol místní mešity zřízené na místě staršího kostela.\n\nKalansuva je město s ryze arabskou populací. Podle údajů z roku 2005 tvořili 99,9 % obyvatel v Kalansuva muslimští Arabové. Jde o středně velké sídlo městského typu s trvalým růstem. K 31. prosinci 2014 zde žilo 21 000 lidí.\n\n\"* údaje od roku 2010 zaokrouhleny na stovky\"\n\n"}
{"id": "578244", "url": "https://cs.wikipedia.org/wiki?curid=578244", "title": "Jana Knapová", "text": "Jana Knapová\n\nJana Knapová (* 17. prosince 1990 Chrudim) je česká reprezentantka v orientačním běhu. Mezi její největší úspěchy patří stříbrná medaile ze závodů štafet na juniorském mistrovství světa 2010 v dánském Aalborgu. V současnosti běhá za český klub OK Lokomotiva Pardubice a švédský klub Södertälje-Nykvarn OF. Je dcerou bývalé československé reprezentantky Ivy Knapové.\n\n<br>\n<br>\n"}
{"id": "578252", "url": "https://cs.wikipedia.org/wiki?curid=578252", "title": "Elisabeth Shue", "text": "Elisabeth Shue\n\nElisabeth Shue (* 6. října 1963, Wilmington, Delaware) je americká filmová herečka, jejíž dosud nejvýraznější rolí je hlavní postava \"prostitutky Sery\" ve snímku \"Leaving Las Vegas\" (1995), za níž obdržela řadu ocenění a nominací, mimo jiné nominaci na Oscara, kterého získal za nejlepší mužský výkon v hlavní roli tohoto filmu Nicolas Cage.\n\nNarodila se v delawareském Willmingtonu roku 1963. Matka Anne Harmsová (za svobodna Wellsová) byla bankéřka, viceprezidentka vnitřní divize korporace Chemical Banking. Otec James Shue pracuje jako právník a realitní makléř, zastával funkci prezidenta \"International Food and Beverage Corporation\". Aktivně působí v republikánské straně, za níž v roce 2008 neúspěšně kandidoval v New Jersey do Senátu USA. Mladší bratr Andrew je také herec.\n\nVyrůstala v newjerseyských okresech Bergen a Essex. Rodiče se rozvedli, když navštěvovala čtvrtou třídu základní školy. Absolvovala střední školu \"Columbia High School\" v Maplewoodu, po níž pokračovala studiem na Harvardově univerzitě, ze které odešla rozhodnuta věnovat se pouze herecké kariéře. Ovšem později se na Harvard vrátila a v roce 2000 zde promovala (zaměření státní správa).\nV roce 1994 se provdala za Davise Guggenheima, režiséra televizního seriálu \"Deadwood\" produkovaného HBO, který také režíroval filmy \"Fáma\", \"Holky fotbal nehrajou\" či seriály \"Jednotka zvláštního určení\" a \"Melrose Place\". Mají syna Milese Williama (nar. 1997) a dcery Stellu Street (nar. 2001) a Agnes Charlesu (nar. 2006). Synovo prostřední jméno William je památkou na jejího druhého stejnojmenného bratra, který zemřel roku 1988 ve věku dvaceti šesti let během koupání na prázdninách.\n\n"}
{"id": "578253", "url": "https://cs.wikipedia.org/wiki?curid=578253", "title": "Gas Company Tower", "text": "Gas Company Tower\n\nGas Company Tower je mrakodrap v centru kalifornského města Los Angeles. Má 52 pater a výšku 228,3 metru, je tak 5. nejvyšší mrakodrap ve městě. Výstavba probíhala v letech 1988 až 1991 a za designem budovy stojí firma Skidmore, Owings and Merrill. Budova disponuje 122 015 m převážně kancelářských ploch, které obsluhuje 28 výtahů. Hlavním nájemníkem je firma Southern California Gas Company, která zde má i své ústředí. Kromě této firmy jsou zde i firmy Sidley Austin a Morrison & Foerster a několik dalších společností, které zabírají menší prostory.\n\n"}
{"id": "578256", "url": "https://cs.wikipedia.org/wiki?curid=578256", "title": "Jeff Friesen", "text": "Jeff Friesen\n\nJeff Daryl Friesen (* 5. srpna 1976 v Meadow Lake, Saskatchewan, Kanada) je bývalý kanadský hokejový útočník.\n\nZačínal jako junior v Regině Pats ve Western Hockey League (WHL). Poté byl draftován týmem San Jose Sharks v roce 1994 v prvním kole 11. celkově. V NHL hrával původně na levém křídle, ale někdy na pravém křídle. Hrál 7 sezon s týmem San Jose Sharks. Na konci sezóny 2000-2001 byl vyměněn do Anaheim Ducks. Poté, co hrál v následující sezóně za Ducks nevynechal ani jeden zápas. Na další sezonu 2002-2003 byl vyměněn do New Jersey Devils , kde vyhrál Stanley Cup. Ve finále východní konferenci proti Ottawa Senators, kde Friesen vstřelil vítězný gól tři minuty před koncem utkání a ponechána na 7 utkáni playoff. Byl to jeho třetí vítězný gól v sérii. Ve finále playoff v 7 utkání vstřelil dva góly.\n\nBěhem výluky v NHL 2004/2005 nikde nehrál. 26. srpna 2005, kdy byl vytvořen platový strop, byl vyměněn do Washington Capitals výměnou za draft 2006 . 9. března 2006 byl znovu vyměněn, tentokrát do klubu Anaheim Ducks za druhé kolo draftu, ale podstatnou část sezóny 2005-06 byl zraněn. 5. července 2006 podepsal smlouvu s týmem Calgary Flames na 1 rok a vydělal jsi 1.600.000 dolarů . Po špatné sezóně, ve které vstřelil šest branek a získal šest asistencí, se v klubu Calgary Flames rozhodli poslat jej na další sezonu na farmu. V AHL hrál na levé křídlo za tým Lake Erie Monsters a 29. ledna 2008 byl propuštěn.\n\nV roce 2008 absolvoval v San Jose Sharks předsezónní tréninkový kemp. 9. října 2008 se Sharks, výkonný viceprezident a generální manažer Doug Wilson oznámil, že byl propuštěn z tréninkového kempu. A tak sezonu 2008-2009 vynechal. 29. srpna 2009 podepsal smlouvu s týmem Eisbären Berlin na jeden rok. V Eisbären Berlin nakonec setrval dva roky, v poslední sezoně 2010/11 vyhráli soutěž European Trophy, v které se stal nejproduktivnějším hráčem týmu, tak i domácí nejvyšší soutěž.\n\nFriesen je ženatý s Rhonda a mají dceru Kaylee (narozená v roce 2005) a syna Benjamin Ben.\n\n\n\n"}
{"id": "578262", "url": "https://cs.wikipedia.org/wiki?curid=578262", "title": "777 Tower", "text": "777 Tower\n\n777 Tower je mrakodrap v centru kalifornského města Los Angeles. Má 53 pater a výšku 221 metrů, je tak 7. nejvyšší mrakodrap ve městě. Výstavba probíhala v letech 1988 - 1991 a za designem budovy stojí architekt César Pelli. Náklady na výstavbu činily přibližně 250 milionů dolarů. Budova disponuje 102 192 m převážně kancelářských ploch, které obsluhuje 27 výtahů. Hlavními nájemníky jsou firmy Marsh & McLennan Inc, American International Group, Kirkland & Ellis a několik dalších společností, které zabírají menší prostory.\n\n"}
{"id": "578264", "url": "https://cs.wikipedia.org/wiki?curid=578264", "title": "3 Doors Down", "text": "3 Doors Down\n\n3 Doors Down je americká rocková kapela založená v roce 1997 v Escatawpa ve státě Mississippi. V nynější sestavě se nachází: Brad Arnold (zpěv), Matt Roberts (elektrická kytara), Todd Harrell (baskytara), Chris Henderson (rytmická kytara) a Greg Upchurch (bicí).\n\nSkupina si vydobyla obrovskou popularitu svým prvním singlem „Kryptonite\", který debutoval na třetím místě hitparády Billboard Hot 100. Poté byla podepsána smlouva s hudebním vydavatelem Universal Records a následovalo první studiové album s názvem \"The Better Life\" (2000). Deska se stala jedenáctou nejprodávanější nahrávkou roku a ve Spojených státech je certifikována jako 6x platinová (6 milionů prodaných kusů). Druhé studiové album, \"Away from the Sun\" (2002), mělo rovněž velký úspěch. CD se umístilo na osmém místě Billboard 200 a je prohlášeno za 4x platinové (4 milióny prodaných kusů). Kapela odstartovala ohromné množství koncertů a mnohé turné, než se do prodeje dostala třetí studiová deska s titulkem \"Seventeen Days\" (2005). Nahrávka obsadila první místo Billboard 200 a za jediný měsíc měla platinovou certifikaci (1 milion prodaných kusů). Zatím poslední počin od skupiny je stejnojmenné album \"3 Doors Down\", které stejně jako předchůdce dobylo první místo Billboard 200.\n\n3 Doors Down velmi často vystupují a za jediný rok dokážou odehrát i 300 koncertů, přičemž se na pódiích mnohokrát potkali s muzikanty Megadeth, Staind, Nickelback, Alter Bridge, Breaking Benjamin, Seether, Shinedown a Daughtry. Od začátku své působnosti prodali 3 Doors Down přes 16 miliónů alb po celém světě.\n\n\n\n"}
{"id": "578266", "url": "https://cs.wikipedia.org/wiki?curid=578266", "title": "Figueroa at Wilshire", "text": "Figueroa at Wilshire\n\nFigueroa at Wilshire je mrakodrap v centru kalifornského města Los Angeles. Má 53 pater a výšku 219 metrů, je tak 9. nejvyšší mrakodrap ve městě. Výstavba probíhala v letech 1988–1990 a za designem budovy stojí firma Albert C. Martin & Associates. Budova disponuje 96 294 m převážně kancelářských ploch.\n\n"}
{"id": "578271", "url": "https://cs.wikipedia.org/wiki?curid=578271", "title": "Ledvinové kameny", "text": "Ledvinové kameny\n\nLedvinové kameny (též močové kameny) (ureterolithiáza) jsou kameny vznikající v močovodech. Jedná se o pevné kameny (krystalické shluky) vznikající v ledvinách z minerálů rozpuštěných v moči. Nefrolithiáza (z řeckého νεφρός (\"nephros\", „ledvina“) a λιθoς (\"lithos\", „kámen“)) je označení pro přítomnost ledvinových kamenů. Urolithiáza neboli obstrukční uropatie označuje přítomnost kamenů ve vylučovací soustavě (která zahrnuje i ledviny), které mohou sestoupit do močového měchýře. Ureterolithiáza označuje přítomnost kamenu v močovodu, který spojuje ledviny a močový měchýř.\n\nLedvinové kameny typicky opouští tělo s močí a mnoho kamenů nevyvolá žádné symptomy. Jestliže se kameny zvětší na velikost 2-3 mm před močovým měchýřem, mohou způsobit zácpu močovodu, která způsobuje zvětšování nebo natahování vyšší části močovodu a ledvinové pánvičky (část ledviny, ve které se shromažďuje moč před vstupem do močovodu) a křeče močovodu, který se snaží kamenem pohnout. Toto vede k bolesti, většinou pociťované boku, podbřišku a v tříslu; tento stav se nazývá renální kolika. Renální kolika může být spojena s nauseou a zvracením. V moči se může kvůli poškození výstelky vylučovací soustavy vyskytovat krev viditelná buď pouhým okem nebo pod mikroskopem (makroskopická nebo mikroskopická hematurie).\n\nExistuje několik typů ledvinových kamenů v závislosti na typu krystalů, ze kterých se skládají. Většina kamenů je složena ze šťavelanu vápenatého, dále z fosforečnanu vápenatého, vzácněji se objevují struvitové kameny vytvářené bakteriemi štěpícími močovinu u lidí s infekcemi vylučovacího traktu. Lidé s určitými metabolickými zvláštnostmi mohou vytvářet kameny z kyseliny močové nebo cystinu.\n\nDiagnóza ledvinových kamenů může být potvrzena radiologickým vyšetřením nebo ultrazvukem; často se také provádí odběry moči a krve. Když kámen nezpůsobuje žádné symptomy, je možné čekat a sledovat stav pacienta. V jiných případech je potřeba nejdříve zabránit bolesti, použitím například nesteroidních léků proti zánětům nebo opioidů. Pomocí zvukových vln mohou některé kameny být roztříštěny do menších fragmentů; toto se nazývá mimotělní litotripse. Případný zákrok může být proveden pomocí trubičky vložené do močové trubice, měchýře a močovodu (ureteroskopie) nebo chirurgicky ze strany ledviny. Někdy může být v močovodu ponechána trubice (tzv. stent), aby se zabránilo návratu bolestí. Obvykle se doporučuje prevence ve formě pití dostatečného množství vody a mléka, ačkoliv efekt zásahu do diety nebyl prozkoumán.\n\nSymptomy močových kamenů zahrnují:\n\n\nLedvinové kameny nebo krystaly šťavelanu vápenatého v ledvině mohou vznikat kvůli primárním metabolickým poruchám, jako renální tubulární acidóza, Dentova nemoc, hyperparathyroidismus, primární hyperoxalurie a medulární houbovitá ledvina. Ledvinové kameny jsou také častější u pacientů s Crohnovou nemocí. Pacienti s opakovaným výskytem ledvinových kamenů by měli být testováni pro přítomnost těchto nemocí. Toto se obvykle provádí 24hodinovým sběrem moči, která je chemicky analyzována pro nedostatky a nadbytky, které provází vznik ledvinových kamenů.\nByly předloženy důkazy, že fluorizace vody může zvýšit riziko vzniku ledvinových kamenů. V jedné studii byli pacienti se symptomy přílišného hromadění fluoru 4,6x ohroženější výskytem ledvinových kamenů.\n\nČlánek z časopisu Archives of Internal Medicine z roku 1998 zkoumal zdroje častého názoru v lékařské komunitě, že vitamin C může způsobovat ledvinové kameny, a zjistil, že se zakládá na kruhových referencích, a nakonec připsal tento názor obecnějšímu skepticismu ohledně efektivity podávání vitaminových doplňků. Pozdější výzkum naznačil možné kauzální spojení, ale nepotvrdil je.\nAmerická urologická asociace předpověděla, že zvyšování globální teploty povede k budoucímu většímu výskytu ledvinových kamenů. Astronauti vykazují větší riziko rozvoje ledvinových kamenů při nebo po dlouhých kosmických letech.\n\nNejobvyklejší (asi 80 %) typ ledvinových kamenů se skládá z krystalů šťavelanu vápenatého; faktory, které zvyšují přítomnost těchto krystalů v moči, korelují s výskytem tohoto typu kamenů.\n\nSelský rozum dlouho držel předpoklad, že požívání příliš mnoho vápníku by mohlo způsobovat rozvoj vápenatých ledvinových kamenů, ale současné důkazy naznačují, že dieta s nízkým obsahem vápníku naopak zvyšuje riziko výskytu ledvinových kamenů. Toto pravděpodobně souvisí s rolí vápníku v navazování přijaté kyseliny šťavelové v trávicí soustavě. Jak se snižuje množství přijatého vápníku, zvyšuje se množství kyseliny šťavelové absorbující se do krve; tato kyselina šťavelová se pak vylučuje ve větším množství do moči přes ledviny. Kyselina šťavelová podporuje srážení krystalů šťavelanu vápenatého asi 15x více než vápník.\n\nAsi 5-10 % všech kamenů vzniká z kyseliny močové.\nKameny z kyseliny močové se formují s podporou stavů, které vyvolávají hyperuricosurii s nebo bez vysokých úrovní kyseliny močové v krevním séru a s poruchami metabolismu, kdy je moč příliš kyselá (má nízké pH), což vyvolává srážení kyseliny močové. Diagnóza nefrolitiázy způsobené kyselinou močovou je podpořena, pokud existuje kámen, kterým prochází RTG, pokud má pacient dlouhodobě acidickou moč a pokud se v čerstvých vzorcích moči vyskytují krystaly kyseliny močové.\n\nOstatní typy ledvinových kamenů se skládají ze struvitu (hořčík, amoniak a fosfáty), fosforečnanu vápenatého a cystinu.\n\nStruvitové kameny jsou také známy jako infekční nebo trifosfátové kameny. Přibližně 10 až 15 % močových kamenů jsou kameny struvitové. Vytváření struvitových kamenů je spojeno s přítomností bakterií štěpících močovinu, nejčastěji \"Proteus mirabilis\" (ale také druhy \"Klebsiella\", \"Serratia\" nebo \"Providencia\"). Tyto organismy jsou schopné štěpit močovinu na amoniak, čímž snižují kyselost moči, což vede na podmínky vhodné k tvorbě struvitových kamenů. Struvitové kameny jsou vždy spojeny s infekcí vylučovací soustavy.\n\nFormace kamenů z fosforečnanu vápenatého je spojena s nemocemi jako hyperparathyroidismus a renalální tubulární acidóza.\n\nTvorba cystinových kamenů je spojena pouze s pacienty postiženými cystinurií, kterým se hromadí v moči cystin. Cystinurie může být způsobena Fanconiho syndromem.\n\nUrolithiáza se také může rozvinout v důsledku užívání léků, kdy se krystaly léku formují v moči; léky dnes spojované s ledvinovými kameny jsou například Indinavir, Sulfadiazin nebo Triamteren.\n\nKlinická diagnóza se obvykle provádí na základě umístění a vážnosti bolesti, která se typicky projevuje jako kolika (přichází a odchází ve vlnách). Pokud kámen zablokuje ledvinu, může dojít i k bolesti zad.\n\nPro potvrzení diagnózy se použijí zobrazovací techniky a k určení případné příčiny a následků přítomnosti kamenu se mohou provést další testy.\n\nRelativně hustý vápník způsobuje, že kameny jsou neprůchozí pro rentgenové záření, a tedy mohou být zjištěny obvyklým RTG břicha, který zahrnuje ledviny, močovody a měchýř. Toto může následovat intravenózní pyelogram, který zahrnuje injekci asi 50 ml speciální kontrastní látky do krevního oběhu. Tato látka je následně vyloučena ledvinami a její hustota určená opakovaným RTG pomáhá zjistit hranice kamenu. Může se také použít retrográdní pyelogram, kdy se podobná látka vstříkne přímo do močového měchýře. Bývá prováděn chirurgem, většinou urologem.\n\nAsi 10 % kamenů neobsahuje dost vápníku, aby byly viditelné na běžném RTG.\n\nVýpočetní tomografie bez kontrastu je považována za nejlepší diagnostický test pro detekci ledvinových kamenů. Všechny kameny kromě velmi vzácných, které vznikají ze zbytků určitých léků v moči, jsou detekovatelné CT. Je-li test pozitivní, doporučuje se jeden běžný roentgen břicha, který pomáhá lépe stanovit přesnou velikost a tvar kamenu, stejně jako jeho chirurgickou orientaci. Pomocí dalších roentgenů je také možné jednoduše zjišťovat další pohyby kamene.\n\nZápory CT skenů jsou vystavení radiaci a cena.\n\nUltrazvukové zobrazení dovede ukázat detaily hydronefrózy (zánětu ledviny, což nasvědčuje, že kámen blokuje výtok moči). Může se také používat na zjištění kamenů při těhotenství, kdy se nedoporučuje CT ani RTG. Na ultrazvukovém vyšetření se mohou objevit kameny průhledné pro paprsky X, avšak ty jsou obvykle také vidět na CT skenu.\n\nNěkteří doporučují ultrazvuk jako primární diagnostickou techniku a rezervují CT pro případy s negativním výsledkem ultrazvuku a s důvodným podezřením na výskyt kamenu pro nižší cenu a nevystavení radiaci.\n\nJiné obvyklé diagnostické techniky zahrnují:\n\nPrevence ledvinových kamenů zahrnuje změny výživy, někdy doplněné léky, s cílem snížil vylučovací zátěž ledvin:\n\nPacientům, kteří se zajímají o možnosti prevence ledvinových kamenů, může posloužit 24hodinový test moči jako užitečná diagnostika.\n\nVápník hraje životně důležitou roli v tělní chemii, proto může být nezdravé snižovat jeho příjem. Protože vápník se v zažívacím traktu napojuje na volnou kyselinu šťavelovou, čímž zabraňuje jejímu vstupu do krevního oběhu, doporučují někteří nefrologové a urologové žvýkání vápníkových tablet při jídlech obsahujících kyselinu šťavelovou. Jistější přístup však je snížení příjmu jídel obsahujících velké množství kyseliny šťavelové. Toto pomáhá pouze pacientům, kteří absorbují přebytečný oxalát, což je menšina, protože většina oxalátu přítomného v moči ve skutečnosti vzniká v játrech.\n\nPřestože se tvrdí, že diuretické efekty alkoholu mohou způsobit dehydrataci, které se musí lidé trpící ledvinovými kameny vyvarovat, neexistují žádná průkazná data ukazující jakýkoliv vliv alkoholu na vznik ledvinových kamenů. Někteří však tvrdí, že pravidelní a těžcí pijáci alkoholu vytváří situace, které vedou k dehydrataci: kocovina, málo spánku a stres. Podle tohoto pohledu tedy alkohol samotný nezpůsobuje ledvinové kameny, ale chování uživatele k jejich vzniku vytváří podmínky.\n\nJedna z uznávaných možností prevence kamenů jsou thiazidy, což je třída léků původně zamýšlena pro použití jako diuretika. Tyto léky zabraňují vzniku vápenatých kamenů vlastností nezávislou na diuretických efektech - snižují vylučování vápníku močí. Jejich použití jako diuretikum však nevylučuje jejich efektivitu v prevenci kamenů. Pro klinický efekt thiazidů je nutné omezení příjmu sodíku, protože nadbytek sodíku způsobuje vylučování vápníku. Thiazidy nejlépe fungují v případě, kdy vysoká úroveň vápníku vzniká následkem defektu ledvin. Prvotně fungují dobře také v případě absorbtivní hypercalciurie - stavu, kdy vysoká úroveň vápníku v moči vzniká následkem přílišné jeho absorpce v trávícím traktu. Okolo 2 let po zahájení léčby pak ztrácejí efektivitu a pro její obnovení je potřeba přerušit léčbu. Thiazidy způsobují hypokalemii a sníženou úroveň kyseliny citronové v moči, proto by se měly podávat doplňky obojího.\n\nAsi 85 % kamenů vyjde v těla spontánně, většinou do 72 hodin pro objevení příznaků, ale 99 % kamenů větších než 6 mm vyžaduje lékařský zákrok. Existují různé způsoby jak pomoci vyloučení kamene. Jedná se například o zvýšenou hydraci, podávání léků proti infekci a snižování bolesti a diuretik pro povzbuzení toku moči a pro prevenci vytváření dalších kamenů. Je potřeba se vyvarovat jedení určitých jídel, jako například karamboly, jejíž vysoká koncentrace oxalátu může uspíšit akutní selhání ledvin u pacientů s chronickým onemocněním.\n\nVe většině případů je asymtomickým, menším kamenům dán čas čtyř týdnů k pohybu nebo vyloučení z těla než se zvažuje chirurgický zákrok, protože se ukázalo, že delší čekání zvyšuje pravděpodobnost dalších komplikací. Okamžitá chirurgie může být v určitých situacích nutná, jako například u lidí s jednou funkční ledvinou, kameny ucpávajícími obě strany vylučovací soustavy, nesnesitelnou bolestí nebo zablokováním infikované ledviny, což může způsobit sepsi.\n\nFiltrování moči dovoluje další analýzu prošlého kamene, která může pomoci ve stanovení možností prevence.\n\nSnižování bolesti často vyžaduje nitrožilní podání nesteroidních lék proti zánětu nebo, v urgentním případě, opioidů. Ústně podávané léky jsou často efektivní proti méně vážným bolestem. Paracetamol nitrožilně je také zřejmě efektivní.\n\nPo léčbě se může bolest vrátit, pokud se kámen pohne, ale opět ucpe močové cesty v jiném místě.\n\nVětšina kamenů nevyžaduje chirurgický zákrok a vyjdou z těla samy. Chirurgie je nutná, pokud je bolest vážná a neustupuje, v případě selhání ledvin nebo infekce. Může se také doporučit, pokud se kámen nepohne 30 dní. Vyhledání velkého kamene před jeho vstupem do močovodu umožňuje lékařům jej chirurgicky rozmělnit, než způsobí vážné potíže. Ve většině těchto případů se použije neinvazivní mimotělní nárazovovlnová litotripsie; jinak je potřeba určitý druh invazivní procedury, jako ureteroskopická fragmentace pomocí laseru, ultrazvuku nebo mechanickou silou (pneumaticky, nárazovou vlnou). Nefrolitotomie jehlou nebo vzácněji otevřená chirurgie může být nutná pro odstranění velkých nebo komplikovaných kamenů, u kterých selhávají méně invazivní zákroky.\n\nVýzkum na Mayo Clinic v USA naznačil, že litotripsie může zvýšit další riziko diabetu a hypertenze, ale nebyl zatím dostatečně podložen pro změnu klinické praxe.\n\nČastější komplikace zahrnují krvácení, bolest spojenou s průchodem fragmentů kamene a selhání fragmentace kamene s potřebou dalších, případně alternativních intervencí.\n\nVe Spojených státech bude ledvinový kámen diagnostikován asi 10–15 % dospělých a celková cena léčby této nemoci byla v roce 2003 2 miliardy dolarů. Kvůli zvýšenému risku dehydratace a o 50 % menšímu obsahu vápníku a o 250 % většímu obsahu kyseliny šťavelové v typické arabské dietě se prevalence na Středním východě zvyšuje na 20–25 %. Možnost recidivy se odhaduje na 10 % ročně, celkově 50 % za periodu 5–10 let a 75 % za 20 let. Muži jsou postiženi asi 4x více než ženy. Existují nedávné důkazy o zvyšování prevalence u dětí.\n\nExistence ledvinových kamenů je známa od počátků civilizace a litotomie (odejmutí kamenů) je jedna z nejstarších známých operací. V roce 1901 byl v nalezen v egyptské mumii datované do roku 4800 př. n. l. ledvinový kámen. Lékařské texty z dávné Mezopotámie, Indie, Persie, Řecka a Říma mluví o nemoci způsobené kameny. Část Hippokratovy přísahy se zmiňuje o nebezpečí chirurgického odstraňování kamenů z močového měchýře. Starořímské lékařské pojednání \"De Medicina\" napsané Corneliem Celsem obsahovalo popis litotomie a sloužilo jako základ této procedury do 18. století.\n\nNové techniky litotomie se začaly objevovat okolo roku 1520, avšak operace stále zůstávala riskantní. Procento úmrtnosti se snížilo z okolo 24 procent na 2,4 procenta až když v roce 1878 Henry Jacob Bigelow popularizoval techniku litolapaxie. Vznikaly však stále i techniky s vysokým nebezpečím pro pacienta, obzvlášť pokud byly prováděné nezkušeným urologem. V roce 1980 firma Dornier MedTech uvedla produkt umožňující litotripsii (rozmělnění kamenů pomocí akustických pulsů); tato technika je dnes rozšířená.\n\nMočové kameny modrého zbarvení byly pozorovány u pacientů s běžnými žlutými konkrementy během léčby v Karlových Varech na počátku 19. století. Jelikož nebyl nikdy proveden jejich chemický rozbor, složení není známo.\n\n\n"}
{"id": "578274", "url": "https://cs.wikipedia.org/wiki?curid=578274", "title": "Colonnové", "text": "Colonnové\n\nColonnové (italsky Colonna) je významný italský šlechtický rod, patřili také mezi papežskou šlechtu a zároveň mezi nejvýznamnější rody evropské vysoké šlechty.\n\nZakladatelem tohoto rodu byl markrabě Alberich I. ze Spoleta (* před rokem 889 – † mezi roky 917–925). Jméno rodu pochází od obce Colonna nedaleko Tuskula v Albanských horách.\n\nRod Colonnů svůj původ odvozuje od hraběcího rodu Tuskulánů, kteří v 10. a 11. století drželi značnou moc ve městě Římě. Rodina také výrazně zasahovala do dění v papežském státě i římskokatolické církvi obecně. Z tohoto rodu pocházelo celkem osm papežů, mezi nimi také Martin V., zvolený na Kostnickém koncilu, který se ještě jako kardinál Odo z Colonny výrazně podílel na procesu s mistrem Janem Husem a po svém zvolení za papeže vystupoval ostře proti husitskému hnutí. Z řad tohoto rodu pocházeli také další kardinálové, jeho členové byli vévody a vojevůdci.\n\nDějiny rodu byly provázeny letitým konkurenčním bojem s rodinou Orsiniů o nadvládu nad městem Řím.\n\nJméno tohoto rodu nese také čtvrť (rione) Colonna v Římě.\n\n"}
{"id": "578276", "url": "https://cs.wikipedia.org/wiki?curid=578276", "title": "Orsiniové", "text": "Orsiniové\n\nOrsiniové (italsky \"Orsini\") jsou římská šlechtická rodina, jež vzešla z římského rodu Bobonů a v létech 1100 až 1900 hrála výraznou roli v italských dějinách. Roku 1629 se stali říšskými knížaty, roku 1724 pak papežskými knížaty a roku 1854 získali primogeniturně dědičný titul knížete římského (Principe romano). Dodnes pokračující větev Orsini-Gravina získala roku 1560 papežský vévodský titul. V důsledku čtvrté křížové výpravy získali Orsiniové majetky i v Řecku.\n\nOd pontifikátu Hyacinta Boboneho, který přijal jméno Celestýn III., se datuje boj rodu Orsiniů proti jiné mocné římské rodině Colonnů o vedoucí postavení v Římě.\n\nPravděpodobně Oldřich II. z Rožmberka vymyslel legendu o příbuznosti rodu Rožmberků právě s rodem Orsiniů. Svou domněnku dokládal mimo jiné podobným erbem. Ačkoliv tři příslušníci rodu toto spojení v létech 1469–1481 skutečně potvrdili, je pravděpodobné, že šlo jen o výmysl sloužící ke zvýšení prestiže rodu Rožmberků.\n\nZ rodiny Orsiniů pocházejí tři papežové, a sice:\n\n\nKromě toho z rodu Orsiniů pocházelo mnoho kardinálů a několik světců.\n"}
{"id": "578279", "url": "https://cs.wikipedia.org/wiki?curid=578279", "title": "Werner (rod)", "text": "Werner (rod)\n\nWerner (též Verner) je jméno českého šlechtického rodu.\n\n26. 6. 1780 byli za vlastenecké činy ve válečných taženích, vojenskou službu i materiální pomoc povýšeni do šlechtického stavu Jan Arnošt Werner a jeho bratři. Později bylo německy vyhlížející jméno Werner z vlasteneckých důvodů změněno na Verner.\n\nBarbora Eliášová se provdala za Vladimíra Vernera. Tím se rod dostal do příbuzenského vztahu s rodem Polů, do něhož se přivdala sestra Barbory Ludmila. Vzdáleně jsou příbuzní i s rodem Brandisů. \n\n\n"}
{"id": "578282", "url": "https://cs.wikipedia.org/wiki?curid=578282", "title": "Brandis", "text": "Brandis\n\nBrandis je jméno jihotyrolského šlechtického rodu pocházejícího ze 12. století pocházejícího z Lana (Leonburg) u Merana.\n\nPůvodně rytířská rodina byla roku 1580 povýšená do stavu svobodných pánů. Roku 1641 obdrželi říšský hraběcí titul.\nJindřich hrabě Brandis (1821–1900) založil českou linii rodu. Z ní vynikla především Lata Brandisová, která se stala jedinou ženou, která kdy zvítězila ve Velké pardubické steeplechase.\n\nRodina Brandisů je příbuzná mimo jiné s Kinskými, vzdáleně s Poly nebo třeba se Schäfferry.\n\n"}
{"id": "578284", "url": "https://cs.wikipedia.org/wiki?curid=578284", "title": "Sami Khedira", "text": "Sami Khedira\n\nSami Khedira ( ,\nnarozen 4. dubna 1987, Stuttgart) je německý fotbalový záložník a reprezentant, který momentálně působí v týmu Juventus FC. Mimo Německo působil na klubové úrovni ve Španělsku a Itálii.\n\nJeho otec pochází z Tuniska, matka je Němka. Je muslimského vyznání. Jeho mladším bratrem je fotbalista Rani Khedira.\n\nV Německu hrál profesionálně za VfB Stuttgart. V roce 2010 jej koupil španělský top-klub Real Madrid.\nV červnu 2015 přestoupil do italské Serie A, kde podepsal čtyřletou smlouvu s Juventusem Turín.\n\nHrál za německé reprezentační mládežnické výběry.\n\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii.\n\nV A-mužstvu Německa debutoval 5. 9. 2009 v přátelském utkání v Leverkusenu proti reprezentaci Jihoafrické republiky (výhra 2:0).\n\nSami Khedira se zúčastnil Mistrovství světa ve fotbale 2010 v Jihoafrické republice a také Mistrovství Evropy ve fotbale 2012 v Polsku a na Ukrajině.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA.\nV osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. V semifinále proti Brazílii znemožnili Jihoameričany historickým debaklem 7:1, kdy do 29. minuty dali pět gólů. Khedira vstřelil jeden. S týmem získal zlaté medaile po finálové výhře 1:0 proti Argentině (v zápase nenastoupil).\n\nTrenér Joachim Löw jej zařadil i do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2.\n\nGóly Sami Khediry za reprezentační A-mužstvo Německa:\n\n\n\n\n"}
{"id": "578285", "url": "https://cs.wikipedia.org/wiki?curid=578285", "title": "Gruzínská národní akademie věd", "text": "Gruzínská národní akademie věd\n\nGruzínská národní akademie věd (, \"Sakartvelos Mecnierebata Erovnuli Akademia\") je hlavní vědeckou institucí v Gruzii. Až do listopadu 1990 se jmenovala Akademie věd Gruzínské SSR. Byla založena v únoru 1941 v Tbilisi. Od února 2005 je jejím předsedou Tamaz Gamkrelidze.\n\n\n"}
{"id": "578288", "url": "https://cs.wikipedia.org/wiki?curid=578288", "title": "Teresa Pola", "text": "Teresa Pola\n\nTeresa Giuseppa Walpurga hraběnka z Pola (2. dubna 1778, Treviso – 23. dubna 1814, zámek Schwaigern, Badensko-Württembersko) byla italská šlechtična a manželka známého rakouského generála Adama Alberta Neipperga.\n\nNarodila se do prastaré šlechtické rodiny Polů, jež podle genealogické legendy navazuje na starověký římský patricijský rod Sergiů. Jejími rodiči byli Antonio hrabě Pola (1732–1822) a Maria Antonia Floriana, rozená hraběnka della Torre et Valsassiny. Dědečkem byl hrabě Paolo di Pola a babičkou Felicitas, rozená z Colloredo. Teresa měla tři sourozenceː bratra Paola Luigiho (1773–1841), sestru Sergii a bratra Giovanni Battistu.\n\nRoku 1797 se provdala za Jana Křtitele hraběte Remondiniho, manželství zůstalo bezdětné. Brzy se zamilovala do rakouského šlechtice a vojáka Adama Alberta z Neippergu, proto se s prvním manželem dala rozvést a roku 1806 se konala druhá svatba. \n\nKrátce po svatbě žili manželé Neippergovi ve Vídni, později se odstěhovali na zámek Schwaigern nedaleko Stuttgartu. Adam Albert byl velitelem císařského rakouského vojska v napoleonských válkách. Na jedné ze svých cest našel novou známost, císařovnu Marii Luisu, se kterou již krátce po Terezině smrti roku 1814 odcestoval do Francie a Švýcarska. Roku 1821 se s ní v Parmě oženil.\nTeresa zemřela půl roku po čtvrtém porodu v dubnu roku 1814. Bylo jí pouhých třicet šest let.\n\nZ manželství s Adamem Neippergem vzešli čtyři synovéː \n\n\n"}
{"id": "578290", "url": "https://cs.wikipedia.org/wiki?curid=578290", "title": "Vladislav Malát", "text": "Vladislav Malát\n\nVladislav Malát (* 29. května 1934, Dymokury) je český politik, fyzik a překladatel, bývalý senátor za obvod č. 42 – Kolín a člen ODS.\n\nVystudoval Matematicko-fyzikální fakultu Univerzity Karlovy v Praze. Po odchodu z horní komory parlamentu se věnuje překladatelské činnosti. Je ženatý, má dvě děti.\n\nVe volbách 1996 se stal členem horní komory českého parlamentu, když v obou kolech porazil sociálního demokrata Karla Víznera. V senátu se angažoval ve Mandátovém a imunitním výboru a zastával funkci místopředsedy Výboru pro evropskou integraci. Ve volbách 2002 svůj mandát obhajoval, avšak v obou kolech jej porazil nestraník kandidující za sociální demokracii Jan Rakušan.\n\nDo roku 1998 působil jako starosta Poděbrad, kde až do roku 2006 zasedal v zastupitelstvu.\n\n"}
{"id": "578291", "url": "https://cs.wikipedia.org/wiki?curid=578291", "title": "Jan Zachariáš Quast", "text": "Jan Zachariáš Quast\n\nJan Zachariáš Quast (23. října 1814, Pirkenhammer u Karlových Varů (dnes součást Březová) – 9. srpna 1891 Písek) byl český malíř 19. století.\n\nJan Zachariáš Quast byl druhorozeným synem malíře Konráda Ferdinanda Quasta. V devatenácti letech odešel na zkušenou do Německa (Saská Kamenice, Lipsko, Berlín, Míšeň, Drážďany), v roce 1834 cestoval do Vídně. Další rok navštívil opět Německo (Bayreuth, Bamberg, Norimberk a Ansbach, v roce 1836 se znovu vrátil do Prahy, kde se natrvalo usadil.V letech 1838 – 39 studoval na Akademii v Praze u Františka Tkadlíka. V Praze žil a pracoval do roku 1869. V Praze se oženil s Eleonorou Zuzanou Dechantovou a získal povolení k provozování živnosti jako \"Porzellanmaler\" (vše v roce 1843). Měl dílnu v budově Platýzu (v té době v majetku šlechtické rodiny Daubků) na Národní třídě (v té době Neue Allee 984 – I).\n\nV roce 1856 se pokusil odcizit hostii v chrámu sv. Jindřicha na Novém Městě Pražském, byl krátce internován v léčebně a na aféru se časem zapomnělo.V padesátých a šedesátých letech hodně cestoval (Polsko, Maďarsko, Rakousko, Německo), nakupoval a dojednával zakázky. V těchto letech se narodilo manželům Quastovým 12 potomků (dospělosti se dožilo devět). V letech 1869–71 pracoval v Lenoře pro sklářského podnikatele Wilhelma Kralika jako umělecký ředitel (vedoucí malírny). V době zakázky pro egyptského vládce se připojil ke stávkujícím zaměstnancům, což ho samozřejmě stálo místo (ale zaměstnanci dostali přidáno).\n\nOdstěhoval se do Písku 1871, kde si krátce předtím otevřel fotoateliér jeho nejstarší syn Konrád Ferdinand. Celá rodina se věnovala fotografii, sám Jan Zachariáš bral i drobné zakázky, aby uživil rodinu (štítky na dveře, dýmky, apod.). Není ovšem pravda, že tam roku 1891 zemřel zapomenut – byl váženým občanem, o jeho práci psal denní tisk regionální i celostátní, jeho práce v minulosti vysoce cenili Jan Neruda a Karel Purkyně, v posledním roce života vystavoval několik prací v Praze s velmi příznivým ohlasem. A kolekci jeho prací koupil v roce 1890 korunní princ Rudolf.\n\nZemřel v Písku 9. 8. 1891, pohřben byl 11. 8. tamtéž. Jeho manželka Eleonora Zuzana jej přežila o měsíc – zemřela 10. 9. 1891.\n\nV základní literatuře je mnoho chybných údajů – data narození uvádí mylně slovník Thieme-Becker, a jiní, data úmrtí např. Ottův slovník naučný a jiní.\n\nUpřesňující údaje uvádí monografie J.Z.Quasta na základě záznamů z matrik včetně německých, úmrtního oznámení, atd. (Hořava 2014 a spoluautoři).\n\nJan Zachariáš Quast vytvořil veliké dílo, které došlo mnoha uznání doma i v zahraničí. Ocenění získal na výstavách v Londýně 1838, New Yorku 1853, Paříži 1855 a mnoha jiných.\n\nPro přehlednost je možno jeho dílo rozdělit do kapitol Portrét, Malby na skle, Kopistické práce a Vědecká ilustrace.\n\nPortréty maloval Quast především na porcelánu, vzácně akvarelem či olejem. K pochopení obtížnosti malby na porcelán je nutno zdůraznit, že jde o malbu na bázi kysličníků kovů s následným vypálením v peci, malíř maluje nebarevnými barvami a výsledek vidí až po vypálení prakticky bez možnosto korektur. Výhodou malby na porcelán je trvalá zářivost barev, rezistence vůči zevním vlivům, nevýhodou je fraglita porcelánového podkladu. V porovnání s jinými technikami jde o podstatně obtížnější typ malby.\n\nVe vrcholném období portrétní tvorby (asi v letech 1840 – 1860) navazoval Quast na klasicistní a biedermaierskou miniaturu. Rukopis je uvolněný, precizně provedený obličej je často obklopen malbou pozadí a textilií velkoplošnými tahy štětcem v kontrastu k minucioznímu provedení podoby portrétovaného. Z tohoto období patří k vrcholným pracem portréty jeho dětí a několika málo bližších osob. Kvalita objednávkových portrétů někdy kolísá, což je dáno zřejmě chvatnou prací na více zakázkách. V letech asi 1860 až 1891 většina jeho podobizen svádí boj s rozmáhající se fotografickou technikou. Snaží se úspěšně o fotografickou dokonalost malby, znásobenou barevností. Současně ovšem získávají jeho portréty strnulost typickou pro fotografie té doby. Jeho podobizny předstihují fotografické ve všech směrech kromě ceny a rychlosti zhotovení, takže ke konci života zakázek významně ubývá.\n\nMalby na skle jsou technicky obdobou malby na porcelánu, ve třetí čtvrtině 19.století je jediným v Čechách, kdo ovládá tuto náročnou techniku. Dostává významné zakázky od excísaře Ferdinanda Dobrotivého na malbu oken pro kapli v Zákupech (sv. Vácslav a sv. Lidmila podle návrhů Viléma Kandlera) v roce 1854, v roce 1857 pak od Rohanů zakázku na výzdobu Sychrova. Nejvýznamnější zakázkou jsou okna pro Velechrám sv. Víta v Praze (pro závěrovou kapli Jana Křtitele a Panny Marie, podle návrhů Führicha, Scheiwla, Trenwalda, Lhoty a Krannera). Pro tentýž chrám maluje ještě okna s tématem Nejsvětější Trojice s klečícími Karlem IV. a Eliškou Pomořanskou v postranních oknech. Tato byla při přestavbách vybourána a osazena v letech 1901 – 2 v kostele Nejsvětější Trojice v Mešně u Rokycan. Další mimořádnou zakázkou byla okna pro presbytář katedrály sv. Ducha v Hradci Králové. Podle návrhů hradeckého rodáka Scheiwla provedl Quast roku 1864 – 5 tři okna o výšce 15 metrů. Pro farní kostel ve Vimperku zhotovil Quast okna s postavami Panny Marie a Krista, která byla oceněna r. 1873 na světové výstavě ve Vídni a o rok později darována kostelu objednavatelem Wilhelmem Kralikem a osazena. Další významné sklomalby jsou v rodinné hrobce Kraliků v Horní Vltavici. Pro zámeček v Adolfově maloval okna s ornamentálním dekorem a centrálními motivy ptactva. Pro měšťanské domy jsou doložena okna s nacionální tematikou (Jan Hus, Komenský, Žižka, Jiřík z Poděbrad).\n\nVědecká ilustrace Jana Zachariáše Quasta zahrnuje veliké množství motýlů, brouků, pavouků, much, atd., převážně malovaných na porcelánu. Jako vědeckou je možno ji hodnotit z entomologického hlediska pro naprostou věrnost předloze do nejmenšího detailu. Jeho úmyslem ovšem nebyla prvoplánově vědecká dokumentace, těšila ho dekorativnost tématu. Zaplňoval porcelánové tácy , desky, talíře desítkami až stovkami jedinců bez zájmu o taxonomii , druhovou příbuznost, atd. Jeho virtuozní provedení a okouzlující barevnost však řadí tuto oblast k vrcholům jeho tvorby.\n\nKopistické práce prováděl Quast na porcelánu i skle, snad často na přímou objednávku. Kopíroval slavné předlohy Corregia, Rembrandta, Reniho či Dolciho, ovšem i téměř současníků Rethela, Retzsche, Führicha, či Makarta. Zřejmě jako úlitbu mocným portrétoval císaře Františka Josefa I., korunního prince Rudolfa, císařovnu Alžbětu, arcivévodu Karla Ludvíka rakousko-těšínského, maršála Radeckého, bána Jelačiče a jiné. Tyto portréty prováděl snad výhradně podle grafických předloh nebo fotografií, barevnost patrně tvořil dle své úvahy.\nVětšina Quastových prací vyniká neuvěřitelnou technikou, které i ve světě mohlo konkurovat jen málo malířů. Doteky štětce jsou často o velikosti desetin milimetru. Podstatnou vadou jeho portrétů jsou většinou v chvatu provedené ruce, zřejmě množství zakázek vedlo k tomu, že obličej vypracoval dokonale a ostatní poněkud odbyl. Je zde i možnost, že provedení těchto podružných prací svěřoval někdy členům rodiny, jak tomu bylo často v renesančních a barokních malířských dílnách. V kresbě tužkou byl perfektní, v akvarelu mistrovský, pouze jeho olejomalby (kterým se ani moc nevěnoval) jsou často suché, neživotné. Podle nepřímého svědectví Lori Šomkové portrétoval i Karla Hynka Máchu, jakou technikou nevíme, portrét sám je nezvěstný. Vše co bylo během dvacátého století považováno za portréty K.H.Máchy, bylo později vyvráceno. Seznam odkazů na literární zdroje je uveden v monografii (Hořava 2014). Slabé až neumělé práce v různých technikách, které jsou hojně Quastovi připisovány, nepochybně v budoucnosti budou zařazeny do kategorie falzifikátů či práce některých členů rodiny. Při určování autorství je vždy nutno mít na paměti, že významnější technické nedostatky kresby či malby mluví proti atribuci Janu Zachariáši Quastovi.Výstavy: 1941 – 42 Uměleckoprůmyslové muzeum v Praze (asi 100 prací), v roce 1970 Okresní muzeum v Písku (173 prací), v roce 2012 Muzeum hlavního města Prahy (asi 20 prací). Největší souborná výstava věnovaná Quastovi probíhá v Prácheňském muzeu v Písku od 15.10. 2014 do 31.12.2014 (cca 250 prací, vydána výpravná monografie o 222 stranách se soupisem díla a více než 500 foto, převážně v barvě).\n\nZastoupení J.Z.Quasta ve významných sbírkách: Prácheňské muzeum v Písku (cca 100 prací), Západočeské muzeum v Plzni (cca 40 prací), Uměleckoprůmyslové muzeum v Praze (cca 40 prací). Ostatní instituce a většina soukromých sběratelů v Čechách vlastní po několika málo malbách – Národní muizeum v Praze, Jihočeské muzeum Č.Budějovice, Uměleckoprůmyslové muzeum v Brně, KVU v Olomouci, muzea ve Strakonicích, Kašperských Horách, Sušici, státní zámky v Zákupech, Jánský vrch, a jiní.V zahraničí pak muzeum v Ansbachu, Staatsgemaeldesammlungen München, jednotlivé exempláře pak v USA, Rakousku apod.\n\n"}
{"id": "578292", "url": "https://cs.wikipedia.org/wiki?curid=578292", "title": "Sergiovci", "text": "Sergiovci\n\nGens Sergia je jméno římského patricijského rodu, z něhož pocházela řada významných postav římské historie.\n\nRod Sergiů hledal svůj původ, podobně jako většina starých římských rodů, ve starověké Tróji. Za svého prapředka označovali Sergesta, věrného přítele Aenea. Římský spisovatel Vergilius o něm napsal ve svém díle Aeneis:\n\n\"Sergestusque, domus tenet a quo Sergia nomen.\" (Virg. Aen. v. 121)\n\nNejvětšího vlivu rod dosáhl v době počátků římské republiky. Roku 451 př. n. l. byl M. Sergius Esquilinus zvolen za decemvira. Tuto funkci vykonával v letech 450 a 449 př. n. l. Lucius Sergius Fidenas se roku 437 př. n. l. stal jako první z rodu konzulem. V roce 433 př. n. l. pak vykonával funkci vojenského tribuna. Lucius Sergius Fidenas II., pravděpodobně syn výše jmenovaného konzula a tribuna, se sám stal konzulem roku 429 př. n. l. Jeho otec se pak stal ještě dvakrát vojenským tribunem, a to v letech 424 a 418 př. n. l. Funkci vojenského tribuna vykonával v letech 404 a 402 př. n. l. i Manius Sergius Fidenas. Jiný Lucius Sergius Fidenas je zaznamenán jako vojenský tribun roku 397 př. n. l. Poslední výraznou osobností rodu v počátcích římské republiky byl Cn. Sergius Fidenas Coxo, který byl vojenským tribunem v letech 387, 385 a 380 př. n. l. \n\nVliv rodu pak poněkud upadl. Rodina jej pomalu začínala získávat zpět až v období Punských válek. M. Sergius sloužil v armádě pod Scipionem Africanem a velel asi třem tisícům mužů. Avšak roku 205 př. n. l. byl zavražděn. Jeho příbuzný Lucius Sergius byl jeden ze tří vyslanců, které poslal roku 203 př. n. l. Scipio Africanus do Kartága. C. Sergius Plancus pak zastával úřad městského preatora roku 200 př. n. l. Nejvýznamnější osobností rodu v době Punských válek byl však bezesporu M. Sergius Silus, jeden z největších hrdinů Druhé punské války. Během dvou vojenských kampaní utrpět dvacet tři zranění a přesto zůstal v armádě. V bojích dokonce ztratil i pravou ruku, a tak se naučil bojovat levou a na pravé měl přidělanou jakousi\nprotézu, kterou používal jako štít. Je to první historicky doložený člověk, který užíval protézu. Sloužil rovněž pod Scipionem Africanem, a to jako generál jízdy. Jeho podoba se dochovala na mincích, které na jeho počest nechal razit jeho syn. Je zde vyobrazen jako jezdec na koni, který v levé ruce drží hlavu nepřítele. Roku 197 př. n. l. byl zvolen prétorem. Jeho syn M. Sergius Silus byl během války v Makedonii roku 168 př. n. l. vojenským legátem. \n\nDalším zaznamenaným členem rodu je L. Sergius, který vykonával roku 75 př. n. l. funkci questora na Sicílii. Daleko významnější byl však jeho jmenovec Lucius Sergius Catilina, pra - pravnuk M. Sergia Sila. Nejprve vykonával různé politické i vojenské úřady jako například úřad preatora roku 68 př. n. l., ale jeho největší snahou bylo stát se konzulem. Když se mu to nepodařilo legálně, pokusil se dosáhnout funkce pomocí spiknutí. To však bylo odhaleno konzulem Ciceronem, řada spiklenců byla popravena a sám Catilina padl roku 62 př. n. l. v čele svého vojska poblíž města Pistorie. Jím vymřela poslední z hlavních rodových větví. \n\nRod nadále pokračoval a reprezentován byl především větví se jménem Paullus. Sergius Paullus vykonával úřad prokonzula na Kypru, kde se setkal s apoštolem Pavlem a jejich setkání je popsáno i v Bibli. Předposledním konzulem z rodu Sergia byl Lucius Sergius Paullus roku 168 našeho letopočtu. Tím posledním se stal roku 198 Pubius Martius Sergius Saturninus.\n\n\nCatilina, Esquilinus, Fidenas, Orata, Paullus, Placenus, Lepidus\n\n\nOsud rodiny po pádu Říma je nejistý. Některé středověké rody se ve svém původu na \"gens Sergia\" odvolávaly. Nejblíže pravdě může být rod Pola, který až do 13. století používal právě jméno \"Sergius\" a prvně zaznamenaný byl okolo roku 990 v Pule, tedy ve městě, kde gens Sergia žil a zanechal zde na sebe jako památku vítězný oblouk.\n\n"}
{"id": "578293", "url": "https://cs.wikipedia.org/wiki?curid=578293", "title": "Adam Albert Neipperg", "text": "Adam Albert Neipperg\n\nAdam Albert hrabě Neipperg (8. dubna 1775, Vídeň – 22. února 1829, Parma) byl rakouský šlechtic, generál a státník.\n\nNarodil se do hraběcího rodu Neippergů, který od dob jeho dědečka Wilhelma Reinharda Neipperga sloužil Habsburkům. Jeho otcem byl Leopold Josef Johann Nepomuk, hrabě Neipperg (1728 – 1792) a matkou Marie Vilemína z Hatzfeldu a Wildenburgu . Adam Albert byl vychován na Karlově škole ve Stuttgartu a v roce 1790 vstoupil do rakouské armády. Roku 1794 byl těžce raněn a přišel o pravé oko. Od roku 1805 bojoval v Itálii. Roku 1809 byl povýšen na generálmajora. V letech 1811 – 1813 působil jako vyslanec u švédského královského dvora. Roku 1813 se stal polním maršálem.\n\nV srpnu 1814 byl pověřen ochranou bývalé císařovny Marie Luisy Rakouské, manželky Napoleona Bonaparte. V té době byl už Napoleon zbaven trůnu a vypovězen na ostrov Elba; rakouská diplomacie chtěla zabránit tomu, aby jej Marie Luisa do vyhnanství následovala (přestože manželství s Napoleonem bylo vynucené, Marie Luisa cítila jako svou povinnost stát při manželovi). Tohoto úkolu se Neipperg zhostil dokonale: s 23letou ex-císařovnou se spřátelil, cestu za manželem ji rozmluvil a posléze (nejpozději po smrti své první ženy) se stal jejím milencem.\n\nNa jaře 1815 se podílel na porážce Napoleonových stoupenců v Itálii, nejprve 1. května porazil neapolské vojsko u Scaporezza a následně zamířil podpořit generála Bianchiho do bitvy u Tolentina, čímž donutil neapolského krále Murata ukončit slibně se vyvíjející bitvu a kvapně ustoupit. Po Muratově porážce se Bianchi s Neippergem zúčastnili okupace jižní Francie. Poté Neipperg odcestoval do Parmy, kterou Vídeňský kongres přiřkl jako odstupné Marii Luise Rakouské. Ta svého milence Neipperga pověřila správou panství a velením parmských vojenských oddílů.\n\nV roce 1816 císař František I. jmenoval Neipperga tajným dvorním radou.\n\nAdam Albert byl nejprve ženat s Teresií, hraběnkou Polovou pocházející z prastarého hraběcího rodu Polů. Ta mu porodila čtyři syny, ale v dubnu 1815 zemřela.\n\nRoku 1821 se oženil podruhé, tentokrát s Marii Luisou Rakouskou, vdovou po císaři Napoleonu Bonaparte. Z tohoto morganatického sňatku vzešel rod pozdějších knížat Montenuovo. Zřejmě již od roku 1815 byl čerstvě ovdovělý Adam Albert milencem Marie Luisy, která mu porodila dvě nemanželské děti, Albertinu (nar. 1817) a Viléma Albrechta (nar. 1819). Po smrti Napoleona se mohli konečně vzít a jejich třetí dítě, Mathilda (nar. 1822) již bylo legitimní.\n\n"}
{"id": "578295", "url": "https://cs.wikipedia.org/wiki?curid=578295", "title": "Neippergové", "text": "Neippergové\n\nNeippergové jsou starou švábskou šlechtickou rodinou, která byla roku 1726 povýšena do říšského hraběcího stavu. Rodina původně sloužila württemberským vladařům, okolo roku 1700 přešla do služeb Habsburků, kde řada jejích příslušníků zastávala významné úřady. Hlavní linie rodiny žije dodnes a angažuje se především ve vinařství. Rodina se řadí mezi vyšší šlechtu.\n\nPočátky rodu sahají do 12. století na hrad Neipperg. Tato původně rytířská rodina byla roku 1672 povýšena do stavu svobodných pánů. 5. února roku 1726 pak císař Karel VI. povýšil rodinu do říšského hraběcího stavu. V 18. století byl nejznámějším reprezentantem Neippergů rakouský polní maršál Wilhelm Reinhard hrabě Neipperg, který bojoval ve slezských válkách.\n\nDěti z morganatického sňatku Adama Alberta hraběte Neipperga a vdovy po Napoleonu Bonaparte Marie Louisy přijaly jméno Montenuovo, což je volný italský překlad staroněmeckého Neipperg (moderní Němčinou \"Neuberg\", tj. \"nová hora\"). Tato větev získala roku 1864 rakouský knížecí titul.\n\nZa svou dlouhou historii jsou Neippergové spřízněni s řadou českých šlechtických rodů, mimo jiné s Poly, Lobkovici a Valdštejny.\n\n"}
{"id": "578296", "url": "https://cs.wikipedia.org/wiki?curid=578296", "title": "Počítačové vidění", "text": "Počítačové vidění\n\nPočítačové vidění (z anglického \"computer vision\") je odvětví výpočetní techniky a vývoje softwaru zabývající se vytvářením zařízení schopných získávat informaci ze zachyceného obrazu. Může se jednat mimo jiné i o zpracování videa, obrazu z více zdrojů nebo dat z lékařských vyšetření.\n\nPočítačové vidění se používá například v oblastech:\n\nPočítačové vidění je blízké studiu biologického vidění. Oblast biologického vidění studuje a modeluje fyziologické procesy umožňující vizuální vjemy u lidí a jiných zvířat. Na druhou stranu počítačové vidění studuje a popisuje softwarově a hardwarově implementované procesy za umělými zrakovými systémy. Mezidisciplinární výměna mezi biologickým a počítačovým viděním přinesla nové poznatky do obou oborů.\n\nPočítačové vidění je v určitém směru opak počítačové grafiky. Zatímco počítačová grafika vytváří obrazová data z informací popisujících zachycené objekty, počítačové vidění je opačný proces. Vyskytuje se trend obě disciplíny kombinovat, jako například v systémech rozšířené reality (anglicky \"augmented reality\").\n\nPodobory počítačového vidění zahrnují rekonstrukci scény, detekci dějů, vyhledávání událostí ve videu, poznávaní objektů, učení, indexování, odhad pohybu a rekonstrukci obrazu.\n\nPočítačové vidění je relativně nový obor. V počátcích výpočetní techniky bylo obtížné pracovat i s relativně malými sadami obrazových dat. Koncentrovanější práce v oboru se objevily až na konci sedmdesátých let. Počítačové vidění zahrnuje širokou oblast témat, která se často kříží s jinými disciplínami, tedy neexistuje všeobecná formulace \"úlohy počítačového vidění\". Neexistuje také žádná standardní formulace způsobu řešení obecných problému počítačového vidění. Existují však známé metody pro řešení omezených, dobře definovaných úloh počítačového vidění, které jsou často velice specifické pro danou úlohu a málokdy jsou zobecnitelné na širší spektrum použití. Mnoho takovýchto metod jsou stále ve stavu základního výzkumu, avšak stále více metod nachází svou cestu do komerčních produktů, kde často tvoří část celku řešícího komplexní úlohy (například v oblastech zobrazování v medicíně nebo při kontrole kvality a měření v průmyslu). Ve většině praktických aplikací počítačového vidění jsou počítače předem naprogramované člověkem na řešení specifické úlohy, avšak algoritmy zahrnující učení jsou stále častější.\n\nAplikace umělé inteligence často řeší úlohy vyžadující autonomní plánování samostatných robotů operujících v reálném prostředí. Detailní porozumění tomuto prostředí umožňuje robotům řešení úloh. Informace o prostředí mohou být poskytovány systémem počítačového vidění, který se chová jako zrakový senzor a poskytuje vysokoúrovňové informace o prostředí a o stavu robota. Umělá inteligence a počítačové vidění sdílí témata jako detekce pravidelností a techniky učení. Počítačové vidění je tedy někdy vnímáno jako část oboru umělé inteligence nebo jako část informatiky obecně.\n\nFyzika je další obor blízký počítačovému vidění. Systémy počítačového vidění jsou závislé na senzorech, které detekují elektromagnetické záření, typicky ve formě viditelného nebo infračerveného světla. Procesy, kterými se světlo šíří a odráží od povrchů, jsou vysvětleny optikou. Sofistikované senzory obrazu dokonce vyžadují porozumění kvantové mechanice k poskytnutí kompletního porozumění procesu formování obrazu. Některé fyzikální úlohy, jako například pohyb v kapalinách, mohou být řešeny s pomocí počítačového vidění.\n\nTřetí oblast, která hraje významnou roli, je neurobiologie, konkrétně výzkum přírodních zrakových systémů. V posledním století probíhaly rozsáhlé výzkumy očí, neuronů a mozkových struktur zpracovávajících vizuální stimuly lidí i jiných zvířat. Toto vedlo k hrubému, avšak komplikovanému popisu funkce \"skutečných\" zrakových systémů při řešení určitých úloh spjatých s viděním. Tyto výsledky vedly k vzniku podoboru počítačového vidění, který se zabývá vytvářením umělých systémů počítačového vidění, které napodobují funkci a chování biologických protějšků na různých úrovních složitosti. Některé z metod učení používané v oblasti počítačového vidění mají také původ v biologii.\n\nJedno z nejčastějších použití počítačového vidění je zpracovávání obrazu v medicíně. Tato oblast je charakterizována získáváním informací z obrazových dat za účelem stanovení medicínské diagnózy pacienta. Obecně se obrazová data získávají z mikroskopu, RTG, angiografie, ultrazvukového vyšetření nebo tomografie. Příkladem informace získané z takovýchto obrazových dat může být detekce nádorů, arteriosklerózy nebo jiných maligních změn tkáně. Mohou se také získávat data o velikostech orgánů, toku krve atd. Tato oblast použití také podporuje výzkum v medicíně poskytováním nových informací, například o struktuře mozku nebo o kvalitě péče.\n\nDruhou oblastí použití je průmysl, kde je často označována jako strojové vidění, kde jsou informace získávány za účelem podpory výrobního procesu. Jedním příkladem může být kontrola kvality, kde jsou detaily nebo finální produkty automaticky kontrolovány za účelem vyhledání defektů. Jiným příkladem je určování pozice a orientace drobných předmětů zdvihaných robotickou paží. Strojové vidění se také používá často v oblasti zemědělství k odstranění nežádoucích složek z materiálu, čemuž se někdy říká optické třídění.\n\nArmádní použití jsou pravděpodobně jednou z největších oblastí použití počítačového vidění. Samozřejmým příkladem je detekce nepřátelských vojáků nebo vozidel a navádění raket. Pokročilé systémy navádění posílají raketu na oblast místo specifického cíle, a výběr konkrétního bodu dopadu se provádí okamžikem, kdy raketa vstoupí do oblasti, na základě získaných obrazových dat. Moderní armádní koncepty, jako například \"bojové povědomí\" (z angl. \"battlefield awareness\"), počítají s použitím různých senzorů, včetně obrazových, k dodání bohaté sady informací o bojišti, která se může použít k podpoře správných taktických rozhodnutí. V tomto případě by se používalo automatické zpracování dat k snížení složitosti a sloučení informací z různých senzorů k zlepšení spolehlivosti.\nJedno z novějších použití je navádění autonomních vozidel, včetně ponorek, pozemních vozidel (malých robotů s koly, aut nebo nákladních aut), vzdušných vozidel a bezpilotních letounů. Úroveň autonomnosti se pohybuje od plně autonomních vozidel (bezpilotních) do vozidel, kde systémy počítačového vidění pomáhají řidiči nebo pilotovi v různých situacích. Plně autonomní vozidla obvykle používají k navigaci počítačové vidění, tedy k určení pozice nebo vytvoření mapy prostředí a pro vyhledávání překážek. Může se také používat pro vyhledávání událostí závislých na úkolu, například při hašení lesních požárů bezpilotním letounem. Příkladem pomocných systémů jsou systémy varování před překážkami v autech a systémy pro autonomní přistání letadel. Někteří výrobci automobilů předvedli systémy pro autonomní řízení aut, avšak tato technologie stále nedosáhla úrovně, kdy by byla vhodná pro trh. Je mnoho příkladů armádního použití autonomních vozidel, od bezpilotních letounů pro průzkumné mise po navádění raket. Průzkum vesmíru také již používá autonomní vozidla, například Mars Exploration Rover NASA a ExoMars Rover ESA.\n\nJiné oblasti uplatnění zahrnují:\n\nKaždá oblast použití popsaná výše zahrnuje množství úloh počítačového vidění – více či méně přesně definované úlohy zpracování nebo měření, které mohou být vyřešeny různými metodami. Níže jsou uvedeny příklady typických úloh počítačového vidění.\n\nKlasickým problémem počítačového vidění, zpracování obrazu a strojového vidění je určení, jestli daná data obsahují specifický objekt, vlastnost nebo činnost. Tato úloha může být většinou vyřešena robustně a bez potíže člověkem, ale stále není uspokojivě algoritmicky vyřešena pro obecný případ – libovolné objekty v libovolných situacích. Existující metody pro překonání tohoto problému jej přinejlepším mohou vyřešit pouze pro specifické případy, jako například jednoduché geometrické objekty (mnohostěny), lidské tváře, vytištěné nebo rukou psané znaky nebo vozidla, a v specifických podmínkách, většinou daných vhodným osvícením, pozadím a orientací objektu relativně k senzoru.\n\nLiteratura popisuje různé varianty poznávací úlohy:\n\nExistuje několik specializovaných úloh založených na rozpoznávání, jako například:\n\nRekonstrukce scény se zaobírá určením přibližného počítačového 3D modelu z jednoho nebo (typicky) více obrazů zachycujících scénu. V nejjednodušším případě by tento model byl množinou 3D bodů. Více sofistikované metody dokáží vytvořit kompletní 3D model povrchu.\n\nCílem rekonstrukce obrazu je odstranění nežádoucích jevů (šum senzoru, rozmazání atd.) z obrazů. Nejjednodušší možný přístup k odstranění šumu jsou různé tipy jednoduchých matematických filtrů jako low-pass filtr nebo medián. Více sofistikované metody modelují obraz na základě analýzy místních struktur, a na jeho základě odlišují signál od šumu. Použitím prvotní analýzy obrazových dat a vyhledání lokálních struktur, jako čar a hran, a následným ovládáním filtru na základě lokálních informací lze dosáhnout lepšího odstranění šumu s nižším poškozením signálu oproti plošnému použití filtrů.\n\nOrganizace systému počítačového vidění je vysoce závislá na použití. Některé systémy jsou samostatné aplikace, které řeší specifické úlohy měření nebo detekce, zatímco jiné jsou část většího systému, který například také obsahuje subsystémy pro pohyb, plánování, ukládání informací, rozhraní člověk-stroj atd. Konkrétní implementace systému počítačového vidění také záleží na tom, jestli je jeho funkce předem známa, nebo jestli je potřeba, aby byl systém učenlivý. Jsou však typické funkce, které se dají najít v mnoha systémech počítačového vidění.\n"}
{"id": "578297", "url": "https://cs.wikipedia.org/wiki?curid=578297", "title": "Soupeření v komunikaci", "text": "Soupeření v komunikaci\n\nSoupeření v komunikaci se z psychologického hlediska objevuje více u soutěživých lidí, kteří neumí prohrávat. Proto lze mezi slova soupeření a soutěživost dát rovnítko. Získané vlastnosti se běžně projevují nejen v chování, ale také v komunikaci, protože je to způsob, kterým se lidé projevují. Soupeření se také více objevuje u temperamentnějších osob. Projevuje se tím, že taková osoba má ve verbální komunikaci stále poslední slovo, neumí přiznat chybu a hůře se s takovým člověkem spolupracuje. U lidí, kteří mají tuto vlastnost, se hodně často ve verbální komunikaci objevuje slovo „já“. Často se také tato vlastnost může projevit mezi jedinci nebo skupinami, kteří usilují o tentýž cíl, ale dosáhnout ho může jen jeden. Snadno pak může celá situace mezi těmito jedinci přerůst v konflikt. \n\nLidé většinou v komunikaci s cizími lidmi soupeření skrývají. Je to proto, že jim to jejich morální hodnoty nedovolí. Toto platí pro všechny vlastnosti, nejen pro soupeření. Když ale komunikují se známými lidmi, projevují se takovým způsobem, jací doopravdy jsou.\n\nVětšina učitelů hovoří o tom, že soutěžemi připravují děti hlavně do dospělosti na situace konkurzu. Rádi by, aby jejich žáci v životě obstáli. Soutěžemi však lze v dětech vytvářet vzory chování a postoje, které jim nepomohou ani v situacích konkurzu, ani v běžném životě, a které nejsou přínosem ani pro společnost. Můžou jimi nastartovat trvalou soutěživost, tj. puzení neustále se srovnávat s druhými a snažit je předčit, dokázat jim, že ostatní jsou horší. To je svým způsobem past na celý život. Drtivá většina lidských vztahů má totiž charakter kooperační. Způsob jak propojit kreativitu a kooperaci několika lidí spočívá v komunikaci, ne v soupeření. Jinými slovy: jedinec musí mít prospěch z činnosti celku nebo musí být ztotožněn se zájmem celku a celek musí mít prospěch z činnosti jedince. Základem celé společnosti je racionální a pragmatická spolupráce, z níž těží každý. Skutečná osobnost může vyrůst pouze ze vzájemné komunikace ne ze soupeření.\n\nNedostatek ohledu a respektu v komunikaci k druhým se může projevit nedostatkem respektu a ohledu ke zvyklostem i vlastnostem druhého. Vyrovnaná komunikace vytváří klima příjemné pro obě strany. Ten, kdo komunikuje silou, se na druhého neohlíží, řídí se vlastním zájmem a svými způsoby. V rozhovoru není oponent nepřítelem, ale partnerem při hledání pravdy. Cílem diskuse je pravda, ne však intelektuální soutěž. Účast na dialogu předpokládá trojí úctu (k pravdě, k druhému a k sobě).\n\n\"Příklad soupeření v komunikaci\"\n\nA: „Vyhrál jsem v běžeckém závodě.“\n\nB: „No a co? Musíš se s tím vytahovat?“\n\nA: „Mám z toho prostě radost.“\n\nB: „Ty se pořád vytahuješ.“\n\nA: „Tak. A obtěžuje tě to?“\n\nB: „Ano, a to není všechno. Vždycky mě hrozně štve způsob, jakým hraješ. Vždycky se snažíš využít všech výhod. Nemohl bys toho nechat?“\n\nA: „Hm, tak takhle to je. Ale vždyť mě to vychází!“\n\nB: „To jen proto, že máš zkrátka štěstí. Brzy se z té tvé hry zblázním.“\n\nA: „To mě mrzí. Udělám všechno, co budu moci.“\n\nB: „To tvoje „všechno“ nestačí. Prostě se nesoustředíš, jak bys měl.“\n\nA: „Poslyš, a jak jsi na tom ty?“\n\nB: „O mne se nestarej. Pokus se vylepšit svoji hru!“\n\n"}
{"id": "578301", "url": "https://cs.wikipedia.org/wiki?curid=578301", "title": "Orsini-Rosenberg", "text": "Orsini-Rosenberg\n\nOrsini-Rosenbergové \"(Ursini)\", též \"Orsiniové z Rosenbergů\" (německy \"Orsini von Rosenberg\") je jméno šlechtického rodu původem rakouského z jihovýchodního Štýrska. Rod patřil mezi vyšší šlechtu.\n\nPůvodním jmémen rod Rosenbergů od 31. června 1683 změnila své jméno na podobu Ursini-Rosenberg, krátce nato na Orsini-Rosenberg či \"Orsini von Rosenberg\".\n\nS povolením nosit jméno Orsini se rozvířily diskuse o příbuzenství s prastarou římskou rodinou Orsiniů. Příbuzenský vztah je však velice nepravděpodobný. Stejně tak je obtížné doložit jejich údajnou příbuznost s českými Rožmberky, již vymřeli roku 1611.\n\nRosenbergové byli původně rytíři, v roce 1633 byli povýšeni císařem Ferdinandem II. do stavu svobodných pánů a jeho nástupcem Ferdinandem III. do hraběcího stavu. Roku 1790 byl Franz Xaver Wolfgang povýšen císařem Leopoldem II. do knížecího stavu dědičného v primogenituře.\n\nEmma, hraběnka Orsini-Rosenbergová (8. července 1858, Štýrský Hradec – 6. července 1905, Machnín) byla manželkou Rudolfa, hraběte Černína (8. ledna 1855, Praha – 5. září 1927, Vrchlabí)\n\n"}
{"id": "578303", "url": "https://cs.wikipedia.org/wiki?curid=578303", "title": "Kloš jelení", "text": "Kloš jelení\n\nKloš jelení (\"Lipoptena cervi\", lidově lojnice, nářečně jelenica či postraňák - jižní Morava) je druh dvoukřídlého hmyzu z čeledi klošovitých. Jedná se o druh bodavé mouchy, která se živí krví zvířat, především savců ale i ptáků. Kloš se na hostitele dostává pomocí křídel vyvinutých po vylíhnutí. Po usednutí na hostitele křídla ztrácí.\nKloš dosahuje délky 3–7 mm. Má šest nohou a křídla, která po dosednutí na objekt svého zájmu odhazuje. Tělo je zploštělé a elastické, vydrží bez úhony i silné stlačení. Barva je hnědá. Vzhledem připomíná velmi malého cvrčka. Kloš jelení je někdy nesprávně označován jako „létající klíště“ pro svoji podobnost s klíštětem, ale biologicky nejsou tyto dva druhy nijak spjaty.\n\nKloš je rozšířen v lesích mírného pásu na severní polokouli zhruba v Holarktické oblasti. Do Severní Ameriky byl zavlečen teprve nedávno, stejně tak do Finska. Příbuzný druh \"Lipoptena mazamae\" je rozšířen i do Střední a Jižní Ameriky.\n\nSamice produkuje vždy jednu larvu, která žije uvnitř jejího těla, kde se živí mléčnými výměšky. Samice larvu porodí těsně před zakuklením. Larva má nejprve bílou barvu, ale rychle se zbarví dohněda a kuklí se. V té době padá z hostitele na lesní podrost. Po vylíhnutí hledá dospělý jedinec okamžitě hostitele. Pokud najde vhodného – v naprosté většině jde o jelenovitou zvěř – odhazuje křídla a začne se živit sáním krve. Na hostiteli rovněž dochází k páření samců a samic. Kolik larev je schopna jedna samice za život vyprodukovat, není známo.\n\nKloš se živí krví. Jeho hostiteli se v naprosté většině stávají různé druhy jelenovité zvěře. V daleko menší míře napadá i ptáky, psy a některá další zvířata. Jedno sání trvá 15–25 minut. Kloš na zvířata nepřenáší téměř žádné nemoci (kromě bakterie \"Bartonella schoenbuchensis\"), ale ve větším množství dokáže své hostitele velmi soužit.\n\nKloš je z hlediska člověka nepříjemný parazit, který útočí především v lese. Poměrně obtížně se odstraňuje a jde těžko rozmáčknout. Nejlepším způsobem, jak kloše zabít, je promnout ho mezi prsty. Přes výše řečené napadá kloš člověka spíše omylem, neboť nejde o jeho klasického hostitele. Není známo, že by kloš, na rozdíl od klíštěte, přenášel nějaké závažné choroby. Nicméně bakterie \"Bartonella schoenbuchensis\" dokáže způsobit dlouhotrvající svědění v místě bodnutí. Projevuje se obvykle po několika hodinách až třech dnech jako červená svědivá skvrna/vyrážka a může trvat i mnoho týdnů, než zmizí.\n\nZbytky klošů byly nalezeny na mumii Ötziho.\n\n"}
{"id": "578305", "url": "https://cs.wikipedia.org/wiki?curid=578305", "title": "Karel Barták", "text": "Karel Barták\n\nKarel Barták (* 6. března 1942, Mladá Boleslav) je český politik a lékař, bývalý senátor za obvod č. 45 – Hradec Králové a přednosta Ústavu tělovýchovného lékařství.\n\nPo maturitě na střední škole v Turnově vystudoval v letech 1959–1965 Lékařskou fakultu Univerzity Karlovy v Hradci Králové. Po ukončení základní vojenské služby nastoupil na lékařskou fakultu a do fakultní nemocnice v Hradci Králové, kde pracuje dodnes. V roce 1969 získal titul kandidáta věd. Poté až do roku 1986 pracoval jako odborný asistent katedry fyziologie královéhradecké lékařské fakulty. V roce 1986 obdržel titul docenta.\n\nV letech 1991–1997 působil jako děkan této fakulty, z funkce odstoupil po zvolení senátorem. Mezi lety 1992–1999 zastával post přednosty Kliniky tělovýchovného lékařství. Od roku 1999 předsedá Ústavu tělovýchovného lékařství. S manželkou Věrou vychoval dvě děti.\n\nV letech 1994–1997 zasedal v zastupitelstvu města Hradec Králové. Ve volbách 1996 se stal členem horní komory českého parlamentu, přestože jej v prvním kole porazil občanský demokrat Jiří Vlček v poměru 38,85 % ku 21,31% hlasů. Ve druhém kole ovšem obdržel nestraník kandidující za Občanskou demokratickou alianci 50,48 % hlasů a byl zvolen senátorem. Angažoval se ve Výboru pro zdravotnictví a sociální politiku.\n\nVe volbách 2002 svůj mandát obhájil tentokrát jako nezávislý kandidát bez záštity politické strany, když v obou kolech porazil bývalého primátora Hradce Králové Martina Dvořáka. Nadále se věnoval činnosti ve Výboru pro zdravotnictví a sociální politiku a předsedal Podvýboru Výboru pro zdravotnictví a sociální politiku pro rodinnou politiku.\n\nI ve volbách 2008 svůj mandát obhajoval, ovšem tentokrát byl podporován stranou SNK Evropští demokraté a se ziskem 6,82 % hlasů skončil na pátém místě.\n\n"}
{"id": "578306", "url": "https://cs.wikipedia.org/wiki?curid=578306", "title": "Rosamund Pikeová", "text": "Rosamund Pikeová\n\nRosamund Pikeová, celým jménem Rosamund Mary E. Pike (* 27. ledna 1979, Londýn) je anglická herečka. Známou se stala především díky postavě Bond girl \"Mirandy Frostové\" v bondovce \"Dnes neumírej\" (2002) s Piercem Brosnanem v roli \"Agenta 007\". Další úspěšné role získala ve filmech: \"Pýcha a předsudek\" (2005), \"Náhradníci\" (2008), \"Škola života\" (2009), \"Johnny English se vrací \"(2011), \"Hněv titánů\" (2012), \"U konce světa\" (2013). V roce 2014 získala roli ve filmu \"Zmizelá, \"za kterou získala nominace na Oscara, Zlatý Glóbus, SAG Award a BAFTA Award.\n\nNarodila se v britském hlavním městě Londýně roku 1979 do rodiny hudebníků Caroliny a Juliana Pikeových. Navštěvovala střední školu Badminton School v Bristolu, poté vystudovala anglickou literaturu ve Wadhamově koleji Oxfordské univerzity.\n\nHraje na violoncello a plynně hovoří německy a francouzsky. K roku 2010 žila v londýnském West Endu.\n\nZatímco studovala na univerzitě objevila se v britských televizní seriálech jako \"Takové anglické manželství \"(1998), \"Manželky a dcery\" (1999), \"Love in a Cold Climate\" (2001).\n\nPo ukončení studií ji byla nabídnuta role Bond girl v Bondovce \"Dnes neumírej \"s Piercem Brosnanem jako Jamesem Bondem. Jako Elizabeth Malet se objevila ve filmu \"Libertin\" s Johnny Deppem, za roli získala ocenění British Independent Film Award v kategorii Nejlepší herečka ve vedlejší roli. V roce 2005 se objevila jako Jane, starší sestra Elizabeth (hrána Keirou Knightleyovou) ve filmu \"Pýcha a předsudek\". S Anthony Hopkinsem a Ryanem Goslingem si zahrála ve filmu \"Okamžik zlomu.\"\n\nV roce 2011 získala roli ve filmu \"Johnny English se vrací\", v pokračování úspěšného filmu \"Johnny English \"z roku 2009. V roce 2012 si zahrála roli Královny Andromedy ve fantasy filmu \"Hněv titánů\". Ve stejném roce se objevila ve filmu \"\", po boku Toma Cruise.\n\nVedlejší roli získala v úspěšném filmu \"U konce světa\" v roce 2013. V roce 2014 získala roli ve filmové adaptaci novely Gillian Flynn \"Zmizelá\", po boku Bena Afflecka. Za roli Amy Dunne získala nominace na Oscara, Zlatý glóbus, SAG Award a BAFTA Award.\n\nZatímco žila v Oxfordu chodila dva roky s hercem Simonem Woodsem, se kterým také pracovala na filmu \"Pýcha a předsudek\". V roce 2007 se zasnoubila s režisérem tohoto snímku Joem Wrightem, ovšem sňatek plánovaný na rok 2008 byl odvolán.\n\nOd prosince 2009 chodí s Robiem Uniackem. Jejich první syn Solo se narodil 6. května 2012 a 2. prosince 2014 se jim narodil syn druhý.\n\n"}
{"id": "578308", "url": "https://cs.wikipedia.org/wiki?curid=578308", "title": "Mešadi Azizbekov", "text": "Mešadi Azizbekov\n\nMešadi Azimbekovič Azizbekov (rusky \"Мешади Азимбекович Азизбеков\", ázerbájdžánsky \"Məşədi Əzim bəy oğlu Əzizbəyov\", 6. ledna 1876, Baku, Ruské impérium – 20. září 1918, Achča-Kujma, Arménská demokratická republika), byl bolševický revolucionář působící v Baku, jeden z prvních ázerbájdžánských marxistů.\n\nMešadi Azizbekov se narodil do rodiny zedníků. V roce 1896 vystudoval střední školu v Baku a přesunul se do Petrohradu, kde vystudoval občanskou technickou školu.\n\nV roce 1898 se připojil k Ruské sociálně demokratické dělnické straně a účastnil se studentských protestů. V roce 1899 vstoupil do Petrohradského technologického institutu. Roku 1908 se stal elektrotechnikem.\n\nPo rozpadu strany roku 1903 se Azizbekov připojil k bolševikům a účastnil se revoluce roku 1905. Po jejím krachu byl zatčen, po propuštění odešel zpět do Baku, kde se stal členem naftové unie pracovníků. Během první světové války byl členem Bakuské městské rady, která pomáhala raněným vojákům.\n\nPo únorové revoluci roku 1917 byl Azizbekov zvolen do Bakuského sovětu. V dubnu se stal členem Bakuské rady pracovníků a Muslimské socialistické strany.\n\nNakonec byl 20. září 1918 zastřelen britskými vojáky při pokusu o útěk ze země.\n"}
{"id": "578318", "url": "https://cs.wikipedia.org/wiki?curid=578318", "title": "Tajbe", "text": "Tajbe\n\nTajba též Tajbe ( טַיִּבָּה‎, طيّبة, v oficiálním přepisu do angličtiny Tayibe, přepisováno též Taibeh nebo Tayiba) je město v Izraeli, v Centrálním distriktu.\n\nMěsto leží na pomezí pobřežní nížiny a pahorků v předpolí Samařska v nadmořské výšce 70 metrů, cca 30 kilometrů severovýchodně od centra Tel Avivu a cca 16 kilometrů jihovýchodně od Netanje. Město je situováno na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Na jihu a západě je lemováno zemědělsky obhospodařovanou krajinou, kterou na západní straně prochází vodní tok Nachal Alexander. Skrz jižní část města do něj od východu přitéká vádí Nachal Avrech.\n\nTajba se nachází v oblasti nazývané Trojúhelník, obývané izraelskými Araby. 5 kilometrů severně odtud navíc na Západním břehu jordánu leží palestinské arabské město Tulkarm. Osídlení na západní a jihozápadní straně je židovské. Další židovské osídlení se rozkládá na východ odtud, v prostoru Západního břehu jordánu (vesnice Sal'it). Na západní straně leží arabské město Kalansuva (mezi nimi se ovšem nachází židovská vesnice Ša'ar Efrajim).\n\nMěsto je na dopravní síť napojeno pomocí místní silnice číslo 444. Na západním okraji míjí obec nová dálnice číslo 6 (takzvaná \"Transizraelská dálnice\").\n\nTajba možná navazuje na starověké židovské sídlo \"Tibta\". Bývá někdy označována jako Tajba be-Šaron nebo Tajba be-Mešulaš (pro odlišení od města Tajbe v Galileji). V roce 1949 se po podepsání dohod o příměří, které ukončily první arabsko-izraelskou válku stala součástí státu Izrael, přičemž ale místní arabská populace byla zachována.\n\nRoku 1952 byla tato arabská vesnice povýšena na místní radu (malé město). Roku 1990 pak získala status města.\n\nTajba je město s ryze arabskou populací. V roce 2005 tvořili 99,9 % obyvatelstva arabští muslimové. Jde o středně velké sídlo městského typu s trvalým růstem. K 31. prosinci 2017 zde žilo 42 400 lidí.\n\n\"* údaje za rok 2001 a od roku 2010 zaokrouhleny na stovky\"\n"}
{"id": "578323", "url": "https://cs.wikipedia.org/wiki?curid=578323", "title": "Längenau", "text": "Längenau\n\nLängenau je vesnice v německé spolkové zemi Bavorsko, v okrese Wunsiedel im Fichtelgebirge. Spadá pod město Selb.\n\nLängenau leží na státní hranici s Českou republikou, 4 kilometrů východně od Selbu a 4 kilometrů jihozápadně od Aše. Na severu sousedí s vesnicí Wildenau, na východě s Novým Žďárem a na západě s městem Selb. K Längenau patří také samoty \"Am Steingeröll\" a \"Am Voitsberg\".\n\nVesnice se rozprostírá pod vrchem Wartberg (638 metrů), na kterém se nachází lyžařská sjezdovka.\n\nLängenau je malebná vesnička obklopená přírodou. Turistika je zde velmi rozšířená a oblíbená, proto je v obci i v jejím okolí možné najít množství turistických tabulí, map, turisticky značených tras, krátkých i delších. Jedna ze stezek vede například z Längenau k česko-německé státní hranici, kde jsou k vidění historické hraniční mezníky s erby šlechticů (Zedtwitzů na české straně a Lindenfelsů na německé) z let 1718–1754. Tato turistická cesta se zde (na české i německé straně) rozvětvuje na další, vedoucí například do Aše, Nebes, nebo Libé.\n\nNěkteré turistické stezky jsou v zimě upraveny k používání jako běžecké tratě.\n\nV roce 2009 se začalo s realizací nového česko-německého projektu (2009–2010), kdy bude vytvořena cyklistická stezka/trasa z Aše do Wunsiedlu, vedoucí právě přes Längenau.\n\nV Längenau se nachází hostinec s parkovištěm, od kterého vedou turistické stezky. Jako mnoho dalších německých vesniček má i Längenau vlastní požární zbrojnici s jedním vozidlem sloužícím místním dobrovolným hasičům.\n\nV intravilánu obce se nachází památník obětem 1. a 2. světové války.\n\nBuchwald |\nErkersreuth |\nHeidelheim |\nLängenau |\nLauterbach |\nMittelweißenbach |\nMühlbach |\nOberweißenbach |\nPlößberg |\nSchatzbach |\nSelb |\nSelb-Plößberg |\nSilberbach |\nSpielberg |\nSteinselb |\nUnterweißenbach |\nVielitz |\nVielitz-Siedlung |\nWildenau\n"}
{"id": "578325", "url": "https://cs.wikipedia.org/wiki?curid=578325", "title": "Pýcha a předsudek (rozcestník)", "text": "Pýcha a předsudek (rozcestník)\n\nPýcha a předsudek (anglicky \"Pride and Prejudice\") je román anglické spisovatelky Jane Austenové podle něhož byly natočeny:\n"}
{"id": "578330", "url": "https://cs.wikipedia.org/wiki?curid=578330", "title": "Liga mistrů UEFA 2010/11", "text": "Liga mistrů UEFA 2010/11\n\nSezóna 2010/11 Ligy mistrů byla 56. ročníkem klubové soutěže pro nejlepší evropské fotbalové týmy a druhý ročník v tomto kvalifikačním formátu. Finále tohoto ročníku se odehrálo 28. května 2011 ve Stadion Wembley, v Anglii. Obhájcem titulu byl italský klub Inter Milán. Vítěz soutěže se kvalifikoval na Mistrovství světa ve fotbale klubů 2011, stejně jako do UEFA Super Cupu 2011.\n\nTohoto ročníku účastnilo celkem 76 týmů z 52 členských zemí UEFA (Lichtenštejnsko neorganizuje žádnou vlastní ligovou soutěž). Každá země měla přidělen počet míst podle koeficientů UEFA. Žebříček UEFA určuje počet týmů v nadcházející sezóně, a to v první sezóně po zveřejnění žebříčku. Proto je rozdělení týmů v letech 2010-11 podle pořadí v žebříčku UEFA v roce 2009, ne 2010. Obhájce titulu, Inter Milán, získal místo ve skupinové fázi prostřednictvím svého domácího ligového umístění, místo vyhrazené pro obhájce titulu tedy nebylo využito.\n\nNíže je kvalifikační systém pro Ligu mistrů UEFA 2010/11:\n\n\nV závorkách je uvedeno ligové umístění klubů v uplynulé sezoně.\n\nV novém systému Ligy mistrů, se hrají dva samostatné kvalifikační turnaje. Kvalifikace mistrů (která začíná od prvního předkola) je pro kluby, které vyhrály domácí ligu a neměly nárok se kvalifikovat do skupinové fáze, zatímco kvalifikace pro týmy, které nejsou mistry (která začíná ve třetím předkole), je pro kluby, které nevyhrály domácí ligu a neměly nárok se kvalifikovat do skupinové fáze.\n\nLos prvního a druhého předkola se uskutečnil 21. června 2010 ve švýcarském Nyonu. Úvodní zápasy se odehrály 29. června a 30. června, odvety 6. a 7. července 2010.\n\n\nÚvodní zápasy se odehrály 13. července a 14. července, odvety 20. a 21. července 2010.\n\nTřetí předkolo bylo rozděleno do dvou samostatných částí: jedna pro mistry a druhá pro týmy z nižších pozic. Poražené týmy se kvalifikovaly do 4. předkola Evropské ligy UEFA 2010/11. První zápasy se odehraly ve dnech 27. a 28. července a odvety - 3. a 4. srpna 2010.\n\nPoražené týmy ve 4. předkole vstoupily do základních skupin Evropské ligy. První zápasy se odehrály 17. a 18. srpna, zatímco odvety 24. a 25. srpna 2010.\n\nCelkem 32 klubů hrálo ve skupinové fázi: 10 vítězů z 4. předkola (5 mistrů a 5 týmů z nižších pozic), a 22 klubů, které začínaly v této fázi:\n\nKluby byly rozděleny do 8 skupin po 4 týmech. Losování proběhlo 26. srpna v 18:00 v Monaku. Vítězové skupin a druzí umístění postoupili do Osmifinále, třetí umístěný tým vstoupil do play-off Evropské ligy.\n\n"}
{"id": "578341", "url": "https://cs.wikipedia.org/wiki?curid=578341", "title": "Giuseppe Gibilisco", "text": "Giuseppe Gibilisco\n\nGiuseppe Gibilisco (* 5. ledna 1979 Syrakusy, Sicílie) je italský atlet, který se v roce 2003 stal v Paříži mistrem světa ve skoku o tyči. O rok později vybojoval na letních olympijských hrách v Athénách bronzovou medaili.\n\nK jeho úspěchům patří také bronzová medaile z juniorského mistrovství světa v Annecy 1998, bronz z mistrovství Evropy do 23 let v Amsterdamu 2001 a stříbro ze Středomořských her 2001.\n\n"}
{"id": "578348", "url": "https://cs.wikipedia.org/wiki?curid=578348", "title": "Bank of America Center (Los Angeles)", "text": "Bank of America Center (Los Angeles)\n\nBank of America Center (známý také jako \"Bank of America Plaza\" a až do roku 1992 jako \"Security Pacific Plaza\") je mrakodrap v centru kalifornského města Los Angeles. Má 55 pater a výšku 224 metrů, je tak 6. nejvyšší mrakodrap ve městě. Výstavba probíhala v letech 1973 – 1975 a za designem budovy stojí firma Albert C. Martin & Associates. Budova disponuje 126 341 m převážně kancelářských ploch.\n"}
{"id": "578349", "url": "https://cs.wikipedia.org/wiki?curid=578349", "title": "Bromid draselný", "text": "Bromid draselný\n\nBromid draselný (KBr) je sůl široce používaná jako antikonvulzivum a sedativum koncem 19. a začátkem 20. století. Nositelem jeho účinku je bromidový iont (proto je bromid sodný obdobně účinný). Bromid draselný se dosud používá ve veterinární medicíně jako antiepileptikum pro psy a kočky.\n\nZa běžných podmínek se jedná o bílý krystalický prášek dobře rozpustný ve vodě. Ve zředěném vodném roztoku má sladkou chuť, ve vyšších koncentracích chutná hořce a nejkoncentrovanější má slanou chuť (tyto účinky jsou dány hlavně draselným iontem; bromid sodný chutná při všech koncentracích slaně). Vysoké koncentrace bromidu draselného silně dráždí membránu žaludeční sliznice a způsobuje nauzeu, občas i zvracení (tento účinek je opět typický pro všechny rozpustné draselné soli).\n\nBromid draselný je typickou iontovou solí, která plně disociuje a má ve vodném roztoku pH přibližně 7, protože bromovodík je silná kyselina a hydroxid draselný silná zásada. Slouží jako zdroj bromidových iontů - tato reakce je důležitá pro výrobu bromidu stříbrného pro fotografické filmy:\n\nBr ve vodném roztoku také tvoří komplexy při reakci s některými kovovými halogenidy, například s bromidem měďnatým:\n\nTradiční metodou výroby KBr je reakce uhličitanu draselného s FeBr (připraveným reakcí železného šrotu pod vodou s nadbytkem bromu):\n\n"}
{"id": "578352", "url": "https://cs.wikipedia.org/wiki?curid=578352", "title": "Ota III. z Bergova", "text": "Ota III. z Bergova\n\nOta III. z Bergova (kolem 1356 – asi 1414), německy \"Otto der Ältere von Bergow\", byl český šlechtic, jehož rod pocházel z durynsko-míšeňské oblasti. Byl významným a vysoce postaveným zemským úředníkem Českého království a dlouholetým odpůrcem krále Václava IV.\n\nOta byl synem Alberta (Albrechta) z Bergova. V letech 1388–1393 zastával Ota úřad nejvyššího pražského purkrabí. Od roku 1394 se stal členem Panské jednoty, od roku 1396 členem královské rady Václava IV. Ota se však posléze stal Václavovým dlouholetým odpůrcem. V době mezi asi rokem 1388 až do roku 1400 byl přísedícím zemského soudu a posléze nejvyšším zemským podkomořím. Ota byl v Panské jednotě velmi významným mužem, neboť měl v moci zemskou hotovost. Té zneužil při předstírané trestné výpravě na hrad Toužim v roce 1394. K tažení pravděpodobně svými projevy vyprovokoval Václava IV. Poté následovalo královo zajetí a uvěznění. Zikmund Lucemburský vymohl pro Otu jako projev vděčnosti titul podkomořího. Nato Ota ihned zvýšil daně městům a klášterům a zosnoval pogrom proti Židům, jehož výsledkem byl příliv peněz do královské pokladnice. Později byl Ota jako stoupenec Zikmunda ze svých funkcí sesazen a zemřel kolem roku 1414.\n\nOta III. z Bergova měl syny Jana, který se narodil roku 1394 (patrně se nedožil dospělosti), a Otu IV. z Bergova (1399–1452), který se stal jeho dědicem a který proslul svým ostře protihusitským postojem.\n\nPo předcích zdědil panství s hrady Bílina a Nový Žeberk. Druhý zmiňovaný hrad však roku 1383 prodal a až do roku 1399 sídlil na Bílině. I tento hrad s panstvím však prodal, ale spolu se svým synem Otou IV. z Bergova získal jiná panství, takže se stal pánem hradů Trosky a Hrubý Rohozec, panství Zbiroh a části panství Jirkov a Turnov. V roce 1400 prodal Ota III., snad z finančních důvodů, Nový Chlumec a s ním i zbytky svého chlumeckého panství.\n"}
{"id": "578353", "url": "https://cs.wikipedia.org/wiki?curid=578353", "title": "Jan Maloch", "text": "Jan Maloch\n\nJan Maloch (11. červen 1825 Praha – 15. leden 1911 Praha-Vinohrady) byl český malíř, fotograf a entomolog.\n\nPocházel z rodiny postřihače původem ze Slaného. Měl staršího bratra Josefa (1816–1865), který byl litografem. V říjnu 1839 začal studovat přípravku na Akademii výtvarných umění v Praze. V roce 1845 odešel do Vídně. Zde se vyučil fotografem-daguerrotypistou. 7. října 1851 se oženil s vdovou Karolinou Hebrovou, rozenou Seifertovou (1820–1887), se kterou měl čtyři syny. V roce 1852 si otevřel malířský a daguerotypický ateliér ve Spálené ulici. Zde působil až do roku 1863 s přestávkou let 1859–1860, kdy měl ateliér na Václavském náměstí. Od roku 1863 pracoval u Františka Fridricha v Michalské ulici. V roce 1875 Fridrichův ateliér převzal. Působil zde do roku 1885, kdy fotografické studio předal synu Karlovi a věnoval se svému koníčku z mládí – entomologii.\n\nJan Maloch se věnoval především portrétní fotografii. V začátku svého působení zhotovoval i pražské veduty, které patří mezi nejstarší fotografie Prahy. Pořídil portréty významných osobností, jako byli Karel Javůrek, Josef Mánes, Božena Němcová nebo Soběslav Pinkas.\n\n\n"}
{"id": "578356", "url": "https://cs.wikipedia.org/wiki?curid=578356", "title": "Dětská hodinka", "text": "Dětská hodinka\n\nDětská hodinka, v originále The Children's Hour, je americké filmové psychologické drama z roku 1961 režiséra Williama Wylera s Audrey Hepburnovou a Shirley MacLaineovou v hlavní roli. Jedná se o filmovou adaptaci stejnojmenné divadelní hry Lillian Hellmanové z roku 1800, která byla inspirována skutečnými událostmi. Jde o remake filmu \"Vražedná lež\" (\"These Three\") z roku 1936 téhož režiséra.\n\nDalší výrazné role zde vytvořili James Garner, Miriam Hopkinsová a Fay Bainterová.\n\nDvě mladé učitelky, Karen Wrightová (Audrey Hepburnová) a Martha Dobie (Shirley MacLaine) jsou nejen velké kamarádky ještě z dob svých studií, ale i celkem úspěšné spolumajitelky a provozovatelky internátní divčí školy. Školu pravidelně navštěvuje i místní lékař Joe Cardin (James Garner), který oběma ženám s výchovou občas i pomáhá, Karen je s ním zasnoubena a ráda by se za něj provdala a měla s ním i dítě. Ve školním kolektivu se však vyskytuje jedna značně problematická bytost, která se začne mstít za svůj přísný a oprávněný trest a začne o obou učitelkách roznášet velmi zlovolný výmysl a nezjevnou lež o jejich vzájemném homosexuálním lesbickém vztahu. Tato lež pak vede nejen k úřednímu vyšetřování případu a nakonec až k celkovému zániku školy. V závěru filmu však dojde k odhalení faktu, že ačkoliv se původně jednalo opravdu o výmysl a lež, jak se nakonec oficiálně i prokáže, její faktická podstata byla reálná. Lež však nevede pouze k zániku školy, rozbije i vztah Karen a Joea, kteří se vzájemně rozejdou. Martha vyjeví Karen svoji skutečnou lásku, Karen na toto zareaguje tak, že školu definitivně opouští a odchází pryč. Martha je psychicky zcela na dně a spáchá sebevraždu, přímo ve škole se oběsí. Karen si však svoji velkou chybu záhy uvědomí a urychleně se vrací do školy zpět, ale Marthu najde již mrtvou. Film končí scénou Marthina pohřbu s otevřeným koncem, Karen z hřbitova odchází aniž by s kýmkoliv promluvila jediné slovo, z povzdálí ji pozoruje lékař Joe, kdy není jasné jaké bude pokračování jejich vzájemného vztahu.\nFilm byl nominován v pěti kategoriích na ocenění Americké filmové filmových umění a věd Oscar a třikrát i na Zlatý glóbus.\n\n\nKameramanem filmu byl Franz Planer, americký kameraman českého původu František Plánička z Karlových Varů.\n\n"}
{"id": "578357", "url": "https://cs.wikipedia.org/wiki?curid=578357", "title": "Petr Klíma", "text": "Petr Klíma\n\nPetr Klíma (* 23. prosince 1964 v Chomutově, Československo) je bývalý československý hokejový reprezentant, který působil 13 sezón v NHL. Jeho otcem byl hokejový reprezentant Josef Klíma.\n\nKlíma reprezentoval Československo pouze před svojí emigrací do Spojených států amerických v roce 1985. Za reprezentaci do 18 let hrál na mistrovství Evropy 1982 ve Švédsku, kde se umístila naše reprezentace na druhém místě za domácím výběrem. V kategorii hráčů do 20 let absolvoval dvě mistrovství světa v letech 1983 v SSSR (stříbro) a 1984 ve Švédsku (bronz). V seniorské reprezentaci stihl odehrát jediný významný turnaj - Kanadský pohár 1984, kde však obsadil československý tým předposlední páté místo. Celkově odehrál v „áčku“ 28 utkání a nastřílel deset gólů.\n\nV dresu mateřského Litvínova si poprvé talentované levé křídlo zahrálo československou nejvyšší soutěž v sezoně 1981/82. V dresu severočeského klubu odehrál i následující ročník, po kterém jej draftoval klub NHL Detroit Red Wings. V letech 1983-85 působil v rámci vojenské služby v armádním klubu HC Dukla Jihlava, se kterým v obou sezonách slavil titul mistra republiky. Spolu s Petrem Rosolem a Vladimírem Kamešem vytvořili v Dukle pod vedením trenéra Stanislava Neveselého legendární útočnou trojici, v té době srovnávanou s nejlepším evropským útokem Larionov-Makarov-Krutov z CSKA Moskva. Spolu s Rosolem a Kamešem měli být též tahouny národního družstva na MS 1985 v Praze, kvůli zranění ale musel Klíma těsně před začátkem mistrovství reprezentační tým opustit. \n\nPo emigraci v roce 1985 vstoupil do organizace Detroit Red Wings, v jehož barvách působil necelých pět sezon. V průběhu ročníku 1989/90 byl vyměněn do Edmonton Oilers, se kterým hned slavil zisk Stanley Cupu. Klíma rozhodl v sérii do té doby rekordně dlouhé utkání v historii finálových soubojů a pomohl tak získat Oilers pátý primát v sedmi letech. Kanadský klub od tohoto triumfu na další pohár marně čeká. Český hráč byl ještě u nezdarů ve finále konference v následujících dvou sezonách i v při historicky prvním vyřazení klubu již po základní části v sezoně 1992/93.\n\nV létě 1993 přestoupil do Tampa Bay Lightning, celku který měl za sebou jedinou sezonu v NHL. V dresu „Blesků“ působil tři roky. V sezoně 1994/95 kvůli sporům majitelů klubů a hráčskou asociací NHLPA začala soutěž se zpožděním. Během stávky hráčů v úvodu ročníku Klíma hrál ve druhé německé lize za EC Wolfsburg a také nastoupil v jednom utkání české extraligy za Zlín. Ve své poslední sezoně v Tampě (1995/96) pomohl klubu k premiérovému kvalifikování se do play off, kde však celek z Floridy nestačil již v prvním kole na Philadelphia Flyers.\n\nBěhem následující sezony 1996/97 prostřídal tři kluby NHL - Los Angeles Kings, Pittsburgh Penguins a na závěr sezony se vrátil do Edmonton Oilers. Během působení v Kings byl poslán i do IHL, kde nastupoval za farmu Cleveland Lumberjacks. Po sezoně 1997/98, kterou strávil v týmu Krefeld Pinguine v německé lize, se pokusil o návrat do NHL v dresu Detroit Red Wings. Přestože hned ve svém premiérovém vystoupení vstřelil branku, ve zbylých dvanácti utkáních nebodoval a část této sezony strávil v Adirondack Red Wings, záložním celku Detroitu v American Hockey League. Po této sezoně ukončil kariéru, během které jej zdobilo renomé kvalitního střelce - 6× nastřílel za sezonu v NHL přes 30 branek a celkový součet 313 není špatná vizitka a dodnes je v tomto ohledu pátý mezi českými hráči v historické tabulce.\n\nV sezoně 2001/02 oznámil návrat na led v dresu Litvínova. Po extraligové sezoně 2002/03 odešel do hokejového důchodu definitivně.\n\n\nOtec Josef hrál za KLH Chomutov a odehrál v letech 1957-61 sedm utkání za reprezentaci, ve kterých vstřelil jednu branku. Synové Kelly a Kevin hrají juniorskou AHL za Tucson Roadrunners - jedná se o dvojčata.\n\n"}
{"id": "578360", "url": "https://cs.wikipedia.org/wiki?curid=578360", "title": "Albano Carrisi", "text": "Albano Carrisi\n\nAlbano Carrisi uměleckým jménem Al Bano nebo Al Bano Carrisi (* 20. května 1943 Cellino San Marco) je italský zpěvák, herec a vinař..\n\nNarodil se v městečku Cellino San Marco, v apulijské provincii Brindisi, kde stále žije. Jeho matka ho pojmenoval Albano, protože se narodil během druhé světové války, kdy otec bojoval v italské armádě v Albánii. Jako zpěvák začínal v roce 1966, na festivalu delle Rose a v televizi. Brzy poté začal spoluprácovat s Rominou Power (dcera amerického herce Tyronea Powera), s kterou se oženil v roce 1970. Zpívali jako duo Al bano & Romina Power téměř třicet let. Jejich písničky byly populární zejména v Itálii, Rakousku, Francii, Španělsku, Rumunsku, Německu a východní Evropě. Po prvním hitu \"Sharazan\" v roce 1981 se následujícího roku zúčastnili festivalu v Sanremu s písní \"\"Felicita\"\", která skončila druhá. První cenu vyhráli v roce 1984 s písní \"Ci sara\". Mezi ostatní hity patří \"\"Nostalgie canaglia\"\" a \"\"Liberta\"\".\n\nV roce 1996 se vydal na sólovou dráhu. Roku 1999 se s Rominou Power rozvedl. V roce 2000 se vrátil na pódium Eurovision Song Contest.\n\nK dnešnímu dni bylo prodáno 165 milionů jeho alb po celém světě. S Rominou Power má syna Yariho a tři dcery, Ylenii, Cristel a Rominu Jr., kromě toho má ještě syna Albana Giovanniho a dceru Jasminu Caterinu z nemanželského vztahu s herečkou Loredano Lecciso, který se v roce 2005 rozpadl.\n\n"}
{"id": "578364", "url": "https://cs.wikipedia.org/wiki?curid=578364", "title": "Caterina Murino", "text": "Caterina Murino\n\nCaterina Murino (* 15. září 1977, Cagliari) je italská herečka a modelka. Známou se stala především díky postavě Bond girl \"Solange Dimitriosové\" v bondovce \"Casino Royale\" (2006) s Danielem Craigem v roli \"Agenta 007\".\n\nNarodila se v sardinském Cagliari. Původně se chtěla stát lékařkou, ale poté co dvakrát neuspěla u přijímacích zkoušek na medicínu, rozhodla se pro hereckou dráhu. V soutěži Miss Itálie 1996 se umístila na 5. místě. V letech 1999 až 2000 studovala dramatický obor na Scuola di Cinema Francesca de Sapio a objevila se v divadelní hře \"Richard III.\". Televizní kariéru začala v roce 2000.\n\nPlynně hovoří španělsky, anglicky a francouzsky. Od roku 2004 žije v Paříži. Jako rok jejího narození je někdy uváděn 1974, ačkoli osobní stránka obsahuje dataci 1977.\n\nV březnu 2010 nafotila sérii fotek pro časopis \"Kurv\".\n\n\n"}
{"id": "578365", "url": "https://cs.wikipedia.org/wiki?curid=578365", "title": "Siegfried II. z Westerburku", "text": "Siegfried II. z Westerburku\n\nSiegfried II. Westerburský († 7. dubna 1297, Bonn) byl středověký německý duchovní, který mezi lety 1275 až 1297 zastával úřad kolínského arcibiskupa.\n\nSiegfried, syn runkelského hraběte Siegfrieda IV., byl vysvěcen na arcibiskupa v březnu 1275. Roku 1283 se zapletl do války o limburské dědictví, kde se postavil na stranu hraběte Reinalda z Geldern. Po prohrané bitvě u Worringenu roku 1288, v níž proti němu bojovali i občané jeho sídelního města Kolína nad Rýnem a během které padl do zajetí, byl nucen odstoupit nepřátelské straně četná území a zaplatit finanční reparace. Jeho porážky využilo i město Kolín nad Rýnem, jež si vynutilo na arcibiskupovi uznání nezávislosti. Arcibiskup zůstal v zajetí více než rok a po svém propuštění zvolil za své sídlo Bonn.\n\nPo smrti krále Svaté říše římské Rudolfa I. se jakožto jeden z kurfiřtů zasadil o zvolení svého švagra Adolfa Nasavského novým panovníkem. 24. června jím byl Adolf v Cáchách korunován na římského krále. Siegfriedova podpora Adolfa namísto předpokládaného Rudolfova syna Albrechta byla motivována zejména snahou o opětovné získání ztracených území. Ty mu ve smlouvě z Andernachu nový král skutečně potvrdil, avšak Siegfriedovi se nikdy nepodařilo je získat nazpět. Stejně tak neuspěl ve snaze znovu připojit pod svou kontrolu území Kolína nad Rýnem. Zemřel 7. dubna 1297, jeho tělo bylo pochováno v Bonnské katedrále.\n"}
{"id": "578368", "url": "https://cs.wikipedia.org/wiki?curid=578368", "title": "Wells Fargo Center (Los Angeles)", "text": "Wells Fargo Center (Los Angeles)\n\nWells Fargo Center je administrativní komplex dvou mrakodrapů v centru kalifornského města Los Angeles. Jeho výstavba probíhala v letech 1980–1983.\n\nJe vyšší mrakodrap komplexu. Má 54 pater a výšku 220 metrů, je tak 8. nejvyšší mrakodrap ve městě. Výstavba probíhala v letech 1980 – 1982 a za designem budov stojí firma Skidmore, Owings and Merrill. Budova disponuje 128 403 m převážně kancelářských ploch, které obsluhuje 29 výtahů.\n\nJe nižší budovou. Má 45 pater a výšku 171 metrů, je tak 18. nejvyšší ve městě. Výstavba probíhala v letech 1981 – 1983 a za designem budov stojí také firma Skidmore, Owings and Merrill. Budova disponuje 105 799 m převážně kancelářských ploch, které obsluhuje 26 výtahů.\n"}
{"id": "578378", "url": "https://cs.wikipedia.org/wiki?curid=578378", "title": "Knížectví Birkenfeld", "text": "Knížectví Birkenfeld\n\nKnížectví Birkenfeld () bylo malé německé knížectví na západním břehu Rýna v letech 1817 až 1918 resp. 1937. Knížectví bylo (jako exkláva) v personální unii s velkovévodstvím Oldenburským, později po roce 1918 se svobodným státem Oldenbursko. Jako říšské knížectví patřilo společně (jako součást Oldenburska) do Německého spolku. Centrum knížectví bylo město Birkenfeld, po kterém bylo také pojmenováno.\n\nBirkenfeldské knížectví vzniklo po porážce Napoleona, kdy bylo na Vídeňském kongresu ustanoveno že Prusko musí poskytnout území v Sársku s počtem obyvatel 69 000 k vyrovnání se Sasko-Cobursko-Saalfeldem, Oldenburskem, Hesensko-Homburskem, Meklenbursko-Střelickem a hrabstvím Pappenheim. Zatímco poslední dvě byly vyrovnány odlišným způsobem, jsou skutečně Hesensko-Hombursko, Oldenbursko a Sasko-Cobursko-Saalfeld byla odškodněna malými sousedícím územími na levém břehu Rýna.\n\nHranici mezi knížectvími Birkenfeld a Lichtenberg tvořila z velké části řeka Nahe. Podobně \"obohatil\" své území oldenburský vévoda sekularizací původního biskupství Lübeck, ze kterého bylo vytvořeno knížectví Lübeck a stejně jako Birkenfeld se stalo součástí Oldenburska. Původně počítal oldenburský vévoda s kompenzací jako hraniční území nebo územím v Severním moři a nechtěl tak Birkenfeld přijmout a to i přes to, že byl na Vídeňském kongresu povýšen na velkovévodu (sám tento titul odmítl používat).\n\nV roce 1836 kdy se vévoda sasko-kobursko-gothajský rozhodl prodat sousední knížectví Lichtenberg Prusku, stala se z Birkenfeldu enkláva uvnitř Pruska.\n\nV roce 1895 činil počet obyvatel knížectví Birkenfeldského 42 248 obyvatel, což bylo 11,3% z celkového počtu obyvatel Oldenburska.\n\nBirkenfeldské knížectví vysílalo do oldenburské sněmovny 4 poslance. Zároveň mělo stejně jako Lübeck ještě zvláštní provinciální radu s poradním hlasem.\n\nOd roku 1836 náležel Birkenfeld do pruského celního spolku. \n\nPo podpisu příměří na konci první světové války se velkovévoda Fridrich August II. vzdal vlády v celém Oldenbursku. Oldenbursko a exklávy Lübeck a Birkenfeld byly původně popsány jako \"provincie\", a později jako součást země. \" Tato oblast byla obsazena francouzskými vojsky pod velením majora Bastiani (vojenský správce). Francouzská okupační politika nebyla velmi ohleduplná.\n\nDne 14. července 1919 na francouzský národní svátek byl sesazen v Birkenfeldu, úřadující předseda vlády a byla vyhlášena \"republika Birkenfeld\". Pod silným tlakem od té doby obyvatel, ale neměla republika dlouhého trvání. Již v průběhu zápasu o Porúří v roce 1923 následovalo vytvoření tzv. \"Rýnské republiky\", která se zrodila právě v okrese Birkenfeld, pod ochranou francouzských vojsk.\n\nTzv. Zákonem o Velkém Hamburku ztratilo Oldenbursko obě svoje exklávy Birkenfeld, jež se stala jako zemský okres Birkenfeld součástí pruské provincie Porýní, a Lübeck (neplést s městem Lübeckem!), která byla začleněna do pruské provincie Šlesvicko-Holštýnsko jako součást nově vytvořeného zemského okresu Eutin.\n\nDnes je území bývalého knížectví rozděleno mezi spolkové země Sársko a Porýní-Falc. Ve spolkové zemi Porýní-Falc tvoří většina území bývalého knížectví okres Birkenfeld, který tvoří také severní polovina bývalého knížectví Lichtenberg.\n\n"}
{"id": "578383", "url": "https://cs.wikipedia.org/wiki?curid=578383", "title": "Řád za vynikající službu", "text": "Řád za vynikající službu\n\nŘád za vynikající službu (Distinguished Service Order – DSO) je vojenské vyznamenání, jež je ve Velké Británii, a dříve též v zemích Commonwealthu, udělováno za zásluhy či vynikající službu důstojníkům ozbrojených sil v době války, nejčastěji za zásluhy v boji.\n\nDSO bylo zavedeno 6. září 1886 královnou Viktorií a poprvé uděleno 25. října 1886. Zpravidla bývá udělováno důstojníkům v hodnosti majora či vyšší, ale v určitých případech může být uděleno i obzvláště udatným nižším důstojníkům. Během první světové války bylo uděleno 8 981 těchto řádů - jméno každého vyznamenaného bylo vyhlášeno v novinách London Gazette.\n\n\n\n\n"}
{"id": "578386", "url": "https://cs.wikipedia.org/wiki?curid=578386", "title": "VFRFP", "text": "VFRFP\n\nVFRFP je hudební album skupiny Vypsaná fiXa, jedná se o záznam koncertu z 16. ročníku hudebního festivalu Rock for People. Nahrávka byla ihned zpracována a vydána již dva dny po koncertu, obsahuje 13 skladeb včetně písně Country 007, která se zatím na žádném albu neobjevila. Další zajímavostí je obal alba, který byl vytvořen z profilových fotek zaslaných fanoušky. \n\n"}
{"id": "578389", "url": "https://cs.wikipedia.org/wiki?curid=578389", "title": "Sven (herní série)", "text": "Sven (herní série)\n\nSven je herní série od německé firmy Phenomedia, která je známa sérií Moorhuhn. Hra je dostupná pouze v němčině.\nV této kreslené hře pro operační systémy Windows a iOS hráč ovládá černého beránka jménem \"Sven Bømwøllen\", jehož jedinou úlohou je souložit s ovečkami, které po dosažení orgasmu samy zmizí. Cílem hráče je tímhle způsobem odstranit všechny ovečky z hrací plochy. Jako protivník stojí proti hráči pastýř jménem \"Lars Einnicken\" a jeho pes \"Wøtan\". V případě, že je hráč přistižen, může se jejich pronásledování zbavit tím, že skočí do vody. Nestihne-li hráč uspokojit všechny ovečky, tak se naštvou, nebo je začne unášet UFO. UFO lze taky využít k získávání superschopností nebo likvidaci nepřátel.\n"}
{"id": "578396", "url": "https://cs.wikipedia.org/wiki?curid=578396", "title": "Maktak", "text": "Maktak\n\nMaktak je tradiční pokrm původních obyvatel pobřežních oblastí severní Kanady, Grónska, Aljašky a Čukotky – Inuitů, Jupiků a Čukčů. Jde o kůži kytovce s vrstvou podkožního tuku. Inuity, Jupiky a Čukči je považován za velkou lahůdku. \n\nPřipravuje se nejčastěji z kůže s vrstvou tuku velryby grónské, ale také se může připravovat z běluhy či narvala. Maktak se skrajuje ze začátku zpracování uloveného kytovce. Tradičně se jí syrový a nesolený, avšak dnes se často vaří nebo smaží a osolí. \n\nJde o dobrý zdroj vitamínu C – obsahuje ho 38 mg na 100 g syrové hmoty.\n\n"}
{"id": "578406", "url": "https://cs.wikipedia.org/wiki?curid=578406", "title": "17. návštěvní expedice (ISS)", "text": "17. návštěvní expedice (ISS)\n\n17. návštěvní expedice (zkráceně EP-17; ) na Mezinárodní vesmírnou stanici (ISS) byla krátkodobá výprava kanadského podnikatele, ředitele cirkusové zábavní společnosti, Guye Laliberté na stanici. Po týdenním pobytu na ISS a splnění plánovaného programu se Laliberté vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek, po týdnu se vracející na Zem starým Sojuzem.\n\nMísto v Sojuzu TMA-16 startujícím koncem září 2009 obsadil kanadský podnikatel, ředitel cirkusové zábavní společnosti a hráč pokeru Guy Laliberté. Původně měl o místo v Sojuzu TMA-16 zájem ruský poslanec Vladimir Gruzděv, nicméně v říjnu 2008 Alexej Krasnov (náčelník správy pilotovaných programů Roskosmosu) oznámil, že poletí kosmonaut Kazachstánu.\n\nKazašská vláda a kosmická agentura připravovaly let občanů své země už od začátku 21. století. Do prosince 2002 byli vybráni čtyři kandidáti; dva zůstali v rezervě, Muchtar Ajmachanov a Ajdyn Aimbetov od června 2003 zahájili výcvik ve Středisku přípravy kosmonautů (CPK) v Hvězdném městečku společně s ruskými kosmonauty náboru roku 2003. Po dvou letech, 5. července 2005, oba ukončili výcvik ziskem kvalifikace „zkušební kosmonaut“. Zatímco noví kosmonauti čekali v Hvězdném městečku, politici dohadovali okolnosti mise. V říjnu 2008 dosáhli dohody o letu Kazacha v 17. návštěvní expedici, oficiální smlouvu Roskosmos a kazašská kosmická agentura (Kazkosmos) podepsaly až 5. března 2009. Ale už 8. dubna 2009 ředitel Roskosmosu Anatolij Perminov oznámil, že kazašská strana v souvislosti se světovou finanční krizí přijala program úspor, v jehož rámci kazašský let na ISS zrušila.\nV nové situaci Gruzděv odmítl letět z finančních důvodů. Společnost Space Adventures však promptně našla nového kandidáta – Guye Laliberté, který byl s ní ve styku už od roku 2004. Oficiálně Roskosmos sdělil jeho jméno 4. června 2009, to už se Laliberté připravoval v CPK.\n\nNáhradnicí Kanaďana se stala Barbara Barrettová, americká manažerka a bývalá velvyslankyně ve Finsku. Připravovala se v CPK společně s Lalibertém od června 2009.\n\nMaxim Surajev a Jeffrey Williams z Expedice 21 společně s Guyem Laliberté odstartovali 30. září 2009 v 7:15 UTC z kosmodromu Bajkonur v lodi Sojuz TMA-16; po dvou dnech samostatného letu se 2. října ve 8:35 UTC spojili se stanicí.\n\nPo spojení se kosmonauti uvítali s posádkou ISS, vyložili náklad pro stanici a zahájili práci. Laliberté svou cestu nazval \"Poetická sociální mise\" Na ISS provedl experiment GC, jehož cílem bylo srovnání parametrů krystalů proteinů vyrostlých na oběžné dráze a pozemských; účastnil se telemostů CUP-M – ISS – CUP-M; fotografoval a natáčel jak interiér stanice, tak povrch Země a především se věnoval popularizaci problémů s vodou v mnoha regionech Země. Což je téma, kterému se dlouhodobě věnuje jeho nadace „Jedna kapka“ (\"One Drop\").\nPo týdenním pobytu na ISS se 11. října 2009 v 1:07 UTC Laliberté a vracející se posádka Expedice 20 v Sojuzu TMA-14 odpoutali od stanice a týž den ve 4:32 UTC přistáli v severním Kazachstánu, 90 km severně od Arkalyku.\n"}
{"id": "578411", "url": "https://cs.wikipedia.org/wiki?curid=578411", "title": "Seznam osob pohřbených v pařížském Pantheonu", "text": "Seznam osob pohřbených v pařížském Pantheonu\n\nSeznam osob pohřbených v pařížském Pantheonu zahrnuje všechny osobnosti, jejichž ostatky byly umístěny do podzemní krypty Pantheonu v Paříži. V Pantheonu jsou ukládány významné osobnosti francouzských dějin. Seznam je rozdělen podle jednotlivých hrobek.\n\n\n\n\n\nV této části jsou uloženi protestanté:\n\n\n\nOstatky těchto tří osob byly do Pantheonu převezeny v roce 1989 u příležitosti 200. výročí Velké francouzské revoluce:\n\n\n\nOstatky čtyř osob byly do Pantheonu převezeny v roce 1889 u příležitosti 100. výročí Velké francouzské revoluce:\n\nDále je zde uložen:\n\n\n\n\nOstatky některých osobností uložených v Pantheonu byly z něj později opět vyneseny z důvodů přehodnocení jejich významu pro historii:\n\nO třech osobnostech, které mohly být v Pantheonu pohřbeny, se jednalo, rozhodnutí však nikdy nebylo vyneseno:\n\nNaopak generál Nicolas-Joseph Beaurepaire (1740–1792) měl být přenesen do Pantheonu, jeho tělo se však nenašlo.\n"}
{"id": "578424", "url": "https://cs.wikipedia.org/wiki?curid=578424", "title": "Žralok mako", "text": "Žralok mako\n\nŽralok mako (\"Isurus oxyrinchus\"), též žralok mako krátkoploutvý, žralok makrelový či žralok ostronosý, je velký druh žraloka, zástupce čeledi lamnovitých. Je to nejrychlejší žralok, dokáže plout rychlostí až 70 km/h.\n\nJako první popsal tento druh žraloka Constantine Samuel Rafinesque v roce 1809 a pro jeho pojmenování použil vědecké jméno \"Isurus oxyrinchus\" (\"isurus\" znamená „stejnoocasý“ a \"oxyrinchus\" „špičatý čenich“). Název Mako pochází z maorštiny a znamená žralok, stejně tak i žraločí zub. První písemné označení tohoto druhu jako žraloka mako použili Samuel Lee a Thomas Kendall ve svém díle \"Grammar and vocabulary of the language of New Zealand\" (1820), kde stručně zmiňují „Mako: Jistý druh ryby“. Richard Taylor ve svém díle \"A leaf from the natural history of New Zealand\" (1848) podává již přesnější popis: „Mako je žralok, jehož zubů si Maorové velmi cení.“\n\nAčkoli obě pohlaví rostou přibližně stejným tempem, samice jsou celkově větší, robustnější a dožívají se vyššího věku. Průměrná délka žraloka mako je 2–2,9 metru či podle jiných zdrojů 3,2–3,8 m a hmotnost může být mezi 60 až 400 kg. Největší zaznamenaný samec vážil 454 kg a měřil 4,02 m, největší zaznamenaná samice měřila 3,96 m a vážila 794 kg.\n\nŽraloci mako jsou obdivuhodně mrštní. Mají elegantní tvar těla s dlouhým kuželovitým nosem a současně mají hydrodynamičtější tvar těla, než jakýkoliv jiný druh žraloka. Tvar těla v kombinaci s aerobní svalovou hmotou, typickou pro čeleď lamnovitých žraloků, mu dovoluje vyvinout vysokou rychlost a pohyblivost. Ocasní ploutev má tvar půlměsíce, druhá hřbetní ploutev je výrazně menší než první. U mladších žraloků jsou vrcholy prsní a první hřbetní ploutve zaoblenější. Kůže tohoto druhu je velmi drsná.\n\nSpecifický je i svými ostrými zuby vyčnívajícími ven z tlamy, které jsou vhodně uzpůsobené k chytání zejména menší a rychlé kořisti. Větší tvory, včetně člověka, nevyhledává často, proto nepatří mezi kdovíjak nebezpečné druhy.\n\nŽralok mako obývá vody v mírném a tropickém pásmu v mořích po celém světě. Jeho blízký příbuzný žralok východní vyhledává vody Golfského proudu nebo teplejší pobřežní vody. Jedná se o pelagické druhy, které lze nalézt od hladiny až do hloubky 150 metrů, obvykle daleko od pevniny, i když občas se vyskytují i blíže u břehů, okolo ostrovů nebo zátok. Je to jeden ze čtyř známých endotermických druhů žraloků (dokáže udržet teplotu těla vyšší než okolní prostředí), který se málokdy vyskytuje v chladnějších vodách než 16 °C.\nV západním Atlantiku jej lze nalézt od pobřeží Argentiny přes Mexický záliv až k Browns Bank na úrovni Nového Skotska. Relativně spolehlivým znamením, že se ve vodách vyskytují žraloci mako, bývají mečouni. Ti jsou totiž často jejich zdrojem potravy a taktéž preferují podobné životní podmínky jako žralok mako.\nV létě roku 2019 se – pravděpodobně žralok mako – objevil v moři poblíž Makarské riviéry v Chorvatsku, kde ho na videozáznam natočil německý turista.\nŽraloci mako cestují v hledání potravy či partnera na dlouhé vzdálenosti. V prosinci 1998 byla označena samice tohoto druhu na pobřeží Kalifornie, chycena byla japonskou výzkumnou lodí v centrálním Pacifiku. Samice tedy urazila přes 2776 km. Další zdokumentovaný případ dokumentuje žraloka, který uplaval 2128 km za 37 dnů, v průměru tedy 58 km za den.\n\nHlavní složkou potravy jsou hlavonožci, kostnaté ryby včetně makrel, tuňáků, bonita (\"tuňák makrelovitý\") a mečoun. Živí se ale i jinými žraloky, delfíny, mořskými želvami a mořskými ptáky. Na svou kořist útočí vertikálně zespodu, přičemž ji vyrve kus tkáně z boku či ploutve. Plave pod vyhlédnutou obětí, aby využil momentu překvapení. Úderem ocasu může nejprve svou kořist omráčit. Na Sicílii byli uloveni žraloci mako se zabodnutými mečounovitými výběžky mečounů v hlavách a žábrách. To naznačuje, že i mečoun může vážně zranit a zabít žraloka mako. V souvislosti s místem a ročním obdobím (sklonek jara a počátek léta), které odpovídá cyklu tření mečounů, se dá předpokládat, že žraloci mako loví mečouny v tomto období, kdy jsou nejvíce zranitelní.\n\nTento druh žraloka spotřebuje 3 % své hmotnosti každý den a trvá přibližně 1,5–2 dny, než stráví průměrně velké jídlo. Pro srovnání, neaktivní druhy (např. žralok hnědý) spotřebují 0,6 % své hmotnosti za den a trvá jim 3 až 4 dny strávit potravu.Analýza obsahu žaludku 399 samců a samic žraloků mako v rozpětí 67 až 328 cm velkých naznačila, že žraloci chycení u mysu Hatteras u Grand Banks preferují jako potravu lufaru dravou. Ta představovala 77,5 % z objemu jejich stravy. Průměrná kapacita žaludku činila 10 % z celkové hmotnosti žraloka.\n\nŽraloci delší než 3 metry mají vnitřní zuby značně širší a plošší než menší žraloci mako. To jim umožňuje efektivně lovit delfíny, mečouny a další žraloky. Amatérský videozáznam, pořízený ve vodách Pacifiku, ukazuje skomírajícího delfína pobřežního s téměř překousnutým ocasem, kolem kterého kroužil velmi velký jedinec žraloka mako.\nStejně jako ostatní zástupci čeledi lamnovitých mají žraloci mako výkonný krevní oběh. Ten udržuje teplotu jejich těla o 4–7 °C vyšší, než je teplota okolní vody. To jim dává výhodu oproti studenokrevné kořisti.\n\nU těchto žraloků byla zaznamenána rychlost 50 km/h se zrychlením až na 68–74 km/h. Někteří vědci se domnívají, že fyzicky je možné, aby žralok mako vyvinul rychlost až 100 km/h, což by z něj dělalo nejrychlejšího mořského tvora. Dokážou vyskočit přibližně 9 metrů nad hladinu. Existují případy, kdy se žralok mako, zachycený na udici, vymrštil do rybářského člunu.\n\nTento druh žraloka je živorodý. Embrya se v těle matky vyvíjí 15–18 měsíců. Mláďata žraloka mako netrpí kanibalismem na rozdíl například od mláďat žraloka písečného. Na konci zimy a brzy na jaře se rodí 4–18 mláďat dlouhých přibližně 70 cm.\n\nExistují názory, že žraloci mako rostou mnohem rychleji než ostatní druhy. Například žralok hnědý pohlavně dospívá ve 12 až 14 letech, kdy dosáhne hmotnosti 40–45 kg. Samec žraloka mako naproti tomu potřebuje pouze 4 a půl až 5 let k tomu, aby pohlavně dospěl. Za tu dobu doroste váhy 136 kg a délky 2 m, samice pak dosáhnou pohlavní dospělosti v 7 letech, kdy váží v průměru 227 kg a měří 2,7 až 2,9 m. Někteří biologové mají ovšem názor, že žraloci mako rostou velmi pomalu.\n\nV otázce maximálního věku existuje stále určitá nejistota, ale odhaduje se, že se žraloci mako dožívají 12 až 30 let. Jedna studie Národního úřadu pro oceán a atmosféru z roku 1997 mluví o odchycení jednoho konkrétního žraloka, chyceného 12,8 roku poté, co byl poprvé označkován. Odchycení tohoto žraloka prokázalo, že žraloci mako se dožívají nejméně 13 let.\nV roce 2010 zařadila organizace Greenpeace žraloka mako na svůj červený seznam mořských živočichů. Jedná se o seznam mořských živočichů, kteří se běžně prodávají v supermarketech po celém světě a panuje vysoké riziko, že pochází z nekontrolovatelného rybolovu. To potvrzuje i řada dalších odborníků, zatímco jiní tvrdí, že v některých oblastech k „nadměrným“ lovům nedochází a není nijak ohrožen.\n\nByly zaznamenány pokusy držet pelagické (migrující) druhy žraloků v zajetí. U žraloka mako bylo těchto pokusů nejméně, méně než pokusů se žralokem dlouhoploutvým, žralokem modravým a žralokem bílým. Současný rekord v době, po kterou se podařilo udržet v zajetí exemplář žraloka mako, je z roku 2001. Tehdy v akváriu v New Jersey přežil chycený žralok mako pouhých pět dní. Obdobně jako v jiných případech se jedinec sice po vypuštění do akvária jevil silný, ale postupně měl problémy se stěnami akvária, odmítal krmení, rychlé slábl a zemřel.\n\nV databázi ISAF Floridského muzea je zaznamenáno 8 nevyprovokovaných útoků žraloků mako na člověka mezi lety 1580 až 2007, z toho dva fatální. ISAF zaznamenává také 20 útoků na lodě.\n\n\n"}
{"id": "578430", "url": "https://cs.wikipedia.org/wiki?curid=578430", "title": "Tom Zajíček", "text": "Tom Zajíček\n\nTom Zajíček (25. srpna 1948 Písek – 17. února 2014) byl český sociolog a politik, v 90. letech 20. století starosta Písku a do roku 2010 poslanec Poslanecké sněmovny za ODS.\n\nVystudoval Filozofickou fakultu UK, obor sociologie a filosofie (1966 – 1971). Působil jako sociolog v textilním závodě Jitex Písek (1971 – 1975) a na generálním ředitelství Pletařského průmyslu v Písku (1977 – 1987). Poté pracoval jako vedoucí psychologické laboratoře pro přípravu personálu JE Temelín (1987 – 1990).\n\nByl ženatý. Manželka Alexandra pracovala coby ředitelka Úřadu práce v Písku. Mají tři děti – Petra, Ondřeje a Vojtěcha.\n\nPo sametové revoluci se zapojil do aktivit Občanského fóra. Později se stal členem nově vzniklé ODS. V roce 1990 byl zvolen starostou města Písku a tuto funkci vykonával do roku 1998. Byl taky předsedou Svazu měst a obcí ČR a spoluzakladatelem Sdružení obcí Prácheňska.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl do zastupitelstva města Písku, ve všech volbách za ODS s výjimkou roku 2010, kdy kandidoval jako bezpartijní za SNK Evropští demokraté. Profesně se uvádí jako sociolog.\n\nVe volbách v roce 1998 byl zvolen do poslanecké sněmovny za ODS (volební obvod Jihočeský kraj). Byl členem sněmovního výboru pro veřejnou správu, regionální rozvoj a životní prostředí. Poslanecký mandát obhájil ve volbách v roce 2002. Stal se místopředsedou sněmovního výboru pro veřejnou správu, regionální rozvoj a životní prostředí. Opětovně byl zvolen ve volbách v roce 2006. Nyní zasedl na post předsedy výboru pro veřejnou správu a regionální rozvoj. Byl také členem kontrolního výboru sněmovny. V parlamentu setrval do voleb v roce 2002.\n\nDo roku 2008 byl předsedou Regionálního sdružení ODS Jihočeského kraje. Tehdy se na volebním regionálním sněmu zformovala skupina lidí, která měla většinu a sestavila kandidátku podle svých představ. Zajíček byl v tu chvíli nadbytečný, a tak využil tragického výsledku krajských voleb, přijal osobní zodpovědnost a rezignoval. Novým předsedou byl poté jednoznačně zvolen Martin Kuba.\n\nV roce 2010 Zajíček z ODS vystoupil. Jeho zdůvodnění tohoto kroku prezentované v tisku vyvolalo kontroverze s vedením písecké ODS. Stalo se tak 7. června 2010 na volebním sněmu Místního sdružení ODS v Písku. Podle Zajíčkovy interpretace předseda sdružení Otomar Gottstein v rozporu s volebním řádem navrhl, aby se o celé kandidátce hlasovalo najednou, bez možnosti navrhovat další jména. To sice neprošlo, ale při následném hlasování o kandidátech podle Zajíčka hlasovací mašinérie neselhala a žádný návrh na změnu kandidátky nebyl přijat. Proto patnáct členů sdružení včetně Zajíčka na protest opustilo sněm a poté i stranu. Naproti tomu podle Gottsteina odstoupivší členové nebyli ochotni akceptovat vůli většiny členů ODS a jejich odchodem se situace ve sdružení v Písku zcela jistě zklidní.\n\nK říjnu 2012 byl uváděn jako poradce premiéra Petra Nečase pro samosprávu a regionální rozvoj.\n\nZemřel po krátké těžké nemoci v únoru 2014.\n"}
{"id": "578431", "url": "https://cs.wikipedia.org/wiki?curid=578431", "title": "Berdych", "text": "Berdych\n\nPříjmení Berdych nosí více různých osobností:\n\n\n\n"}
{"id": "578433", "url": "https://cs.wikipedia.org/wiki?curid=578433", "title": "Toni Iordache", "text": "Toni Iordache\n\nToni Iordache (17. prosince 1942 - únor 1988) byl romský cimbalista, famózní hráč na cimbál . Přezdívali jej „kmotr cimbálu“, „cimbálový Paganini“ .\n\nNarodil se v obci Bâldana nedaleko Bukurešti. Na cimbál se začal učit se svým otcem ve čtyřech letech. O několik let později se rodina přestěhovala do Bukurešti, do okolí Herăstrău, kde tehdy žilo mnoho slavných cimbalistů. Zde se učil u Mitică Ciuciueho, který byl tehdy známým cimbalistou.\n\nVe 12 letech vystupoval prostřednictvím soutěže v Národním rozhlasovém orchestru populární hudby. Později se stal členem souboru Ciocârlia, s kterým objel mnoho evropských, amerických i asijských zemí. Mezi zájezdy hrál na svatbách, často bez odpočinku po návratu ze zájezdu. Hrál mimo jiné s Romicou Puceanu, Gabim Luncă, Ionem Onoriuem, Ionică Minunem a známým hráčem na panovu flétnu Gheorghe Zamfirou.\n\nNa počátku 70. let byl zatčen pro držení cizí měny, což bylo v komunistickém Rumunsku přísně zakázáno. Navzdory své vysoké popularitě byl odsouzen na tři roky do vězení. Jeho uvěznění nebylo zveřejněno v tisku, věděli to pouze jeho přátelé. Ve vězení ztratil velmi na váze, ale po propuštění se rychle vzpamatoval a pokračoval v hudební činnosti.\n\nVážně onemocněl diabetem a ani amputace nohy mu nezachránila život. Zemřel v únoru 1988.\n\nAčkoli hrál velmi často „populární“ hudbu, která byla podporována komunistickým režimem, zůstal známý mezi svými příznivci především jako klasický cimbalista. Jeho sóla byla velmi složitá, ale také jasná a krásná a jeho improvizace byly plné fantazie. Dokázal hrát pomalé kousky s velkou citlivostí. Byl virtuózní hráč, byl schopen hrát dvě melodické řady současně při vysokém tempu. Věděl, jak využít plnou kapacitu cimbálu.\n"}
{"id": "578436", "url": "https://cs.wikipedia.org/wiki?curid=578436", "title": "Geografie Austrálie", "text": "Geografie Austrálie\n\nGeografie Austrálie je tvořena pestrou paletou biogeografických oblastí, které z hlediska velikosti zajišťují Austrálii - jako kontinentu - až poslední místo, avšak Austrálii - jako státu - místo šesté. Obyvatelstvo Austrálie se soustředí v oblastech východního a jihovýchodního pobřeží. Geografický charakter Austrálie je značně proměnlivý, zahrnuje oblasti se zasněženými horskými vrcholy jako Australské Alpy a Tasmánii, stejně jako rozlehlé pouště pouště nebo tropické pralesy a lesy mírného pásma.\n\nNa severu Austrálie sousedí s Indonésií, Východním Timorem a Papuou Novou Guineou, na severovýchodě se Šalamounovými ostrovy a Vanuatu a na jihovýchodě s Novou Kaledonií a Novým Zélandem. Austrálie.\n\nAustrálie je zároveň stát, ostrov a kontinent. Je situována v Oceánii mezi Indickým oceánem a Tichým oceánem na zeměpisných souřadnicích 27° j.š 144° v.d. Rozloha 7 686 850 km včetně Ostrova lorda Howa a ostrova Macquarie ji řadí na šesté místo největších zemí světa. Je jen o málo menší než USA (bez Aljašky a Havajských ostrovů) a 31,5krát větší než Velká Británie.\n\nCelková délka pobřeží Austrálie je 35 876 km a dalších 23 859 km představuje délka pobřeží australských ostrovů. Při pobřeží se nachází 758 zátok, nejčastěji v tropickém a subtropickém pásmu. Austrálie si nárokuje rozsáhlou oblast výsostných vod o celkové ploše 8 148 250 km², v níž není zahrnuta oblast Australského antarktického teritoria. Austrálie disponuje nejrozsáhlejšími výhradními právy na využití přilehlých vod ze všech zemí světa. Austrálie nemá žádné suchozemské hranice. Nejsevernější pevninské body leží na Yorském poloostrově v Queenslandu a v Top End v Severním teritoriu.\n\nZápadní polovina Austrálie je tvořena Západní vysočinou s pásmem hor táhnoucích se téměř od západního pobřeží a přecházejících do nížin v blízkosti středu kontinentu. Kromě Hamersleyho, MacDonnellova a Musgraveho pohoří je Západní vysočina plochá. Povrchové vody je v Západní Austrálii nedostatek, na západě a na severu oblasti však protéká několik větších řek jako například Murchisonova řeka a Ashburtonova řeka na západě nebo Victoriina řeka v Západním Austrálie.\n\nVelké předělové pohoří se táhne poblíž východního pobřeží Austrálie, a odděluje tak poměrně úzké příbřežní pásmo země od zbytku kontinentu. Lesy mírného pásma, které se zde rozkládají, poskytují příjemné prostředí, jsou zde vysoké srážky, hojná a rozmanitá flora a fauna a nejhustší zalidnění.\n\nMezi Velkým předělovým pohořím a Západní vysočinou se rozkládá Centrální nížina sestávající z Velké artéské pánve a největšího australského říčního systému, povodí řek Murray a Darling a Eyreova jezera.\n\nPodél východního pobřeží Austrálie se táhne nejrozsáhlejší korálový útes světa Velký bariérový útes. Pod jihovýchodním cípem Austrálie leží velký hornatý ostrov Tasmánie.\n\nAustrálie je nejrovnější a nejstarší kontinentální zemská masa, má nejnižší průměrnou výšku a poměrně klidnou geologickou historii. Geologické síly jako tektonický výzdvih horských pásem nebo tření mezi kontinentálními deskami působily zejména v rané geologické historii Austrálie, kdy byla ještě součástí prakontinentu Gondwana. Nejvyšší bod se jmenuje Mount Kosciuszko vysoký 2.228 m, což je zanedbatelné ve srovnání s nejvyššími vrcholy jiných kontinentů. Proces vodní eroze a zvětrávání značně poznamenávají povrch Austrálie.\n\nAustrálie se rozkládá uprostřed tektonické desky, kde se v současnosti nevyskytuje aktivní vulkanismus. K drobným zemětřesením nepůsobícím větší škody dochází pravidelně, větší zemětřesení dosahující síly větší než 6 stupňů Richterovy škály přicházejí v průměru každých pět let. Největší část povrchu Austrálie představují nížiny, na nichž se rozkládají pouště a na jihovýchodě pastviny a úrodná půda. V horách na Tasmánii ani v Australských Alpách se nevyskytuje trvalá sněhová pokrývka ani ledovce, třebaže tomu tak v minulosti bylo. Velký bariérový útes, nejrozsáhlejší korálový celek na Zemi, se táhne nedaleko od východního pobřeží Austrálie. Mount Augustus v Západní Austrálii je největší skalní monolit na světě.\n\nAustralská kontinentální zemská masa sestává ze šesti charakteristických geografických oblastí:\n\nAustralské vnitrozemí je mimořádně suché a nízký úhrn průměrných ročních srážek způsobuje, že koryta vnitrozemských toků a jezera jsou většinu roku vyschlá. Horní úseky některých toků v tropických oblastech s dostatkem srážek mají vysoké hodnoty průtoků. Povodně způsobené přívalovým dešti drasticky proměňují prostředí a ekologický systém centrální Austrálie se musí střídání cyklů sucha a dešťů dobře přizpůsobit.\n\nVelká artéská pánev představuje důležitý zdroj vody, je to zároveň největší a nejhlouběji položená zásobárna sladké vody na světě. Dostupnost vody v této oblasti vedla k rozšíření pastevectví i na místech, kde by dřív dobytek nedokázal přežít. Četná města a vesnice po celé zemi musí občas čelit nedostatku zásob vody, a proto jsou uplatňována opatření omezujících používání vody. S měnící se situací se tato opatření dotýkají různých okruhů činností.\n\nBillabong je australský název pro mrtvá ramena, která se mohou vytvářet podél meandrujících vodních toků. Výšky australských vodopádů jsou v celosvětovém měřítku celkem zanedbatelné, nejvyšší australský vodopád zaujímá na světovém žebříčku až popětatřicáté místo.\n\nAustrálie se skládá ze šesti států, dvou velkých a několika menších teritorií. Státy: Nový Jižní Wales, Queensland, Jižní Austrálie, Tasmánie, Viktoria a Západní Austrálie; dvě hlavní teritoria: Severní teritorium a Teritorium hlavního města Austrálie.\n\nV Austrálii se nachází rovněž několik menších teritorií: federální vládní administrativní oblast uprostřed Nového jižního Walesu a Teritorium Jervisova zátoka sloužící jako námořní základna a přístav hlavního města. Kromě těchto Austrálii patří ještě několik obydlených teritorií ležících mimo kontinent (ostrov Norfolk, Vánoční ostrov, Kokosové ostrovy) a několik převážně neobydlených teritorií (Ostrovy Ashmore a Cartier, Ostrovy Korálového moře, Heardův ostrov a McDonaldovy ostrovy a Australské antarktické teritorium).\nNejvětší část povrchu Austrálie tvoří pouště nebo polosuché oblasti a 40% rozlohy je pokryto písečnými dunami. Osmnáct procent povrchu země zaujímá Australská poušť. Pouze v jihovýchodní a jihozápadní části země je mírné podnebí a úrodná půda. Oblast severní Austrálie má tropické podnebí a je tvořena tropickými pralesy, pouští i pastvinami.\n\nÚhrny srážek jsou značně proměnlivé; v důsledku klimatického jevu El Niño souvisejícího s jižní oscilací někdy v Austrálii nastávají sucha trvající často i několik sezón. Občas nastávají písečné bouře, které dokážou pokrýt pískem celé oblasti nebo dokonce státy a rovněž byla hlášena mohutná tornáda. Vzrůstající míra salinity a rozšiřování pouští v některých oblastech zcela pustoší krajinu.\n\nPoloha Austrálie v tropickém a subtropickém pásmu ve spojení se studeným oceánem při západním pobřeží způsobují, že je západní část země tvořena horkou a suchou pouští, což jsou hlavní charakteristiky velké části kontinentu. Studené vodní masy neumožňují dostatečný výpar a produkci vláhy tak potřebné pro vnitrozemí. Australští a američtí výzkumníci vypracovali roku 2005 studii o rozšiřování vnitrozemské pouště, jejíž výsledky poukazují na skutečnost, že původci tohoto stavu mohli být lidé, kteří do země přišli zhruba před 50 000 lety. Pravidelné vypalování australských stepí a porostu, které tvořily až 70% povrchu Austrálie, mohlo způsobit změnu klimatu a odklonu monzunových větrů přinášejících vláhu do vnitrozemí.\n\nV Austrálii je přítomné riziko požárů vegetace, cyklónů při severním pobřeží, silných bouří a občasných povodní.\n\nPožáry trávy a buše jsou v Austrálii běžné. Požáry trávy se pohybují rychle, přestávají hořet do 5 až 10 sekund a dohořívají minuty. Mají nízkou až střední intenzitu a většinou poškozují pole, hospodářská zvířata a infrastrukturu farem. Požáry buše jsou obecně pomalejší, ale mají vyšší výdej tepla - přestávají hořet do 2 až 5 minut, avšak dohořívají dny. Oheň, který zachvátí koruny stromů, se může pohybovat velmi rychle.\nPožáry buše jsou částí životního prostředí Austrálie. Přírodní ekosystémy se na oheň adaptovaly a prostředí je tvarováno historickými i nedávnými požáry. Mnoho australských plodin je náchylných k vznícení a velmi dobře hoří, zatímco regenerace mnoha druhů je závislá na ohni.\n\nHlavní témata: eroze půdy v důsledku nadměrné pastvy, rozvoje průmyslu, urbanizace a nevhodnými farmářskými praktikami; salinita půdy v Austrálii se zvyšuje v důsledku špatné kvality vody; rozšiřování pouštních oblastí (desertifikace) částečně způsobené evropskými osadníky a spásání travního porostu přivezenými králíky; dovezení škůdci; zabírání zemědělské půdy a ohrožení původního životního prostředí mnoha jedinečných živočišných a rostlinných druhů; Velký bariérový útes u severovýchodního pobřeží − největší korálový celek na světě je ohrožen následkem nadměrného turismu, omezené zdroje sladké vody; ohrožení původní zvířeny zavlečenými druhy.\n\n"}
{"id": "578437", "url": "https://cs.wikipedia.org/wiki?curid=578437", "title": "Laurent Koscielny", "text": "Laurent Koscielny\n\nLaurent Koscielny (* 10. září 1985) je francouzský fotbalista s polskými předky, který v současné době hraje jako obránce ve francouzské Ligue 1 za FC Girondis de Bordeaux. Na seniorské úrovni již reprezentoval tým Francie. Tento střední obránce je specifický svojí rychlostí, ostrostí a velmi dobrým čtením hry.\n\nZa pouhou jednu sezónu ve francouzské Ligue 1 se vypracoval mezi jedny z nejlepších středních obránců ve Francii.\n\nPo úspěšné sezóně odešel do Arsenalu za 8,45 miliónu liber. V Arsenalu se zařadil do základní sestavy, kam ho umístil Arsène Wenger po velmi kvalitních výkonech. 19. května 2013 v posledním ligovém kole Premier League 2012/13 zařídil svou brankou vítězství Arsenalu 1:0 v zápase s domácím Newcastle United, Arsenal si udržel se 73 body konečné čtvrté místo a postoupil do předkola Ligy mistrů 2013/14. 22. února 2014 jednou skóroval v Premier League proti Sunderlandu (výhra 4:1).\n\nZa francouzský národní A-tým debutoval 11. listopadu 2011 v přátelském utkání v Saint-Denis proti hostujícímu týmu USA, které skončilo výhrou Francie 1:0.\n\nNa EURU 2012 konaném v Polsku a na Ukrajině postoupila Francie se 4 body ze druhého místa do čtvrtfinále. Koscielny se neobjevil ani v jednom ze tří utkání v základní skupině D (postupně proti Anglii (1:1), Ukrajině (výhra 2:0) a Švédsku (prohra 0:2)). Nastoupil v základní sestavě až ve čtvrtfinále 23. června proti největšímu favoritu turnaje Španělsku, s nímž Francie prohrála 0:2.\n\nTrenér Didier Deschamps jej nominoval na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\n\nPředstavil se i na domácím EURU 2016.\n\n\n\n obsahuje Coupe de la Ligue, Coupe de France, FA Cup, League Cup and FA Community Shield.\n\n"}
{"id": "578438", "url": "https://cs.wikipedia.org/wiki?curid=578438", "title": "Škofja Loka", "text": "Škofja Loka\n\nŠkofja Loka ( ) je označení nejen pro dvanáctitisícové město, ale také pro dvaadvaceti tisícovou územně-správní jednotku (občinu) ve Slovinsku.\n\nNázev \"Škofja Loka\" doslova znamená „biskupská louka“, což se vztahuje k jeho středověkému držení biskupy z Freisingu. V roce 973 je zmíněna jako \"Lonca\" (1160 jako \"Lonka\", 1192–97 \"Lok\", 1286 se už používá název \"Stara Loka\", další verze názvu jsou 1293 \"Scofolotti\" a 1295 \"Scofioloco\")\n\nPočátky dějin města se datují do roku 973, kdy císař Ota II. poskytl území Loky biskupovi z Freisingu. Loka, o níž hovořila darovací smlouva, však není samotným současným městem, ale jeho historickou částí (\"Stara Loka\").\n\nVe středověku se oblast na soutoku řek Selška Sora a Poljanska Sora začalo rozvíjet. V 11. a 12. století zbudovali biskupové na kopci Kranjcelj nad soutokem řek románskou Horní věž a hrad, který se stal sídlem biskupského správce. Roku 1248 je Škofja Loka prvně jmenována jako trhová obec, městská privilegia obdržela v roce 1274 od krále Přemysla Otakara II. Na počátku čtrnáctého století bylo zbudováno městské opevnění s pěti obrannými věžemi a pěti branami. \n\nRoku 1476 město napadlo vojsko Osmanské říše. Město bylo v roce 1511 vážně poškozeno zemětřesením, ale brzy bylo znovu zbudováno. Znovu bylo město poškozeno při požárech v letech 1660 a 1698. Městské opevnění postupně zastarávalo a většina jej byla odstraněna spolu s městskými branami v roce 1789.\n\nPo roce 1803 bylo zrušeno freisingské biskupské panství a město připadlo pod Kraňské vévodství – součást Habsburské monarchie. Škofja Loka bylo první město v Kraňsku, které získalo elektrické osvětlení, už roku 1895.\n\nZa a druhé světové války bylo město 13. dubna 1941 obsazeno italskou armádou, o několik dní později, 17. dubna, ji vystřídala německá okupační správa. Během říšskoněmecké okupace neslo město oficiální pojmenování \"Laak an der Zaier\". Během války byly v okolí města aktivní jednotky partyzánů. 9. února 1944 němečtí velitelé nechali zastřelit 50 občanů odplatou za smrt jednoho německého vojáka zabitého partyzány.\n\nŠkofja Loka zůstala do současnosti jedním z nejlépe zachovaných středověkých měst ve Slovinsku. roku 1987 bylo centrum města vyhlášeno městskou památkovu zónou.\n\n"}
{"id": "578439", "url": "https://cs.wikipedia.org/wiki?curid=578439", "title": "Radek Miškovský", "text": "Radek Miškovský\n\nRadek Miškovský (* 26. března 1990) je český rychlostní kanoista, který se narodil v Nymburce, kde také v roce 2003 s kanoistikou začal. V roce 2009 přestoupil do USK Praha. Od roku 2005 je reprezentantem České republiky. První tituly mistra ČR na kanoi vybojoval v roce 2004 a nyní jich má ve své sbírce celkem 30. V reprezentačních barvách dosáhl na bronz z Mistrovství Evropy do 23 let, bronz ze světového poháru 2015. Na Mistrovství světa juniorů skončil nejlépe na 4. místě. Dvě stříbrné medaile si odvezl z ruské Kazaně z AMS v roce 2012 a o rok později zde vybojoval i bronz z LU 2013. Pro školní rok 2017/18 učí TV na základní škole Letců R.A.F. \n"}
{"id": "578440", "url": "https://cs.wikipedia.org/wiki?curid=578440", "title": "Boeing X-45", "text": "Boeing X-45\n\nBoeing X-45 byl bojový bezpilotní letoun, který měl coby koncept předznamenávat novou generaci zcela autonomní vojenské letecké techniky. Vyznačoval se velmi nízkoprofilovým hřbetem, trupem prolnutým do křídel v tzv. \"swept lambda wing\" a absencí vertikálních ovládacích ploch jako takových – funkci směrového kormidla zastoupilo ovládání křidélek na konci křídel. Mohl být ovládán dálkově, ale zamýšleno bylo zcela autonomní chování letounu. První let se konal v roce 2002, po úspěšných zkouškách následovaly výkonnější prototypy X-45B a X-45C, v březnu 2006 však USAF program ukončila. S variantou X-45N se Boeing účastnil konkurzu na námořní bezpilotní letadlo, v konkurzu ale neuspěl a tím program X-45 v roce 2008 skončil.\n\nJeho vývoj převzal poznatky z vývoje Bird of Prey. Boeing X-45 byl vyvíjen firmou Boeing (resp. Boeing Integrated Defense Systems) jako jeden z produktů její výzkumné divize Boeing Phantom Works. X-45 byl též součástí a projektu J-UCAS (\"Joint-Unmanned Combat Air System program\" – česky přibližně \"Společný program nepilotovaných bojových vzdušných systémů\"), kterého se účastní vzdušná a námořní složka ozbrojených sil Spojených států amerických a DARPA, vládní agentury amerického ministerstva obrany. Původně se jednalo o projekt, který měl experimentálně a prakticky posbírat data o výkonnosti, operabilitě a dalších faktorech bezpilotních letounů z testovacích letů a vyzkoušet v praxi nově použité technologie. Projekt se původně nazýval (Boeing) Phantom Ray a byla v něm použita varianta X-45C, která byla vyvinuta pro J-UCAS. První let se konal 22. května 2002.\n\n\nPro variantu X-45A\"\n\n"}
{"id": "578443", "url": "https://cs.wikipedia.org/wiki?curid=578443", "title": "Alexandra Antonovová", "text": "Alexandra Antonovová\n\nAlexandra Viktorovna Antonovová ( , * 24. března 1980, Moskva) je ruská atletka, překážkářka.\n\nV roce 2006 doběhla na mistrovství Evropy v Göteborgu ve finále běhu na 100 metrů překážek na šestém místě. Šestá skončila také na světovém poháru v Athénách. Největší individuální úspěch své kariéry zaznamenala na halovém ME v Birminghamu 2007, kde získala stříbrnou medaili v běhu na 60 metrů překážek. Ve finále zaběhla trať v čase 7,94 a nestačila jen na Švédku Susannu Kallurovou, která byla o sedm setin rychlejší.\n\nV roce 2008 skončila na halovém MS ve Valencii na pátém místě jako nejlepší z Evropanek. V témž roce reprezentovala na letních olympijských hrách v Pekingu, kde nepostoupila z úvodního rozběhu. Na halovém ME v Turíně 2009 skončila v semifinále na celkovém dvanáctém místě.\n"}
{"id": "578445", "url": "https://cs.wikipedia.org/wiki?curid=578445", "title": "Rychlostní silnice H6 (Slovinsko)", "text": "Rychlostní silnice H6 (Slovinsko)\n\nRychlostní silnice H6 je zčásti dokončená rychlostní silnice, která po svém úplném zprovoznění spojí sídla na slovinské části pobřeží Jaderského moře. Nejnovějším úsekem uvedeným do provozu je v roce 2015 dokončený 5,2 km dlouhý úsek mezi městy Koper a Izola, jehož součástí je také více než dvoukilometrový tunel.\n"}
{"id": "578447", "url": "https://cs.wikipedia.org/wiki?curid=578447", "title": "David Octavius Hill", "text": "David Octavius Hill\n\nDavid Octavius Hill (1802 Perth, Skotsko – 17. května 1870 Edinburg) byl skotský malíř, litografik a fotograf. Společně se svým partnerem Robertem Adamsonem patří k průkopníkům fotografie.\n\nDne 18. května 1843 v Edinburghu podepsala prohlášení o nezávislosti církev Nonkonformistická skotská církev (1843–1900). Přítomen na této akci se David Octavius Hill rozhodl tuto událost navždy připomenout, a chtěl namalovat skupinový portrét všech 474 duchovních, kteří prohlášení podepsali. Brewster, který věřil, že realizace stovek charakteristických skic je obtížný úkol, navrhl Hillovi spolupráci s Robertem Adamsonem. Obraz měl být založen na fotografiích jednotlivců. Adamson a Hill pracovali v ateliéru, nebo venkovním prostředí s pozadím několika modelů nábytku. Hill organizoval umělecký projekt, fotografoval a Adamson pracoval s obsluhou kamery a vyvolával fotografie. Hill s Adamsonem úkol dokončili na konci roku 1843. Jejich portréty se vyznačují zachovaným dojmem přirozenosti. Akvarelista John Harden přirovnává tento obraz k dílům Rembrandta.\n\nHill a Adamson vytvořili dobré duo. Prostřednictvím svých Hillových známých Adamson fotografoval ve svém ateliéru zástupce vysokých společnosti Edinburgu. V roce 1844 chtěli vydat několik publikací se svými fotografiemi: \"The Fishermen and Women of the Firth of Forth\", \"Highland Character and Costume\", \"Architectural Structures of Edinburgh\", \"Architectural Structures of Glasgow, & c.\", \"Old Castles, Abbeys,& c. in Scotland\" i \"Portraits of Distinguished Scotchmen\". I když nakonec tyto tituly nebyly nikdy zveřejněny. V letech 1843–1845 udělali asi 130 fotografií rybářů Newhavenu, které jsou považovány za jedny z jejich vrcholných děl. Jedná se také o jedno z prvních využití fotografie dokumentace společensko-sociálního prostředí.\n\nSpolečně vytvořili více než 1000 portrétů a celou řadu pohledů na Edinburgh mezi lety 1843 a 1848, až do Adamsonovy brzké smrti ve 26. letech. Potom už Hill nebyl tak plodný a upadl do zapomnění.\n\nV 90. letech devatenáctého století fotograf James Craig Annan (syn Thomase Annana) vytiskl několik Hillových a Adamsonových fotografií hlubotiskem, které pak prošly posouzením různých umělců. Pozitivně o nich hovořil například James Whistler. V roce 1905 a 1912 se o nich zmínil Alfred Stieglitz ve svém časopise Camera Work. K další popularizaci úspěchů Hilla a Adamsona přispěl v monografii Heinrich Schwarz, kterou publikoval v roce 1931.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n"}
{"id": "578449", "url": "https://cs.wikipedia.org/wiki?curid=578449", "title": "Václav Janáček", "text": "Václav Janáček\n\nVáclav Janáček (* 23. července 1985, Chroustovice na Chrudimsku) je český dostihový jezdec, dvojnásobný vítěz Českého derby (2006, 2008), čtyřnásobný rovinový šampión a rekordman, který dokázal v jednom roce získat 82 vítězství (2009). Titul žokej mu náleží v rovinových dostizích, na překážkách má titul jezdec.\n\nV srpnu 2018 se stal druhým českým dostihovým jezdcem, který dosáhl tisícovky vítězství, stalo se tak celkem ve dvanácti zemích.\n\nNa rozdíl od mladých úspěšných jezdců Jiřího Chaloupky, Josefa Váni či Tomáše Vraje pochází Václav Janáček z rodiny, která neměla s dostihovým sportem nic společného. Ke koním se dostal ve čtrnácti letech. Zpočátku jezdil parkury. Díky nízké váze v deváté třídě základní školy (něco málo přes čtyřicet kilogramů) se rozhodl pro profesionální jezdeckou dráhu. Vystudoval dnešní Střední školu dostihového sportu a jezdectví (dříve Střední odborné učiliště zemědělské) v Praze – Velké Chuchli. Dostihovou kariéru zahájil v roce 2002 poněkud nešťastně – pádem z koně. Do konce sezóny startoval ještě jedenadvacetkrát, přičemž byl nejlépe jednou třetí a jednou pátý. První vítězství získal 5. července 2003 v rámci mítinku při filmovém festivalu v Karlových Varech na koni Verior a do konce roku získal dalších devět vítězství, čímž vybojoval titul nejúspěšnějšího žákovského jezdce sezóny 2003. V tomtéž roce se dostal na první stránky novin a časopisů – jako vodič klisny Ohne Sorge, která pod Jaroslavem Donovalem v tréninku Filipa Neuberga vyhrála České derby. Tuto klisnu jezdil také jako pracovní jezdec. Ze spolupráce s trenérem Filipem Neubergem se zrodilo mnoho vítězných startů. K 7. červenci 2010 odjezdil pro trenéra Neuberga celkem 262 dostihů. Své kvality prokázal v chovatelské Lázeňské míli v roce 2004, kdy zcela nečekaně dovedl k vítězství hnědáka All Meine Träume. Titul šampiona mu unikl po „těsném boji“ s žokejem Janem Rájou; v šampionátu skončil jako druhý. S celkovým počtem 220 startů (33 vítězství) byl ale nejčastěji obsazovaným jezdcem roku 2004. \n\nO rok později ukončil školu a získal titul žokeje na rovinách. V devatenácti letech a devíti měsících se tak stal nejmladším žokejem v našich dějinách a potřebných padesát vítězství ukořistil za necelé dva roky. Úspěšně zahájenou sezónu 2005 mu ovšem překazilo zranění v práci. Při cvičném nakládání dvouletků do přepravníku jej poplašená klisna Bright Life nešťastnou náhodou kopla do břicha a způsobila mu vážné zranění. Na dostihové dráze se objevil po dvacetitýdenní odmlce v září 2005 a do konce sezóny patnáctkrát zvítězil – mimo jiné v Pardubicích právě s Bright Life.\n\nV roce 2006 zvítězil v necelých jednadvaceti letech s koněm Laureat v Českém derby a stal se tak tehdy jeho druhým nejmladším (dnes třetím) vítězem. Získal také prvenství v šampionátu rovinových jezdců, které si udržel i v následujících letech (2006 – 2009). Roku 2007 zvítězil s běloušem Scyrisem v Central European Challenge Cup Sprint v rakouském Ebreichsdorfu, což byl jeho první zahraniční úspěch. V roce 2008 vyhrál derby podruhé s koněm Tullamore.\n\nRoku 2009 získal neuvěřitelných 82 tuzemských vítězství, čímž překonal rekord 48 vítězství žokeje Vlastimila Smolíka. Téhož roku se jako první český žokej zúčastnil v sedle koně Tullamore francouzské Ceny Vítězného oblouku (Prix de l'Arc de Triomphe) v pařížském Longchamp. Jeho manželka je žokejka Ingrid Koplíková se kterou má dceru Viktorii.\n\nZ prestižních dostihů I. a vyšší kategorie získal vítězství mj. v těchto dostizích: Cena prezidenta republiky (Mariydi, 2009), Velká cena Prahy (Sharpour, 2009), Velká květnová cena (De Roberto, 2007; Sharpour, 2009), pardubický DOMEC St. Leger (Mariydi, 2009), Svatováclavská cena (Scyris, 2007). V roce 2008 byl druhý v Rakouském derby (Connex, 2008). K jeho známým čtyřletým partnerům patřili např. De Roberto, Sharpour, Torlus, Mariydi, Laureat.\n\n"}
{"id": "578450", "url": "https://cs.wikipedia.org/wiki?curid=578450", "title": "Rychlostní silnice H1 (Slovinsko)", "text": "Rychlostní silnice H1 (Slovinsko)\n\nSlovinská rychlostní silnice H1 tvořila spojení od slovinsko-rakouské státní hranice v tunelu Karavanky na hranice s Chorvatskem. Rychlostní silnice zanikla v roce 2010 převážnou integrací do dálnice A2.\n\nČást rychlostní komunikace byla přebudována v dálnici, menší část byla překategorizována na silnice nižší třídy. V dobách Jugoslávie tvořila rychlostní silnice H1 součást jugoslávské dopravní páteře jako část dálnice Bratrství a jednoty.\n\nPoslední čtrnáctikilometrový úsek H1 byl mezi obcemi Pluska a Hrastje.\n"}
{"id": "578452", "url": "https://cs.wikipedia.org/wiki?curid=578452", "title": "Moses Mabhida Stadium", "text": "Moses Mabhida Stadium\n\nMoses Mabhida Stadium (dříve znám jako Durban Stadium) je sportovní stadion ve čtvrti Durbanu. Jeho kapacita dosahuje až 62 000 míst. Stadion byl zbudován v roce 2009. Na stadionu hraje své domácí zápasy tým AmaZulu.\n\n"}
{"id": "578456", "url": "https://cs.wikipedia.org/wiki?curid=578456", "title": "Charmides", "text": "Charmides\n\nCharmides (gr. Χαρμίδης) je Platónův dialog, ve kterém Sókratés diskutuje s krásným a populárním chlapcem o \"sófrosyné\". Toto řecké slovo sa obyčejně překladá jako umírněnost, sebekontrola nebo zdrženlivost. Jako je pro Platónovy dialogy typické, úplně uspokojivá definice poskytnutá nebude. Přesto diskuse poskytne několik důležitých myšlenek. \n\n"}
{"id": "578459", "url": "https://cs.wikipedia.org/wiki?curid=578459", "title": "Denisa Kosová", "text": "Denisa Kosová\n\nDenisa Kosová (* 1991 Rychnov nad Kněžnou) je česká reprezentantka v orientačním běhu. Mezi její největší úspěchy patří zlatá medaile ze štafet na dorosteneckém mistrovství Evropy 2009 v srbském Kopaoniku a stříbrná medaile z juniorského mistrovství světa 2010 v dánském Aalborgu. V současnosti běhá za český klub \"OK 99 Hradec Králové\" a za švédský \"IFK Mora\", dříve reprezentovala oddíl \"SOOB Spartak Rychnov nad Kněžnou\".\n\n"}
{"id": "578460", "url": "https://cs.wikipedia.org/wiki?curid=578460", "title": "Jana Kubátová", "text": "Jana Kubátová\n\nJana Kubátová (* 22. října 1991 Chrastava), \"rozená Valešová\", je bývalá česká juniorská reprezentantka v orientačním běhu. Mezi její největší úspěchy patří deváté místo ze štafet na juniorském mistrovství světa 2010 v dánském Aalborgu. V současnosti běhá za český klub OK Chrastava.Jejím manželem je orientační běžec běhající za oddíl OK99 Hradec Králové Pavel Kubát.\n\n"}
{"id": "578463", "url": "https://cs.wikipedia.org/wiki?curid=578463", "title": "Agrární komora České republiky", "text": "Agrární komora České republiky\n\nAgrární komora České republiky (dále AK ČR) je samosprávnou agrární organizací, právnickou osobou, která zastupuje zájmy svých členů, právnických i fyzických osob, jimiž jsou zemědělci, lesníci, potravináři, ale také včelaři a další. Členů je přes 100 tisíc, přičemž členství v komoře je dobrovolné. Komora byla zřízena zákonem o Hospodářské komoře České republiky a Agrární komoře České republiky a je zapsána v obchodním rejstříku. Sídlí v Olomouci a má detašované pracoviště v Praze.\n\nPoskytuje poradenství a informační služby na celém území České republiky v následujících oblastech:\n\nV této oblasti zajišťuje poradenské a konzultační služby v otázkách spojených s podnikatelskou činností, organizuje přednášky a semináře k prohloubení právního vědomí a obchodní spory mezi svými členy řeší pomocí Rozhodčího soudu, který založila ve spolupráci s Hospodářskou komorou České republiky. Také připomínkuje návrhy právních norem a iniciuje jejich vypracování.\n\nZabezpečuje propagaci a šíření informací o podnikatelské činnosti svých členů, organizuje vzdělávací činnosti a spolupracuje s orgány státní správy v zajišťování informačního servisu a spolupracuje se státními a zastupitelskými orgány a dalšími institucemi v České republice.\n\nKomora je členem Výboru profesních zemědělských organizací v EU – Všeobecného výboru zemědělských družstevních organizací v EU (COPA-COGECA). Navazuje a rozvíjí styky s dalšími agrárními komorami (nejvíc s krajinami Visegrádské čtyřky) a obdobnými institucemi v zahraničí a uzavírá s nimi dohody. Účastní se mezinárodních veletrhů a výstav a prezentuje se na nich, navazuje kontakty zahraničních odběratelů s našimi výrobci, vydává o sobě pro zahraniční partnery informační materiály, pořádá mezinárodní konference a kongresy, a pořádá podnikatelské mise.\n\nKomora informuje své členy pomocí e-mailových zpráv a portálu Agrárního poradensko informačního centra. V týdeníku \"Zemědělec\" na vlastní stránce, označené AGRObase, jsou čtenáři seznamováni s aktuální situací v oblastech, důležitých pro zemědělce; taktéž vydává vlastní dvouměsíčník \"AGRObase\", který je distribuován i do zahraničí. \n\nJako největší vzdělávací subjekt zemědělců založila v roce 2004 servisní organizaci APIC ČR, jejímž prostřednictvím organizuje vzdělávací akce. V letech 2004–2007 realizovala 75 vzdělávacích akcí, v roce 2008 to bylo 65 akcí a na rok 2009 počítala s 93 akcemi. Komora se účastní i mezinárodních projektů.\n\n\nPrezidenta i viceprezidenta agrární komory volí a odvolává sněm, a to na období 3 let. Stejně tak sněm volí a odvolává členy představenstva i dozorčí rady. Členy představenstva jsou také prezident i viceprezident. Administrativu a běžný chod komory zajišťuje Úřad komory.\n\n\n"}
{"id": "578467", "url": "https://cs.wikipedia.org/wiki?curid=578467", "title": "Tereza Boehmová", "text": "Tereza Boehmová\n\nTereza Boehmová (* 9. října 1976, Praha) je česká novinářka, spisovatelka, bloggerka a bývalá administrátorka blogu iDNES.cz.\n\nTereza Boehmová vystudovala žurnalistiku a Masovou komunikaci na Fakultě sociálních věd Univerzity Karlovy.\nAbsolvovala stáž v \"Lidových novinách\", pracovala pro českou redakci BBC a byla výkonnou ředitelkou Fóra žen. Rok žila v USA, kde studovala Women Studies na University of Washington v Seattlu. V roce 2003 nastoupila do MF DNES jako editorka rubriky Názory. Během mateřské dovolené s dcerou Annou publikovala fejetony v různých časopisech a začala psát blogy pro idnes.cz\n\nV soutěži o bloggera roku 2007 se umístila na 3. místě. V roce 2008 se stala administrátorkou blogu \"iDNES.cz\" a od dubna 2009 pracovala jako koordinátorka vzdělávacích projektů \"Mladé fronty Dnes\" a \"iDNES.cz\".\n\n16. října 2009 ji vyšla první kniha fejetonů o mateřství s názvem \"Matka z cukru a oceli\" s předmluvou známé spisovatelky Ivy Pekárkové a kresbami karikaturisty a kreslíře komiksů Štěpána Mareše. Kniha se dočkala dvou dotisků.\n\nV roce 2010 se Tereze Boehmové narodila druhá dcera Emma a zároveň dokončila druhou knihu. Tentokrát pohádky pro děti s názvem \"Zajíček Zlobílek, hluchý drak, natahovací Mařenka a jiné pohádkové příběhy\". Kniha s ilustracemi Radka Mikuláše vyšla na konci října 2010 u nakladatelství Computer Press. Knihu pokřtili: moderátor Václav Moravec, spisovatel Jan Jandourek, novinářka Barbora Osvaldová, ilustrátor Radek Mikuláš a hudebník Patrik Banga.\n\nTereza Boehmová je autorkou článku „Špindl, Špindl velkej švindl… Nejezděme tam, kde nás drze obírají!“, který vyšel v lednu 2014 a vyvolal diskusi na téma hoteliérství, pohostinství a kvalita lyžařských center v Česku. Text převzala i tištěná MF DNES, má přes 159 000 přečtení.\n\nAntirasistický text „O rasismu a antisemitismu v Česku aneb když se zrůdy baví…“ má 250 000 přečtení. Na základě textu se podařilo „rasistickou“ a antisemitskou stránku \"Citáty vo hovně\" zrušit.\n\nTři pohádky z knihy Zajíček Zlobílek, hluchý drak, natahovací Mařenka a jiné pohádkové příběhy si během roku 2016 vybrala ke zpracování Česká televize v pořadu Malovaná čítanka.\n\nV letech 2007-2017 Tereza Boehmová působila na blogu iDNES.cz jako administrátorka blogů, tuto spolupráci ukončila v květnu 2017 na protest proti zasahování majitele MF DNES Andreje Babiše do obsahu novin MF DNES. Rozhodnutí zdůvodnila v textu a v diskusi pod článkem: „Po 10 letech odcházím z pozice administrátorky blogu iDNES.cz“.\n\nV září 2018 jí vyšla třetí kniha (druhá kniha pohádek) - \"Zuzanka a Goldýš\", kterou 18.10. 2018 v Neoluxoru na Václavském náměstí pokřtili hudebníci Ondřej Soukup a František Soukup, spisovatelka Marta Kučíková a moderátorka ČT Barbora Kroužková. Zuzanka a Goldýš je kniha pohádek pro děti vě věku mezi 5-12 lety. Hlavní postavou je holčička Zuzanka a plyšový pes Goldýš, který v noci ožívá a bere Zuzanku do různých pohádkových zemí, kde zažívají dobrodružství. Zároveň se v rámcovém příběhu, který se prolíná knížkou, snaží usmířit Zuzky hádavé rodiče. Každá pohádka končí zábavnými úkoly pro děti nebo jednoduchou hrou. Vydává nakladatelství Knihovnice.cz.\n\nSpolupracuje externě s týdeníkem Reflex.\n\nOd listopadu 2018 spolupracuje s Aktuálně.cz rubrikou názory a komentáře a od roku 2019 také s rubrikou názory na serveru Seznam Zprávy.\n\n"}
{"id": "578469", "url": "https://cs.wikipedia.org/wiki?curid=578469", "title": "Rychlostní silnice H2 (Slovinsko)", "text": "Rychlostní silnice H2 (Slovinsko)\n\nSlovinská rychlostní silnice H2 (slovinsky \"hitra cesta H2\") tvoří průtah městem Maribor.\n\nStavba rychlostní silnice probíhala v několika etapách:\n\n"}
{"id": "578470", "url": "https://cs.wikipedia.org/wiki?curid=578470", "title": "Rasmus Thrane Hansen", "text": "Rasmus Thrane Hansen\n\nRasmus Thrane Hansen (* 8. listopad 1991 Søllerød) je dánský juniorský reprezentant v orientačním běhu. Mezi jeho největší úspěchy patří první místo ze sprintu na juniorském mistrovství světa 2010 v dánském Aalborgu. V současnosti běhá za dánský klub Søllerød Ok.\n\n"}
{"id": "578475", "url": "https://cs.wikipedia.org/wiki?curid=578475", "title": "Poleský národní park", "text": "Poleský národní park\n\nPoleský národní park, , je národní park v Lublinském vojvodství ve východním Polsku, v polské části historického regionu Polesí. Park byl založen v roce 1990 a v současnosti jeho rozloha činí 97,62 km. Park leží v rovinaté krajině, je zde mnoho jezer, rybníků a bažin. V prostoru parku má místy krajina ráz tundry nebo lesotundry, nacházející se zde nejdále směrem na jihozápad Evropy. V této oblasti se vyvíjely bažinné ekosystémy bez zásahu člověka od konce posledního zalednění.\nV Poleském národním parku roste okolo tisíce druhů cévnatých rostlin. Mezi vzácné živočichy, kteří zde žijí, patří jeřáb popelavý a želva bahenní.\n\n\n"}
{"id": "578482", "url": "https://cs.wikipedia.org/wiki?curid=578482", "title": "Tom Poti", "text": "Tom Poti\n\nThomas Emilio Poti (* 22. března 1977 ve Worcesteru, Massachusetts, USA) je bývalý americký hokejový obránce.\n\nChodil do střední školy Saint Peter-Marian 2 roky. Po ukončení střední školy hrál v akademii Cushing, později hrál za Boston University v lize Hockey East. Za BU vyhrál Beanpot. V roce 1996 byl draftován týmem Edmonton Oilers ve třetím kole, 59. celkově. Kariéru v NHL nastartoval v sezóně 1998/99 za Oilers a byl vybrán do NHL All-Rookie Team. 19. března 2002 byl vyměněn s Remem Murraym výměnou za Mikea Yorka a výběr čtvrtého kola v draftu NHL 2002 do New York Rangers. Během doby strávené v Rangers se stal neoblíbeným hráčem u fanoušků. V létě 2006 podepsal smlouvu jako volný hráč s týmem New York Islanders. V utkání Islanders proti Rangers v Madison Square Garden, byl pokaždé vypískán diváky když měl puk. Za New York Islanders odehrál jednu sezónu. 1. července 2007 podepsal čtyřletou smlouvu s týmem Washington Capitals v hodnotě 3.500.000 dolarů ročně. V sezóně 2008/09 s Capitals postoupil do playoff, v první fázi narazili právě na soupeře New York Rangers. V roce 2010 prodloužil s vedením Caps smlouvu o následující dva roky. V průběhu sezóny 2010/11 se opakovala zranění třísla a sezóna pro něho skončila. V září 2011 oznámil generalní ředitel George McPhee, zranění třísel se nelepší a vynechá celou část sezóny 2011/12. 13. ledna 2013 se po dlouhem léčení postavil do utkání, nastoupil do dvou zápasů na rozehrání ve farmě v Hershey Bears. Hned v prvním zápase vstřelil branku. Poté byl opět zařazen do hlavního kádru Capitals. Po vypršení kontraktu se stal v létě 2013 volným hráčem. Další angažmá si již nenašel a 1. května 2014 ukončil hráčskou kariéru.\n\nTrpí těžkou potravinovou alergií. Nesmí jíst potraviny jako čokoládu, arašídy, a glutaman sodný, mohou být pro něho smrtelné.\n\n\n\n"}
{"id": "578484", "url": "https://cs.wikipedia.org/wiki?curid=578484", "title": "Kostel svatého Michala (Praha)", "text": "Kostel svatého Michala (Praha)\n\nKostelů svatého Michala, tedy archanděla Michaela, je v Praze více:\n\n"}
{"id": "578485", "url": "https://cs.wikipedia.org/wiki?curid=578485", "title": "Tira", "text": "Tira\n\nTira ( טִירָה‎, الطـّيرة \"al-Tira\", v oficiálním přepisu do angličtiny Tire) je město v Izraeli, v Centrálním distriktu. Starostou je Abd al-Chaj Mamun.\n\nMěsto leží v nadmořské výšce 75 metrů na východním okraji pobřežní nížiny (Šaronská planina), nedaleko úpatí pahorků v předpolí Samařska, cca 25 kilometrů severovýchodně od centra Tel Avivu (nedaleko severovýchodního okraje jeho souvislé aglomerace) a cca 13 kilometrů jihovýchodně od Netanje. Město je situováno 4 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Je obklopeno zemědělsky obhospodařovanou krajinou. Poblíž jihozápadního okraje obce začíná vádí Nachal Poleg.\n\nTira leží v oblasti nazývané Trojúhelník, obývané izraelskými Araby. 5 kilometrů jihovýchodně odtud navíc na Západním břehu jordánu leží palestinské arabské město Kalkílija. Osídlení na jižní, západní a severní straně je židovské. 6 kilometrů severovýchodním směrem leží města Kalansuva a Tajbe obývaná izraelskými Araby.\n\nMěsto je na dopravní síť napojeno pomocí místní silnice číslo 554. Na východním okraji míjí obec nová dálnice číslo 6 (takzvaná \"Transizraelská dálnice\").\n\nTira (arabsky doslova „\"Pevnost na kopci\"“) vznikla před cca 400 lety na mírném návrší vystupujícím z jinak ploché Šaronské planiny. V roce 1949 se po podepsání dohod o příměří, které ukončily první arabsko-izraelskou válku, stala součástí státu Izrael, přičemž ale místní arabská populace byla zachována.\n\nRoku 1952 byla tato arabská vesnice povýšena na místní radu (malé město). Roku 1991 pak získala status města.\n\nTira je město s ryze arabskou populací. V roce 2005 tvořili 99,9 % obyvatelstva arabští muslimové. Jde o středně velké sídlo městského typu s trvalým růstem. K 31. prosinci 2017 zde žilo 25 700 lidí.\n\"* údaj za rok 1955 zaokrouhlen na stovky\"\n\"* údaje za rok 2001 a od roku 2010 zaokrouhleny na stovky\"\n"}
{"id": "578487", "url": "https://cs.wikipedia.org/wiki?curid=578487", "title": "Tira (rozcestník)", "text": "Tira (rozcestník)\n\nPojem Tira může označovat:\n\n"}
{"id": "578491", "url": "https://cs.wikipedia.org/wiki?curid=578491", "title": "Symbolika anarchismu", "text": "Symbolika anarchismu\n\nPřestože anarchisté zpočátku odmítali význam symbolů v jejich politickém hnutí, hlavními symboly anarchismu se stalo áčko v kruhu (Ⓐ) a černá vlajka. Jednotlivé anarchistické směry si poté vytvořily vlastní partikulární symboly. \n\nČerná vlajka a všeobecně černá barva je spojená s anarchistickým hnutím od konce 19. století. Několik anarchistických časopisů neslo název \"Black Flag\" (Černá vlajka). Černá barva vlajky je v záměrném kontrastu s barevnými vlajkami většiny států. Taktéž jako opozitum vůči bílé vlajce, která je symbolem vzdání se, černa barva znamená odpor, odmítnutí vzdání se. \n\nLouise Michelová, francouzská anarchistka, účastnice Pařížské komuny, 9. března 1883 v Paříži během demonstrace nezaměstnaných jako prvá nesla nad sebou černou vlajku. Podle ní je černá vlajka „vlajkou stávkujících a vlajka těch, kteří jsou hladoví“. Černá vlajka jako symbol anarchismu se poté dostala i do Ameriky, kde vlála i během prvomájových demonstrací v Chicagu v roce 1886. Podle černé barvy se nazývala i ukrajinská anarchistická Černá armáda.\n\nRůzné anarchistické směry si vytvořily vlastní vlajky. Vlajky jsou rozdělené na horní a dolní stranu podél úhlopříčky: Dolní polovina vlajky je tradičně anarchisticky černá, horní polovina má barvu daného směru. Anarchistické směry používají i pěticípé hvězdy, které mají podobný motiv: svislé dělení, černou vlevo.\n\n\n„A“ v kruhu je pravděpodobně nejznámější symbol anarchismu. Jde o monogram sestávající z písmena A (z angličtiny \"anarchism\" - \"anarchismus\"), okolo kterého je písmeno „O“ (z angličtiny \"order\" - \"pořádek\"). Spolu to znamená „anarchismus je pořádek“, což je odvozeno od citátu Pierre-Josepha Proudhona: „Nejvyšší dovršení společnosti spočívá ve spojení pořádku a anarchie“. První použití tohoto monogramu není jasné, byl však používán již ve Španělské občanské válce.\n\nPo roce 1977 se áčko v kruhu, navzdory nevoli mnoha anarchistů, stalo jedním ze symbolů punku. Jako prvá ho začala využívat skupina Sex Pistols. Ovšem někteří punkeři si anarchii spojovali s chaosem a tímto byli v rozporu s anarchisty. První skupina, která využívala áčko v kruhu a zároveň se hlásila k myšlenkám anarchismu, byla britská skupina Crass.\n\nSymbolem Anarchistického černého kříže je černý kříž navrchu se zdvihnutou pěstí, která symbolizuje vzdor proti autoritám. Též symbolizuje „jak udělat z mnoha slabých prstů silnou pěst“. AČK se snaží pomáhat uvězněným anarchistům dostat se z vězení. \n\nČerný kříž byl inspirovaný znakem největší světové humanitární organizace - Červeného kříže. AČK se původně nazývalo Anarchistický červený kříž, ale název byl změněn přibližně v roce 1920, aby se předešlo zmatení, poněvadž v tomto čase i Červený kříž začal pomáhat vězňům.\n\nAnarchistická černá kočka, také nazývaná \"Wild cat\" nebo \"Sabot cat\", obvykle vyobrazená v bojové, neklidné pozici, je anarchistický symbol, vytvořený Ralphem Chaplinem.\n\nPůvod symbolu černé kočky je pravděpodobně podle jednoho příběhu stávky, jejichž několik členů bylo zbito a skončili v nemocnici. V té době vyhublá, černá kočka vešla do tábora stávkujících. Kočka byla krmena stávkujícími dělníky a poté se její zdravotní stav obrátil k lepšímu. Nakonec stávkující dělníci dosáhli některých ze svých požadavků a přijali kočku jako svého maskota.Tento symbol dnes používají anarchisté na celém světě.\n\n"}
{"id": "578502", "url": "https://cs.wikipedia.org/wiki?curid=578502", "title": "Džaldžulja", "text": "Džaldžulja\n\nDžaldžulja ( גַ'לְג'וּלְיָה, جلجولية, v oficiálním přepisu do angličtiny Jaljulye, přepisováno též Jaljulia) je místní rada (malé město) v Izraeli, v  Centrálním distriktu.\n\nMěsto leží v nadmořské výšce 43 metrů na východním okraji pobřežní nížiny (Šaronská planina), nedaleko úpatí pahorků v předpolí Samařska, cca 20 kilometrů severovýchodně od centra Tel Avivu (nedaleko severovýchodního okraje jeho souvislé aglomerace) a cca 22 kilometrů jihovýchodně od Netanje. Město je situováno 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Je obklopeno zemědělsky obhospodařovanou krajinou. Jižně od obce protéká vádí Nachal Kana.\n\nDžaldžulja leží v oblasti nazývané Trojúhelník, obývané izraelskými Araby. 3 kilometry severovýchodně odtud navíc na Západním břehu jordánu leží palestinské arabské město Kalkílija. Osídlení na jižní, západní a východní straně je převážně židovské (zejména město Kfar Saba 4 kilometry západně odtud). 5 kilometrů jihovýchodním směrem leží město Kafr Kasim obývané izraelskými Araby.\n\nMěsto je na dopravní síť napojeno pomocí místní silnice číslo 444. Na východním okraji míjí obec nová dálnice číslo 6 (takzvaná \"Transizraelská dálnice\"), která se jižně od města kříží s novou dálnicí číslo 531.\n\nDžaldžulja patrně navazuje na starověké židovské sídlo \"Gilgál\" zmiňované v biblické Knize Jozue 12,23 Ve středověku zde vyrostl za vlády mamlúků chán neboli karavansaraj – tedy hostinec pro obchodní karavany, dodnes dochovaný a zobrazený i v městském znaku. V roce 1949 se po podepsání dohod o příměří, které ukončily první arabsko-izraelskou válku stala tato vesnice součástí státu Izrael, přičemž ale místní arabská populace byla zachována.\n\nRoku 1954 byla dosavadní vesnice povýšena na místní radu (malé město). Podle jiného zdroje došlo k získání statutu místní rady až roku 1957.\n\nDžaldžulja je město s ryze arabskou populací. V roce 2005 tvořili 100 % obyvatelstva arabští muslimové. Jde o středně velké sídlo městského typu s trvalým růstem, který se mimořádně zrychlil během 20. století a proměnil původní vesnici v obec s několika tisíci obyvateli.\n\nK 31. prosinci 2017 zde žilo 9800 lidí.\n\"* údaje za roky 1955, 1998, 1999 a 2000 zaokrouhleny na stovky\"\n\"* údaje po roce 2010 zaokrouhleny na stovky\"\n\n\n"}
{"id": "578506", "url": "https://cs.wikipedia.org/wiki?curid=578506", "title": "The Cambridge History of Later Medieval Philosophy", "text": "The Cambridge History of Later Medieval Philosophy\n\nThe Cambridge History of Later Medieval Philosophy (plným názvem The Cambridge History of Later Medieval Philosophy: From the Rediscovery of Aristotle to the Disintegration of Scholasticism, 1100-1600; v odborné literatuře často citovaná pod zkratkou CHLMP) je anglicky psaná publikace o dějinách středověké filosofie. Jejími hlavními editory jsou Norman Kretzmann (Cornell University, Ithaca, NY), Anthony Kenny (tehdy Balliol College, University of Oxford) a Jan Pinborg (Kodaňská univerzita); na novějších vydáních se podílela také Eleonore Stump. Kniha vydalo nakladatelství Cambridge University Press poprvé v r. 1982; kniha posléze vyšla v mnoha dalších nezměněných vydáních.\n\nTuto více než tisícistránkovou knihu tvoří 46 samostatných studií předních odborníků na daná témata, dále část s biogramy mnoha středověkých myslitelů a velice obsáhlá, skoro stostránková bibliografie primární i sekundární lietartury.\n\nStudie jsou rozděleny do 11 tematických celků a postupně jsou tedy probrána rozličná témata týkající se středověké filosofické literatury, postavení Aristotela a jeho spisů ve středověku, středověké logiky, metafyziky a epistemologie, přírodní filosofie, středověké filosofie mysli, etiky a politiky. Závěrečná část je pak věnována dalšímu vývoji středověké filosofie až k období tzv. druhé scholastiky.\n\nVětšina přispěvatelů patří do okruhu anglosaské filosofie analytické orientace; není tedy divu, že velký prostor je věnován středověké logice - jeden oddíl je věnován rané středověké logice do Abélarda (tj. tzv. \"logica vetus\"), další dva oddíly reflektují velký rozvoj logiky, k němuž došlo během období zvaného \"logica modernorum\", při čemž jedna část je věnována sémantickým teoriím (zvláště \"proprietates terminorum\", supozice, \"insolubilia\" a modistická spekulativní gramatika), druhá tématům toho, co dnes chápeme jako výrokovou logiku (probírají se zde tedy topiky, \"consequentiae\", \"obligationes\", středověká modální logika a logika tzv. budoucích nahodilých událostí.\n\nDobová recenze Williama Courtenaye, která vyšla v r. 1985 v časopise \"Speculum\" byla velmi příznivá a dobře zachycovala nadšení v akademických kruzích, které kniha v 80. letech vyvolala. Od dřívějších publikací se jasně odlišovala novým přístupem ke středověké filosofii, kterým si patrně můžeme vysvětlit velkou oblibu, kterou kniha (nejen) v anglosaském světě dodnes má.\n\nTento nový přístup spočívá v tom, že kniha nepostupuje tradičním, víceméně chronologickým probráním obvyklých témat středověké filosofie (\"opětovné objevení Aristotela, vzestup scholastiky ve 12. stol., křesťanský aristotelismus, Bonaventura, Tomáš Akvinský, Jindřich z Gentu, Jan Duns Scotus, Vilém Ockham\"), ale naopak volí tematický přístup, při čemž i výběr témat se odklání od tradičních (\"ontologie, metafyzika, přirozená theologie, vztah víry a rozumu, jsoucno a esence, existence Boha, kauzalita\" ) a přináší nová témata pro výzkum středověké filosofie (kterými jsou např. \"lingvistická logika, epistemologie, přírodní filosofie a přidružená témata\" ). Jelikož tato témata se rozvíjela nejvíce ve 14. století, je relativně velký prostor věnován autorům této doby.\n\nDrobné nedostatky tohoto přístupu lze spatřovat v tom, že v knize není věnováno příliš mnoho místa středověké theologii (\"navzdory zaměření <nowiki>[knihy]</nowiki> na dobu, ve které theologie, filosofie a věda byly úzce provázány\" ) a prakticky se v ní také mlčí o \"platonismu 12. století, sporu o věčnost světa nebo o rozvoji představy o absolutní a řádné moci, které se stalo analytickým nástrojem pro středověkou filosofii stejně jako pro theologii\").\n\nKniha se stala klasickou příručkou pro středověkou filosofii; v r. 2010 však vyšly v nakladatelství Cambridge University Press nové dvousvazkové dějiny středověké filosofie, které mají podobný název - \"The Cambridge History of Medieval Philosophy\".\n\nDo knihy přispěli těmito studiemi následující badatelé (řazeno podle pořadí jejich studií v knize):\n\n\n"}
{"id": "578509", "url": "https://cs.wikipedia.org/wiki?curid=578509", "title": "Štěkot", "text": "Štěkot\n\nŠtěkot nebo také štěkání je druh hlasového projevu šelem psovitých, především psa domácího. Důvodem tohoto projevu je potřeba komunikace s jinými tvory nebo vyjádření emocí či sociálního statusu zvířete.\n\nPodobné zvuky vydává při ohrožení srnec obecný.\n\nAčkoliv to dříve vědci popírali, podle některých zdrojů má psí štěkot odpovídající gramatiku i syntax. Rozdílná štěknutí či zavrčení a jejich kombinace tedy mohou znamenat různé věci.\n\n\n"}
{"id": "578510", "url": "https://cs.wikipedia.org/wiki?curid=578510", "title": "Kafr Bara", "text": "Kafr Bara\n\nKafr Bara ( כַּפְר בַּרָא, كفر برا, v oficiálním přepisu do angličtiny Kafar Bara, přepisováno též Kfar Bara) je místní rada (malé město) v Izraeli, v  Centrálním distriktu. Starostou je Mahmud Asi.\n\nMěsto leží v nadmořské výšce 95 metrů na východním okraji pobřežní nížiny (Šaronská planina), nedaleko úpatí pahorků v předpolí Samařska, cca 20 kilometrů severovýchodně od centra Tel Avivu (nedaleko severovýchodního okraje jeho souvislé aglomerace) a cca 25 kilometrů jihovýchodně od Netanje.\n\nJe situováno necelé 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Na západní straně je obklopeno zemědělsky obhospodařovanou krajinou.\n\nKafr Bara leží v oblasti nazývané Trojúhelník, obývané izraelskými Araby. 6 kilometrů severně odtud navíc na Západním břehu jordánu leží palestinské arabské město Kalkílija. Osídlení na západní straně je převážně židovské, židovské osídlení se nachází i východně odtud na Západním břehu Jordánu (město Oranit). 2 kilometry jižním směrem leží město Kafr Kasim obývané izraelskými Araby.\n\nMěsto je na dopravní síť napojeno pomocí místní silnice číslo 5233. Na západním okraji míjí obec nová dálnice číslo 6 (takzvaná \"Transizraelská dálnice\").\n\nKafr Bara je pojmenována po muslimském prorokovi al-Nabim Barovi. Místní populace sestává ze dvou hlavních rodů. V roce 1949 se po podepsání dohod o příměří, které ukončily první arabsko-izraelskou válku stala tato vesnice součástí státu Izrael, přičemž ale místní arabská populace byla zachována.\n\nRoku 1963 byla dosavadní vesnice povýšena na místní radu (malé město).\n\nKafr Bara je město s ryze arabskou populací. V roce 2005 tvořili 100 % obyvatelstva arabští muslimové. Jde o menší sídlo jen částečně městského typu s trvalým růstem. K 31. prosinci 2014 zde žilo 3274 lidí. Během roku 2014 populace stoupla o 2,3 %.\n\n\"* údaj za rok 2001 zaokrouhlen na stovky\"\n\n"}
{"id": "578518", "url": "https://cs.wikipedia.org/wiki?curid=578518", "title": "Výbory Poslanecké sněmovny Parlamentu České republiky", "text": "Výbory Poslanecké sněmovny Parlamentu České republiky\n\nVýbory Poslanecké sněmovny Parlamentu České republiky jsou sněmovní orgány, které se zabývají agendami jednotlivých oborů lidské činnosti nebo speciálními záležitostmi vnitřního fungování sněmovny (organizační, kontrolní a mandátový a imunitní výbor). Výbory zpracovávají odbornou expertizu k jednotlivým zákonům podle přikázání, ke kterému dochází v tzv. prvním čtení návrhů ve sněmovně.\n\nPodle sněmovního jednacího řádu musí Poslanecká sněmovna vždy zřídit ze svých členů následující výbory:\n\nPředseda a místopředseda sněmovny jsou jen členy organizačního výboru. Členové vlády nesmějí být členy žádného výboru. Zastoupení jednotlivých klubů ve výborech je poměrné. Své předsedy si volí výbory ze svých členů, přičemž žádný poslanec nesmí být předsedou víc než jednoho výboru. Volbu předsedů pak potvrzuje celé plénum sněmovny.\n\nV současnosti je zřízeno 18 výborů PSP ČR. Schůze výborů jsou veřejné s výjimkou schůzí organizačního výboru a mandátového a imunitního výboru. Výbory si mohou zřizovat podvýbory, jednání podvýborů nejsou veřejná. V současnosti je zřízeno 60 podvýborů PSP ČR.\n\n"}
{"id": "578524", "url": "https://cs.wikipedia.org/wiki?curid=578524", "title": "Královská hrobka kláštera El Escorial", "text": "Královská hrobka kláštera El Escorial\n\nKrálovská hrobka (španělsky Cripta Real) kláštera El Escorial, ve Španělsku, známá také jako Pantheon králů (Panteón de los Reyes), byla vystavěna Juanem Gómezem de Mora podle návrhů italského architekta Giovanni Battisty Crescenziho. Sestává z 26 mramorových hrobek, v nichž spočívají ostatky králů a královen z rodů španělských Habsburků a Bourbon-Anjou, kromě Filipa V. a Ferdinanda VI., kteří si zvolili Královský palác La Granja, respektive klášter Salesas Reales. Také zde nenajdeme ostatky králů Amadea I., ze savojské dynastie, a Josef I. Bonaparte, pohřbení v bazilice Superga v Turíně a v Invalidovně v Paříži.\n\n\n"}
{"id": "578528", "url": "https://cs.wikipedia.org/wiki?curid=578528", "title": "Regionalna cesta R2-430", "text": "Regionalna cesta R2-430\n\nRegionalna cesta R2-430 je silnice v severovýchodním Slovinsku, spojující města Maribor a Celje. Po většinu své trasy je vedena jako silnice 2. třídy. Po rekonstrukci jejího severního úseku v letech 2000-2001 tvoří v délce 2,6 km součást dálničního průtahu Mariborem. Do roku 2009, kdy byl dobudován dálniční obchvat Mariboru, byla v úseku Maribor-Slivnica hlavní tranzitní trasou.Celková délka silnice je 61 km.\n\n\n"}
{"id": "578534", "url": "https://cs.wikipedia.org/wiki?curid=578534", "title": "Jonas (seriál)", "text": "Jonas (seriál)\n\nJonas (druhá řada v anglickém originále Jonas L.A.) je americký televizní seriál z produkce Disney Channel, který vytvořili Michael Curtis a Roger Schulman a ve kterém hrají Jonas Brothers. První díl byl natočen v září 2008 a odvysílán byl na Disney Channel 2. května 2009. Poslední epizoda byla vysílána 3. října 2010. Na českém Disney Channelu měl seriál premiéru 19. září 2009.\n\nKevin, Nick a Joe Jonas jsou členy chlapecké kapely Jonas Brothers. Skupina se pohostinsky objevila v 17. srpna 2007 v jedné epizodě seriálu \"Hannah Montana\". Krátce poté televize začala pracovat na tvorbě nového filmu (\"Camp Rock\") a seriálu s Jonas Brothers v hlavní roli.\n"}
{"id": "578536", "url": "https://cs.wikipedia.org/wiki?curid=578536", "title": "Wadham College", "text": "Wadham College\n\nWadham College je kolej Oxfordské univerzity ve Spojeném království, nacházející se na jižním konci ulice Parks Road v centru Oxfordu.\n\nZaložena byla roku 1610 Nicholasem a Dorothou Wadhamovými, bohatými statkáři Somersetského hrabství během vlády anglického krále Jakuba I.. K roku 2009 byla finanční dotace koleje odhadována na 66 miliónů liber a patřilo jí 9. místo v Norringtonském žebříčku, jenž každoročně srovnává výsledky závěrečných zkoušek studentů ze všech 38 kolejí univerzity.\n\nK roku 2010 zde studovalo 460 posluchačů a 180 absolvovalo univerzitu. Sesterskou cambridgeskou kolejí je Christ's College.\n\n\n"}
{"id": "578539", "url": "https://cs.wikipedia.org/wiki?curid=578539", "title": "Bohumil Čada", "text": "Bohumil Čada\n\nBohumil Čada (* 2. března 1940) je český politik, bývalý senátor za obvod č. 46 – Ústí nad Orlicí a člen KDU-ČSL.\n\nDo roku 1990 pracoval jako ekonom zemědělského družstva. V roce 1990 byl zvolen předsedou Výboru lidové kontroly na tehdejším Okresním národním výboru v Ústí nad Orlicí. Mezi lety 1990-1992 působil jako zástupce přednosty okresního úřadu v Ústí nad Orlicí. V roce 1992 byl pověřen řízením tohoto úřadu. V letech 1993-1996 vykonával funkci přednosty okresního úřadu v Ústí nad Orlicí.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Vladimír Zamazal v poměru 35,56 % ku 26,84 % hlasů. Ve druhém kole ovšem Čada získal 57,23 % hlasů a byl zvolen senátorem. Zasedal v Mandátovém a imunitním výboru a ve Výbor pro územní rozvoj, veřejnou správu a životní prostředí. Zastával post místopředsedy senátorského klubu KDU-ČSL. Ve volbách 1998 svůj mandát obhájil s 69,67 % hlasů ve druhém kole proti dalšímu občanskodemokratickému kandidátovi Lubomíru Hýblovi. V senátu se angažoval ve Výboru pro územní rozvoj, veřejnou správu a životní prostředí a stal se místopředsedou Stálé komise Senátu pro práci Kanceláře Senátu. Ve volbách 2004 již nekandidoval.\n\n"}
{"id": "578550", "url": "https://cs.wikipedia.org/wiki?curid=578550", "title": "Where the Wild Roses Grow", "text": "Where the Wild Roses Grow\n\nWhere the Wild Roses Grow je alternativní rocková píseň napsaná australským zpěvákem Nickem Cavem pro deváté album skupiny Nick Cave and the Bad Seeds \"Murder Ballads\", společně s australskou zpěvačkou Kylie Minogue. Píseň vydala Nick Cave and The Bad Seeds, Tony Cohen a Victor Van Vugt a získala pozitivní ohlas hudebních kritiků. Píseň byla vydána jako první singl v říjnu 1995 a stala se nejúspěšnějším singlem skupiny. \n"}
{"id": "578552", "url": "https://cs.wikipedia.org/wiki?curid=578552", "title": "Hall of Fame Tennis Championships 2010", "text": "Hall of Fame Tennis Championships 2010\n\nTenisový turnaj ATP Hall of Fame Tennis Championships 2010 se konal ve dnech 5.  – 11. července v americkém Newportu venku na travnatém povrchu. Odměny činily 500 000 USD.\n\n\nNásledující hráči obdrželi \"divokou kartu (Wild Card)\" do hlavní soutěže:\n\nNásledující hráči se do hlavní soutěže probojovali z kvalifikace:\n\n\n\n"}
{"id": "578556", "url": "https://cs.wikipedia.org/wiki?curid=578556", "title": "Buffalo Bisons", "text": "Buffalo Bisons\n\nBuffalo Bisons byl profesionální americký klub ledního hokeje, který sídlil v Buffalu ve státě New York. Své domácí zápasy \"Bizoni\" hráli v Memorial Auditorium. Klub působil v soutěži od roku 1940, kdy v ní nahradil celek Syracuse Stars, do roku 1970, kdy ukončil svoji působnost, protože v jeho aréně začal hrát nově vzniklý klub NHL, který je její součástí dodnes - Buffalo Sabres. Pod stejným názvem Buffalo Bisons hrál v letech 1928-36 hokejový klub z Ontaria, dnes název užívá například klub nižší soutěže v baseballu.\n\nMužstvo dělalo záložní celek klubům NHL Montreal Canadiens, Chicago Blackhawks a New York Rangers. Dres mužstva oblékal například Brad Park či Al Dewsbury a trénoval jej ve 40. letech Eddie Shore, který je podepsaný pod dvěma mistrovskými tituly. Celkem pětkrát se radovali hráči Bisons ze zisku Calder Cupu, což je řadí na páté místo historické tabulky (v době ukončení působnosti klubu měli více primátů pouze Cleveland Barons)\n\nZdroj: \n\n\n"}
{"id": "578559", "url": "https://cs.wikipedia.org/wiki?curid=578559", "title": "Svatokrádež", "text": "Svatokrádež\n\nSvatokrádež (lat. sacrilegium, něm. Kirchenraub, Gottesraub) je zneuctění posvátné věci, osoby či místa. Posvátnost (svatost) je v různých věcech podle jejich povahy formálně, příčinně nebo vztahově.\n\nPodle starověkého egyptského, řeckého a římského názoru platilo odcizení předmětů ze svatyně za jeden z největších zločinů. Na vrahy a svatokrádežníky se nevztahovala amnestie a nesměli být pohřbeni v domácí půdě. Stejně tak křesťané chápali krádež na posvátném místě, vykradení kostela, jako \"svatokrádež\" (sacrilegium). V dřívějších dobách byly za svatokrádeže nejtěžší tresty církevní, jimž odpovídaly i státní zákony. Např. trestní zákon císaře Svaté říše římské Karla V. (+1558) stanovil za násilí na řeholnici nebo krádež monstrance se sv. hostií smrt upálením. Současné světské trestní zákony však dnes většinou termín svatokrádež neznají a tak je krádež na posvátných místech obvykle vyčíslena v penězích a hodnocena jako krádež památky nebo čehokoliv jiného.\n\nRozlišují se tři druhy svatokrádeže:\n\nSvatokrádeží je též nehodné svaté přijímání, kdy přijímající není v milosti posvěcující (tzn. bez těžkých hříchů); fyzické napadení zasvěcených osob (kněze, řeholnice), dále krádeže v kostelech a kaplích (vykrádání kostelů), svatokupectví (simonie). Svatokrádež je těžký hřích.\n\nSvětské trestní zákony starší doby ukládaly trest smrti za svedení řeholnice, za vyloupení kostela (Vykrádání církevních objektů v Česku) a krádež posvátných věcí.\n\n"}
{"id": "578564", "url": "https://cs.wikipedia.org/wiki?curid=578564", "title": "Mirabilit", "text": "Mirabilit\n\nMirabilit (Haidinger, 1845), chemický vzorec NaSO·10HO (dekahydrát síranu sodného), je jednoklonný minerál.\nNázev odvozen od \"sal mirabile Glauberi\" = podivuhodná sůl Glauberova.\n\nTypicky v solných pánvích, playas a slaných jezerech, kde ukládání může být sezónní. Jen zřídka v jeskyních a lávových tunelech, v sopečných fumarolách. Produkt hydrotermální aterace sericitu.\n\nKrystaly krátce až dlouze prizmatické, velikosti do 10 cm. Často jehlicovité. Agregáty masivní, zrnité, celistvé nebo z proplétajících se vláken, krápníky. Často tvoří výkvěty (eflorescence). Dvojčatí vzácně podle {001} nebo {100}.\n\n\n\n\nVýroba sody, sklářství, barvířství.\n\nMísty hojný minerál.\n\n\n\n"}
{"id": "578565", "url": "https://cs.wikipedia.org/wiki?curid=578565", "title": "Petr Fejfar", "text": "Petr Fejfar\n\nPetr Fejfar (* 7. února 1959) je český politik a technik, bývalý senátor za obvod č. 47 – Náchod.\n\nVyučil se automechanikem, později si dodělal maturitu na střední průmyslové škole. Pracoval jako technik dopravy, garážmistr a skladník v podniku zemědělského zásobování. Je rozvedený, má jednu dceru.\n\nPřed listopadem 1989 se angažoval v činnosti nezávislých iniciativ, byl členem Nezávislého mírového sdružení a Hnutí za občanskou svobodu. V roce 1990 byl kooptován do Městského národního výboru České Skalice, který jej zvolil předsedou. V letech 1990-2000 zastával funkci starosty České Skalice, rezignoval po zvolení senátorem.\n\nVe volbách 2000 se stal členem horní komory českého parlamentu, když v obou kolech jako člen US-DEU porazil nestraníka kandidujícího za ODS Miroslava Čermáka, který v předvolebním kampani na jednom mítinku uvedl, že Fejfar na konci 70. let vykonával základní vojenskou službu u vojsk ministerstva vnitra, jejichž příslušníci byli tehdejším režimem využíváni k prosazování politických cílů a zasahovali při protikomunistických demonstracích, a poté nastoupil do policejní školy. ODS se od tohoto útoku distancovala, Fejfar toto potvrdil s tím, že po několika měsících ze školy odešel, neboť pochopil k jakým účelům sloužila. V senátu zasedal ve Výboru pro územní rozvoj, veřejnou správu a životní prostředí. Ve volbách 2006 svůj mandát obhajoval, ovšem ve druhém kole jej porazil se ziskem 57,69 % hlasů občanský demokrat Petr Pakosta.\n\nV roce 2006 kandidoval jako nezávislý kandidát do zastupitelstva České Skalice.\n\nVe volbách do Evropského parlamentu 2009 kandidoval na \"STAROSTOVÉ A NEZÁVISLÍ – VAŠE ALTERNATIVA\" jako číslo 15.\n\n"}
{"id": "578572", "url": "https://cs.wikipedia.org/wiki?curid=578572", "title": "Kino Aero", "text": "Kino Aero\n\nKino Aero je pražské jednosálové kino zaměřené na nezávislou a artovou produkci, které působí v jednom z dosud zachovaných a provozovaných kinosálů z doby před rokem 1990.\n\nSamostatně stojící funkcionalistická budova, která je umístěna ve dvorním traktu obytného domu Praha-3 Žižkov, Biskupcova 1733/31, byla projektována a stavěna v letech 1930-33. Autorem projektu byl architekt Jindřich Freiwald (ateliér Freiwald a Böhm).\n\nKino bylo otevřeno 10. listopadu 1933 za osobní účasti Vladimíra Slavínského, Lídy Baarové, Hugo Haase a Antonie Nedošinské.\n\nPůvodní sál měl rozměry 33,5 × 11,4 m a 648 sedadel (36 řad a dalších 35 sedadel v 7 lóžích).\n\nRekonstrukce proběhly v letech\n\nDramaturgie kina se soustřeďuje na artové snímky nezávislých produkcí, přehlídky národních kinematografií nebo jednotlivých tvůrců, festivaly a filmy z Projektu 100.\n\nKromě filmových představení se v sále pořádají mj. přímé přenosy oper z Metropolitní opery v New Yorku a seriál prezentací architektury a designu Pecha Kucha Night.\n\nOd dubna 2007 je jedním ze čtyř pražských artových kin prezentovaných pod společnou značkou Osa 9, protože je spojuje tramvajová linka 9: kino Světozor, kino Evald, kino Mat a kino Aero.\n\nProjekční zařízení: klasické stroje 35 mm a 16 mm, digitální SONY VPLFW300L. Formáty filmu 35 mm a 16 mm, kazety VHS a BetaSP, disky DVD, digitální soubory v rozlišení až 4K. Zvuk Dolby Digital EX.\n\nSál s překladatelským zařízením, 336 míst.\n\nBar s kapacitou 80 míst k sezení. WiFi připojení k internetu v celém prostoru kina.\n\n"}
{"id": "578577", "url": "https://cs.wikipedia.org/wiki?curid=578577", "title": "Juan Carlos Higuero", "text": "Juan Carlos Higuero\n\nJuan Carlos Higuero (* 3. srpna 1978, Aranda de Duero, Provincie Burgos) je španělský atlet, běžec, který se věnuje převážně středním tratím.\n\nNa mistrovství světa 2005 v Helsinkách skončil na šestém místě. V roce 2006 vybojoval dvě bronzové medaile (1500 m, 5000 m) na mistrovství Evropy ve švédském Göteborgu. O rok později se stal v Birminghamu halovým mistrem Evropy v běhu na 1500 metrů. Na předchozích halových evropských šampionátech ve Vídni 2002 a v Madridu 2005 získal stříbro. V roce 2008 bral bronzovou medaili na halovém MS ve Valencii, kde byl nejlepší z Evropanů. Stříbro získal Keňan Daniel Kipchirchir Komen a zlato Deresse Mekonnen z Etiopie.\n\nTřikrát reprezentoval na letních olympijských hrách (Sydney 2000, Athény 2004, Peking 2008). Největší úspěch zaznamenal na olympiádě v Pekingu, kde doběhl ve finále běhu na 1500 metrů na pátém místě. Později však byl kvůli dopingu diskvalifikován vítěz Rašíd Ramzí z Bahrajnu a Higuero se posunul na čtvrté místo. Na Mistrovství světa v atletice 2009 v Berlíně skončila jeho cesta v závodě na 1500 metrů v semifinále na celkovém 14. místě a do dvanáctičlenného finále se nepodíval. 6. místo obsadil na halovém ME 2011 v Paříži.\n\n"}
{"id": "578580", "url": "https://cs.wikipedia.org/wiki?curid=578580", "title": "Orest Dubay", "text": "Orest Dubay\n\nOrest Dubay (15. srpna 1919 - 2. října 2005) byl slovenský akademický malíř, grafik a vysokoškolský pedagog. V roku 1948 vyučoval na pedagogické fakultě Univerzity Komenského v Bratislavě mezi lety 1949–1984 pusobil jako pedagog na VŠVU a 1968-71 byl rektorem Vysoké školy výtvarných umění. Jeho umělecký přínos byl především na poli slovenské grafiky po druhé světové válce, tvořil dřevořezy.\n\nZa svoje dílo byl v roce 1977 oceněn čestným titulem národní umělec, Velkou cenu slovenské grafiky na Bienále v Banske Bystrici, v roce 1981 získal cenu Ex aeguo.\n"}
{"id": "578582", "url": "https://cs.wikipedia.org/wiki?curid=578582", "title": "Collector Swedish Open 2010", "text": "Collector Swedish Open 2010\n\nTenisový turnaj WTA Collector Swedish Open 2010 se konal ve dnech 5. – 11. července ve švédském Båstadu venku na antukových dvorcích. Odměny činily 220 000 USD.\n\n\nNásledující hráčky získaly \"divokou kartu (Wild Card)\" do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n"}
{"id": "578587", "url": "https://cs.wikipedia.org/wiki?curid=578587", "title": "Kino Atlas", "text": "Kino Atlas\n\nKino Atlas je pražské dvousálové kino, které kombinuje mainstreamovou a artovou produkci a působí v jednom z dosud zachovaných a provozovaných kinosálů z doby před rokem 1990.\n\nKinosál je umístěn v podzemí mohutné funkcionalistické budovy bývalého bankovního domu Atlas na nároží Sokolovské třídy a ulice Ke Štvanici na křižovatce Florenc. Objekt projektovali v letech 1935–1936 architekti František Josef Stalmach a Jan Hanuš Svoboda, žáci prof. Josefa Gočára. Projekt zahrnoval bankovní prostory, obytnou část a společenskou část (kino, bar a původně i taneční kavárnu v 1.patře).\n\nObjekt byl dokončen až v roce 1942, ale po válce několikrát upravován. Plášť budovy a její vnitřní výzdoba je dnes chráněna Národním památkovým ústavem.\n\nV letech 1948 – 2000 provozoval kino (pod názvem Sokolovo podle přilehlé hlavní třídy) Filmový podnik hl.m.Prahy. V srpnu 2002 byl kinosál pronajat novému provozovateli, ale vzápětí se ocitl více než deset metrů pod povodňovou hladinou a byl prakticky zničen.\n\nKino Atlas bylo po úplné rekonstrukci otevřeno 1. června 2005 (včetně druhého sálu, který je z prostorových důvodů vybaven jedinečnou technologií promítání odrazem v zrcadle).\n\nDramaturgie kina zahrnuje širokou škálu filmové produkce: kromě projekce mainstreamových filmů včetně premiér (pro diváky, kteří preferují komorní prostředí) se v kinu promítají artové snímky nezávislých produkcí, přehlídky národních kinematografií (zejména ve spolupráci s nedalekým Skandinávským domem), festivaly (Jeden svět, Ozvěny MFF KV) a filmy z Projektu 100.\n\nProjekční zařízení: klasické stroje 35 mm a 16 mm, digitální projekce (od roku 2009 také 3D).\nDva klimatizované sály:\n\nKavárna / bar s kapacitou 50 míst k sezení a s WiFi připojením k internetu.\n"}
{"id": "578588", "url": "https://cs.wikipedia.org/wiki?curid=578588", "title": "Antonio Bazzini", "text": "Antonio Bazzini\n\nAntonio Joseph Bazzini (11. března 1818 Brescia – 10. února 1897 Milán) byl italský houslista, hudební skladatel a pedagog. Je známý převážně jako skladatel komorní hudby. Jeho skladby mu vynesly přední místo mezi italskými skladateli 19. století. Jeho úspěch jako skladatele byl však překonán, stal se jedním z nejlepších houslových virtuosů své doby.\n\nBazzini se narodil v Brescii v Itálii. Jako malý chlapec byl žákem Faustina Camisaniho. Ve věku 17 let se stal varhaníkem v kostele v jeho rodném městě. Následující rok se setkal s Paganinim, který ho nejvíce ovlivnil jak svým uměním, tak i stylem hry. Paganini podporoval Bazziniho, aby začal s koncertní kariérou a ten se tedy týž rok vydal na dráhu virtuosa. Od roku 1841 do roku 1845 žil v Německu, kde mimo jiné obdivoval Schumann a Mendelssohna. Po krátké zastávce v Dánsku v roce 1845, se Bazzini se vrátil do Brescie, aby zde učil a skládal. V letech 1846 hrál v Neapoli a v Palermu. V letech 1849–1850 byl na turné po Španělsku a v letech 1852 až 1863 žil v Paříži. Svou koncertní kariéru zakončil v Hollandsku v roce 1864.\n\nKdyž se vrátil zpět do Brescie, věnoval se převážně komponování. V roce 1868 se stal presidentem společnosti \"Società dei Concerti in Brescia\". V roce 1873 byl jmenován profesorem skladby na Milánské konzervatoři. Zde například učil Catalaniho, Mascagniho, Pizziho a v neposlední řadě Pucciniho. V roce 1882 se sám stal ředitelem školy.\n\nBazzini zemřel v Miláně 10. února roku 1897.\n\n\n"}
{"id": "578590", "url": "https://cs.wikipedia.org/wiki?curid=578590", "title": "Draci (Středozem)", "text": "Draci (Středozem)\n\nDraci jsou jednou z ras objevující se ve fiktivním světě J.R.R. Tolkiena. V prvním věku sloužili temnému pánu Morgothovi. Nejznámějším drakem ve třetím věku se stal Šmak, který vyplenil Osamělou horu. Draci se objevují v Tolkienových knihách \"Hobit aneb cesta tam a zase zpátky\", \"Silmarillion\", \"Húrinovy děti\" a \"Pán prstenů\".\n\nDraci z Tolkienova světa jsou rozděleni na dva druhy. Velké hady, kteří nemají křídla a jsou nuceni se plazit, a na okřídlené, létající draky. Oba tyto druhy se dělili buď na ledové nebo ohnivé draky, tzv. \"Urulóki\", kteří uměli chrlit oheň. Draci mají v dospělosti většinu těla (kromě břicha) chráněnu tvrdým, neproniknutelným pancířem, což je v boji proti obyčejným zbraním dělalo takřka nepřemožitelnými. Dračí krev je černá, a je to smrtelný jed. Draci mají velice dobrý zrak, sluch i čich, podle něhož jsou schopni rozpoznat skoro všechny živé bytosti na světě. Jsou velmi lstiví, vychytralí a libují si v hádankách. Mocnou zbraní draků je jejich hypnotizující pohled, kterým dokázali velmi snadno oklamat své nepřátele.\n\nGlaurung, zvaný Otec draků nebo též Velký had, byl vůbec prvním drakem, kterého v temnotě své pevnosti Angband vypěstoval temný pán Morgoth. Glaurung byl jedním z plemene nelétavých ohnivých draků. Poprvé jej elfové spatřili někdy kolem roku 260 prvního věku. Tehdy mladého Glaurunga, který ještě nedorostl ani poloviny své možné délky a nebyl po celém těle chráněn pancířem, zahnal na útěk statečný Fingon se svými jízdními lukostřelci. V plné síle se Glaurung objevil až v roce 455, kdy vedl Morgothův drtivý útok a rozprášil Noldor v bitvě náhlého plamene. Drak tehdy zaútočil na východní marky Fëanorových synů a donutil je uprchnout z jejich domovů. V následující bitvě, Bitvě nespočetných slz v roce 472, pomohl svým příchodem do bitevní vřavy zvrátit úspěch na Morgothovu stranu. V bitvě jej před smrtí těžce ranil trpasličí král Azaghâl, který drakovi z posledních sil vrazil dýku do břicha. Glaurung po svém zotavení vedl Morgothovi služebníky do války s Nargothrondem. Nargothrondští byli poraženi v bitvě na Tumhaladu a jejich město bylo vypleněno. Glaurunga se nakonec podařilo zabít prokletému Túrinovi, který vrazil do drakova břicha svůj meč.\n\nAncalagon Černý, pocházející z plemene okřídlených draků, byl největším žijícím drakem Středozemě. Morgoth jej spolu s dalšími létajícími ještěry vypěstoval na konci prvního věku. Okřídlení draci v čele s Ancalagonem byli elfy a lidmi poprvé spatřeni na konci války hněvu, kdy temný pán vypustil z Angbandu proti vojskům Valinoru své poslední síly. Ancalagon tehdy svedl vzdušný souboj s Eärendilem a Manwëho orly. Eärendil obrovského draka zabil a Ancalagonovo bezvládné tělo se zřítilo na Thangorodrim, které se pod tíhou drakova těla zbortily.\n\nDrak Scatha pobýval podobně jako zbytek přeživších draků v třetím věku v pustině za Šedými horami. Dlouhý, nelétavý ještěr Scatha proslul pleněním trpasličích sídlišť v Ered Mithrin. Byl zabit náčelníkem Éothédu Framem. O poklad nashromážděný Scathou se po drakově smrti rozhořel spor mezi lidem Éothédu a trpaslíky, kteří žádali po lidech vrácení svého pokladu. Místo zlata poslal Fram trpaslíkům náhrdelník vyrobený ze Scathových zubů se slovy: ,Takovéhle drahokamy ve svých pokladnicích nenajdete, protože se těžko dobývají.\" Náčelník byl za tuto urážku trpaslíky zabit.\n\nŠmak byl největším a nejobávanějším drakem třetího věku. Tento ohnivý, létající drak pocházel ze severu a proslul vypleněním trpasličího království v Ereboru a lidského města Dolu v roce 2770. Po masakru, z něhož se mimo jiné podařilo uprchnout i mladému Thorinu Pavézovi, se Šmak usadil v Osamělé hoře, kde na hromadě trpasličího pokladu spal 171 let. Ze spánku draka probudila až výprava Thorina Pavézy, který chtěl obnovit království svých otců. Šmak po rozhovoru s Bilbo Pytlíkem usoudil, že výprava musela na cestě k Hoře projít Jezerním městem. Rozhodl se proto Jezerní město Esgaroth za pomoc Thorinovým společníkům potrestat. V noci Šmak opustil své doupě v Ereboru a napadnul nic netušící Esgaroth. Obyvatelé Jezerního města se drakovu útoku statečně bránili a Bardu Lučištníkovi se střelou do břicha podařilo Šmaka usmrtit. Padající drak rozmetal hořící město na kusy a jeho tělo zmizelo pod hladinou jezera.\n"}
{"id": "578594", "url": "https://cs.wikipedia.org/wiki?curid=578594", "title": "Římskokatolická farnost Mcely", "text": "Římskokatolická farnost Mcely\n\nŘímskokatolická farnost Mcely (něm. \"Mzell\") je územní společenství římských katolíků v rámci mladoboleslavského vikariátu litoměřické diecéze. Farnost původně patřila do nymburského vikariátu, který při úpravách hranic diecéze ke 31. květnu 1993 zanikl.\n\nFarním kostelem je kostel sv. Václava, knížete a mučedníka ve Mcelích.\n\nObec Mcely se poprvé připomíná v roce 1252, a farní kostel sv. Václava poprvé v roce 1352. Za husitských válek farnost zanikla, a byla obnovena až v roce 1759. Sídelní duchovní správce zde byl ale až od roku 1784.\n\n\"Začátek působnosti jmenovaného v duchovní správě farnosti od:\"\n\nZa faráře Josefa Aloise Rennera, v roce 1849 došlo ve farnosti k událostem, pro něž se používá označení \"\"Mcelská zjevení\"\", \"\"Vidění tří děvčátek\"\", či \"\"Mcelský zázrak\"\". Třem děvčatům (tehdy ve věku 12, 11 a 9 let) se zde údajně zjevila Panna Maria, a vyzvala je k modlitbám za duše v očistci.\n\nZjevení se několikráte opakovala, a to dokonce v přítomnosti dalších lidí. O Mcely se začala zajímat také tou dobou v nedalekém Nymburce žijící Božena Němcová a její manžel. Tito psali o Mcelských událostech do \"Národních novin\", které vydával Karel Havlíček Borovský a spolu s ním mají tito dva největší podíl na tom, že zjevení byla po několika letech jako zpochybněná zapomenuta.\n\nDěvčata-vizionářky měly časté bolestivé extatické stavy v přítomnosti lidí, kteří do Mcel přicházeli.\n\nP. Renner byl k událostem zdrženlivý a snažil se získat k věci stanovisko litoměřického biskupa. Mezitím se do událostí zapojily civilní orgány a došlo k několika šetřením přímo na místě. Při prvním šetření komisi farář Renner odmítl vpustit na faru, odvolávaje se na to, že podléhá pouze biskupovi. Během druhého šetření je již na faru pustit musel, ač vyjádření od biskupa dosud neobdržel.\n\nDěvčata byla následně izolována. Jedna z nich pobývala u svého strýce Václava Beránka, faráře v nedaleké obci Osenice. Zde podle P. Beránkem vedené farní kroniky měla také zjevení. Další aktivity manželů Němcových a Borovského, kteří v \"Národních novinách\" zjevení označovala jako \"\"jezovitské kejkle\"\" začal zájem o mcelské události utichat, až utichl úplně.\n\nRoku 1892 vycházely vzpomínky mcelského kostelníka a františkánského terciáře Josefa Jindřicha Boldy (uváděn též jako Josef Balda) uveřejněné v časopise „Zahrádka sv. Františka“ pod názvem „Miláčkové Královny sv. Růžence – podivuhodné události ve Mcelích na Nymbursku“ (v číslech 1-7 tohoto měsíčníku), které detailně popisují pohledem dobové kultury události mcelského zjevení.\n\nTeprve v 90. letech 20. století se začalo z iniciativy tehdejšího faráře P. Rudolfa Zimandla s poutěmi opět. A tyto poutě jsou dodnes. Církev se sice ke zjevením nevyjádřila, ale také poutě nezakázala. Mcely se tak coby poutní místo octly v podobné situaci jako známá Medjugorie v Bosně, což je také církví zatím neuznané, ale také nezakázané poutní místo.\n\nDo Mcel se putuje vždy 1. sobotu v červenci, což je blízko data prvního zjevení Panny Marie zde v roce 1849, a poté v sobotu po 2. listopadu, kdy se poutníci modlí právě za duše v očistci.\n\nFarní kostel stojí na hřbitově nad farou, je orientován směrem k východu a je v gotickém stylu. Presbytář je pětiboce uzavřen, a je zaklenut krásně zachovalou žebrovou klenbou. Hlavní oltář je barokní, s klasicizující mensou. Loď má dřevěný trámový strop.\n\nV kostelní lodi na levé straně bývala ve vitrině soška Madony s Ježíškem. K této sošce se váže událost z roku 1834, kdy vypukl v kostele malý požár. Vitrina značně ohořela, sošce se však nic nestalo, a nějakou dobu se hovořilo o zázraku. Soška byla v kostele až do roku 1991, kdy byla poškozena zloději, a následně pro jistotu přemístěna do diecézního depozitáře v Litoměřicích. Ve vitrině je dnes zarámovaná fotografie sošky.\n\nZvonice u kostela je samostatně stojící věžovitá stavba se zděným přízemím a dřevěným patrem. Přízemí sloužilo dříve coby márnice.\n\nVe zvonové stolici v patře zvonice je zavěšen zvon \"Václav\". Ulit byl ze zbytků původního zvonu zničeného požárem, a to v r. 1631 v dílně Václava Hytycha v Mladé Boleslavi. Dříve zde býval ještě menší zvon \"Vojtěch\", který je od rekvizice za 2. světové války nezvěstný.\n\nFara pod kostelem je krásnou ukázkou venkovské barokní architektury. Vybudována byla za přispění majitelů panství v roce 1777. Je to patrová budova, v přízemí jsou klenby, v patře ploché stropy.\nZásluhou P. Rudolfa Zimandla byla zvelebena farní zahrada za budovou.\n\nDuchovní správce ze Mcel administruje ex currendo také farnosti:\n\n"}
{"id": "578595", "url": "https://cs.wikipedia.org/wiki?curid=578595", "title": "Bièvre", "text": "Bièvre\n\nBièvre je řeka ve Francii, v regionu Île-de-France. Pramení u města Guyancourt a v Paříži se podzemním kanálem vlévá do Seiny. Její název je odvozen z latinského slova \"biber\", což znamená bobr.\n\nŘeka měří 33 km, pramení u vsi Bouviers, která patří k městu Guyancourt a vzápětí protéká soustavou jezer. Následně protéká obcemi Buc, Jouy-en-Josas, Bièvres, Igny, Verrières-le-Buisson, Massy, Antony, Fresnes, L'Haÿ-les-Roses, Bourg-la-Reine, Cachan, Arcueil a Gentilly v departementech Yvelines, Essonne, Hauts-de-Seine a Val-de-Marne v hustě obydlených předměstích Paříže a nakonec protéká Paříží (přes 13. a 5. obvod), kde se na levém břehu na nábřeží \"Quai d'Austerlitz\" (poblíž Slavkovského nádraží) vlévá do Seiny. Nicméně již od města Antony teče Bièvre podzemním tunelem, který je součástí pařížských stok.\n\nNa horním toku zůstaly břehy řeky až do 18. století, kdy zde vzniklo několik vodních nádrží, téměř nedotčené. Na rozdíl od dolního toku, kde docházelo ke kácení lesů v opatství Saint-Germain-des-Prés, Sainte-Geneviève a Saint-Victor a komendě Saint-Jean-de-Latran a v roce 1686 k výstavbě vodovodu na tehdejším královském panství Buc pro zásobování vodotrysků v parcích zámku Versailles. Bièvre byla lemována mnoha prádelnami, roztáčela několik mlýnů a v Jouy-en-Josas zásobovala manufakturu na sukno.\n\nStřední tok řeky mezi městy Antony a Gentilly byl od roku 1900 nejprve částečně sveden do podzemního kanálu a od 30. let do roku 1956 pak byl celý úsek mezi Arcueil a Cachan umístěn do podzemí.\n\nDolní tok na území dnešní Paříže byl již ve středověku ovlivněn lidskou činností. S rostoucím osídlením se na břehu řeky stavěla jatka, koželužny a barvírny, které řeku používaly jako odpadní stoku. Do řeky byly svedeny i další odpadní strouhy z okolí. Proto byla řeka z hygienických důvodů v 19. století svedena do podzemního kanálu. Dnes již nejsou na povrchu žádné stopy po její existenci, s výjimkou několika topografických názvů jako \"Rue du Moulin-des-Prés\" (ulice Mlýna v lukách), \"Rue Glacière\" a stejnojmenná stanice metra - ledárna podle místa, kde se získával v zimě led do sklepů, \"Rue Croulebarbe\" (název mlýna) nebo \"Rue du Fer-à-Moulin\" (ulice Železného mlýna).\n\nHorní tok řeky Bièvre je oblíbenou rekreační oblastí. Na předměstí je proto snaha vytvořit podél řeky síť pěších a cyklistických stezek. První trasa o délce asi jeden kilometr byla otevřena v roce 2000 mezi Verrières-le-Buisson a Massy.\n"}
{"id": "578597", "url": "https://cs.wikipedia.org/wiki?curid=578597", "title": "Léonard Kweuke", "text": "Léonard Kweuke\n\nLeony Léonard Kweuke (* 12. červenec 1987, Yaoundé, Kamerun) je kamerunský fotbalový útočník momentálně působící v tureckém klubu Çaykur Rizespor. Silný hráč do pokutového území, výborný hlavičkář. Je příbuzný s jiným kamerunským útočníkem Samuelem Eto'o.\n\nKweuke s fotbalem začínal v rodném Yaoundé, konkrétně v týmu Inter Stars Yaoundé. Po sezoně však přestoupil na pět let do Cintra Yaoundé, kde v 92 zápasech vstřelil 49 branek. V následujících letech prošel několika týmy v Íránu, Německu a Slovensku, než v létě 2010 přišel do pražské Sparty.\n\nV zimní přestávce sezony 2008/09 přišel z Dunajské Stredy na půlroční hostování do německého bundesligového klubu Eintracht Frankfurt jako náhrada za zraněného Ioannise Amanatidise. Zde odehrál v období mezi 31. lednem 2009 a 21. březnem pouze 6 utkání, postupně proti Hertě Berlín, 1. FC Köln, Wolfsburgu, FC Schalke 04, FC Schalke 04, Arminii Bielefeld a Bayeru Leverkusen. Střelecky se neprosadil.\n\nSezonu 2009/10 hostoval v německém druholigovém klubu FC Energie Cottbus. Nastřílel zde celkem 5 branek během 29 zápasů. Prosadil se dvakrát proti Rot Weiss Ahlen (ve dvou rozdílných zápasech vstřelil po jedné brance) a jednou proti Unionu Berlín, St. Pauli a Kaiserslauternu.\n\nLéonard Kweuke zahájil ročník 2010/11 v pražském klubu. Půlroční hostování se změnilo v přestup v lednu 2011, kdy s ním Sparta Praha podepsala 3,5letou smlouvu. Zároveň s ním přišel (na hostování) i jeho kamerunský krajan Martin Abena.\n\n8. července 2010 nastoupil v dresu Sparty k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku. Na hřišti strávil 82 minut, poté byl vystřídán Milošem Lačným. AC Sparta Praha v zápase porazila Viktorii Plzeň 1:0 a získala novou trofej. První gól v dresu Sparty si připsal 25. října 2010 v ligovém utkání proti domácímu Slovanu Liberec, když v 83. minutě vyrovnával na 1:1. Sparta zápas vyhrála 2:1.\n\nV přípravném zápase proti gruzínskému klubu FC Zestafoni (únor 2011, turnaj Marbella Cup ve Španělsku) vstřelil hattrick.\n\n28. února 2011 (18. ligové kolo) vstřelil kamerunský útočník 2 góly domácímu Baníku Ostrava, utkání skončilo výsledkem 0:2 pro hosty. Ve 23. kole sezóny 2010/11 v domácím utkání 11. dubna 2011 proti Slavii Praha vstřelil Léonard v rozmezí dvou minut opět 2 góly a zajistil tak Spartě výhru 2:0 nad svým městským rivalem. První gól padl v 10. minutě. Ligovou sezónu 2010/11 ukončil se 14 vstřelenými góly během 27 zápasů.\n\n29. srpna 2011 (5. kolo) zařídil dvěma góly výhru Sparty nad domácí Viktorií Plzeň (výhra Sparty 2:0). Prosadil se v 5. a 29. minutě. Ve 25. kole ligové sezóny 2011/12 vstřelil v domácím utkání proti Teplicím v rozmezí dvou minut 2 góly a zajistil tak letenskému týmu remízu 2:2, přičemž Sparta prohrávala ještě v 80. minutě 0:2. Tehdy se Kweuke poprvé trefil, když prostřelil teplického brankáře Grigara a vzápětí nůžkami vyrovnal, když k němu propadl dlouhý aut vhozený z pravé strany.\n\nV předkole evropské ligy 28. července 2011 proti FK Sarajevo si Kweuke připsal další hattrick v dresu Sparty. Gól na 1:0 v 5. minutě vstřelil hlavou po centru Marka Matějovského z rohového kopu. V 69. minutě dorážel do odkryté brány centr Václava Kadlece (gól na 3:0). V nastaveném čase dovršil hattrick přesnou hlavičkou po centru Jakuba Podaného (gól na 5:0).\n\nV ligové sezóně 2011/12 vstřelil celkem 11 gólů během 26 zápasů.\n\nV ligové sezoně 2012/13 se poprvé střelecky prosadil hned v 1. kole 28. července 2012 proti domácí Dukle Praha, když 2 minuty před koncem zápasu zařídil remízu 1:1. V srpnu 2012 odmítla Sparta hráče prodat do tureckého klubu Trabzonspor, který za Kweukeho nabízel cca 125 000 000 Kč. V říjnu 2012 účinkoval společně s Vlastimilem Vidličkou a Manuelem Pamićem ve videoklipu, kterým Sparta Praha oslovila mimopražské fanoušky.\n\n11. listopadu 2012 vsítil 2 góly hostující Zbrojovce Brno. První branku vstřelil v 50. minutě po centru Manuela Pamiće, druhý zásah přidal v 90. minutě. 4. února 2013 se v zimní ligové přestávce střelecky prosadil v přípravném utkání během soustředění ve Španělsku proti ruskému klubu FK Krasnodar, jeho gól však nestačil ani na remízu, Sparta prohrála 2:3. 16. dubna 2013 se dvěma góly podílel na vítězství Sparty 4:2 nad Sigmou Olomouc v odvetném zápase čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále. 20. dubna rozhodl svým gólem o vítězství Sparty 1:0 nad Baníkem Ostrava, na hřiště se dostal v 61. minutě. 8. května 2013 v utkání Poháru České pošty AC Sparta Praha–FK Mladá Boleslav (1:2) zranil šlapákem boleslavského obránce Radka Dosoudila, který utrpěl zlomeninu holenní kosti, což ho vyřadilo na několik měsíců ze hry. Kweuke dostal exemplární trest zákazu startu ve 12 zápasech, což byl nejvyšší udělený trest v historii českých profesionálních fotbalových soutěží.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál kamerunský útočník kompletní počet minut, pražský klub podlehl soupeři 1:2. 4. října v domácím utkání proti finalistovi Evropské ligy předešlého ročníku Athletic Bilbao kvůli zdravotním potížím nenastoupil, Sparta přesto zvítězila 3:1 a připsala si první 3 body do tabulky. 25. října 2012 hrál v zápase s izraelským týmem Ironi Kirjat Šmona do 62. minuty, pak jej střídal na hřišti Bekim Balaj. Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě. Ve 24. minutě vstřelil gól na 1:1, když pohotově přeloboval brilantní střelou z cca 40 metrů špatně postaveného brankáře Amose. Ten se ani nepokusil gólu zabránit. Tímto výsledkem zápas skončil, Kweukeho střídal na hřišti v 79. minutě albánský legionář Bekim Balaj. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti domácímu Bilbau absolvoval v základní sestavě 6. prosince 2012, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Kweuke nastoupil 14. února 2013 v Praze na hřiště v 76. minutě, pražský celek podlehl doma soupeři 0:1 gólem mladého brazilského fotbalisty Oscara. O týden později nastoupil v závěru utkání v odvetě na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla.\n\nV létě 2013 přestoupil za 2 miliony eur do tureckého Çaykuru Rizespor. Zkraje sezóny však nemohl hrát, neboť disciplinární trest za šlapák na Dosoudila se v rámci soutěží UEFA přenesl i do zápasů turecké ligy Süper Lig.\n\nV A-mužstvu Kamerunu debutoval 3. září 2011 v zápase proti Mauriciu. Kweuke se dostal na hřiště na začátku druhého poločasu a v 63. minutě otevíral hlavou skóre utkání, které skončilo jasným vítězstvím kamerunského celku 5:0.\n\nByl nominován na Africký pohár národů 2015.\n\n"}
{"id": "578607", "url": "https://cs.wikipedia.org/wiki?curid=578607", "title": "Západní Kalimantan", "text": "Západní Kalimantan\n\nZápadní Kalimantan ( ) je jedna z provincií Indonésie. Rozkládá se převážně na západě Kalimantanu, indonéské části ostrova Borneo. V roce 2006 v provincii žilo 4,1 milionu obyvatel. Průměrná hustota zalidnění je tedy zhruba 28 lidí/km², nejhustěji je obydlena oblast na západě v okolí největších měst.\n\nHlavním a největším městem provincie je Pontianak (630 000 obyvatel v roce 2008) ležící na rovníku v deltě řeky Kapuas. Kapuas je nejdelší řeka Indonésie a odvodňuje většinu provincie. Zhruba 100 km severně od Pontianaku leží dvousettisícový Singkawang, druhé velkoměsto.\n\nVětšinu povrchu tvoří nížiny, hory do provincie zasahují především v příhraničních oblastech ve vnitrozemí ostrova. Na území Západního Kalimantanu najdeme 2 národní parky, Danau Sentarum a Gunung Palung.\n\nSousedními provinciemi jsou Střední Kalimantan a Východní Kalimantan, na severu provincie hraničí s Malajsií\n"}
{"id": "578610", "url": "https://cs.wikipedia.org/wiki?curid=578610", "title": "Expo 2012", "text": "Expo 2012\n\nExpo 2012 je název světové výstavy, která se konala od 12. května do 12. srpna 2012 ve městě Josu v Jižní Koreji. Její téma znělo \"„The Living Ocean and Coast“\" (Žijící oceán a pobřeží). Česká republika se vzhledem k tématu Expa nezúčastnila.\n\n"}
{"id": "578611", "url": "https://cs.wikipedia.org/wiki?curid=578611", "title": "Olaflur", "text": "Olaflur\n\nOlaflur (INN), též aminfluorid 297, systematický název \"{3-[oktadecyl(2-hydroxyethyl)aminio]propyl}bis(2-hydroxyethyl)aminiumdifluorid\", je organická sloučenina ze třídy aminfluoridů. Používá se v mnoha zubních pastách, ústních vodách, zubních nitích a dalších přípravcích určených pro ústní hygienu.\n\nOlaflur se od roku 1966 používá k profylaxi zubního kazu a parodontózy. Postačující jsou (přepočteno na fluorid) koncentrace od 500 ppm u zubních past pro děti a 1 250 ppm u past pro dospělé. doporučená denní dávka (DDD) olafluru přepočítaná na fluorid je 1,1 mg.\n\nJako každá jiná látka jsou i fluoridy při špatném dávkování toxické. Při dlouhodobém předávkování se ukládá v kostech a snižuje jejich kvalitu. Předávkování v prvních letech života, než se vyvine trvalý chrup, může vést k zubní fluoróze, tvorbě barevných skvrn na zubech a zeslabení zubní skloviny.\n"}
{"id": "578613", "url": "https://cs.wikipedia.org/wiki?curid=578613", "title": "Expo 2015", "text": "Expo 2015\n\nExpo 2015 je název světové výstavy, která se konala v roce 2015 v Miláně v Itálii. Probíhala mezi 1. květnem až 31. říjnem a jejím tématem bylo \"„Feeding the planet, energy for life“\" (Uživit planetu, energie pro život). Navštívilo ji 22 milionů lidí a zúčastnilo se 145 světových států. Milán byl vybrán na zasedání v Paříži 31. března 2008, kdy zvítězil v hlasování nad městem İzmir v Turecku poměrem hlasů 86 ku 65. V Miláně se konala světová výstava již v roce 1906 s tématem Doprava.\n\nCelkovou koncepcí světové výstavy byla pověřena světově proslulá dvojice švýcarských architektů Jacques Herzog a Pierre de Meuron (autoři např. stadionu Ptačí hnízdo pro olympijské hry v Pekingu 2008). Jejich snahou bylo omezení krátkodobých módních výstřelků a vytvoření přehledného kompaktního celku. V celkovém návrhu Herzoga & de Meurona hrál velkou roli vodní kanál, který obtékal kolem celého výstavního areálu. Vzniklo tak jakési malé Holandsko v Itálii. Pozemky pro výstaviště se nacházely severozápadně od Milána v obcích Rho a Pero a zahrnovaly plochu 1,1 milionu m.\n\nČeský pavilon na Expu v Miláně navrhl architektonický ateliér CHYBIK+KRISTOF Associated Architect, který jako hlavní stavební systém zvolil systém modulární kontejnerové konstrukce, jejíž výhodou je možnost její snadné demontáže a přesunu na jiné místo. Český pavilon na Světové výstavě 2015 v Miláně představil českou kulturu a špičkovou modulární architekturu. Uvnitř samotné budovy se nacházely různé expozice charakterizující Českou republiku, před ním se nacházel bazén s bufetem. Za celou světovou výstavu ho navštívilo 2 500 000 návštěvníků, průměrně 13 586 za den.\n\nČeský pozemek a pavilon se nacházel na severo-západní straně Expa, poblíž hlavního vchodu a u budovy Expo Centre. Po levé straně Českého pavilonu byly stánky jednotlivých korporačních značek a po pravé straně byl Bahrajnský pavilon, zezadu byla umělá vodní plocha.\n\nPro pavilon České republiky bylo vyhrazeno 230 milionů korun.\n\n\n"}
{"id": "578616", "url": "https://cs.wikipedia.org/wiki?curid=578616", "title": "Mark Cavendish", "text": "Mark Cavendish\n\nMark Cavendish (* 21. května 1985, Douglas, ostrov Man) je manský-britský silniční profesionální cyklista jezdící od roku 2016 za ProTour stáj Team Dimension Data. Původně začínal jako dráhový cyklista, od roku 2006 se věnuje zároveň i silnici. Je dvojnásobný mistr světa v disciplíně Madison. Své rychlosti z dráhy využívá při dojezdech etap na silnicích, patří mezi nejlepší spurtery. Dokázal vyhrát 30 etap na Tour de France a 15 na Giro d'Italia. Je jediným cyklistou v historii, který dokázal obhájit vítězství v pro spurtéry nejcennější poslední etapě Tour de France v Paříži na Champs-Élysées (2009, 2010, 2011, 2012). V roce 2011 se stal v dánské Kodani mistrem světa v silničním závodě s hromadným startem a oblékal tak v sezóně 2012 duhový dres pro vítěze.\n\n\n\n\n"}
{"id": "578617", "url": "https://cs.wikipedia.org/wiki?curid=578617", "title": "Jukagirská kuchyně", "text": "Jukagirská kuchyně\n\nJukagirové, stejně jako ostatní severské národy Sibiře tradičně konzumovali hlavně zvěřinu a ryby. Kromě nich také sbírali různé lesní plody, jedlé trávy a kořínky a dokonce i houby (na rozdíl od Jakutů). \n\nZvěřina, například zajíc bělák, los nebo sob, se pouze vařila. Ryby (losos, jeseter, síh) se jedly syrové, zmražené, pečené, vařené či sušené. V létě se ryby dávaly do jam které byly vystlány trávou a listy kde ryba zkvasila. Zvláště ceněný byl jeseteří kaviár a jeseteří maso. Kaviár se smažil s rybími vnitřnosti nebo se z kaviáru a rozmělněné ryby pekly jakési koláče.\n\nV létě ženy sbíraly bobule a různé kořínky a natě rostlin které sušily. Kromě toho také používaly houby jako koření do polévky. Důležité byly kořeny rostliny \"pulchy\". Tyto kořeny chránily lidi před vyhladověním. Kořeny \"pulchy\" se ve dřevěných korytech drtily na mouku ze které se pekly rybí koláče.\n"}
{"id": "578621", "url": "https://cs.wikipedia.org/wiki?curid=578621", "title": "Mistrovství Evropy v basketbalu hráčů do 18 let", "text": "Mistrovství Evropy v basketbalu hráčů do 18 let\n\nMistrovství Evropy v basketbale hráčů do 18 let je soutěž juniorských reprezentačních mužstev do 18 let členských zemí FIBA. Od roku 2005 se turnaj pořádá každý rok.\n\n\n\n"}
{"id": "578625", "url": "https://cs.wikipedia.org/wiki?curid=578625", "title": "Abou Diaby", "text": "Abou Diaby\n\nVassiriki Abou Diaby (* 11. května 1986, Paříž, Francie) je francouzský fotbalista, který momentálně působí ve francouzském klubu Olympique Marseille. V minulosti hrával za Auxerre, Arsenal a Francouzský národní tým.\n\nAbou Diaby je atletický střední záložník s jak ofenzivními tak defenzivními schopnostmi. Jeho styl hraní je založen hlavně na excelentním vedení míče a jeho zpracováním. Právě díky jeho stylu a postavě byl často přirovnáván k legendě Arsenalu Patricku Vieirovi.\n\nAbou Diaby se narodil v 10. pařížském obvodě, avšak vyrůstal na sídlišti v Aubervilliers, které se nachází na severovýchodním předměstí Paříže. Jeho otec pracoval jako dálkový řidič kamionu. Diaby hrával fotbal již jako malý kluk, ale opravdový zájem u něj vzrostl až po Mistrovství světa ve fotbale, které se konalo v roce 1998 v jeho rodné Francii. Kromě fotbalu se také věnoval basketbalu a boxu. Abou Diaby, jehož předci pocházejí z Pobřeží slonoviny, je praktikující muslim. Během dospívání u něj vzrostl zájem o náboženství, filozofii, vědu a astronomii. Rovněž se zajímal o účetnictví, které studoval v sedmnácti letech, když hrával za mládežnický tým AJ Auxerre.\n\nDiaby začal s fotbalovou kariérou v prosinci 1996 v místním týmu CM Aubervilliers. Po dvou letech strávených v amatérském klubu přestoupil do poloprofesionálního týmu Red Star Paris. Progres, kterého mladý Diaby dosahoval, byl nepřehlédnutelný. Po roce stráveném v týmu Red Star Paris, byl Diaby vybrán do prestižní fotbalové akademie Clairefontaine. Zde se mimo jiné zúčastnil natáčení dokumentu \"A la Clairefontaine\", který mapoval život nejlepších mladých fotbalistů během jejich pobytu v akademii. V jedné epizodě tohoto dokumentu byla také zaznamenána fyzická konfrontace mezi Abou Diabym a Hatemem Ben Arfou, budoucím francouzským reprezentantem.\n\nPo ukončení svého fotbalového vzdělávání v Clairefontaine zamířil Diaby z Red Star do profesionálního klubu Paris Saint Germain, úhlavního rivala Olympique Marseille, kterému od mala fandil. V PSG strávil pouze jednu sezonu, po které se stal volným hráčem a zamířil do AJ Auxerre. Zde se připojil k místní akademii se kterou v ročníku 2002-03 vyhrál \"Division d'Honneur des 16 ans\", což je liga hráčů do šestnácti let v Burgundském regionu.\nBěhem následujícího ročníku se Diaby pohyboval mezi týmem do 19 let a rezervou AJ Auxerre. V utkáních za rezervu si poprvé zahrál s Bacary Sagnou, svým budoucím spoluhráčem v Arsenalu. Po skončení sezony měl na svém kontě jedenáct startů za rezervu. Diaby poté podepsal s klubem tříletý profesionální kontrakt. Před následující sezonou byl Abou manažerem Guyem Rouxem povolán do prvního týmu. Diaby dostal dres s číslem 24.\n\nV sezoně 2004-05 byla jeho pozice v týmu podobná té z předešlé sezony. Trénoval s prvním mužstvem, ale zápasy hrával za rezervu. Debut za první tým si odbyl 14. srpna 2004, kdy jako střídající hráč zasáhl do ligového utkání proti Rennes, které Auxerre vyhrálo 3-1. Po tomto debutu strávil Diaby celý podzim v rezervě nebo na listině zraněných. Do prvního týmu se vrátil až v březnu 2005, kdy si odbyl debut v evropské soutěži. Auxerre hrálo osmifinále Poháru UEFA proti francouzskému Lille a Diaby zasáhl jako střídající hráč do obou utkání. Auxerre postoupilo díky výsledku 1-0 avšak v následujícím kole podlehlo ruskému CSKA Moskva. V základní sestavě nastoupil Diaby poprvé 20. března, kdy Auxerre hrálo proti jeho bývalému klubu Paris Saint Germain. Abou odehrál 74 minut než byl vystřídán. Do konce sezony přidal na své konto další tři starty, všechny jako náhradník.\n\nBěhem podzimu 2005 odehrál za první tým pouze pět utkání. Opět jeho výkony narušovala častá zranění, a tak nedostal od svého nového manažera Auxerre Jacquese Santiniho příliš prostoru, aby přesvědčil o kvalitách své hry. 10. září 2005 dal Diaby svůj první profesionální gól, avšak ani ten nedokázal odvrátit prohru 1-3 s Rennes. Manažer se nakonec rozhodl Diabyho v zimním přestupním termínu prodat.\n\nO Diabyho projevil zájem londýnský Arsenal a jeho městský rival Chelsea. Diaby nakonec odmítl nabídku Chelsea a v lednu 2006 přestoupil do Arsenalu, kde dostal dres s číslem 2. Abou debutoval 21. ledna v utkání proti Evertonu. Přesně o měsíc později si Diaby zahrál svůj první zápas v Lize Mistrů, když v rámci osmifinále této soutěže nastoupil Arsenal proti Realu Madrid. Svoji první branku v dresu Arsenalu vstřelil 1. dubna 2006 při výhře 5-0 nad Aston Villou.\n\n1. května 2006 utrpěl Diaby v utkání se Sunderlandem zlomeninu kotníku, kterou mu způsobil škaredým zákrokem Dan Smith. Kvůli tomuto zranění promeškal Diaby finále Ligy Mistrů, které se konalo v jeho rodné Paříži, a Mistrovství Evropy do 21 let. Diaby podstoupil celkem tři operace než byla plně obnovena funkčnost kotníku. Doktoři potvrdili, že zranění bylo natolik vážné, že reálně hrozilo ukončení jeho fotbalové kariéry. Po sérii operací a osmiměsíční rehabilitaci se Diaby vrátil na fotbalové trávníky. Diaby nastoupil do utkání Ligového poháru proti Liverpoolu jako střídající hráč a pomohl k vítězství 6-3. 25. února 2007 pak nastoupil ve finále Ligového poháru proti Chelsea. Arsenal prohrál 1-2, přesto si Diaby připsal asistenci na jediný gól utkání. První a zároveň poslední gól sezony dal Diaby 14. března při výhře 1-0 nad Aston Villou.\n\nNásledující sezona 2007/08 byla pro Diabyho prakticky první kompletní na severu Londýna. První gól vstřelil 22. září 2007 při výhře 5-0 nad Derby County. V dobrých výkonech pokračoval Diaby i nadále. Na konci března byl v utkání proti Boltonu poprvé v kariéře vyloučen. V následujících dvou měsících od obdržení červené karty, si Diaby zahrál pouze v jednom utkání. Oním utkáním byla odveta čtvrtfinálového utkání Ligy Mistrů proti Liverpoolu. Diaby vsítil otevírací branku utkání a zvýšil tak skóre z obou utkání na 2-1. Nakonec však Arsenal utkání prohrál 2-4 a v soutěži skončil.\n\nV následující sezoně 2008/09 se poprvé střelecky prosadil až 26. prosince v remízovém utkání 2-2 s Aston Villou. Dlouhodobá zranění se tentokrát Diabymu vyhýbala a tak odehrál za sezonu 36 soutěžních utkání. Začátek sezony 2009/10 nalezl Diabyho ve výborné kondici. Jelikož začal sezonu bez zranění, což bylo poprvé od roku 2007, mohl projít celou letní přípravou a zapojit se do hry od začátku sezony. Společně s Alexem Songem a Cescem Fabregasem vytvořili dynamickou středovou trojici, která táhla svými výkony celý Arsenal. 22. srpna 2009 vstřelil Diaby při výhře 4-2 nad Portsmouthem dvě branky. Diaby podával celý podzim velmi kvalitní výkony. V základní skupině Ligy Mistrů se gólově prosadil proti Standardu Liège a nizozemskému AZ. 7. listopadu zbrzdilo Diabyho první zranění v sezoně, které ho vyřadilo z barážového utkání o postup na Mistrovství světa 2010. Avšak po svém rychlém návratu navázal na své výkony ze začátku sezony. Pro Diabyho to byla nejlepší sezona v kariéře. Odehrál nejvíce utkání a připsal si nejvíce gólů i asistencí.\n\nV sezoně 2010/11 se však Diabyho zdravotní problémy vrátily. Za celou sezonu odehrál pouze dvacet soutěžních utkání. 5. února 2011 byl v utkání proti Newcastlu United vyloučen kvůli potyčce s Joeyem Bartonem. Zajímavostí je, že Arsenal před vyloučením vedl 4-0, utkání nakonec skončilo remízou 4-4. Na začátku sezony 2011/12 podstoupil Diaby operaci svého dříve zlomeného kotníku. Navzdory prognózám o několika měsíční pauze, vynechal prakticky celou sezonu. V lize nastoupil čtyřikrát jako střídající hráč a v základní sestavě nastoupil pouze jednou v Lize Mistrů.\n\nAbou Diaby nastupoval za mládežnické výběry Francie do 19 a 21 let. Diaby si první reprezentační start připsal za tým Francie do 19 let v přátelském utkání proti Turecku. Ve kvalifikaci na Mistrovství Evropy do 19 let v roce 2005 odehrál Diaby všech šest utkání a dopomohl Francii k postupu. Na samotném šampionátu chyběl v úvodním remízovém utkání s Anglií. V následujícím zápase, kdy Francie porazila Norsko 3-1, již opět nastoupil v základní sestavě. Diaby odehrál všechna zbývající utkání šampionátu včetně finálového proti Anglii, ve kterém Francie vyhrála 3-1. Celkově za reprezentaci “devatenáctek” odehrál dvanáct utkání bez vstřelené branky.\nV týmu do 21 let debutoval Diaby 28. února 2006 v přátelském utkání proti Slovensku. Kvůli fraktuře kotníku zmeškal v roce 2006 Mistrovství Evropy do 21 let. Avšak i nadále ho pronásledovala opakující se zranění a tak za tým Francie této věkové kategorie odehrál již jen jedno utkání. Jednalo se o remízový duel 1-1 s Arménií.\n\n15. března 2007 byl poprvé povolán do seniorského týmu. Jednalo se o kvalifikační duel Mistrovství Evropy 2008 proti Litvě a přátelský zápas proti Rakousku. Samotný Diaby byl velmi překvapen, neboť se právě vrátil po dlouhém zranění do hry. Svůj debut si odbyl jako střídající hráč v kvalifikačním utkání proti Litvě. V následujícím duelu proti Rakousku nastoupil ke svému prvnímu startu v základní sestavě Francie. Po tomto duelu čekal na další zápas v dresu galského kohouta téměř tři roky. Během této doby byl několikrát povolán, ale buď byl z týmu vyřazen kvůli zranění nebo ho manažer Raymond Domenech nevybral k utkání.\n\nDiaby se do týmu vrátil před Mistrovstvím světa 2010 v přátelském utkání proti Kostarice. Díky skvělé sezoně, kterou prožil v Arsenalu, byl nakonec nominován do 23-členného týmu pro Mistrovství světa v Jihoafrické republice. Diaby si zahrál na šampionátu v základní sestavě úvodního duelu proti Uruguayi, který skončil překvapivou remízou 0-0. Abou odehrál celý zápas a byl za svůj výkon zvolen hráčem utkání. V základní sestavě nastoupil i v následujících dvou utkáních proti Mexiku a Jihoafrické republice. Francie oba zápasy prohrála a na turnaji předčasně skončila.\n\n\n\nAktualizováno k 13. 12. 2014\n"}
{"id": "578626", "url": "https://cs.wikipedia.org/wiki?curid=578626", "title": "Nařízení Brusel I", "text": "Nařízení Brusel I\n\nNařízení Brusel I je právní akt Evropské unie, který stanovoval mezinárodní příslušnost soudů členských států Evropské unie a upravoval uznání a výkon rozhodnutí soudů jednoho členského státu v jiném členském státě.\n\nDne 20. prosince 2012 bylo v Úředním věstníku Evropské unie vyhlášeno nařízení Evropského parlamentu a Rady (EU) č. 1215/2012 ze dne 12. prosince 2012, o příslušnosti a uznávání a výkonu soudních rozhodnutí v občanských a obchodních věcech (nařízení Brusel I bis), které zrušilo nařízení (ES) č. 44/2001. Nařízení (EU) č. 1215/2012 se používá od 10. ledna 2015, vyjma článků 75 a 76. S ohledem na skutečnost, že nařízení (EU) č. 1215/2012 je rekodifikací/přepracovaným zněním nařízení (EU) č. 44/2001, je většina původních pravidel nařízení Brusel I nadále platná, srovnávací tabulka je uvedena jako příloha III nového nařízení.\n\n\nNařízení Brusel I bylo závazné od:\n\n"}
{"id": "578629", "url": "https://cs.wikipedia.org/wiki?curid=578629", "title": "Evropský justiční prostor v civilních otázkách", "text": "Evropský justiční prostor v civilních otázkách\n\nEvropský justiční prostor (EJP) je oblast, ve které evropské státy v zásadě spolupracují v civilních justičních otázkách. S určitými výjimkami se jedná o území členských států Evropské unie. \n\nEvropská integrace po druhé světové válce se musela potýkat s problémem rozdílné právní úpravy v jednotlivých členských státech, se samostatností justičních soustav a teritoriálním omezením justice. Rozdílnost v právní úpravě mohla směřovat k jevu forum shopping, samostatnost soudních soustav se projevovala především v oblasti práva procesního nejednotností pravidel jednotlivých států o mezinárodní pravomoci, což se mohlo promítnout v oblasti uznání a výkonu rozhodnutí. V důsledku této situace, tak vznikal rozpor mezi existencí jednotného vnitřního trhu a nejednotnou právní úpravou na něm vzniklých vztahů.\n\nZa první stupeň vedoucí k vytvoření Evropského justičního prostoru bývá považován článek 220 Smlouvy o EHS (později čl. 293 SES). Dalším významným mezníkem byla Bruselská úmluva (1968), jež byla transformována do nařízení Brusel I, a Úmluva o právu rozhodném pro závazky ze smluv (Římská úmluva). Zásadní změny v soudní spolupráci přinesla Amsterodamská smlouva.\n\nV padesátých letech vznikly tři subjekty práva s jednou institucionální základnou. Hospodářská spolupráce členských států souvisela s vzestupnou ekonomickou integrací. V roce 1960 byla přijata Úmluva o Evropském sdružení volného obchodu, čímž vzniká zóna volného obchodu. K 1. červenci 1968 vznikla celní unie a v roce 1979 pak Evropská měnová unie. Jednotným evropským aktem z roku 1986 byl zahájen proces vytváření jednotného vnitřního trhu, který byl dokončen přijetím Maastrichtské smlouvy roku 1992.\n\nSmlouva o fungování Evropské unie definuje vnitřní trh jako „\"prostor bez vnitřních hranic, v němž je zajištěn volný pohyb zboží, osob, služeb a kapitálu v souladu s ustanoveními Smluv\"“. Do účinnosti Lisabonské smlouvy byl jednotný vnitřní trh součástí prvního (komunitárního) pilíře, který tvořila Evropská společenství (ES a Euroatom). \n\nPo přijetí Jednotného evropského aktu, který zahájil proces vytváření jednotného vnitřního trhu, začalo být přijímáno množství harmonizačních opatření k odstranění překážek.\n\nV souvislosti se vznikem jednotného vnitřního trhu se však objevily dvě roviny problému: (1) rozdíl v hmotněprávní regulaci soukromého práva v členských zemích, (2) samostatnost justičních soustav členských zemí a s tím související územní omezenost. Překonání rozdílů v hmotněprávní regulaci je možné jejich harmonizací nebo unifikací.\n\nRozdíly v hmotněprávní úpravě lze odstraňovat unifikací vnitrostátního hmotného a procesního práva na úrovni evropského práva či unifikací kolizních norem. O unifikaci vnitrostátního procesního práva za situace bez relevantního cizího prvku není vedena diskuse. Unifikace vnitrostátního práva by sice byla nejúčinnější, ovšem s ohledem na zásadní rozdíly mezi právními řády členských států, dochází k unifikaci pouze zvláštních oblastí, zatímco snahy o komplexní unifikaci právních odvětví vycházejí naprázdno. Při respektování hmotněprávní různosti je však možné prostřednictvím unifikace kolizních norem nastavit pravidla, která zajistí, aby bylo v konkrétním případě aplikováno vždy hmotné právo téhož státu bez ohledu na to, kde řízení probíhá.\n\nSpory a jiné právní věci, které vyplývají ze soukromoprávních vztahů, projednávají a rozhodují v zásadě soudy, které také provádějí výkon rozhodnutí, která nebyla splněna dobrovolně. Soudní soustavy členských států můžeme vymezit jako samostatné, u nichž má řízení teritoriální charakter a účinky jejich rozhodnutí má své územní omezení. Možností pochopitelně bylo vytvoření paralelní evropské soudní soustavy, anebo změna současné justiční soustavy členských států – za rozsáhlého předání pravomoci – v evropskou soustavu. Nejrealističtějším způsobem však bylo stanovení jasných pravidel pro rozhraničení mezinárodní pravomoci a zjednodušení pravidel pro uznání a výkon rozhodnutí.\n\nPočátky evropské integrace se nenesly ve znamení vztahu či vzájemného vlivu mezi národními systémy mezinárodního práva soukromého a legislativou Společenství. Přelomovým okamžikem se stalo přijetí Smlouvy o EHS, která ve svém čl. 220 vytvořila základ pro budoucí unifikační snahy. Toto ustanovení bylo Amsterodamskou smlouvou přečíslováno na čl. 293 a Lisabonskou smlouvou zrušeno.\n\nSystematické zařazení článku 220 způsobilo, že v této oblasti nemohly být vydávány sekundární komunitární právní akty. Z dikce ustanovení lze také vyvodit, že jediným možným formálním pramenem byla mezinárodní smlouva. A právě dvě takové mezinárodní smlouvy sjednané nezávisle na Společenstvích – Úmluva o příslušnosti, uznávání a výkonu soudních rozhodnutí v občanských a obchodních věcech (Bruselská úmluva, 1968) a Úmluva o právu rozhodném pro smluvní závazkové vztahy (Římská úmluva, 1980) – jsou považovány za počátek Evropského justičního prostoru, ač se v době jejich uzavření s takovým pojmem neoperovalo. \n\nJednotný evropský akt (JEA), jehož východiskem byla Bílá kniha Komise specifikující přibližně tři sta opatření směřujících k zajištění jednotného vnitřního trhu, znamenal změnu strategie a přístupu k harmonizaci práva. Ke zdárnému průběhu ekonomické integrace bylo žádoucí doplnit i integraci právně-politickou. \n\nMaastrichtská smlouva oficiálně zavedla pojem Evropská unie pro zastřešení tří Společenství bez založení její právní subjektivity a zavedla tři pilíře EU – první pilíř zahrnoval otázky komunitární mající v zásadě vztah ke třem Společenstvím, druhý pilíř představoval společnou zahraniční a bezpečnostní politiku a třetí policejní a justiční spolupráci. Druhý a třetí pilíř byly nekomunitární, což znamenalo, že komunitární orgány v těchto oblastech nemohly přijímat sekundární právo. Pilířová struktura EU zanikla účinností Lisabonské smlouvy. Samotná Maastrichtská smlouva tak pro Evropský justiční prostor neznamenala žádnou zásadní změnu. Civilní justiční spolupráci sice označila jako jeden ze společných zájmů členských států, ale ponechala ji v rámci třetího pilíře. \n\n17. července 1997 byla mezi členskými státy uzavřena Amsterodamská smlouva. Smlouva, která vstoupila v platnost 1. května 1999, vytvořila prostor svobody, bezpečnosti a spravedlnosti. V českém oficiálním překladu je slovo spravedlnost nahrazeno pojmem právo, což je s ohledem na jiné jazykové mutace i smysl a účel nevhodné. Smlouvou vytvořený prostor měl dvě složky: trestněprávní a soukromoprávní. Složka trestněprávní zůstala ve třetím mezivládním pilíři, zatímco složka soukromoprávní byla přesunuta do prvního pilíře (komunitarizována). Soudní spolupráce byla upravena v článku 65 Smlouvy o založení ES (SES), který je považován za základ Evropského justičního prostoru. \n\nK ustanovením, která vytvářejí prostor svobody, bezpečnosti a spravedlnosti (čl. 61 - 69 SES), byla sjednána prostřednictvím Protokolů zvláštní postavení Spojeného království, Irska a Dánska. Na základě příslušných protokolů se tak akty vydané v této oblasti nestávají pro tyto státy závazné. Podle Protokolu upravujícího vztah ke Spojenému království a Irsku mohou tyto státy sdělit, že se budou účastnit přijímání a používání konkrétního opatření. Doposud tak oba státy učinily ve všech případech. V případě Dánska je úprava podobná s tím rozdílem, že Dánsko nemůže učinit sdělení v případě jednotlivého opatření, ale může informovat ostatní členské státy, že protokol či jeho část nebudou využívat.\n\nPočátkem prosince 1998 se ve Vídni uskutečnilo zasedání Evropské rady, která přijala \"Akční plán Rady a Komise o nejlepších způsobech provádění ustanovení Amsterodamské smlouvy o vytvoření prostoru svobody, bezpečnosti a spravedlnosti\". Tento Akční plán interpretoval některé pojmy Amsterodamské smlouvy, stanovil časový harmonogram vytvoření prostoru a cíle soudní spolupráce. Podle akčního plánu mělo dojít zejména k modernizaci úmluv – Bruselské, Římské a Luganské – a pro vzájemné uznávání rozhodnutí justičních orgánu měla být dosažena slučitelnost kolizních norem. K rozvoji Evropského justičního prostoru bylo významné i zasedání Evropské rady v Tampere v říjnu 1999. Zde byla specifikována opatření k rozvoji Evropského justičního prostoru.\n\nV současnosti je justiční spolupráce upravena v článcích 81 a následující Smlouvy o fungování Evropské unie (SFEU). Zásadní změnou je zrušení pilířové struktury, a tak komunitarizace justiční a policejní spolupráce. Článek 65 SEU je v současnosti se změnami čl. 81 SFEU.\n\nZákladním rámcem Evropského justičního prostoru byla ustanovení, která byla do Smlouvy o založení ES přidána Amsterodamskou smlouvou. Tato ustanovení jsou dnes součástí Smlouvy o fungování Evropské unie, přičemž byl zachován pouze původní článek 65 SES, nyní čl. 81 SFEU, a byl nahrazen článek 66 SES, nyní čl. 74 SFEU. Články 67 až 69 SES byly zrušeny. Základní princip Unie, a to usnadnění přístupu ke spravedlnosti, zejména zásadou vzájemného uznávání soudních a mimosoudních rozhodnutí v občanských věcech, je upraven v čl. 67 SFEU.\n\nV rámci základu, který tvoří primární právo, přijímají orgány Evropské unie právní akty – nařízení, směrnice, rozhodnutí, doporučení a stanoviska. Nejvýznamnější jsou nařízení a směrnice. \n\nEvropský justiční prostor v současnosti zahrnuje všechny členské státy Evropské unie s výjimkou Dánska. Mimo Evropský justiční prostor by se mohlo nacházet i Spojené království a Irsko, ale tyto se doposud účastnily přijímání všech opatření.\n\nSpojené království a Irsko se na základě \"Protokolu o postavení Spojeného království a Irska s ohledem na prostor svobody, bezpečnosti a spravedlnosti\" nepodílejí na přijímání opatření Rady, která jsou navrhována podle části třetí hlavy V Smlouvy o fungování Evropské unie (čl. 67-89). Ustanovení Smlouvy o fungování Evropské unie, ustanovení mezinárodních smluv, které budou uzavřeny Unií, a rozhodnutí Soudního dvora Evropské unie interpretující ustanovení či opatření v těchto věcech nejsou pro Spojené království a Irsko závazná. Obě země však mohou předsedovi Rady do tří měsíců po předložení návrhu nebo podnětu písemně oznámit, že se chtějí účastnit přijímání a používání navrženého opatření (opt-in), což je jim na základě tohoto oznámení povoleno. Režim Protokolu je odlišný pro Irsko, které může písemně oznámit, že si nepřeje, aby se na něj Protokol vztahoval. Z dikce Protokolu se tento v případě Irska nevztahuje na čl. 75 SFEU, který se týká boje proti terorismu – zde Protokol platí pouze pro Spojené království. Doposud se oba státy účastnily přijímání všech opatření.\nDánsko odmítlo v roce 1992 v referendu Maastrichtskou smlouvu. Důvodem výsledku referenda byly čtyři oblasti: euro, spolupráce v oblasti justice a vnitra, evropské občanství a obranná spolupráce. Následně sjednanou Edinburskou dohodou dostalo Dánsko ve všech těchto oblastech výjimky a v roce 1994 byla Maastrichtská smlouva v Dánsku přijata. Dánsko se z dikce \"Protokolu o postavení Dánska\" neúčastní přijímání opatření Rady navrhovaných podle části třetí hlavy V Smlouvy o fungování Evropské unie (čl. 67-89). Ustanovení Smlouvy o fungování Evropské unie, ustanovení mezinárodních smluv, které budou uzavřeny Unií, a rozhodnutí Soudního dvora Evropské unie interpretující ustanovení či opatření v těchto věcech nejsou pro Dánsko závazná. Dánsko nemá možnost opt-in, ale má možnost oznámit, že si nepřeje zcela nebo zčásti využívat Protokolu. Dánsko tak k opatřením nepřistupuje na základě práva komunitárního, může tak však učinit na základě práva mezinárodního sjednáním smlouvy s EU, což má nevýhodu za situace, kdy dojde ke změně příslušných právních aktů. Dánsko totiž musí k novelizované podobě přistoupit pomocí zvláštní procedury jako v případě mezinárodní smlouvy. Doposud Dánsko přistoupilo k nařízení o doručování a k nařízení Brusel I.\n\n"}
{"id": "578632", "url": "https://cs.wikipedia.org/wiki?curid=578632", "title": "Itumeleng Khune", "text": "Itumeleng Khune\n\nItumeleng Khune (* 20. června 1987) je jihoafrický fotbalový brankář v současné době hrající za jihoafrický klub Kaizer Chiefs FC. Nastupuje též za reprezentaci JAR.\n\nPrvní zápas za jihoafrickou reprezentaci odehrál 11. března 2008 proti Zimbabwe. Byl na soupisce JAR na Africkém poháru národů v roce 2008, avšak nenastoupil k žádnému zápasu. V roce 2009 reprezentoval na Konfederačním poháru FIFA.\n\nNa MS 2010 nastoupil za jihoafrickou reprezentaci v úvodním zápase proti Mexiku. Ve druhém zápase proti Uruguayi dostal v 76. minutě za faul na útočníka Luise Suáreze červenou kartu a mistrovství pro něj skončilo.\n\n"}
{"id": "578636", "url": "https://cs.wikipedia.org/wiki?curid=578636", "title": "Jaromír Meduna", "text": "Jaromír Meduna\n\nJaromír Meduna (* 10. ledna 1953 Praha) je český filmový, divadelní a dabingový herec.\n\nVystudoval divadelni fakultu AMU. Jako absolvent DAMU strávil tři sezony v ostravském Divadle Petra Bezruče a po dvouleté zastávce v Příbrami následovalo období v Divadle F. X. Šaldy v Liberci: Od roku 1986 působil v Městských divadlech pražských. Po rozdělení souboru přešel do Divadla Komedie. Po dvou letech přešel do Divadla Rokoko a od roku 1998 do roku 2007 patřil k předním členům souboru Městských divadel pražských. Od roku 2008 je členem hereckého souboru Divadle na Vinohradech.\n\nVe filmu se objevil nejprve v epizodních vysokoškoláka ve filmu \"Den pro mou lásku\" a vojáka záložníka ve snímku \"Člověk proti zkáze\". Dosavadní největší příležitost na plátně dostal ve filmu \"Bizon\" z roku 1989. V televizi se objevil ve filmech \"Posel dobrých zpráv\" nebo \"Proč pláčeš břízo bílá\".\n\nJe otcem herce Jana Meduny (1982).\n\n\n\n\n\n"}
{"id": "578639", "url": "https://cs.wikipedia.org/wiki?curid=578639", "title": "Bacary Sagna", "text": "Bacary Sagna\n\nBacary Sagna [bakary saňa] (* 14. února 1983, Sens, Francie) je francouzský fotbalista a bývalý reprezentant se senegalskými předky, který je v současné době bez angažmá. Účastník MS 2010 v Jihoafrické republice, MS 2014 v Brazílii a EURA 2016 ve Francii.\n\nJeho bratranec Ibrahima Sonko je také fotbalistou.\n\nZa Auxerre odehrál Bacary 87 utkání v Ligue 1 a byl také součástí týmu, který v roce 2005 vyhrál francouzský fotbalový pohár. V týmu se potkal také s budoucím spoluhráčem v Arsenalu Abou Diabym.\n\nDo Arsenalu se Bacary oficiálně přesunul 12. 7. 2007, za částku kolem 9 miliónů eur. Na zádech nosí číslo 3, které před ním nosil Ashley Cole. První gól za Arsenal vstřelil 23. 3. 2008 v ligovém zápase proti Chelsea na Stamford Bridge. Za své výkony v premiérové sezóně v dresu Arsenalu si vysloužil místo v All-Stars týmu sezóny 2007/08.\n\nPřed začátkem sezóny 2008/09 prodloužil s Arsenalem smlouvu, která má platnost až do roku 2014.\n\n3. 10. 2010 si připsal svůj stý ligový start za Gunners, 14. 11. si pak připsal svůj druhý gól v zápase s Evertonem na stadionu Goodison Park. Za výkony v sezóně 2010/11 se opět dostal do All-Stars týmu.\n\n1. 10. 2011 se Bacary zranil v severolondýnském derby s Tottenhamem, kdy nešťastně dopadl po postrčení od Benoît Assou-Ekotta a zlomil si lýtkovou kost na pravé noze.\n\nS reprezentací do 21 let se zúčastnil Mistrovství Evropy U21 2006 v Portugalsku. V základní skupině A porazila Francie postupně Portugalsko 1:0, Německo 3:0 a Srbsko a Černou Horu 2:0. S 9 body postoupila z prvního místa do semifinále. V semifinále byla Francie vyřazena Nizozemím 2:3 po prodloužení. Sagna nastoupil v základní sestavě proti Německu a Nizozemsku.\n\nV A-mužstvu Francie debutoval 22. 8. 2007 v přátelském utkání v Trnavě proti reprezentaci Slovenska (výhra 1:0).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\nZúčastnil se i domácího EURA 2016.\n\nAJ Auxerre\n\nArsenal FC\n\nManchester City FC\n\n\n\n"}
{"id": "578643", "url": "https://cs.wikipedia.org/wiki?curid=578643", "title": "Josef Myslimír Ludvík", "text": "Josef Myslimír Ludvík\n\nJosef Myslimír Ludvík (2. dubna 1796, Dolany u Jaroměře – 1. ledna 1856, Malá Skalice, dnes část České Skalice), první obrozenecký historik Náchodska, římskokatolický kněz a spisovatel.\n\nNarodil se v Dolanech u Jaroměře číslo 4, v rodině zámožného rolníka. Studoval na benediktinském gymnáziu v Broumově (1808–1813), filozofii v Litomyšli a bohosloví v královéhradeckém semináři a v roce 1819 byl vysvěcen na kněze.\n\nV roce 1820 se stal na 12 let náchodským zámeckým kaplanem. Zde zahájil literární tvorbu a hlavně historická studia v náchodském městském i zámeckém archivu. Byl ve styku s významnými osobnostmi české kultury a vlastenci. Pojilo ho přátelství s vlasteneckým knězem Josefem Regnerem Havlovickým, korespondoval s Boženou Němcovou.\n\nLiterární tvorba J. M. Ludvíka vedená v pedagogickém duchu byla uveřejňována v různých buditelských časopisech (Čechoslav, Poutník, Krok, Rozličnosti Pražských novin, Přítel mládeže, Věnec ze zpěvů, Květy, Časopis musejní a Školník). Roku 1831 se stal jedním ze zakladatelů Matice české pro povznesení českého jazyka a literatury.\n\nOd roku 1824 vydal spisy: \"Chimanyho utěšenky pro dítky k ušlechtění srdce\" (1824), \"Věrná ryzka aneb stálost lásky\" (1825), \"Lafontainův Romulus, první král Římský\" (1827).\n\nV roce 1833 byl J. M. Ludvík přeložen do Svatoňovic a od roku 1834 byl lokalistou ve Studnici, kde vzniklo jeho dílo \"Paměti duchovní osady Studnické\".\n\nPo propuknutí těžké jaterní choroby v roce 1846 byl v následujícím roce jmenován farářem na Boušíně. Tehdy byl také na faře přepaden a oloupen zlodějskou bandou Špetlů, která tehdy terorizovala Náchodsko. Když vrchnost nejevila dostatečnou vůli zločince zneškodnit, ujali se iniciativy postižení obyvatelé kraje, pochytali je, vyslýchali a nakonec několik z nich zabili. Zloději byli pohřbeni právě na Boušíně a tak farář Josef Myslimír Ludvík v boušínské matrice zemřelých napsal: \"»Běda, když netresce, kdo trestati má, pak musí trestati, kdo nemá!«\"\n\nV říjnu 1848 odešel J. M. Ludvík na odpočinek s penzí 300 zlatých konvenční měny. Odstěhoval se do Malé Skalice, kde po úmrtí P. Františka Hurdálka (zakladatele Jiřinkových slavností, †1847) žil jako fundatista (duchovní ve výslužbě) a ve zdejší tzv. malé faře pak sestavoval své budoucí historické dílo \"Památky hradu, města a panství Náchoda, i vlastníkův jeho\". Vydání \"Památek\" se už nedožil, zemřel po mrtvici v Malé Skalici (dnes část České Skalice) v noci 1. ledna 1856 a byl pochován na maloskalickém hřbitově. Redakce díla se ujal novoměstský děkan Jan Karel Rojek, který v témže roce vydal první díl jeho \"Památek\". Druhý díl měl obsahovat historický místopis, ale protože rukopis zůstal nedokončen, ke knižnímu vydání nikdy nedošlo.\n\n\n"}
{"id": "578644", "url": "https://cs.wikipedia.org/wiki?curid=578644", "title": "Řád svatého Ludvíka", "text": "Řád svatého Ludvíka\n\nŘád svatého Ludvíka (: Ordre Royal et Militaire de Saint-Louis) byl francouzský rytířský řád a vojenské vyznamenání.\n\nZaložil jej roku 1693 francouzský král Ludvík XIV. jakožto vojenské vyznamenání pro důstojníky a je významný tím, že šlo o první řád, který bylo možné udělit nešlechtici. Pojmenován byl po sv. Ludvíkovi.\n\nŘád měl tři třídy - velkokříž, komandér a rytíř. Sestával se z velmistra (francouzského krále), osmi velkokřížů, 28 komandérů a počet rytířů nebyl nijak omezen. Podmínkou pro udělení bylo deset let důstojnické služby a katolická víra. Řád byl zrušen roku 1792 za Francouzské revoluce, krátce byl obnoven za Ludvíka XVIII., načež byl definitivně zrušen roku 1830.\n\nOdznakem je zlatý maltézský, bíle lemovaný kříž zakončený kuličkami. Mezi ramena kříže jsou vloženy zlaté lilie. V kulatém středu je znázorněna postava svatého Ludvíka v brnění s věncem v ruce na červeném poli. Okolo se vine zlatý nápis LUD • MAG • INS • 1693 \"(Ludovicus Magnus instituit 1693; Ludvík Veliký založil 1693)\". Na zadní straně je vyobrazen plamenný meč procházející vavřínovým věncem. Okolo nápis BELLICAE VIRTUTIS PRAEMIUM \"(Odměna za válečnou zásluhu)\". Stuha je červená.\n\nHvězda je stříbrný nesmaltovaný řádový kříž.\n\n\n"}
{"id": "578647", "url": "https://cs.wikipedia.org/wiki?curid=578647", "title": "Samir Nasri", "text": "Samir Nasri\n\nSamir Nasri (* 26. června 1987, Marseille, Francie) je francouzský fotbalista a bývalý reprezentant s alžírskými kořeny, od července roku 2019 hráč týmu RSC Anderlecht.\nHraje především jako ofenzivní záložník. Je známý pro své technické schopnosti, kreativitu, rychlost, a\nschopnost číst hru. Jeho styl hraní, schopnosti a kulturní zázemí jsou často přirovnávané k francouzské legendě Zinedine Zidanovi.\n\nNasri začal svou fotbalovou kariéru za místní mládežnické kluby v jeho\nrodném Marseille. Ve věku devíti let se připojil k profesionálnímu klubu Olympique de Marseille a strávil zde následujících sedm let (v rozvojové akademii v La Commanderie, což je výcvikové středisko klubu).\n\nNasri debutoval za Olympique de Marseille v září 2004 ve věku 17 let proti FC Sochaux. V následující sezóně se stal pravidelným hráčem prvního týmu a také se poprvé účastnil evropské soutěže - v sezoně 2005/06 si zahrál v Poháru UEFA. V Marseille dokončil kariéru se 160 zápasy.\nV červnu 2008 Nasri přestoupil do anglického Arsenalu, kde souhlasil se čtyřletou smlouvou. Ve své třetí sezoně byl fanoušky hned 3x zvolen 'PFA Hráčem měsíce' a dostal se také do \"PFA All-Stars týmu\" sezony 2010/11. V létě 2011, kdy mu zbýval jeden rok do konce smlouvy ji odmítl prodloužit a manažer Arsène Wenger byl tak nucen hráče buď prodat, nebo jej na konci sezóny nechat odejít zadarmo. Manažer Roberto Mancini o Nasriho projevil zájem a Arsenal od Manchesteru City také dostal oficiální nabídku, na kterou nakonec přistoupil.\n\nV srpnu 2011 přestoupil Nasri do bohatého Manchesteru City za částku okolo 22 miliónů britských liber. Za Citizens v prvních sedmi startech v Premier League stihl šestkrát asistovat spoluhráčům gólovou přihrávkou, svůj první gól vsítil v zápase proti Blackburnu 1. října 2011.\n\nV semifinále FA Cupu sezóny 2012/13 13. dubna 2013 vstřelil jeden gól Chelsea FC, podílel se tak na vítězství Manchesteru City 2:1, který postoupil do finále proti Wiganu Athletic. S Manchesterem City získal dva ligové tituly (2011/12 a 2013/14), jedno prvenství ve Football League Cupu (2013/14) a jedno v anglickém Superpoháru (2012).\n\nV srpnu 2017 opustil anglickou Premier League a zamířil do tureckého prvoligového klubu Antalyaspor.Za ten však odehrál pouze 8 zápasů a po dopingové aféře dostal rok a půl dlouhý distanc.\n\nZúčastnil se Mistrovství Evropy hráčů do 17 let v roce 2004, který domácí Francie vyhrála, když ve finále porazila Španělsko 2:1. Nasri v tomto utkání skóroval. Byl to první titul pro Francii v této věkové kategorii.\n\n15. března povolal trenér Raymond Domenech Nasriho do francouzského A-mužstva pro kvalifikační zápas na EURO 2008 proti Litvě a následné přátelské utkání proti Rakousku. Proti Litvě do zápasu nezasáhl, byl pouze na lavičce náhradníků, debutoval až v přátelském zápase proti Rakousku 28. března 2007 ve věku 19 let. Samir Nasri se objevil v základní sestavě a podílel se na jediném gólu, který vstřelil jeho spoluhráč Karim Benzema. V 70. minutě byl vystřídán Florentem Maloudou.\n\nNasri se vrátil do francouzského týmu v červnu a 6. června vstřelil svůj první reprezentační gól v kvalifikaci na EURO 2008 proti Gruzii (byl to jediný gól zápasu).\nDruhý gól přidal 16. listopadu v domácím přátelském utkání proti Maroku (remíza 2:2).\n\n10. září 2013 se jedním gólem v kvalifikačním utkání proti domácímu Bělorusku podílel na výhře 4:2, Francie už měla jistou účast minimálně v baráži o Mistrovství světa 2014 a bojovala se Španělskem o první místo zaručující přímou účast na mundialu.\n\nSvými výkony si řekl o nominaci na Mistrovství Evropy ve fotbale 2008 v Rakousku a Švýcarsku. Objevil se hned v prvním utkání základní skupiny C, kde střídal a Francie remizovala s Rumunskem 0:0. U výrazné prohry 1:4 s Nizozemskem Nasri nebyl, ale objevil se v posledním utkání základní skupiny proti Itálii, šel na hřiště v 10. minutě jako náhrada za zraněného Francka Ribéryho. Francie zápas nezvládla, prohrála 0:2 a s turnajem se rozloučila, přičemž dokázala získat jediný bod za úvodní remízu s Rumunskem.\n\nHrál i na Mistrovství Evropy ve fotbale 2012 v Polsku a na Ukrajině, kde v úvodním zápase základní skupiny zařídil vyrovnání na konečných 1:1 proti Anglii. Odehrál i celé druhé a vítězné utkání proti Ukrajině (výhra Francie 2:0) a třetí prohrané se Švédskem, kde byl v 77. minutě vystřídán Jérémy Ménezem (Francie prohrála 0:2). Francie postoupila ze druhého místa ze skupiny D do čtvrtfinále se 4 body a utkala se zde s obhájcem titulu Španělskem, jemuž podlehla rovněž 0:2 a s turnajem se rozloučila. Samir Nasri šel na hřiště v 65. minutě za Florenta Maloudu.\n\n\n"}
{"id": "578652", "url": "https://cs.wikipedia.org/wiki?curid=578652", "title": "Nařízení Brusel II", "text": "Nařízení Brusel II\n\nNařízení Brusel II bis je právní akt Evropské unie, který upravuje občanskoprávní věci související s rozvodem, rozlukou, či prohlášením manželství za neplatné; přiznáním, výkonem, převedením a úplným či částečným odnětím rodičovské odpovědnosti. Nařízení se však výslovně nevztahuje na určení nebo popření rodičovství, rozhodnutí o osvojení, předadopční opatření nebo na neplatnost či zrušení osvojení, příjmení a jména dítěte, úpravu dosažení zletilosti, vyživovací povinnosti, správu jmění nebo pozůstalosti či na opatření přijatá v důsledku trestných činů spáchaných dětmi.\n\n\nNařízení Brusel II bis dopadá na všechny členské státy Evropské unie s výjimkou Dánska.\n\n\n"}
{"id": "578654", "url": "https://cs.wikipedia.org/wiki?curid=578654", "title": "Monika Gajdová", "text": "Monika Gajdová\n\nMonika Gajdová (* 1990 Varšava) je polská juniorská reprezentantka v orientačním běhu. Mezi její největší úspěchy patří třetí místo ze sprintu na juniorském mistrovství světa 2010 v dánském Aalborgu. V současnosti běhá za polský klub UNTS Warszawa.\n"}
{"id": "578657", "url": "https://cs.wikipedia.org/wiki?curid=578657", "title": "Vimperk (zámek)", "text": "Vimperk (zámek)\n\nVimperk je raně gotický hrad přestavěný na zámek ve stejnojmenném městě v okrese Prachatice. Stojí na ostrožně nad ústím Křesanovského potoka do říčky Volyňky v nadmořské výšce 750 metrů. V sedmnáctém století byl hrad renesančně přestavěn a dochovaná podoba pochází z novorenesančních úprav ve druhé polovině devatenáctého století. Zámecký areál je chráněn jako kulturní památka a v roce 2010 byl zapsán na seznam národních kulturních památek ČR. Od 1. ledna 2015 se nachází ve správě Národního památkového ústavu a je zpřístupněný veřejnosti.\n\nZakladatelem hradu byl pravděpodobně panovník. Zvíkovský purkrabí Purkart z Janovic, který je v roce 1264 uváděn s přídomkem \"z Vimperka,\" mohl být purkrabím i na Vimperku, který později od krále získal do manství nebo do vlastního majetku. Na konci 14. století hrad dostali od krále Václava IV. vladykové ze Sulevic. V roce 1479 bylo město i hrad spojeno v opevněný celek a tehdy byla také postavena předsunutá bašta Haselburk. V roce 1494 hrad zdědil rod Malovců z Chýnova, kteří o něj přišli za účast na stavovském povstání proti králi Ferdinandu I. Zabavený hrad koupil Jáchym z Hradce, od kterého ho získali Rožmberkové a posléze Novohradští z Kolovrat. V roce 1619 byl hrad obléhaný stavovským vojskem poškozen požárem, ale majitelé ho v letech 1622–1624 přestavěli na renesanční zámek.\n\nOd roku 1630 se majiteli hradu stali Eggenbergové a po nich ho v roce 1719 získal Adam František ze Schwarzenbergu, v jehož rodu zůstal až do 20. století. V roce 1857 se zámek po požáru ze dne 20. července dočkal posledních stavebních úprav a později v něm sídlily úřady a kasárna. V roce 1948 byl zámek zestátněn. V druhé polovině 20. století se na zámku nacházely byty Správy Jihočeských lesů a kanceláře Správy Chráněné krajinné oblasti Šumava. od roku 1961 část zámku využívalo také městské muzeum.\n\nPo roce 1990 připadl zámek městu Vimperk, které jej za sedm milionů korun prodalo Správě národního parku Šumava. V části zámku bylo umístěno muzeum. Začátkem července 2014 byl oficiálně potvrzen převod zámku Vimperk ze správy ministerstva životního prostředí na ministerstvo kultury. Od 1. ledna 2015 byla správa zámku svěřena Národnímu památkovému ústavu (územní památková správa v Českých Budějovicích), který realizuje rozsáhlé opravy zanedbané památky (předpokládané trvání oprav v ceně jednoho sta milionů korun je pět let) a plánuje její postupné zpřístupnění. Stavební práce, doprovázené archeologickými a stavebními průzkumy, začaly na jaře 2019.\n\n\nStaveniště hradu mělo ve své první fázi oválný půdorys a bylo od zbytku návrší odděleno mohutný příkopem. Vstupovalo se do něj od severu branou, ke které vedl zemní násyp. Za ní se nacházelo první nádvoří, jehož zástavbu neznáme. Jeho jižní hradba původně procházela prostorem nádvoří. Před hlavní hradbou byl ještě parkán. Hradní jádro mělo lichoběžníkový půdorys a ze dvou stran ho obklopoval vnější hrad. Podél delších stran nádvoří jádra stála dvě palácová křídla. Severozápadní křídlo, které se v přestavěné podobě částečně dochovalo, navazovalo na obytnou Vlčkovu věž s přízemím zaklenutým čtyřmi poli křížové klenby a prvním patrem s valenou klenbou.\n\nSnad již ve 13. století byl upraven obranný systém hradu. Hradba na jihozápadě byla posunuta před původní obrys hradu a zesílena okrouhlou věžicí a v získaném prostoru vznikla podsklepená budova. Další okrouhlá a snad i čtverhranná věžice byla postavena na severovýchodě. Okolo roku 1400 byl v nejvyšší části prvního nádvoří horního hradu postaven archeologicky doložený okrouhlý bergfrit. Při stejném výzkumu bylo zjištěno, že dnešní terénní podoba hradního jádra je výsledkem úprav ze druhé poloviny 19. století.\n\nV pozdní gotice za Kaplířů ze Sulevic byl přemístěn vstup do hradu na východní stranu, kde byla postavena čtverhranná branská věž. Jižní strana hradu byla posunuta blíže k městu a napojily se na ní hradby městského opevnění. Vznikl zde trojprostorový palác. První nádvoří bylo rozděleno hradbou a upraveno bylo také druhé patro Vlčkovy věže.\n\nV 17. století byly postaveny hospodářské budovy zámeckého předhradí. Do horního zámku vede brána s vyznačeným letopočtem 1622. Součástí zámku jsou tři kašny a kaple svatého Josefa.\n\nSeverně od hradu se nacházelo návrší, které se s rozvojem dělostřelby v 15. století stalo nebezpečným pro obranu hradu, protože z děl na něm umístěných mohli útočníci hrad pohodlně ostřelovat. Na nejnebezpečnějším místě proto vznikla předsunutá bašta Haselburk. Z jejích děl mohli obránci vějířovitě ostřelovat oblast na severní a severovýchodní straně. Podle Tomáše Durdíka patří bašta k nejlépe zachovaným a nejlépe provedeným stavbám svého druhu v Česku.\n\nHlavní stavbou bašty byla okrouhlá bateriová věž s průměrem čtrnáct metrů, která se dochovala do výšky druhého patra. Její suterén je zaklenutý křížovou klenbou. Vcházelo se do ní vstupem v prvním patře. Ten byl přístupný po ochozu vysazeném na mohutných kamenných krakorcích a navíc umožnil plynulý pohyb mezi oběma konci na věž navazující hradby. Krakorce však byly později vytrhány. Prostor u věže chránila hradba, jejíž síla dosahuje v nejohroženějším místě osmi metrů. Hradební ochoz byl krytý stříškou a zeď prolamuje dělostřelecká střílna a dvě dělostřelecké komory. Před branou umístěnou pod věží býval příkop, přes který se přecházelo po padacím mostě. Celý areál navíc chránila fragmentárně dochovaná parkánová hradba.\n\n\n"}
{"id": "578658", "url": "https://cs.wikipedia.org/wiki?curid=578658", "title": "Eduardo da Silva", "text": "Eduardo da Silva\n\nEduardo Alves da Silva zkráceně znám jako Eduardo (* 25. února 1983, Rio de Janeiro, Brazílie) je chorvatský fotbalista a bývalý reprezentant brazilského původu, od ledna 2018 hráč klubu Legia Warszawa.\n\nDne 23. února 2008 během svého angažmá v Arsenalu utrpěl vážné zranění – otevřenou zlomeninu nohy v zápase s Birminghamem City, ale uzdravil se a po téměř roce se opět vrátil na fotbalové trávníky.\n\nV dubnu 2013 získal s ukrajinským týmem třetí ligový titul, Šachtaru jej zaručila remíza 1:1 s Metalistem Charkov čtyři kola před koncem soutěže. Čtvrtý ligový titul získal hned v následující sezoně 2013/14.\n\nEduardo debutoval v A-mužstvu Chorvatska 16. 11. 2004 v přátelském zápase v Dublinu proti reprezentaci Irska (prohra 0:1). Celkem odehrál v letech 2004–2014 za chorvatský národní tým 64 utkání a vstřelil 29 branek.\n\nDinamo Záhřeb\n\n"}
{"id": "578661", "url": "https://cs.wikipedia.org/wiki?curid=578661", "title": "Carlos Vela", "text": "Carlos Vela\n\nCarlos Alberto Vela Garrido (* 1. března 1989) je mexický fotbalový útočník, který v současné době hraje v Los Angeles Football Club. Je rekordmanem v počtu gólů za jednu sezonu v MLS.\n\nv odvetě play-off předkola proti Ligy mistrů 2013/14 28. srpna 2013 proti francouzskému týmu Olympique Lyonnais rozhodl dvěma brankami o vítězství Realu Sociedad 2:0, jeho mužstvo postoupilo po do základní skupiny Ligy mistrů (první zápas ve Francii skončil stejným výsledkem).\n\nV mexickém dresu dosud nastoupil ke dvaasedmdesáti mezistátním utkáním, v nichž vstřelil devatenáct branek. Zúčastnil se MS 2010,MS 2014 a MS 2018\n\n\n\n"}
{"id": "578662", "url": "https://cs.wikipedia.org/wiki?curid=578662", "title": "Svatyně (seriál)", "text": "Svatyně (seriál)\n\nSvatyně (v anglickém originále Sanctuary) je kanadský televizní sci-fi/fantasy seriál především scenáristy Damiana Kindlera.\n\nPremiérově jej vysílala, stejně jako jiné sci-fi seriály, například nebo Heuréka – město divů, americká kabelová televizní stanice Syfy, a to od roku 2008 do roku 2011. V Česku je vysílán televizní společností AXN.\n\nSanctuary sleduje osudy týmu lidí pracujících v takzvané Svatyni, což je organizace zaměřená na ochranu deformovaných, zmutovaných či neznámých stvoření, které by mnozí označili za monstra a stvůry. Tito „abnormálové“ se vyskytují po celé Zemi v nespočtu tvarů a podob, přesto o jejich existenci nemá většinová lidská populace zpravidla ani tušení. Úkolem Svatyně je zajistit, aby to tak i nadále zůstalo a abnormálové a normální lidé jedny druhé nijak neohrožovali a nenarušovali.\n\nNámět původních webizod i následného televizního zpracování napsal Damian Kindler, který nyní slouží jako hlavní scenárista seriálu. Společně s režisérem Martinem Woodem a herečkou Amandou Tapping tvoří ústřední producentské trio.\n\nV roce 2007 bylo natočeno a posléze odvysíláno 8 webizod. V roce 2008 byl použit děj prvních čtyř webizod, materiál byl přestříhán, rozšířen a vznikl tak první dvojdíl nového TV seriálu pod názvem \"Sanctuary for All\", česky \"Svatyně pro všechny\".\n\nOd roku 2008 do současnosti vznikly celkem čtyři série. První dvě série po 13 epizodách, třetí série po 20 epizodách a poslední, čtvrtá série, která obsahuje 13 epizod. 21. května 2012 bylo oznámeno že 5. řada seriálu byla zrušena.\n\n"}
{"id": "578665", "url": "https://cs.wikipedia.org/wiki?curid=578665", "title": "Épernay", "text": "Épernay\n\nÉpernay je město ležící v departementu Marne v severní Francii. V roce 2006 zde žilo 24 456 obyvatel.\n\nÉpernay leží ve vinařské oblasti, většina jeho historie a hospodářství je spojena se šampaňským vínem, které je hlavní turistickou atrakcí.\n\nSousední obce: Magenta, Hautvillers, Aÿ, Chouilly, Pierry, Moussy, Vinay, Saint-Martin-d'Ablois, Boursault a Vauciennes.\n\nObcí protéká řeka Marna.\n\n\"Počet obyvatel\"\n\n\n\n\n"}
{"id": "578668", "url": "https://cs.wikipedia.org/wiki?curid=578668", "title": "Adolf Zábranský", "text": "Adolf Zábranský\n\nAdolf Zábranský (29. listopadu 1909 v Rybím – 9. srpna 1981 v Praze) byl český malíř, grafik a ilustrátor.\n\nStudoval na Uměleckoprůmyslové škole v Praze (1929-1932) u profesora Františka Kysely a na Akademii výtvarných umění v Praze (1932-1935) u Willi Nowaka. Stal se členem SVU Mánes a Svazu československých výtvarných umělců. Byl autorem monumentálních děl z období socialistického realismu v 50. letech, především sgrafit Hrzánského paláce v Praze na Hradčanech s tématem \"Se Sovětským svazem na věčné časy\" a Ledeburských zahrad s tématem \"Na paměť osvobození\". Kromě toho se stal čelným tvůrcem politických plakátů, věnovaných \"revolučním událostem, revolučním jubileím, svátkům, spartakiádě, apod\". Část z jeho výzdoby budov byla v 90. letech odstraněna.\n\nZábranský patřil po srpnové okupaci 1968 k předním normalizátorům. V letech 1970-1972 byl předsedou výtvarné rady ministra kultury a členem přípravného výboru normalizačního SČVU, od roku 1977 členem UV SČVU. Již roku 1971 obdržel titul Národní umělec a až do své smrti (1981) patřil k protežovaným výtvarníkům. Jeho monumentální cyklus \"Revoluční tradice našeho lidu\", jímž se více méně otevřeně hlásí ke své původní přísné estetice padesátých let, představuje onen oficiální obraz dějinné teleologie, jež od husitství přes selské bouře a prvorepublikové dělnické stávky nalézá své nutné vyústění ve vítězství pracujícího lidu pod vedením Komunistické strany Československa v „Únoru 1948“ (jak se jmenuje poslední díl této revoluční epopeje). Dominantním principem tu je naprostá jasnost politického sdělení - od gest postav, transparentů až k rudým praporům a rudé dělnické krvi. Zábranský zamýšlel celý cyklus pro nově budovaný Palác kultury a když se ukázalo, že při výtvarné výzdobě se s \"revolučními tradicemi\" nepočítá, předělal celý cyklus uhlem a pastelem na kartony jako předlohu ke tkaným tapiseriím. Přestože \"Revoluční tradice\" mohly jen těžko dostát lépe „leninskému principu stranickosti a lidovosti“, do pražského Paláce kultury se moc nehodily. Zábranský pojímá umění jako oddanou službu Straně i v době, kdy taková úzká, „dogmatická“ definice přestává být udržitelná. Po dokončení tohoto sedmidílného cyklu (Doba husitská, Selské bouře, Rok 1848, Stávkové boje, Slovenské národní povstání, 9. květen, Únor 1948) se domníval, že \"\"by bylo naléhavě třeba do něj doplnit vyjádření roku 1968 a pak i dalších událostí ze 70. let a zejména z konsolidačního procesu v naší společnosti\"\", ale tento záměr se mu již do roku 1981 nepodařilo naplnit.\n\nPřinejmenším stejně velký význam v Zábranského tvorbě má knižní ilustrace knih pro děti. Ilustroval například \"Hanýžku a Martínka\" J. Š. Baara, \"Je nám dobře na světě\" Františka Hrubína, \"Když se čerti rojili\" J. Š. Kubína, nebo \"Ze starých letopisů\" Ivana Olbrachta. Podle Konečného se v ilustracích i sgrafitech Adolfa Zábranského objevuje \"lidový, demokratický a slovanský ideál krásy\", který má původ v mužné ztepilosti valašských jinochů a jiskrné líbeznosti valašských dívek, jak je odmala vídal při tancích a lidových zvycích i při práci v lesích a na polích\".\n\nV Československu mu byl udělen titul národní umělec, za ilustrace získal v roce 1972 čestný diplom ceny Hanse Christiana Andersena. Zastávání funkcí či udělení cen, řádů nebo titulů\nnebylo zřejmě pro tohoto mistra jen vnější záležitostí či okrajovým incidentem doprovázejícím jeho ryze uměleckou činnost, ale její integrální, konstitutivní součástí. Zábranský v \"Revolučních tradicích\" zcela vážně zamýšlel vytvořit dílo, jež se stane monumentem jeho uměleckého génia. Naprosto žádná otázka po upřímnosti se tu nepřipouští. Povoláním umělce je služba Straně a jedině v této službě může umělec prokázat své mistrovství. Materiální i\nsymbolický profit ve formě titulů a řádů mu byl svědectvím o kvalitě vlastní práce. Strana ho odměňovala, protože její úkoly plnil dobře, a plnit její úkoly dobře znamená být dobrým umělcem.\n\n\n"}
{"id": "578670", "url": "https://cs.wikipedia.org/wiki?curid=578670", "title": "Martyn Bernard", "text": "Martyn Bernard\n\nMartyn John Bernard (* 15. prosince 1984, Wakefield) je britský atlet, jehož specializací je skok do výšky.\n\nV roce 2005 vybojoval bronz na světové letní univerziádě v tureckém İzmiru. O rok později uspěl na hrách Commonwealthu v Melbourne, kde získal za výkon 226 cm stříbrnou medaili. V roce 2007 bral bronzovou medaili na halovém ME v Birminghamu, když ve finále překonal napotřetí 229 cm. Stříbro získal Švéd Linus Thörnblad a zlato jeho krajan Stefan Holm. Na letních olympijských hrách v Pekingu 2008 se umístil na devátém místě. Sítem kvalifikace neprošel na halovém ME v Turíně 2009. V roce 2010 vybojoval bronzovou medaili na mistrovství Evropy v Barceloně.\n\n"}
{"id": "578675", "url": "https://cs.wikipedia.org/wiki?curid=578675", "title": "Listonosovití", "text": "Listonosovití\n\nListonosovití (Phyllostomidae) je čeleď letounů, která se vyskytuje od jihozápadních Spojených států amerických přes oblast Západní Indie až do severní Argentiny a středního Chile. Listonosovití tvoří osm podčeledí, které zahrnují okolo 50 rodů a více než 150 druhů. Patří mezi ekologicky nejrozmanitější čeledi letounů; z závislosti na druhu se listonosovití mohou živit hmyzem, malými obratlovci, rostlinnými složkami nebo krví (upíři) a mohou žít jak v početných koloniích, tak v monogamních párech. Vyskytují se jak v tropických lesích, tak v pouštních oblastech. V souladu se životním stylem se liší také anatomické vlastnosti jednotlivých druhů, nicméně zástupce čeledi lze popsat jako 4 až 13,5 cm velké letouny se širokými křídly a jednoduchým blanitým výrůstkem na čenichu. Největším druhem je listonos nosatý (\"Vampyrum spectrum\") s rozpětím křídel asi 90 cm.\n\n"}
{"id": "578679", "url": "https://cs.wikipedia.org/wiki?curid=578679", "title": "Janowice Wielkie", "text": "Janowice Wielkie\n\nVelké Janovice (polština \"Janowice Wielkie\", něm. \"Jannowitz\") je polské lázeňské a lyžařské středisko. Nalézá se na severním úbočí Janovického rudohoří v Dolnoslezském vojvodství v okresu Jelení Hora, 15 km východně od okresního města. Správní území města zasahuje až na vrchol Wołek, kde lze přejít do okresu Kamenná Hora. Do části obce Janowice Stare (původně německý \"Alte Jannowitz\") byl v polovině 16. století přestěhován svatostánek. V současnosti toto místo každoročně navštíví více než 50 000 turistů.\n\nMěsto Janowice Wielkie je poprvé zmiňováno v roce 1367 v souvislosti s těžbou měďné rudy. Od vybudování železniční trati Slezské horské dráhy (Zhořelec – Wałbrzych) v roce 1867 jsou dějiny Janowic spojeny s metalurgií a rozvojem turistického ruchu.\n\nAž do roku 1945 byly Janowice Wielkie součástí Německa. Německé obyvatelstvo bylo vysídleno mezi roky 1945-1947.\n"}
{"id": "578687", "url": "https://cs.wikipedia.org/wiki?curid=578687", "title": "Vláda Ivety Radičové", "text": "Vláda Ivety Radičové\n\nVláda Ivety Radičové byla vláda na Slovensku, působící v období od 8. července 2010 do 4. dubna 2012. Předsedkyní vlády byla Iveta Radičová. Tvořila ji koalice Slovenské demokratické a křesťanské unie - Demokratické strany (SDKÚ-DS), pravicově liberální strany Svoboda a Solidarita (SaS), Křesťanskodemokratického hnutí (KDH) a strany maďarské menšiny MOST-HÍD.\n\nVznikla po parlamentních volbách, které se uskutečnily 12. června 2010. Ministři vlády byli jmenováni 9. července. Jednalo se o první vládu samostatného Slovenska, ve které nefigurovaly osoby, které byly v minulosti členy Komunistické strany Slovenska, slovenské buňky KSČ. Pro porovnání, ve Ficově první vládě bylo bývalých členů KSS 11, ve Ficově druhé vládě jich bylo opět 6.\n\n11. října 2011 nebyla vládě vyslovena důvěra, vládla však až do jmenování nové vlády pod vedením Roberta Fica, sestavené po předčasných volbách v březnu 2012.\n\nDo krize se vláda dostala kvůli nesouhlasu strany Svoboda a Solidarita s posílením pravomocí Evropského nástroje finanční stability označovaného také za záchranný fond eurozóny nebo \"euroval\". Podle SaS by odsouhlasení eurovalu znamenalo porušení vládního programu. Premiérka Radičová se zároveň rozhodla hlasování v parlamentu spojit s vyslovením důvěry celému kabinetu. Posílení eurozóny podpořeno nakonec nebylo a v den hlasování, 11. října 2011 nebyla vládě důvěra vyslovena. Podpořilo ji 55 poslanců ze 126 přítomných. 13. října následně parlament schválil předčasné volby s datem konání 10. března 2012.\n\nNa základě dohody čtyř současných koaličních stran dovládne tento kabinet až do předčasných voleb v březnu. Vládu musí nejprve odvolat prezident Gašparovič, aby ji mohl následně vládnutím pověřit. Toto umožní změna ústavy, kterou plánují poslanci předložit.\n\n1. listopadu 2010 došlo k obnovení Ministerstva životního prostředí. Činnost ministerstva byla rozhodnutím předchozí vlády ukončena k 1. červenci téhož roku. Nová vláda rozhodnutím z 21. června jej opět zřídila.\n\n1. listopadu 2010 byly zároveň přejmenovány tyto resorty: Ministerstvo hospodářství a výstavby na Ministerstvo hospodářství; Ministerstvo dopravy, pošt a telekomunikací na Ministerstvo dopravy, výstavby a regionálního rozvoje; Ministerstvo zemědělství, životního prostředí a regionálního rozvoje na Ministerstvo zemědělství a rozvoje venkova; Ministerstvo kultury a cestovního ruchu na Ministerstvo kultury.\n\n\n"}
{"id": "578694", "url": "https://cs.wikipedia.org/wiki?curid=578694", "title": "Pingu", "text": "Pingu\n\nPingu je švýcarsko-britský televizní seriál pro děti, který vytvořil Otmar Gutmann. Je vytvořen pomocí stop motion animace za použití figurek z plastelíny. V ČR je vysílán na české verzi TV programu JimJam\n\nTento televizní seriál má 157 dílů a 6 sérií, vysílán byl mezi let 1990 a 2006.\n"}
{"id": "578699", "url": "https://cs.wikipedia.org/wiki?curid=578699", "title": "Emilio Pizzi", "text": "Emilio Pizzi\n\nEmilio Vera Paul Pizzi (1. února 1861, Verona – 27. listopadu 1940, Milán) byl italský skladatel. Za svůj život složil 10 oper, operetu, balet, oratorium a několik vokálních a komorních skladeb.\n\nPizzi ukončil Milánskou konzervatoř v roce 1884, byl žákem Antonio Bazziniho a Amilcare Ponchielliho chodil do třídy s Pietro Mascagninim. Krátce po škole se přestěhoval do Londýna, kde zůstal 13 let. V roce 1885 jeho opereta \"Lina\" vyhrála Bonettiho soutěž. V roce 1889 jeho první opera \"Guglielmo Ratcliff\", vyhrála první cenu v Baruzziho soutěži. Hlavní roli v jeho čtvrté opeře \"Gabriella\", ztvárnila Adelina Patti premiéra byla v Bostonu v roce 1893 v Metropolitním divadle za přítomnosti skladatele.\n\nPizzi se vrátil do Itálie v roce 1897, stal se kapelníkem v Bergamu, kde také učil na místní konzervatoři. Do Londýna odjel znovu v roce 1900 a stal se zde populárním skladatelem vokálních skladeb. Zemřel v Miláně ve věku 79 let.\n\n\n"}
{"id": "578703", "url": "https://cs.wikipedia.org/wiki?curid=578703", "title": "Václav Chaloupka", "text": "Václav Chaloupka\n\nIng. Václav Chaloupka (* 6. července 1948) je český dostihový jezdec, trenér, chovatel, majitel koní, pořadatel dostihů, čtyřnásobný vítěz Velké pardubické steeplechase (třikrát s Korokem a jednou s Václavem), osmnáctinásobný účastník Velké pardubické steeplechase a mistr republiky v bowlingu v družstvech. V překážkových dostizích mu náleží titul žokej, v rovinových jezdec. Jeho bratr Jiří Chaloupka byl také žokej a dostihový trenér.\n\nKe koním se dostal v sedmi letech. V deseti letech začal jezdit s dětmi na jízdárně pod vedením plukovníka Klapala. Začínal u všestranné způsobilosti, jezdil parkury a obsedal hříbata. První neregistrovaný dostih vyhrál ve dvanácti letech ve Slavkově na kobylce Jehle a o rok později zvítězil ve steeplechase v Židlochovicích. Ve třinácti letech začal závodit díky tehdejší možnosti získávat i jednodenní jezdecké licence. Jeho všestrannost dobře vykresluje fakt, že s Jehlou vyhrál rovinový dostih a byl také druhý ve skoku mohutnosti (za Andrejem Glatzem).\n\nVe svých šestnácti letech získal v Židlochovicích na starost nový nákup – koně Koroka, který byl prodán jako přívažek s vytočenou pravou přední nohu v karpu, přikleklý a zesláblý po kataru. Právě s Korokem získal ve svých jedenadvaceti letech – v roce 1968 – první vítězství ve Velké pardubické steeplechase, které mělo i svůj politický podtext. Rok po vstupu vojsk spřátelených armád slavilo Československo bouřlivě sportovní vítězství nad Sovětským svazem na mistrovství světa v ledním hokeji a podobně byla pojímána i 79. Velká pardubická steeplechase, které se účastnilo pět sovětských dvojic. Vítězství Václava Chaloupky s Korokem tak bylo zároveň i symbolickým vítězstvím Československa nad Sovětským svazem.\nS Korokem zvítězil ve Velké pardubické ještě dvakrát – v letech 1971 a 1972. V roce 1977 se Václavu Chaloupkovi podařilo ve Velké pardubické zvítězit počtvrté, tentokrát s Václavem, což se žádnému jezdci před ním nepodařilo. Jeho rekord vyrovnal v roce 1991 žokej Josef Váňa (dnes osminásobný vítěz Velké pardubické) a v roce 2004 německý žokej Peter Gehm.\n\nVe Velké pardubické startoval celkem osmnáctkrát a krom čtyř vítězství byl také třikrát druhý – v letech 1988 a 1990 s Frází, v roce 1991 s Korokovým synem Drakem. S Korokem „žil“ od hřebcových necelých dvou let až do jeho úmrtí v jedenadvacátém roce jeho života.\n\nJako náš jediný jezdec se dvakrát účastnil Velké národní v Liverpoolu. Poprvé v roce 1986 s Essexem, ovšem dvojice dostih nedokončila, protože mu praskla přezka u třmenu. V roce 1991 s benešovskou klisnou Frází dostih opět nedokončil, neboť klisna si při poslední rychlé tréninkové práci před dostihem přivodila zdravotní komplikace, které se v dostihu projevily.\n\nVelkou pardubickou steeplechase jel naposledy v roce 1991. S Korokovým potomkem Drakem se umístil na druhém místě za Železníkem s Josefem Váňou. Poté následovala sedmiletá jezdecká přestávka. Do sedla se vrátil v roce 1998, kdy jezdil například Baddellia, Mir Sadu nebo Naguibu. Právě v roce 1998 mu trenér Laskov nabídl do 108. Velké pardubické ruského Grega. Pro něj to měla být devatenáctá Velká pardubická. Divákům navíc slibovala jeho souboj s Gregem proti Josefu Váňovi s Vronským. S Gregem jezdil deset dnů v práci, ale kvůli podlomu jej veterinární komise vyřadila z dostihu. Vzhledem k tomu, že nešlo o defekt, který by ohrožovalo výkon nebo dokonce zdraví koně v dostihu, vnímal to jako nespravedlnost. S duelu tak sešlo a on opět ukončil kariéru dostihového jezdce. Jako jezdec získal 89 vítězství v překážkových dostizích.\n\nV roce 2002 ohlásil svůj start v překážkovém dostihu v Mirošově v sedle tehdy desetiletého zkušeného překážkáře Debicze. Při sedlání jednoho ze svých svěřenců si ale vyhodil rameno a ze startu tak sešlo. Od té doby se krom „dostihů hvězd“ jako jezdec na dostihových drahách neobjevil.\n\nSnažil se dovážet nadějné plnokrevníky pro dostihy a ke zkvalitnění našeho chovu zvlášť z Francie nejen s ohledem na vysokou úroveň tamního chovu, ale i na lepší adaptabilitu importovaných koní na naše klimatické podmínky. K francouzským importům z 90. let 20. století patřili Palomia, Librilla, Laurena či Mir Sada. Stal se specialistou na dvouletky a podle jeho vlastních slov jej práce s mladými koňmi baví nejvíc.\n\n\nNa centrálním závodišti získalo několik jeho svěřenců rekord dráhy: Librilla (na trati 2600 m), Monte Carlo (1800 m), Cosmetik (1100 m), Palmare (1000 m). V roce 2004 získal Václav Chaloupka trenérský rovinový šampionát.\n\nJde o vystudovaného zootechnika. Působil v Židlochvicích, poté jako rovinový i překážkový trenér v JZD Slušovice (v Židlochovicích jej nahradil jeho mladší bratr Jiří), od roku 1987 zastával funkci vedoucího dostihového střediska ve Velké Chuchli. Po listopadu 1988 hrozil zánik dostihové stáji v Tochovicích. Převzal trénink koní v dostihové přípravě, kteréžto rozhodnutí údajně padlo po vítězství Korokova syna Bakalátora, kdy se při přebírání ceny po posledním dostihu dozvěděl o blížícím se konci dostihových Tochovic. Nově vzniklá firma Cavalier Sport převzala celý komplex i chovné stádo, rozšířila stáje, vybudovala penzion Hellios s celoročním provozem a vybavením a službami typu sauny, bazénu, posilovny, stolního tenisu, biliáru, lovu zvěře či jezdecké školy a oživila zanikající slávu dostihových mítinků na zdejším závodišti.\n\nRozpadající se chovné stádo někdejšího státního statku postupně nahradil ze zahraničí importovanými klisnami. Chov koní v Tochovicích má dva provozní směry: Sportovní provoz, kde je cílem příprava koní v tréninku na dostihovou sezónu a následná účast ve významných dostizích nejen u nás, ale i v Evropě, a chovatelský provoz, kde si stáj odchovává vlastní hříbata anglického plnokrevníka, pro které tvoří (roku 2003) plemenný základ osm klisen, k nimž patří Palomia, Starting Order, Rhyme Melody, Naguiba a tři plemenní hřebci, Drak (syn Koroka), Mir Sada a Bacar. Hřebci působí i v jiných chovných stájích, hříbata pro vlastní potřebu i na prodej si stáj odchovává doma. Dostihová dráha slouží jako tréninkové středisko a prostor pro pořádání dostihových dnů.\n\nV roce 1993 stál u zrodu Dostihového klubu Tochovice, mezi jehož osmnácti zakládajícími členy nechyběly takové právnické subjekty jako Česká pojišťovna, Centrotex či Koh-i-noor. Projekt, který se podařilo úspěšně realizovat v Tochovicích, se ovšem nesetkal s ohlasem v počtem obyvatel větších Karlových Varech, kde měl také napomoci společenskému zviditelnění a oživení dostihového dění. Myšlenka na založení jeho pobočky v Karlových Varech proto nebyla realizována.\n\nPo listopadu 1988 hrozil karlovarskému závodišti zánik. Jeho firma a několika jeho dalších společníků Systém 93 získala dostihový areál do dlouhodobého pronájmu. Provedla nejnutnější rekonstrukce a opět rozjela zdejší dodnes trvající dostihový provoz, k jehož perličkám patří i pořádání Českého derby roku 1995 v době výpadku pražského centrálního závodiště ve Velké Chuchli.\n\nK jeho zájmům patří také klusácké dostihy, ve kterých také sám jezdí. Věnovat se jim začal počátkem 90. let a úspěšný byl například s Bobem, Schvatkou a s klisnou Night Shot, se kterou získal třináct vítězství a titul Klusák roku. I přes tyto úspěchy si v roce 1994 jezdeckou a trenérsku licenci neobnovil a dál se věnoval pouze cvalovým dostihům a bowlingu. V roce 2007 se ke klusáckému sportu vrátil.\nBowling je druhou Chaloupkovou vášní. Roku 2004 vyhrál v bowlingu extraligu družstev a v jednotlivcích byl v rámci republiky šestý.\nV roce 1990 stál u zrodu Fondu na záchranu a podporu koní, který mimo jiné organizoval dražby odpojištěných koní.\nVychoval také jezdce Petra Kubíka, Zdeňka Machů či Libora Šindara.\nMá rád psy, vlastnil pitbull teriéra, jezevčíka a Jack Russel teriéra.\n\n"}
{"id": "578705", "url": "https://cs.wikipedia.org/wiki?curid=578705", "title": "Hanna Wisniewská", "text": "Hanna Wisniewská\n\nHanna Wiśniewska (* 1990 Wrocław) je polská juniorská reprezentantka v orientačním běhu. Mezi její největší úspěchy patří druhé místo ze sprintu na juniorském mistrovství světa 2010 v dánském Aalborgu. V současnosti běhá za polský klub WKS Śląsk Wrocław.\n\n"}
{"id": "578708", "url": "https://cs.wikipedia.org/wiki?curid=578708", "title": "Momidžigari", "text": "Momidžigari\n\nMomidžigari (紅葉狩) je japonský zvyk konat na podzim výlety za účelem pozorovaní červeně zbarveného javorového listí. Slovo se odvozuje z japonského momidži \"červené listí\" a kari \"lov\". \nPozorování se soustřeďuje zejména na listí japonského javoru dlaňolistého, který se na podzim vyznačuje nádherným karmínovým zabarvením. Vhodnými a proslavenými destinacemi pro sledování javorového listí jsou zejména okolí městečka Nikkó v blízkosti Tokia či město Arašijama blízko Kjóta.\n\n"}
{"id": "578711", "url": "https://cs.wikipedia.org/wiki?curid=578711", "title": "Therese Klintbergová", "text": "Therese Klintbergová\n\nTherese Klintbergová (* 9. březen 1990 Eksjö) je švédská juniorská reprezentantka v orientačním běhu. Mezi její největší úspěchy patří druhé místo z longu na juniorském mistrovství světa 2010 v dánském Aalborgu. V současnosti běhá za švédský klub Eksjö SOK.\n\n"}
{"id": "578715", "url": "https://cs.wikipedia.org/wiki?curid=578715", "title": "Grzegorz Schetyna", "text": "Grzegorz Schetyna\n\nGrzegorz Juliusz Schetyna (* 18. únor 1963, Opole) je polský politik, předseda strany Občanská platforma.\n\nGrzegorz Schetyna v 80. letech studoval historii na Vratislavské univerzitě. Byl aktivním členem protikomunistického studentského hnutí. Studium historie ukončil v roce 1990.\n\nV Sejmu byl poslancem v letech 1997 - 2001 a 2001- 2005. V období od 16. listopadu 2007 do 13. října 2009 byl ministrem vnitra Polska. Od 8. července 2010 do 8. listopadu 2011 zastával funkci maršálka Sejmu. Z titulu této funkce byl zároveň úřadujícím prezidentem Polska. Funkci úřadujícího prezidenta vykonával do 6. srpna 2010, kdy složil přísahu nově zvolený prezident Bronisław Komorowski.\n\nOd 22. září 2014 do 15. listopadu 2015 byl ministrem zahraničí ve vládě Ewy Kopaczové. V této funkci vystřídal Radosława Sikorského.\n\n26. ledna 2016 byl zvolen předsedou Občanské platformy.\n\nGrzegorz Schetyna je ženatý (Kalina rozena Rowińska) a má dceru. Bydlí ve Vratislavi.\n\n"}
{"id": "578718", "url": "https://cs.wikipedia.org/wiki?curid=578718", "title": "Cukimi", "text": "Cukimi\n\nCukimi (月見) je japonský svátek, jehož název je odvozen z japonského cuki(月)- měsíc a slovesa miru (見る)pozorovat. Koná se obvykle 15. dne osmého měsíce lunárního kalendáře, dorůstající měsíc je oslavován 13. dne devátého měsíce. Tyto dny obvykle spadají na září či říjen našeho solárního kalendáře. Během podzimní noci se lidé sházejí pod paprsky měsíce, aby obdivovali jeho krásu.\nV současnosti je v Japonsku tak populární, že někteří lidé opakují tyto aktivity po několik večerů.\nNa venkově má slavnost cukimi význam také jako vzdání díků za bohatou sklizeň. Jako obětinu Japonci měsíci přinášejí susuki (pampovou trávu-\"Miscanthus sinensis\"), dango (knedlíčky z rýžové mouky) a taro (hlízy kolokázie). \n\n"}
{"id": "578719", "url": "https://cs.wikipedia.org/wiki?curid=578719", "title": "Zemer", "text": "Zemer\n\nZemer ( זמר, زيمر, v oficiálním přepisu do angličtiny Zemer) je místní rada (malé město) v Izraeli, v  Centrálním distriktu.\n\nMěsto leží v nadmořské výšce 89 metrů na pomezí pobřežní nížiny (Šaronská planina) a pahorků v předpolí Samařska, cca 40 kilometrů severovýchodně od centra Tel Avivu (nedaleko severovýchodního okraje jeho souvislé aglomerace) a cca 15 kilometrů východně od Netanje. Město je situováno na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století bylo ale od Západního břehu území Izraele v tomto regionu odděleno pomocí bezpečnostní bariéry.\n\nNa západě je město obklopeno zemědělsky obhospodařovanou krajinou. Na západním okraji obce začíná vádí Nachal Omec. Na jihozápadním okraji je to Nachal Jikon, u kterého leží umělá vodní nádrž Ma'agar ha-Mizrachi. Podél jižního okraje Zemeru vede vádí Nachal Bachan, podél severního Nachal Chaviva.\n\nZemer leží v oblasti nazývané Trojúhelník, obývané izraelskými Araby. 5 kilometrů jižně odtud navíc na Západním břehu jordánu leží palestinské arabské město Tulkarm. Osídlení na západní straně je převážně židovské. 5 kilometrů severním směrem leží město Baka-Džat obývané izraelskými Araby. Mezi nimi ale stojí židovská vesnice Magal.\n\nMěsto je na dopravní síť napojeno pomocí místní silnice číslo 574. Na západním okraji míjí obec nová dálnice číslo 6 (takzvaná \"Transizraelská dálnice\").\n\nZemer je pojmenován podle stejnojmenného vádí, které protéká jižně od obce. V roce 1949 se po podepsání dohod o příměří, které ukončily první arabsko-izraelskou válku stala tato oblast součástí státu Izrael, přičemž ale místní arabská populace byla zachována.\n\nNynější místní rada (malé město) Zemer vznikla roku 1988 sloučením čtyř dosud samostatných arabských vesnic.\n\n\nTyto zemědělské vesnice byly sice sloučeny do jedné administrativní obce, ale urbanisticky si nadále udržují samostatný charakter a Zemer tak má podobu volné aglomerace rozptýlené venkovské zástavby, bez centrálního městského prostoru.\n\nZemer je město s ryze arabskou populací. V roce 2005 tvořili 100 % obyvatelstva arabští muslimové. Jde o menší sídlo městského typu s trvalým růstem. K 31. prosinci 2017 zde žilo 6800 lidí.\n\"* údaje od roku 2010 zaokrouhleny na stovky\"\n\n"}
{"id": "578720", "url": "https://cs.wikipedia.org/wiki?curid=578720", "title": "Třída Mercy", "text": "Třída Mercy\n\nTřída Mercy je třídou nemocničních lodí používaných námořnictvem Spojených států amerických jako námořní nemocnice. Jedná se o přestavěnou třídou supertankerů \"San Clemente\". Sestává ze dvou jednotek. Obě dvě jsou pod správou organizace Military Sealift Command. Žádná z těchto lodí není vybavena dělostřeleckými zbraněmi a střelba na ně je považována za válečný zločin.\n\nObě dvě nemocniční lodě této třídy postavila americká loděnice NASSCO v San Diegu.\n\nJednotky třídy \"Mercy\":\n\nPohonný systém tvoří dvě parní turbíny General Electric o výkonu 24 500 shp, pohánějící jeden lodní šroub. Nejvyšší rychlost dosahuje 17,5 uzlu. Dosah je 13 420 námořních mil při rychlosti 17,5 uzlu.\n\n"}
{"id": "578721", "url": "https://cs.wikipedia.org/wiki?curid=578721", "title": "Jonas Leandersson", "text": "Jonas Leandersson\n\nJonas Leandersson (* 22. leden 1990 Karlstad) je švédský reprezentant v orientačním běhu. Mezi jeho největší úspěchy patří třetí místo ze štafet na mistrovství světa 2012 ve švýcarském Lausannu. V současnosti běhá za švédský klub Södertälje-Nykvarn Orientering.\n\n"}
{"id": "578722", "url": "https://cs.wikipedia.org/wiki?curid=578722", "title": "Jama (Izrael)", "text": "Jama (Izrael)\n\nJama (: ימה, : يمة nebo يما) byla vesnice v Izraeli, v  Centrálním distriktu začleněná roku 1988 do města Zemer.\n\nNacházela se nadmořské výšce cca 90 metrů na pomezí pobřežní nížiny (Šaronská planina) a pahorků v předpolí Samařska, cca 40 kilometrů severovýchodně od centra Tel Avivu a cca 15 kilometrů východně od Netanje. Byla situována na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Na dopravní síť byla napojena pomocí místní silnice číslo 574.\n\nLežela v oblasti nazývané Trojúhelník, obývané izraelskými Araby, která se v roce 1949 po podepsání dohod o příměří, jež ukončily první arabsko-izraelskou válku, stala součástí státu Izrael, přičemž ale místní arabská populace byla zachována.\n\nRoku 1988 byla Jama (společně s nedalekými vesnicemi Bir al-Sika, Mardža a Ibtan) sloučena do místní rady (malého města) Zemer, které má ovšem podobu volné aglomerace rozptýlené venkovské zástavby a bývalá vesnice Jama si v něm udržuje urbanistickou samostatnost. Nachází se na severozápadním okraji Zemeru.\n\n"}
{"id": "578723", "url": "https://cs.wikipedia.org/wiki?curid=578723", "title": "Bir al-Sika", "text": "Bir al-Sika\n\nBir al-Sika (: ביר א-סיכה, : بير السـِّكـَّة nebo بئر السـِّكـَّة,) byla vesnice v Izraeli, v  Centrálním distriktu začleněná roku 1988 do města Zemer.\n\nNacházela se nadmořské výšce cca 75 metrů na pomezí pobřežní nížiny (Šaronská planina) a pahorků v předpolí Samařska, cca 40 kilometrů severovýchodně od centra Tel Avivu a cca 15 kilometrů východně od Netanje. Byla situována na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Na dopravní síť byla napojena pomocí místní silnice číslo 574.\n\nLežela v oblasti nazývané Trojúhelník, obývané izraelskými Araby, která se v roce 1949 po podepsání dohod o příměří, jež ukončily první arabsko-izraelskou válku, stala součástí státu Izrael, přičemž ale místní arabská populace byla zachována.\n\nRoku 1988 byla Bir al-Sika (společně s nedalekými vesnicemi Jama, Mardža a Ibtan) sloučena do místní rady (malého města) Zemer, které má ovšem podobu volné aglomerace rozptýlené venkovské zástavby a bývalá vesnice Bir al-Sika si v něm udržuje urbanistickou samostatnost. Nachází se na jihozápadním okraji Zemeru.\n\n"}
{"id": "578724", "url": "https://cs.wikipedia.org/wiki?curid=578724", "title": "Mikoši", "text": "Mikoši\n\nO-mikoši nebo jen mikoši () je přenosná šintoistická svatyně. Šintoističtí věřící věří, že slouží jako vozidlo božského ducha. Mikoši se často podobá miniaturní budově s pilíři, zdmi, střechou, verandou a zábradlím. Na střeše často bývá soška ptáka Fénixe. Během místní slavnosti macuri ho vynesou lidé na svých bedrech pomocí dvou nebo čtyř kůlů. Nesou mikoši od svatyně po okolních čtvrtích.\n\n"}
{"id": "578726", "url": "https://cs.wikipedia.org/wiki?curid=578726", "title": "Mardža", "text": "Mardža\n\nMardža (: מרג'ה, : المرجة) byla vesnice v Izraeli, v  Centrálním distriktu začleněná roku 1988 do města Zemer.\n\nNacházela se nadmořské výšce cca 140 metrů na pomezí pobřežní nížiny (Šaronská planina) a pahorků v předpolí Samařska, cca 40 kilometrů severovýchodně od centra Tel Avivu a cca 15 kilometrů východně od Netanje. Byla situována na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Na dopravní síť byla napojena pomocí místní silnice číslo 574.\n\nLežela v oblasti nazývané Trojúhelník, obývané izraelskými Araby, která se v roce 1949 po podepsání dohod o příměří, jež ukončily první arabsko-izraelskou válku, stala součástí státu Izrael, přičemž ale místní arabská populace byla zachována.\n\nRoku 1988 byla Mardža (společně s nedalekými vesnicemi Jama, Bir al-Sika a Ibtan) sloučena do místní rady (malého města) Zemer, které má ovšem podobu volné aglomerace rozptýlené venkovské zástavby a bývalá vesnice Mardža si v něm udržuje urbanistickou samostatnost. Nachází se na jihovýchodním okraji Zemeru.\n\n"}
{"id": "578728", "url": "https://cs.wikipedia.org/wiki?curid=578728", "title": "Ibtan", "text": "Ibtan\n\nIbtan (: איבתאן, : إيتان) byla vesnice v Izraeli, v  Centrálním distriktu začleněná roku 1988 do města Zemer.\n\nNacházela se nadmořské výšce cca 100 metrů na pomezí pobřežní nížiny (Šaronská planina) a pahorků v předpolí Samařska, cca 40 kilometrů severovýchodně od centra Tel Avivu a cca 15 kilometrů východně od Netanje. Byla situována na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Na dopravní síť byla napojena pomocí místní silnice číslo 574.\n\nLežela v oblasti nazývané Trojúhelník, obývané izraelskými Araby, která se v roce 1949 po podepsání dohod o příměří, jež ukončily první arabsko-izraelskou válku, stala součástí státu Izrael, přičemž ale místní arabská populace byla zachována.\n\nRoku 1988 byl Ibtan (společně s nedalekými vesnicemi Jama, Bir al-Sika a Mardža) sloučen do místní rady (malého města) Zemer, které má ovšem podobu volné aglomerace rozptýlené venkovské zástavby a bývalá vesnice Ibtan si v něm udržuje urbanistickou samostatnost. Nachází se na severovýchodním okraji Zemeru.\n\n"}
{"id": "578733", "url": "https://cs.wikipedia.org/wiki?curid=578733", "title": "Kartli", "text": "Kartli\n\nKartli (gruzínsky ქართლი, rusky Ка́ртли) je jedno z hlavních historicko-geografických území Gruzie a kolébka gruzínské státnosti. Z pohledu administrativy se Kartli skládá z Kvemo-Kartli (gruzínsky ქვემო ქართლი, rusky Квемо-Картли - «Dolní Kartli») a Šida-Kartli (gruzínsky შიდა ქართლი, rusky Шида-Картли «Střední Kartli»). Část území se vztahuje ke krajům Mccheta-Mtianeti a Samcche-Džavacheti. Město Tbilisi se rovněž nachází na území historického kraje Kartli. Teritorium Šida-kartli zahrnuje území Samačablo (podle Osetinců, Jižní Osetie), jež nespadá pod správu vlády Gruzie.\n\nSoučasný kartlinský jazyk je podle lingvistů dialektem gruzínštiny.\nNa území kartli se nacházejí města: Tbilisi, Rustavi, Gori, Chašuri, Kareli, Kaspi, Cchinvali, Achalgori, Bolnisi, Marneuli, Mccheta, Dušeti, Bordžomi.\n\nV kraji se nachází množství historických objektů z dávných i novodobějších dějin Gruzie.\n"}
{"id": "578735", "url": "https://cs.wikipedia.org/wiki?curid=578735", "title": "Century Plaza Towers", "text": "Century Plaza Towers\n\nCentury Plaza Towers je komplex dvou mrakodrapů v Century City ve městě Los Angeles. Budovy nesou název Century Plaza Tower One a Century Plaza Tower Two. Obě budovy mají 44 pater a výšku 174 m. Komplex byl navržen architektem Minoru Yamasaki. Výstavba probíhala v letech 1969–1973. Budovy mají trojúhelníkové půdorysy a pod nimi se nachází jedny z největších garáží na světě, které pojmou přibližně 5000 aut. Jsou to administrativní budovy a v každé z nich je 20 výtahů.\n\n"}
{"id": "578736", "url": "https://cs.wikipedia.org/wiki?curid=578736", "title": "Kravaře (rozcestník)", "text": "Kravaře (rozcestník)\n\nKravaře má více významů:\n"}
{"id": "578737", "url": "https://cs.wikipedia.org/wiki?curid=578737", "title": "One California Plaza", "text": "One California Plaza\n\nOne California Plaza je mrakodrap v centru kalifornského města Los Angeles. Má 42 pater a výšku 176 metrů, to z něj dělá 14. nejvyšší budovu ve městě. Spolu s mrakodrapem Two California Plaza tvoří komplex Plaza California. Výstavba probíhala v letech 1983 - 1985 podle návrhu firmy Arthur Erickson Architectural Corporation. Budova disponuje podlahovou plochou o rozloze 87 037 m, z toho drtivou většinu zabírají kancelářské prostory, které obsluhuje 24 výtahů.\n\n"}
{"id": "578739", "url": "https://cs.wikipedia.org/wiki?curid=578739", "title": "TCW Tower", "text": "TCW Tower\n\nTCW Tower je mrakodrap v centru kalifornského města Los Angeles. Má 37 pater a výšku 159 metrů, to z něj dělá 20. nejvyšší budovu ve městě. Výstavba probíhala v letech 1988 – 1990 podle návrhu architekta Alberta C. Martina. Budova je sídlem firmy Trust Company of the West.\n\n"}
{"id": "578755", "url": "https://cs.wikipedia.org/wiki?curid=578755", "title": "Zenklova (Praha)", "text": "Zenklova (Praha)\n\nZenklova je pražská ulice, jejíž převážná část leží ve čtvrti Libeň. Byla pojmenována podle prvorepublikového politika Petra Zenkla. Prochází od jihu nejprve k severu a později k severozápadu městskou částí Praha 8 z Libně od Palmovky do Kobylis směrem ke Kobyliskému náměstí.\n\nUlice začíná v křižovatce s ulicí Sokolovská (takzvaná křižovatka Horní Palmovka). Po celé délce Zenklovy ulice je vedena tramvajová trať. Z křižovatky Horní Palmovka vychází tramvajová trať Ohrada - Palmovka, charakteristická tím, že je celá vedena na samostatném tělese. Od křižovatky Horní Palmovka funguje Zenklova ulice jako pěší zóna. Těsně před křižovatkou Dolní Palmovka, ve které odbočuje tramvajová trať na Libeňský most se několik set metrů západně nachází zachovaná staniční budova bývalého nádraží Praha-Libeň dolní nádraží. Samotná křižovatka Dolní Palmovka se nachází přímo nad západním vestibulem stanice metra trasy B Palmovka. Výrazným orientačním bodem křižovatky je Nová libeňská synagoga, dnes využívaná především pro pořádání výstav a kulturních akcí. V rohovém domě (Zenklova 236/24) na nároží s dnešní ulicí U synagogy fungoval v letech 1869 až 1901 úplně první libeňský poštovní úřad. Ten se poté přestěhoval do nárožního domu (Zenklova 523/48) na rohu dnešní ulice Světova a vydržel tam až do roku 1942, do přestěhování do novostavby na dnešní ulici Sokolovská. Označení pošty v letech 1901 až 1942 bylo Praha 22. Ve vzdálenosti několika set metrů se na Zenklově ulici nachází Divadlo pod Palmovkou, původním názvem Divadlo S. K. Neumanna. Před betonovým mostem přes Rokytku prochází ulice kolem Paláce Svět, známého z literárního díla Bohumila Hrabala. Ten nedaleko odtud v ulici Na hrázi bydlel a pracoval. Za mostem, na okraji parčíku na Elsnicově náměstí před Libeňským zámkem stojí pomník primátora Jana Podlipného, postavený zde za jeho zásluhy o připojení Libně k Praze. Pokud se vydáme Zenklovou ulicí dále severním směrem, tak za Libeňským zámkem mineme Libeňskou sokolovnu, kostel sv. Vojtěcha a Bílý dům, sídlo úřadu městské části Praha 8. Dále podchází Zenklova ulice Povltavskou ulici a železniční trať Holešovické přeložky. Ulice odtud vede vzhůru do kopce, v křižovatce zvané pomístním názvem U kříže se nalézá stejnojmenná tramvajová zastávka, ze Zenklovy ulice zde odbočuje Podlipného ulice, ve které bydlel významný básník a libeňský sokolský činovník Karel Hlaváček, dále také Prosecká ulice, významná komunikace spojující Libeň s Prosekem a Letňany. V těchto místech je projektován komplex tunelových staveb označovaný jako Libeňská spojka. Ta má ústit v rozlehlé mimoúrovňové křižovatce Bulovka s napojením na Proseckou radiálu. Nedaleko od křižovatky Bulovka stojí Nemocnice Na Bulovce. Celý úsek ulice Zenklova od Elsnicova náměstí až po Bulovku prošel v roce 2018 kompletní rekonstrukcí. Jižně od křižovatky s ulicí Bulovka stojí dům, který si zde nechal postavit ve své době známý motocyklový závodník Václav Vondřich. Severně od MÚK Bulovka je umístěna tramvajová měnírna Rokoska. Ve témže prostoru, při bývalém křížení s ulicí V Holešovičkách byl v roce 2009 vybudován originální Památník Operace Anthropoid. Na nároží ulic Zenklovy a U třešňovky najdeme poštovní úřad Praha 85 (PSČ 18005). Asi sto metrů před severním ukončním Zenklovy ulice je hostinec Na Vlachovce, známý svým spojením s dechovkou. Zenklova ulice končí v křižovatce s ulicemi Nad Šutkou, Trojská a Klapkova na jihovýchodním okraji Kobylis nedaleko od Kobyliského náměstí.\n\nPřed přejmenováním na Zenklovu ulici byla společně s ulicí Klapkovou označována jako třída Rudé armády, za Protektorátu Čechy a Morava v době nacistické okupace se nazývala Kirchmayerova třída. Mezi dvěma světovými válkami se část dnešní Zenklovy od Palmovky po dnešní Horovo náměstí jmenovala Primátorská, zbytek pak Fügnerova. Zenklova ulice je významná komunikační tepna celé Libně. Po celé délce jí prochází tramvajová trať se sedmi zastávkami. V minulosti zde byly dvě tramvajové smyčky: U kříže a Vychovatelna. V úseku Elsnicovo náměstí–Prosecká ulice byla vedena manipulační trolejbusová trať. Ta napojovala trolejbusové garáže Švábky na trať U kříže–Cukrovar Čakovice.\n\n\n"}
{"id": "578756", "url": "https://cs.wikipedia.org/wiki?curid=578756", "title": "Svatokupectví", "text": "Svatokupectví\n\nSvatokupectví (též používáno simonie z latinského ) je obchod s duchovními věcmi. Znamená prodávání nebo kupování hodnot duchovních (svátosti, rozhřešení, odpustky, církevní moc, jurisdikce) za hodnoty časné (peníze, protekce, různé služby nebo majetkové výhody) nebo prodávání a kupování časných hodnot, s nimiž jsou neodlučně spojeny hodnoty duchovní (např. církevní obročí) nebo prodávání a kupování časných hodnot, k nimž se duchovní hodnoty připojují (např. když by někdo prodával nebo kupoval svěcený růženec, kalich aj. posvátné předměty, protože jsou posvěcené).\n\nV Bibli má svatokupectví podklad ve Skutcích apoštolů, kdy konvertita Šimon chtěl získat od apoštolů za úplatu dary Ducha svatého a hrozilo mu za to zatracení. Od Šimonova jména je odvozen latinský termín .\n\nOd svatokupectví je třeba odlišovat poskytování nebo přijímání darů k výživě duchovních osob, které je dovoleno při posluhování některými svátostmi a svátostinami.\n\nVšechny činy svatokupectví jsou hříšné a před právem neplatné. Kdo se provinil svatokupectvím smluvním reálným nebo svatokupectvím důvěrním, upadá v exkomunikaci.\n\nV zákonech křesťanských římských císařů byla simonie kladena na stejnou úroveň jako velezrada, později byla považována za kacířství. Bujela hlavně ve středověku, kdy ve 2. polovině 11. století byla bojem o investituru sice omezena, ale teprve po tridentském koncilu (probíhal 1545–1563) dokonaleji utlumena.\n\n\n\n\n"}
{"id": "578758", "url": "https://cs.wikipedia.org/wiki?curid=578758", "title": "Porsche 914", "text": "Porsche 914\n\nPorsche 914 je jednoduchý dvoumístný sportovní automobil s motorem uprostřed. Vyráběn byl v létech 1969–1975 ve spolupráci firem Volkswagen a Porsche. Typ 914 není vnímám jako „pravé Porsche“, ale vysloužil si nelichotivou přezdívku „Volks-Porsche“. Vyráběly se verze s motorem 1700, 1800 a 2000 (4-válec a 6-válec) s výkonem 76 – 110 koní. Z výrobní linky sjelo na 119 000 ks tohoto typu, motor Porsche byl však jen v 2,8 % vyrobených vozů (cca 3300 ks).\n\nNěkolik kusů bylo vyrobeno dokonce s motorem z 911 s výkonem 190 koní (označeno jako 916).\n\nKu příležitosti oslav 60. narozenin Dr. Ferdinanda Porsche vznikla také verze s 8válcovým motorem o výkonu 260 koní (označení 914/8).\n"}
{"id": "578759", "url": "https://cs.wikipedia.org/wiki?curid=578759", "title": "Protonace", "text": "Protonace\n\nJako protonace se v chemii označuje přidání protonu (H) k atomu, molekule nebo iontu. Opačný proces se nazývá deprotonace.\n\nProtonace je asi nejfundamentálnější chemickou reakcí a je krokem, který je součástí mnoha stechiometrických a katalytických procesů. Některé ionty a molekuly mohou podléhat více než jedné protonaci a označují se jako \"vícesytné\". To platí o mnoha biologických makromolekulách.\n\nPo protonaci substrátu se jeho hmotnost a náboj zvýší o jednotku. Protonace a deprotonace molekuly nebo iontu tak mění mnoho chemických vlastnosti látky: hydrofilii, redukční potenciál, optické vlastnosti a mnoho dalších. Protonace je také zásadním krokem v některých anylytických procedurách, například elektrosprejové hmotnostní spektrometrii.\n\nProtonace a deprotonace se vyskytují ve většině acidobazických reakcí. Jsou jádrem většiny reakčních teorií těchto reakcí. Brønsted-Lowryova kyselina je definována jako chemická látka, která protonuje jinou látku.\n\nProtonace jsou často rychlé, částečně díky vysoké mobilitě protonů ve vodě. Rychlost protonace souvisí s kyselostí protonované látky. Slabé kyseliny deprotonují pomaleji než silné kyseliny. Rychlost protonace a deprotonace může být zvlášť pomalá, pokud protonace vyvolává významné strukturální změny.\n\nProtonace jsou obvykle reverzibilní a báze konjugátu se protonací nemění. V některých případech však protonace způsobí izomerizaci. Cis-alkeny lze převádět na trans-alkeny pomocí katalytického množství protonačního činidla. Mnoho enzymů, například serinové hydrolázy, fungují na bázi reverzibilní protonace substrátu.\n\n"}
{"id": "578761", "url": "https://cs.wikipedia.org/wiki?curid=578761", "title": "Chronicon Gothanum", "text": "Chronicon Gothanum\n\nChronicon Gothanum (plným názvem Historia Langobardorum codicis Gothani) je raněstředověkou latinou psaná kronika, vzniklá mezi lety 807–810 na území italského království (údělného celku\nfranské říše).\n\nPopisuje dějiny germánského kmene Langobardů od mytických počátků, přes jejich putování Evropou a usazení v Itálii v roce 568 (čímž konvenčně končí období tzv. stěhování národů) až po ovládnutí jejich říše franským králem Karlem Velikým v roce 774. Kronika končí zmínkou o válce Karlova syna Karlomana (zvaného též Pipin), italského krále, se Saracény na Korsice v roce 806.\n\nPro české dějiny je významná z několika důvodů. Zmiňuje se o tom, že za krále Agelmunda Langobardi obsadili\nČechy (\"beovinidis\") a nejspíše je delší dobu ovládali, neboť \"\"...až do dnešních dob se spatřují známky domu a obydlí krále Wacha...\"\" (\"...usque hodie praesentem diem wachoni regi eorum domus et habitatio apparet signa...\") - jedná se o přípisek k roku 806. Autor kroniky měl tuto zprávu s nejvyšší pravděpodobností zprostředkovanou přímo od očitých svědků langobardské výpravy, která téhož roku vtáhla do Čech vymoci tributární závislost. Kronika potvrzuje, že této závislosti bylo dosaženo. Výše tohoto tributu není známa, po 300 letech Kosmas ve své Kronice Čechů uvádí 120 volů a 500 hřiven stříbra (\"...CXX boves electos et D marcas solvamus...\").\n\nZa \"\"obydlí krále Wacha\"\" současní historikové považují rozvaliny keltského oppida na Závisti; slovanská hradiště té doby totiž nemohly kamenné paláce, tak jak je znali Langobardi z Itálie, připomínat.\n\n\n"}
{"id": "578762", "url": "https://cs.wikipedia.org/wiki?curid=578762", "title": "Bohemund I. z Warnesberku", "text": "Bohemund I. z Warnesberku\n\nBohemund I. z Warnesberku († 9. prosince 1299) byl od roku 1286 až do své smrti trevírským arcibiskupem a jedním z duchovních kurfiřtů Svaté říše římské. Podílel se na volbě římského krále Adolfa Nasavského.\n\nPřed svým zvolením dosáhl několika významných pozic jak v trevírské tak metské diecézi. Poté byl vybrán jako nástupce trevírského arcibiskupa Jindřicha z Finstingenu. K tomu došlo již roku 1286, nicméně on sám byl uznán papežem až o tři roky později po smrti dvou svých konkurentů a poté, co se jeho třetí soupeř Gerhard III. z Eppsteinu stal arcibiskupem mohučským. Přes respekt svých vazalů si nedokázal udržet vliv ve vlastní kapitule, kde mu oponovali zejména Petr z Aspeltu a Jan Gylet, dosazení sem papežem.\n\nByl nápomocen Rudolfu Habsburskému při korunovaci jeho syna Albrechta, jež proběhla ještě za Rudolfova života. Římský král se tímto způsobem snažil zaručit nástupnictví pro habsburský rod. Právě z Bohemundových rukou tak přijal Albrecht říšskou korunu. Přesto však po Rudolfově smrti roku 1291 zvolil Bohemund spolu s dalšími kurfiřty novým králem Adolfa Nasavského. Tomu zůstal věrný i během střetnutí o moc v zemi s Albrechtem o sedm let později. Až po Adolfově smrti v bitvě u Göllheimu roku 1298 uznal Albrechta jako nového krále. Za svůj život získal pozemkového vlastnictví nejen od Albrechta, který mu odevzdal hrad Kochem, ale i formou daru i od francouzského krále Filipa IV. Sličného a anglického panovníka Eduarda I. Bohemund zemřel 9. prosince 1299 v Trevíru a byl pohřben ve svém oblíbeném klášteře Himmerode.\n"}
{"id": "578765", "url": "https://cs.wikipedia.org/wiki?curid=578765", "title": "SunAmerica Center", "text": "SunAmerica Center\n\nSunAmerica Center je mrakodrap v Century City v kalifornském městě Los Angeles. Má 39 pater a výšku 162 metrů, to z něj dělá 19. nejvyšší budovu ve městě. Výstavba probíhala v letech 1989 - 1990 podle návrhu firmy Johnson Fain and Pereire Associates. Budova disponuje podlahovou plochou o rozloze 72 470 m, z toho drtivou většinu zabírají kancelářské prostory, které obsluhuje 20 výtahů.\n\n"}
{"id": "578766", "url": "https://cs.wikipedia.org/wiki?curid=578766", "title": "Ernst &amp; Young Plaza", "text": "Ernst &amp; Young Plaza\n\nErnst & Young Plaza je mrakodrap v centru kalifornského města Los Angeles. Má 41 pater a výšku 163 metrů, je tak 18. nejvyšší mrakodrap ve městě. Výstavba probíhala v letech 1982 – 1985 a za designem budovy stojí firma Skidmore, Owings and Merrill. Budova disponuje 115 600 m převážně kancelářských ploch, které obsluhuje 20 výtahů.\n\n"}
{"id": "578768", "url": "https://cs.wikipedia.org/wiki?curid=578768", "title": "Miloslav Müller", "text": "Miloslav Müller\n\nMiloslav Müller (* 15. července 1937, Náchod) je český politik, bývalý senátor za obvod č. 47 – Náchod, zastupitel Jaroměře a člen US-DEU.\n\nV roce 1994 byl zvolen zastupitelem města Jaroměř za tehdejší Křesťanskodemokratickou stranu. Do roku 1998 působil jako místostarosta města. V roce 1998 mandát obhájil, ovšem už jako člen Unie svobody. Ve volbách 2002 svůj mandát neobhájil. A od roku 2006 opět zasedá v jaroměřském zastupitelstvu.\n\nVe volbách 1996 se stal členem horní komory českého parlamentu, když v obou kolech porazil křesťanského demokrata Jiřího Hanuše. V senátu se angažoval ve Výboru pro územní rozvoj, veřejnou správu a životní prostředí. Ve volbách 2000 svůj mandát neobhajoval, ovšem podporoval jiného kandidáta za US-DEU Petra Fejfara.\n\nDo roku 1996 byl členem Křesťanskodemokratické strany, po sloučení s ODS se do této strany začlenil. Ovšem v polovině roku 1997 spolu s několika dalšími bývalými členy KDS utvořil Unii svobody, do které vstoupil a ve které působí dodnes.\n\n"}
{"id": "578770", "url": "https://cs.wikipedia.org/wiki?curid=578770", "title": "Citigroup Center (Los Angeles)", "text": "Citigroup Center (Los Angeles)\n\nCitigroup Center je mrakodrap v centru kalifornského města Los Angeles. Má 48 pater a výšku 191 metrů, je tak 12. nejvyšší mrakodrap ve městě. Výstavba probíhala v letech 1977 – 1979 a za designem budovy stojí architekt Albert C. Martin. Budova disponuje 83 053 m převážně kancelářských ploch.\n\nBudva mohla být viděna ve filmu San Andreas kdy se při zemětřesení hroutí poté co se na ní zřítí U.S. Bank Tower\n\n"}
{"id": "578771", "url": "https://cs.wikipedia.org/wiki?curid=578771", "title": "Dostaňte agenta Smarta", "text": "Dostaňte agenta Smarta\n\nDostaňte agenta Smarta, v anglickém originále Get Smart, je americká akční filmová komedie z roku 2008 režiséra Petera Segala se Stevem Carellem a Anne Hathawayovou v hlavních rolích. Další výraznou roli zde vytvořil Alan Arkin a Dwayne Johnson. Jedná se o parodii na stejnojmenný špionážně-akční televizní seriál z roku 1965.\n\nDěj filmu se odehrává, mimo jiné, například ve Washingtonu D.C., v Moskvě a v Los Angeles, zde konkrétně v okolí Walt Disney Concert Hall v Downtownu.\n\nV roce 2011 na tento snímek mělo navázat připravované pokračovaní \"Dostaňte agenta Smarta 2\" resp. \"Get Smart 2\", nicméně tento záměr nebyl doposud realizován.\n\n\n\n"}
{"id": "578775", "url": "https://cs.wikipedia.org/wiki?curid=578775", "title": "Franz Hanfstaengl", "text": "Franz Hanfstaengl\n\nFranz Seraph Hanfstaengl (1. března 1804 Baiernrain u Bad Tölz – 18. dubna 1877 Mnichov) byl německý malíř, litograf a fotograf. Patří k průkopníkům fotografie.\n\nHanfstaengl pocházel z prostého rodiny a roku 1816 přišel na doporučení městského učitele do denní školy v Mnichově pod vedením Hermanna Josefa Mitterera. Byl vzdělán v litografii, přátelil s Aloisem Senefelderem a v období 1819 - 1825 studoval na Mnichovské Akademii výtvarných umění. Hanfstaengl získal popularitu jako portrétní litografik u Mnichovské společnosti, přičemž mu přezdívali „Graf Litho“. V roce 1833 založil v Mnichově vlastní litografické studio, které provozoval až do roku 1868, ke kterému později připojil tiskárnu výtvarného umění a v roce 1853 fotografickou dílnu.\n\nMezi lety 1835 a 1852 Hanfstängl vyprodukoval asi 200 litografických reprodukcí mistrovských děl z Drážďanské obrazové galerie a publikoval je. Později se stal dvorním fotografem a produkoval portréty významných osobností, mimo jiné mladého krále Ludvíka II. Bavorského, Ference Liszta, Otto von Bismarcka a císařovny Alžběty Rakouské. V Mnichově v roce 1858 u něho v ateliéru studoval francouzský fotograf Antoine Samuel Adam-Salomon. Jeho rukopis se velmi podobal rukopisu Franze Hanfstaengla, oba fotografové na snímcích při komponování v ateliéru využívají sloupu, drapérií v podobě visích látek nebo ležících ubrusů. U obou jsou oblíbené nařasené látky nebo pláště, které zabírají velkou část snímku.\n\nByl ovlivňován svým švagrem, rakouským lékařem, vynálezcem a politikem Norbertem Pfretzschnerem při vývoji fotografického suchého želatinového procesu v roce 1866. Byl ženatý s Franziskou Wegmeierovou (1809-1860), byl otcem Edgara Hanfstaengla a dědečkem Ernsta Hanfstaengla.\n\n\n\n"}
{"id": "578776", "url": "https://cs.wikipedia.org/wiki?curid=578776", "title": "611 Place", "text": "611 Place\n\n611 Place je mrakodrap v centru kalifornského města Los Angeles. Má 42 pater a výšku 189 metrů, je tak 13. nejvyšší mrakodrap ve městě. Výstavba probíhala v letech 1967 - 1969 a za designem budovy stojí architekt William F. Pereira. Budova jako první ve městě překonala výšku radnice a stala se tak na nějakou dobu nejvyšší ve městě. Budova disponuje 77 299 m převážně kancelářských ploch. \n\n"}
{"id": "578779", "url": "https://cs.wikipedia.org/wiki?curid=578779", "title": "František Bartoš (politik)", "text": "František Bartoš (politik)\n\nFrantišek Bartoš (* 13. května 1953, Rychnov nad Kněžnou) je český politik a veterinář, bývalý senátor za obvod č. 48 – Rychnov nad Kněžnou, zastupitel Rychnova nad Kněžnou a člen KDU-ČSL.\n\nPo maturitě na Střední zemědělské škole v Kostelci nad Orlicí vystudoval veterinární lékařství na Vysoké škole veterinární v Brně, kterou absolvoval v roce 1979. Poté do roku 1989 pracoval jako obvodní veterinární lékař v Rychnově nad Kněžnou. S manželkou Evou vychoval čtyři děti.\n\nOd roku 1990 zasedá v zastupitelstvu města Rychnov nad Kněžnou, v letech 1990-1994 zde působil jako starosta. V následujícím funkčním období (1994-1998) zastával post místostarosty.\n\nVe volbách 1996 se stal členem horní komory českého parlamentu, přestože v prvním kole jej porazil občanský demokrat Josef Ježek v poměru 36,47 % ku 20,42 % hlasů. Ve druhém kole však křesťanský demokrat obdržel 53,34 % hlasů a byl zvolen. V letech 1996-2000 předsedal Výboru pro zdravotnictví a sociální politiku. Ve volbách 2002 svůj mandát obhajoval, a přestože v prvním kole porazil bezpartijní Václavu Domšovou kandidující za SNK-ED v poměru 26,10 % ku 20,32 % hlasů, tak ve druhém kole jej předčila starostka obce Deštné v Orlických horách se ziskem 63,98 % hlasů.\n\nPředsedal Sdružení pro spolupráci Čech, Moravy a Kladska, v problematice česko-polských vztahů se angažuje dodnes. V roce 2004 se stal asistentem europoslankyně Zuzany Roithové.\n\nDne 5. května 2011 byl prezidentem ČR Václavem Klausem jmenován inspektorem Úřadu pro ochranu osobních údajů. Mandát inspektora Úřadu pro ochranu osobních údajů je desetiletý.\n\n"}
{"id": "578787", "url": "https://cs.wikipedia.org/wiki?curid=578787", "title": "Adirondack Red Wings", "text": "Adirondack Red Wings\n\nAdirondack Red Wings byl profesionální americký klub ledního hokeje, který sídlil v Glens Falls ve státě New York. Své domácí zápasy \"Rudá křídla\" hrála v tamní aréně Glens Falls Civic Center. Celek po celou dobu existence (1979–1999) fungoval jako farma klubu NHL Detroit Red Wings.\n\nMužstvo čtyřikrát slavilo primát v Calder Cupu. Na stadion, ve kterém zaniklý klub působil, se klání AHL po deseti letech vrátila zásluhou v roce 2009 vzniknutého mužstva Adirondack Phantoms.\n\n\n"}
{"id": "578792", "url": "https://cs.wikipedia.org/wiki?curid=578792", "title": "Letiště Vídeň", "text": "Letiště Vídeň\n\nMezinárodní letiště ve Vídni (IATA: VIE, ICAO: LOWW) (německy: \"Flughafen Wien\") se nachází ve Schwechatu 18 km od centra Vídně a 40 km od centra Bratislavy. Je to nejrušnější a největší letiště v Rakousku. Je leteckou základnou aerolinek Austrian Airlines, easyJet Europe, Eurowings a Laudamotion (2018). V regionu jsou největšími soupeři letiště v Mnichově a Praze.\n\nV roce 2018 odbavilo toto letiště 27 milionů cestujících, což byl nárůst 10,8 procenta oproti minulému roku.\n\nLetiště Vídeň-Schwechat bylo původně vybudováno jako vojenské letiště v roce 1938. V roce 1945 bylo převzato britskými úřady. V roce 1954 byla založena \"Betriebsgesellschaft \", a letiště Schwechat ve Vídni nahradilo letiště Aspern jako hlavní letiště v zemi. V té době byla na letišti Schwechat jen jedna vzletová a přistávací dráha, která byla v roce 1959 prodloužena na 3 000 metrů a letiště se opět stalo hlavní letištěm města. Výstavba nové odbavovací budovy začala v roce 1960. V roce 1972 byla vybudována druhá vzletová a přistávací dráha.\n\nV prosinci 2017 zkrachovala aerolinie Niki, která zde měla hlavní leteckou základnu.\n\nLetiště má vlastní podzemní vlakovou zastávku, kam přijíždí vídeňské i celorakouské vlaky. Linka S7 vídeňské vlakové dráhy S-Bahn propujuje letiště s centrem města za čas přibližně 25 minut. Spojení s vlakovým nádražím Wien Mitte poblíž centra města nabízí vlak City Airport Train za přibližně 16 minut. V pravidelných intervalech dopravují na letiště a z letiště také tuzemské i mezinárodní autobusové linky – například z Prahy, Brna, Bratislavy či Budapešti.\n\nPro individuální cestování jsou k dispozici půjčovny aut, taxi, ale i sdílení automobilů či servisní limuzíny. Letiště se nachází jen kousek od dálnice A4 vedoucí centra Vídně, Bratislavy a Budapešti a je tedy autem snadno dostupné ze všech směrů. Součástí je i velkokapacitní parkoviště.\n\nLetiště Vídeň se skládá ze čtyř terminálů:\n\n"}
{"id": "578793", "url": "https://cs.wikipedia.org/wiki?curid=578793", "title": "Srbská fotbalová reprezentace", "text": "Srbská fotbalová reprezentace\n\nSrbská fotbalová reprezentace je fotbalový výběr, který reprezentuje Srbsko v mezinárodních fotbalových zápasech. Mezinárodní fotbalové federace tým považují za nástupce Jugoslávské fotbalové reprezentace a Fotbalové reprezentace Srbska a Černé Hory.\n\nSeznam zápasů srbské fotbalové reprezentace na MS\n"}
