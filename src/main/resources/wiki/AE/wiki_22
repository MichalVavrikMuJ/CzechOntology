{"id": "594158", "url": "https://cs.wikipedia.org/wiki?curid=594158", "title": "Human Accomplishment", "text": "Human Accomplishment\n\nHuman Accomplishment: The Pursuit of Excellence in the Arts and Sciences, 800 BC to 1950 je kniha vydaná v roce 2003, jejímž autorem je Charles Murray.\n\nAutor v ní analyzuje míru, jakou přispěli jednotlivci a státy k rozvoji věd a umění v období od starověku do poloviny dvacátého století. Snaží se toho docílit pomocí určení množství místa, které je jim věnováno v různých referenčních pracích a odborných publikacích. Toto vědní odvětví se nazývá historiometrie. Z Murrayových výsledků vyplývá, že téměř veškerý vědecký pokrok je dílem Evropanů a jejich potomků (Američanů, Australanů, Kanaďanů a Novozélanďanů). 97 % vědeckého pokroku tedy připadá na Evropany včetně Židů, 2 % na Asiaty a 1 % na Araby.\n\nV kapitole 12 nazvané \"\"...and of dead white males\"\" se autor zabývá především rolí těch, kdo nespadají do skupiny bílých mužů (tedy téže skupiny, která vykazuje drtivý podíl nejvýznamnějších osobností). Do této kategorie spadají ženy a Židé a jiné menšiny. Rozebírá se zde jejich role v souvislosti s jejich vynálezy a příspěvky lidstvu.\n\nAutor nejprve analyzuje podíl žen na vědeckých objevech, které přispěly k rozvoji společnosti (\"\"accomplishments\"\"). Podle jeho zjištění mají ženy na takovýchto objevech jen velmi malý podíl. Podle autorova vlastního historiometrického výzkumu tvořily ženy celkem 2.2% všech významných světových osobností mezi 800 př.-1950. Mezi lety 1900 a 1950 ženy tvořily pouze 5% z celkového počtu osobností činných v exaktních vědách (\"\"hard sciences\"\"), 3 procenta v matematice, 7 % v medicíně a 0 % v technologiích. Po roce 1950 se situace příliš nezměnila. Zastoupení žen – laureátek Nobelovy ceny činilo v letech 1900-1950 4 % a v letech 1951-2000 pouze 3 %.Polem, kde jsou ženy nejvíce činné, je literatura, kde se také poslední dobou nejvíce zvyšuje jejich procentuální zastoupení. Nejvíce jsou zastoupeny v japonské literatuře s 8 % významných jmen; nejslavnější spisovatelkou japonské literatury je Murasaki Šikibu (autorka knihy Příběh prince Gendžiho), která se v Murrayově žebříčku japonské litereatury umístila třetí.\n\nAutor si klade otázku: když Židé po začátku osvícenství a emancipace byli schopni dosáhnout takového úspěchu, proč totéž neudělaly i ženy? Odpovídá si těmito způsoby:\n\n\nZastoupení Židů ve všech oblastech vědeckého poznání a umění je extrémně disproporční vzhledem k jejich počtu. Před počátkem 19. století však jejich zastoupení bylo mnohem slabší. Murray uvádí citaci Raphaela Pataie: „\"Náhlost, se kterou se Židé začali objevovat ... je naprosto ohromující. Vypadalo to, jakoby se velký rezervoár židovského talentu, dosud uvězněný za zdí talmudského učení, náhle rozlil do všech oblastí nežidovské kulturní činnosti.\"“\n\nMezi lety 1830 – 1870 se objevilo 16 židovských významných osobností, v letech 1870 – 1910 jich už bylo 40 a v období 1910-1950, které zahrnuje i dobu 2.světové války, se jejich množství téměř ztrojnásobilo na 114.\n\nV letech 1870-1950 byli Židé nadpočetně zastoupeni ve všech oblastech, např. ve filosofii byl poměr zastoupení významných osobností k jejich očekávanému počtu 14:1, v matematice 12:1 a ve fyzice 9:1. Dále, Židé v letech 1901 – 1950 získali 14 % všech Nobelových cen, v letech 1951-2000 to už bylo 29%., 18 ze 46 laureátů Nobelovy ceny za ekonomii (39%) jsou také Židé.\n\nV letech 1850 – 1950 měl \"accomplishment\" tendenci klesat – což je zajímavé, přihlédneme-li k obrovskému rozšíření vzdělání v této době. Snižování množství vědeckých vynálezů se podle knihy postupem času stává nevyhnutelné, protože vzrůstající komplexita vědeckého poznání nedovoluje učinit tolik nových vynálezů, které by nevyžadovaly předchozí znalosti. Murray věří, že v umění ke zpomalení rozvoje došlo v důsledku ztráty víry ve smysl života a důležitost jednotlivce, a to zejména v post-freudovské době.\n\nMurray očekává, že za 200 let si lidé nebudou pamatovat téměř žádné umění z druhé poloviny 20. století. Evropa, vlast géniů, se zhroutila do pohodlné kulturní stáze připomínající Řím v 2. století n.l. Kromě filosofického vysvětlení se nabízí také vysvětlení praktická, jako je genocida Židů v průběhu 2. světové války (Židé byli dlouhodobě nejúspěnější etnickou skupinou, od roku 1870 měli šestkrát větší šanci stát se významnými osobnostmi a tudíž být zahrnuti v Murrayově seznamu), vzestup anti-elitářské ideologie, a úpadek nacionalismu.\n\n"}
{"id": "594159", "url": "https://cs.wikipedia.org/wiki?curid=594159", "title": "Leck mich im Arsch", "text": "Leck mich im Arsch\n\nLeck mich im Arsch (česky \"Vyliž mi prdel\") je třídílný šestiveršový kánon v B-dur, jehož autorem je Wolfgang Amadeus Mozart. Jedná se o jeden z řady nejméně šesti kánonů vytvořených pravděpodobně ve Vídni v roce 1782. Je určen pro šestihlasý zpěv.\n\nZa života skladatele nebyl zveřejněn, až v roce 1799 ho jeho vdova Constanze Mozart zaslala lipskému vydavatelství Breitkopf & Härtel k publikaci s poznámkou, že text je třeba pro zveřejnění upravit. Vydavatel změnil název a první verš kánonu na „Laßt uns froh sein“ (tj. „Buďme rádi, že“), takže první a druhý verš byly stejné.\n\nDílo dostalo v Köchelově seznamu číslo 231. Od svého třetího vydání v roce 1937 je vedeno pod číslem 382c, a je tedy zařazeno ve skupině drobných příležitostných děl, jakým je i dílo \"Leck mir den Arsch fein recht schön sauber\" (\"Vyliž mi prdel pěkně správně krásně dočista\" – 382d), o němž se však později ukázalo, že je zřejmě nesložil Mozart, nýbrž Václav Trnka z Křovic (1739–1791).\n"}
{"id": "594163", "url": "https://cs.wikipedia.org/wiki?curid=594163", "title": "Leck mir den Arsch fein recht schön sauber", "text": "Leck mir den Arsch fein recht schön sauber\n\nLeck mir den Arsch fein recht schön sauber (česky \"Vyliž mi prdel pěkně hezky do čista\") je trojhlasý kánon v B-Dur, o kterém se dlouho myslelo, že byl zkomponován Mozartem v roce 1782 během jeho pobytu ve Vídni. Dnes se historici domnívají, že hudbu složil Václav Trnka z Křovic, text ale pravděpodobně pochází od Mozarta.\n"}
{"id": "594166", "url": "https://cs.wikipedia.org/wiki?curid=594166", "title": "Jihostroj", "text": "Jihostroj\n\nJihostroj a.s. je společnost s dlouholetou tradicí v oblasti leteckého průmyslu. Původně se společnost jmenovala JEVAN. Roku 1938, byla do firmy zásluhou Ing. Antonína Železného zavedena letecká výroba a název byl změněn na JIKOV. Teprve po znárodnění došlo k přejmenování společnosti na současný název JIHOSTROJ. Jihostroj je majoritním vlastníkem společnosti Jawa Moto.\n\nZápisem do obchodního rejstříku v březnu 1919 byla založena firma s názvem \"Jihočeská elektrotechnická výroba a nástrojařství\" - zkráceně JEVAN. Počáteční provozní kapitál byl 130 000,- Kč. Iniciátorem založení firmy byl velešínský rodák Jan Hans. Byl samozřejmě jako mnoho jiných Čechů silně ovlivněn rychlým během událostí po skončení první světové války, rozpadu Rakousko-Uherska a vyhlášení samostatné Československé republiky. Ze svého působení ve Vídni se vrátil do rodného Velešína, aby poskytl spolu se švagrem Janem Zrkvou a Dr. Bürgerem své zkušenosti nově se rodící republice.\n\nFirma Jevan po několika letech skončila výrobu a objekt koupil Eduard Štejnar spolu se svým bratrem Emilem a přenesl do něj z Českých Budějovic svou výrobu nábytkového kování. V prvních letech hospodářské krize nebyl již Eduard Štejnar pro svůj zdravotní stav schopen úspěšně řídit podnik a proto jako ředitele firmy přivedl v roce 1933 svého zetě Ing. Antonína Železného, který firmu zmodernizoval.\n\nZaměření na leteckou výrobu zavedl až v roce 1936 Ing. Antonín Železný a v souvislosti s tím změnil i formu a název firmy a zavedl značku JIKOV. Své kontakty a zkušenosti využil k velmi rychlému rozvoji továrny, a její orientaci na produkty, vyžadující mnohem přísnější nároky na kvalitu a řízení výroby. Kromě dílů pro letadla, jako např. karburátorů, zavedl i výrobu hydrauliky, např. zubových čerpadel, a elektrických spotřebičů, např. kávovarů. Výroba nábytkového kování zůstala přitom zachována. Rozšíření výroby umožnilo zvýšit počet pracovních míst, takže navzdor hospodářské krizi stoupl počet zaměstnanců z původních 50 na více než 600.\n\nZa druhé světové války byl výrobní program využit pro potřeby německého vojenského průmyslu, takže bylo nutno zastavit výrobu nábytkového kování a elektrických spotřebičů. Naproti tomu byla tajně připravena poválečná výroba automobilových a motocyklových karburátorů, stabilních motorů, vstřikovacích zařízení pro vznětové motory a skútrů.\n\nV roce 1946 byla továrna Ing. Železného znárodněna a připojena k národnímu podniku PAL. Přitom byla výroba skútrů zastavena, výroba karburátorů a stabilních motorů byla převedena do Č. Budějovic, kde se stala základem podniku Motor Jikov, a výroba vstřikovacích zařízení byla převedena do Jihlavy, kde se stala základem podniku Motorpal. V roce 1953 byl JIKOV znovu oddělen a byl vytvořen nový subjekt s názvem JIHOčeské STROJírny - JIHOSTROJ. Hlavní výrobní program nově vzniklého subjektu byl orientován na letecký průmysl.\n\nV roce 1992 proběhla privatizace. Jihostroj se stal akciovou společností. Hlavní reorganizace proběhla v roce 1995. Firma byla výrazně zracionalizována, výrobní program se rozdělil do dvou divizí. Hydraulická divize se zaměřuje na výrobu hydraulických zubových čerpadel, hydraulických motorů, rozdělovačů, ventilů a válců. Výroba Letecké divize se zaměřila na oblast přístrojů palivového a hydraulického systému letadla a přístrojů řízení vrtule. Dodávky přístrojů těchto výrobkových skupin orientuje tradičně na tuzemské odběratele, jimiž jsou především GE Aviation Czech, s.r.o. a PBS, a.s., Velká Bíteš, ale samozřejmě od roku 1989 směřují obchodní aktivity letecké divize společnosti Jihostroj k výrobcům západního leteckého průmyslu - Parker Hannifin Corporation, Crane Aerospace, Honeywell, Samsung Techwin a další.\n\nJedním z hlavních současných produktů letecké divize společnosti Jihostroj a.s. jsou následující přístroje, které jsou součástí turbovrtulového motoru Walter M601. Na tento motor Jihostroj dodává - Regulátor paliva LUN 6590, Hlavní palivové čerpadlo LUN 6290 a regulátor vrtule LUN 7816.\n\nPro APU, typové řady Saphír Jihostroj a.s. dodává:\nČerpadlo paliva\nČerpadlo oleje\nRozdělovač paliva\nRozdělovač oleje\nToto APU je použito v různých modifikacích na letounech Aero L-39, Aero L-159, K-8, L15 a vrtulnících Mil Mi-17.\n\nMohou být a jsou použity na všech typech letounů s pístovým motorem a vrtulí typu \"constant speed\". Letouny řady RV firmy Van´s Aircraft, Extra 300, Pitts, Suchoj Su-31, a jiné. Kompletní seznam v externích odkazech této stránky.\n\nPro vojenský cvičný letoun Pilatus PC-21 a malý dopravní letoun Pilatus PC-12, jakož i vrtulník Sikorsky S-76 a businessjet Eclipse 500 dodává Jihostroj a.s. brzdové dílce.\n\nDále Jihostroj dodává přístroje a dílce pro:\nMotor RR Trent 800 a Trent 1000, dále letouny Cessna 550 a jiné.\n\n\n"}
{"id": "594170", "url": "https://cs.wikipedia.org/wiki?curid=594170", "title": "Viktorie Melita Sasko-Koburská", "text": "Viktorie Melita Sasko-Koburská\n\nViktorie Melita Sasko-Koburská (25. listopadu 1876, Valletta, (Malta) - 2. března 1936, Amorbach, Německo) byla členka britské královské rodiny a jako vnučka královny Viktorie s titulem \"\"její královská Výsost princezna Viktorie z Edinburghu\"\" desátá v pořadí následnictví na britský trůn; prvním sňatkem pak velkovévodkyně hesenská (1894-1901) a druhým ruská velkokněžna (pod jménem \"Viktorie Fjodorovna\").\n\nViktorie Melita se narodila jako třetí potomek (druhá dcera) britského prince Alfréda, vévody z Edinburghu, a jeho manželky, ruské velkokněžny Marie Alexandrovny. Její otec byl druhým synem královny Viktorie a jejího manžela prince prince Alberta, její matka byla dcerou ruského cara Alexandra II. a jeho manželky carevny Marie Alexandrovny. Jejími sestrami byly Marie, pozdější rumunská královna, Alexandra z Edinburghu, vévodkyně Hohenlohe-Langenburg a Beatrice, španělská princezna.\n\nV roce 1891 se Viktorie Melita poznala a zamilovala s ruským velkoknížetem Kirillem Vladimirovičem, když se svou matkou přijela do Petrohradu na pohřeb velkokněžny Alexandry Fjodorovny, manželky Pavla Alexandroviče, syna cara Alexandra II. Manželství mezi nimi však nebylo možné, protože ruská pravoslavná církev nedovolovala manželství mezi bratrancem a sestřenicí prvního stupně. 19. dubna roku 1894 se tedy Viktorie Melita provdala na naléhání své babičky, královny Viktorie, za hesenského velkovévodu Ernesta Ludvíka, třebaže již tehdy milovala svého bratrance. Svatba se uskutečnila za účasti vysoké šlechty celé Evropy - přítomni byli např. britská královna Viktorie i oba její bratranci, budoucí ruský car Mikuláš II. a německý císař Vilém II. Manželství nebylo šťastné – Viktoriino srdce bylo zadané jinde a Ernest Ludvík neměl zájem o ženy, tedy ani o svou manželku.\n\nV roce 1896 přijela Viktorie opět do Ruska, na korunovaci cara Mikuláše II. V průběhu tohoto pobytu opět vznikl vztah mezi ní a Kirilem. To znamenalo nebezpečí rozvodového skandálu a carevna Alexandra Fjodorovna, sestra Ernesta Ludvíka, dosáhla u cara toho, že byl Kiril poslán Dálný východ. Ten se posléze v roce 1904 vrátil do Moskvy jako válečný hrdina z rusko-japonské války. Car mu poté povolil vycestovat z Ruska a Kiril odjel do Koburgu k Viktorii Melitě.\n\nViktorie Melita se s Ernestem Ludvíkem rozvedla v roce 1901, poté, co porodila mrtvé dítě. Důvodem rozvodu byl nepochybně především vztah Viktorie k bratranci, je však otázkou, zda by tento důvod byl v tehdejší době dostatečně silný, kdyby v pozadí nestála homosexualita Ernesta Ludvíka. Z jejich manželství nicméně vzešly dvě děti:\n\nPo rozvodu (21. prosince 1901) se Viktorie vrátila ke své matce do jejího domu na francouzské Riviéře.\n\n8. října roku 1905 se Viktorie Melita v přísném utajení v Tegernsee v Bavorsku za Kirilla provdala a přijala jméno \"Viktorie Fjodorovna\". Svatební oslavy byly velmi střídmé, bez korunovaných hostí. Jako \"svatební dar\" dostal Kirill Vladimirovič od cara Mikuláše II. odejmutí svých královských privilegií a svých hodností v carském námořnictvu. Car Mikuláš II. na naléhání své ženy carevny Alexandry Fjodorovny, sestry Viktoriina prvního manžela, vypověděl pár z Ruska; manželé se usadili nejprve v Německu a posléze ve Francii.\n\nZ jejich manželství vzešli tři potomci, dvě starší dcery a nejmladší syn:\n\nPo řadě úmrtí v ruské carské rodině byl car Mikuláš II. nucen Kirila přijmout zpět do rodiny; ten byl třetím v pořadí následnictví na carský trůn. Manželský pár Kiril a Viktorie Melita se vrátil do Ruska a Viktorie dostala titul ruské velkokněžny. Velmi rychle se sžila s ruskou společností a užívala života na dvoře s jeho skvělými slavnostmi a plesy.\n\nBěhem první světové války pracovala Viktorie Melita jako zdravotní sestra a organizovala první motorizované transporty raněných.\n\nStejně jako řada dalších členů carské rodiny pohlíželi i Viktorie a Kiril velmi kriticky na vztah carského páru k Rasputinovi. Po Rasputinově zavraždění v prosinci roku 1916 byla podána carovi petice s prosbou o omilostnění Rasputinova vraha, velkoknížete Dmitrije Pavloviče, kterou car odmítl. Několik týdnů poté musel car abdikovat a země se stala republikou. 14. března 1917 přísahal Kiril a jeho námořní jednotky Dumě věrnost v naději na obnovení starého řádu a záchranu monarchie. Carská rodina ho proto považovala za vlastizrádce; Viktorie stála při něm.\n\nPo vypuknutí ruské Říjnové revoluce v listopadu roku 1917 prchli Viktorie a její rodina pouze se šperky zašitými v šatech do Finska, kde zůstali do roku 1919. Další rok pak žili v Nice ve Francii a příležitostně v Koburgu. Od roku 1925 prožil pár zbytek života v St. Briac-sur-mer ve Francii.\n\nViktorie byla žena pronikavé inteligence a silná osobnost. Ona byla hybnou silou manželství, které spojovala velká láska. Pomáhala Kirilovi zapomenout na ukrutnosti rusko-japonské války, učinila rozhodnutí o přestěhování do Francie, přiměla rovněž manžela, aby na sebe vzal závazek hlavy rodu Romanovců po tragické smrti Mikuláše II. a celé carské rodiny. Z její iniciativy se jejich sídlo Saint-Briac stalo místem setkávání ruské emigrace ve Francii a symbolem ruské monarchie ve vyhnanství.\n\nV roce 1933 se Viktorie Fjodorovna dozvěděla, že ji její muž podvádí; to byla pro ni těžká rána. Začátkem roku 1936 jela navštívit do Německa svou starší dceru Marii, onemocněla zde však chřipkou a 2. března ve věku 59 let zemřela.\n\nKirill svou ženu přežil o dva roky. Oba byli pohřbeni v rodinné hrobce vévodské rodiny v Koburgu. 7. března roku 1995 byly ostatky velkoknížete Kirilla Vladimiroviče a velkokněžny Viktorie Fjodorovny na popud jejich prasnachy velkovévodkyně Leonidy Bagration slavnostně vyzvednuty a převezeny do Petrohradu, kde byly uloženy do velkoknížecí rodinné hrobky v Petropavlovském chrámu.\n\n"}
{"id": "594176", "url": "https://cs.wikipedia.org/wiki?curid=594176", "title": "Pohořské vrchy", "text": "Pohořské vrchy\n\nPohořské vrchy jsou součástí geomorfologického celku Nízký Jeseník, jež leží na území Olomouckého a Moravskoslezského kraje. V Pohořských vrších, na katastru obce Pohoř pramení Kletenský potok, jež je součástí povodí Odry. Průměrná nadmořská výška je okolo 450 m. Území je součástí Oderských vrchů, které byly v roce 1994 vyhlášeny přírodním parkem o rozloze 287 km². Roste zde smíšený lesní porost, skládající se převážně z buků a smrků.\n\n"}
{"id": "594178", "url": "https://cs.wikipedia.org/wiki?curid=594178", "title": "Tomáš Sedláček", "text": "Tomáš Sedláček\n\nTomáš Sedláček je jméno více osobností:\n\n"}
{"id": "594186", "url": "https://cs.wikipedia.org/wiki?curid=594186", "title": "Pedujim", "text": "Pedujim\n\nPedujim ( פְּדוּיִים, v oficiálním přepisu do angličtiny Peduyim, přepisováno též Peduim) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 115 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél východního okraje mošavu protéká vádí Nachal Patiš.\n\nObec se nachází 27 kilometrů od břehu Středozemního moře, cca 83 kilometrů jihojihozápadně od centra Tel Avivu, cca 77 kilometrů jihozápadně od historického jádra Jeruzalému a 18 kilometrů severozápadně od města Beerševa. Nachází se na severozápadním okraji města Ofakim. Pedujim obývají Židé, přičemž osídlení v tomto regionu je etnicky převážně židovské.\n\nPedujim je na dopravní síť napojen pomocí lokální silnice 241.\n\nPedujim byl založen v roce 1950. Zakladateli byli Židé z Jemenu. Mošav je pojmenován podle biblického citátu z Knihy Izajáš 35,10: „\"Ti, za něž Hospodin zaplatil, se vrátí. Přijdou na Sijón s plesáním a věčná radost bude na jejich hlavách. Dojdou veselí a radosti, na útěk se dají starosti a nářek\"“\n\nMístní ekonomika je založena na zemědělství (produkce mléka). V obci je k dispozici synagoga, mikve, zdravotní středisko, sportovní areály a mateřská škola a společenské centrum. Správní území vesnice měří 4 000 dunamů (4 kilometry čtvereční). Plánuje se stavební expanze. Nabízí se zde 98 stavebních parcel pro soukromé zájemce, z toho 40 již bylo prodáno.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Pedujim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 477 lidí. Během roku 2014 populace stoupla o 0,2 %.\n\n\n"}
{"id": "594189", "url": "https://cs.wikipedia.org/wiki?curid=594189", "title": "Bitcha", "text": "Bitcha\n\nBitcha ( בִּטְחָה, v oficiálním přepisu do angličtiny Bitha) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 120 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél západního okraje mošavu protéká vádí Nachal Patiš.\n\nObec se nachází 28 kilometrů od břehu Středozemního moře, cca 82 kilometrů jihojihozápadně od centra Tel Avivu, cca 75 kilometrů jihozápadně od historického jádra Jeruzalému a 17 kilometrů severozápadně od města Beerševa. Nachází se na severním okraji města Ofakim. Bitchu obývají Židé, přičemž osídlení v tomto regionu je etnicky převážně židovské.\n\nBitcha je na dopravní síť napojena pomocí lokální silnice 241.\n\nBitcha byla založena v roce 1950. Podle jiného zdroje došlo k výstavbě osady až roku 1956. Zakladateli byli Židé z Jemenu, kteří ovšem v roce 1950 původně pobývali na místě nynější vesnice Ranen. V roce 1951 se přesunuli sem, do prostoru tehdejšího přistěhovaleckého tábora nazývaného Ha Kam 107 (ק\"מ 107, doslova \"107. kilometr\", podle polohy na silnici mezi Jeruzalémem a Beerševou). Mošav je pojmenován podle biblického citátu z Knihy Izajáš 30,15: „\"Neboť toto praví Panovník Hospodin, Svatý Izraele: „V obrácení a ztišení bude vaše spása, v klidu a důvěře vaše vítězství. Vy však nechcete\"“\n\nMístní ekonomika je založena na zemědělství (produkce mléka, pěstování zeleniny, sadovnictví). V obci je k dispozici obchod se smíšeným zbožím, synagoga, mikve, knihovna, zdravotní středisko, sportovní areály, mateřská škola a společenské centrum. Správní území vesnice měří 4 000 dunamů (4 kilometry čtvereční). Od roku 1991 prošla obec stavební expanzí. Nabízelo se zde 88 stavebních parcel pro soukromé zájemce, z toho 40 již bylo zastavěno rodinnými domy.\n\nObyvatelstvo mošavu je smíšené, tedy složené ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Bitcha Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 715 lidí. Během roku 2014 populace stoupla o 2,4 %.\n\n\n"}
{"id": "594192", "url": "https://cs.wikipedia.org/wiki?curid=594192", "title": "Gilat", "text": "Gilat\n\nGilat ( גִּילַת, v oficiálním přepisu do angličtiny Gilat) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 135 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél jižního okraje mošavu protéká vádí Nachal Patiš.\n\nObec se nachází 29 kilometrů od břehu Středozemního moře, cca 82 kilometrů jihojihozápadně od centra Tel Avivu, cca 74 kilometrů jihozápadně od historického jádra Jeruzalému a 16 kilometrů severozápadně od města Beerševa. Nachází se na severovýchodním okraji města Ofakim. Gilat obývají Židé, přičemž osídlení v tomto regionu je etnicky převážně židovské.\n\nGilat je na dopravní síť napojen pomocí lokální silnice 241, která severně od obce ústí do dálnice číslo 25.\n\nGilat byl založen v roce 1949. Zakladateli byli Židé z Tuniska. Později se k nim přidali i židovští imigranti z Maroka, Libye a Jemenu. Mošav je pojmenován podle biblického citátu z Knihy Izajáš 35,2: „\"Bujně rozkvete, radostně bude jásat a plesat. Bude jí dána sláva Libanónu, nádhera Karmelu a Šáronu. Ty uzří slávu Hospodinovu, nádheru našeho Boha.\"“\n\nMístní ekonomika je založena na zemědělství, kterým se zabývá zhruba 30 % obyvatel vesnice (chov drůbeže, pěstování zeleniny). V obci je k dispozici obchod se smíšeným zbožím, synagoga, zdravotní středisko, sportovní areály, mateřská škola a společenské centrum. Správní území vesnice měří 6 900 dunamů (6,9 kilometrů čtverečních). Obec prošla stavební expanzí. Nabízelo se zde 200 stavebních parcel pro soukromé zájemce.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Gilat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1272 lidí. Během roku 2014 populace stoupla o 5,2 %.\n\n\n"}
{"id": "594193", "url": "https://cs.wikipedia.org/wiki?curid=594193", "title": "Šeřík karpatský", "text": "Šeřík karpatský\n\nŠeřík karpatský (\"Syringa josikaea\") je rostlina z čeledi olivovníkovité (\"Oleaceae\"). Vzrůstem dosahuje velikosti keře vysokého až jeden a půl metru.\n\nŠeřík karpatský kvete v měsíci červnu. Jeho květy jsou růžové. Stavbou jsou pak trubkovité, čtyřcípé. Vyznačují se také svojí charakteristickou vůní.\n\nVysazován je díky své nenáročnosti a mrazuvzdornosti. Daří se mu však lépe na slunečných místech.\n\n"}
{"id": "594197", "url": "https://cs.wikipedia.org/wiki?curid=594197", "title": "Tifrach", "text": "Tifrach\n\nTifrach ( תִּפְרַח‎, v oficiálním přepisu do angličtiny Tifrah) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 162 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél jižního okraje mošavu protéká vádí Nachal Patiš.\n\nObec se nachází 31 kilometrů od břehu Středozemního moře, cca 82 kilometrů jihojihozápadně od centra Tel Avivu, cca 72 kilometrů jihozápadně od historického jádra Jeruzalému a 14 kilometrů severozápadně od města Beerševa. Nachází se nedaleko od severovýchodního okraje města Ofakim. Tifrach obývají Židé, přičemž osídlení v tomto regionu je etnicky převážně židovské.\n\nTifrach je na dopravní síť napojen pomocí dálnice číslo 25.\n\nTifrach byl založen v roce 1949. Zakladateli byli Židé z Maďarska, kteří přežili holokaust, napojení na náboženskou organizaci Agudat Jisra'el. Roku 1954 se k nim přidali i židovští imigranti z Maroka. Mošav je pojmenován podle biblického citátu z Knihy Izajáš 35,1: „\"Poušť i suchopár se rozveselí, rozjásá se pustina a rozkvete kvítím\"“\n\nMístní ekonomika je zčásti založena na zemědělství, kterým se zabývá deset zdejších rodin (produkce mléka, rostlinná výroba), část obyvatel působí v sektoru náboženského vzdělávání. V obci jsou k dispozici náboženské školy, několik ješiv, obchod se smíšeným zbožím, synagoga, zdravotní středisko, sportovní areály, mateřská škola a společenské centrum. Správní území vesnice měří 5 000 dunamů (5 kilometrů čtverečních).\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Tifrach Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec s dlouhodobě rostoucí populací. K 31. prosinci 2014 zde žilo 2088 lidí. Během roku 2014 populace stoupla o 0,6 %.\n\n\n"}
{"id": "594200", "url": "https://cs.wikipedia.org/wiki?curid=594200", "title": "Talmej Bilu", "text": "Talmej Bilu\n\nTalmej Bilu ( תַּלְמֵי בִּיל\"וּ‎, doslova „\"Brázdy [hnutí] Bilu\"“, v oficiálním přepisu do angličtiny Talme Bilu, přepisováno též Talmei Bilu) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 180 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Severozápadně od vesnice začíná vádí Nachal Zru'a. Jihovýchodně od mošavu protéká Nachal Ziv.\n\nObec se nachází 22 kilometrů od břehu Středozemního moře, cca 72 kilometrů jihojihozápadně od centra Tel Avivu, cca 67 kilometrů jihozápadně od historického jádra Jeruzalému a 25 kilometrů severozápadně od města Beerševa. Nachází se nedaleko od severovýchodního okraje města Netivot. Talmej Bilu obývají Židé, přičemž osídlení v tomto regionu je etnicky převážně židovské.\n\nTalmej Bilu je na dopravní síť napojen pomocí lokální silnice 293.\n\nTalmej Bilu byl založen v roce 1953. Podle jiného zdroje byla obec zřízena už roku 1952. Zakladateli byli Židé z Rumunska a Íránu. Původní rumunští osadníci zde ale již dnes nepobývají. Mošav je pojmenován podle organizace Bilu, jejíž 70. výročí vzniku se připomínalo v roce 1952.\n\nMístní ekonomika je založena na zemědělství, kterým se živí cca 70 % obyvatel (pěstování květin, ovoce a zeleniny, chov drůbeže). Existuje zde 79 rodinných farem. Další část obyvatelstva za prací dojíždí mimo mošav. V obci je k dispozici obchod se smíšeným zbožím, synagoga, mikve, sportovní areály, mateřská škola a společenské centrum. Správní území vesnice měří 5 500 dunamů (5,5 kilometrů čtverečních). Vesnice prošla stavební expanzí. Soukromým uchazečům se zde nabízelo 70 stavebních parcel, z nichž 30 už bylo zastavěno rodinným domem.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Talmej Bilu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 439 lidí. Během roku 2014 populace stoupla o 10,6 %.\n\n\n"}
{"id": "594205", "url": "https://cs.wikipedia.org/wiki?curid=594205", "title": "Mabu'im", "text": "Mabu'im\n\nMabu'im ( מַבּוּעִים, v oficiálním přepisu do angličtiny Mabbu'im) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Merchavim.\n\nLeží v nadmořské výšce 176 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Severozápadně od vesnice začíná vádí Nachal Šlachim.\n\nObec se nachází 22 kilometrů od břehu Středozemního moře, cca 71 kilometrů jihojihozápadně od centra Tel Avivu, cca 66 kilometrů jihozápadně od historického jádra Jeruzalému a 25 kilometrů severozápadně od města Beerševa. Nachází se nedaleko od severovýchodního okraje města Netivot. Mabu'im obývají Židé, přičemž osídlení v tomto regionu je etnicky převážně židovské.\n\nMabu'im je na dopravní síť napojen pomocí lokální silnice 293, ze které tu k severu odbočuje lokální silnice 2932.\n\nMabu'im byl založen v roce 1958. Vznikl jako středisková obec pro okolní zemědělské vesnice. Je pojmenován podle biblického citátu z Knihy Izajáš 35,7: „\"Ze sálající stepi se stane jezero a z žíznivé země vodní zřídla. Na nivách šakalů bude odpočívat dobytek, tráva tam poroste jako rákosí a sítí.\"“\n\nMístní ekonomika není založena na zemědělství. V obci je k dispozici obchod se smíšeným zbožím, synagoga, sportovní areály, plavecký bazén, zdravotní středisko, mateřská škola a základní škola a společenské centrum. Správní území vesnice měří 6 400 dunamů (6,4 kilometrů čtverečních).\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Mabu'im Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 1148 lidí. Během roku 2014 populace stoupla o 1,3 %.\n\n\n"}
{"id": "594211", "url": "https://cs.wikipedia.org/wiki?curid=594211", "title": "Glenstalské opatství", "text": "Glenstalské opatství\n\nGlenstalské opatství, anglicky: Glenstal Abbey je benediktínský klášter ležící v irské vesnici Murroe v hrabství Limerick. Funguje také jako chlapecká internátní škola.\n\nOpatství je zasvěceno svatému Josefu a svatému Kolumbovi. Sídlí při glenstalském hradu vystavěném rodem Barringtonů v normanském architektonickém slohu. Hlavním opatem kláštera byl k roku 2010 Patrick Hederman, OSB.\n\nKrajina v okolí tvoří hluboké lesy, jezera a staré valové roviny ve formě stupňovitých zahrad připomínající „biblickou zahradu“.\n\nV klášterních budovách se nachází střední škola Glenstal Abbey School, kde studuje více než dvě stě studentů, učitelský sbor s dalšími pracovníky čítá okolo padesáti osob. Mezi absolventy patří například filosof Richard Kearney nebo miliardář a irský senátor John Magnier.\n\n"}
{"id": "594212", "url": "https://cs.wikipedia.org/wiki?curid=594212", "title": "Kostel Navštívení Panny Marie (Poštorná)", "text": "Kostel Navštívení Panny Marie (Poštorná)\n\nKostel Navštívení Panny Marie v Břeclavi-Poštorné je novogotický farní chrám postavený v letech 1895–1898, dominanta městské části a jedna z hlavních stavebních atraktivit celé Břeclavi.\n\nZákladní kámen na stavbu kostela byl položen 24. června 1895 a kostel byl slavnostně vysvěcen o tři roky později 3. července 1898 vídeňským biskupem Dr. J. Schneiderem za přítomnosti celé knížecí rodiny Lichtenštejnů. Kostel byl postaven na popud poštorenského obyvatelstva a usedlíků z přifařené Charvátské Nové Vsi za podpory tehdy vládnoucího knížete Jana II. z Lichtenštejna pod vedením architekta Karla Weinbrennera. Jako vzor ke stavbě kostela si Weinbrenner vybral vídeňský kostel Panny Marie Vítězné od architekta Friedricha Schmidta. Na stavbu byl použit materiál z místních keramických závodů (tehdy se jednalo o knížecí cihelnu) a bylo použito na 200 druhů cihel, dlaždic, tvarovek a glazované keramické krytiny. Samotnou výstavbu kostela provedla vídeňská firma Josefa Schmalzhofera.\n\nTento kostel byl náhradou za kostel původní, který stál téměř na místě dnešního kostela. Podle farní kroniky byl původní kostel postaven v roce 1339. Tehdy byla Poštorná a Charvátská Nová Ves filiální farností valtického kostela a nesídlil tady kněz, který by poštorenský kostel spravoval. Zmínka o faře pochází až z roku 1570, kdy k poštorenské farnosti patřil i nedaleký Hlohovec. Jednu dobu dokonce poštorenští kněží spravovali i kostel v Břeclavi, a to přesto, že Poštorná až do roku 1920 patřila k Dolním Rakousům, zatímco Břeclav ležela na Moravě.\nNa starém kostele se v průběhu doby neprováděly žádné velké opravy, proto kostel pomalu chátral a v polovině 19. století po rozmachu Poštorné už ani svou kapacitou nevyhovoval požadavkům farnosti.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 7 100 000 Kč.\nHlavní průčelí poštorenského kostela je obráceno k vyústění břeclavské cesty. To podnítilo orientaci kněžiště netradičně směrem na jihozápad. Nad portálem se nachází socha žehnajícího Krista jejímž autorem je Josef Beyer.\n\nDominantním architektonickým motivem stavby je vysoká kopule na osmibokém tamburu, která je zakončena lucernou ve tvaru koruny. Výška chrámu činí 50,7 metru.\n\nOltáře v kostele zhotovil tyrolský umělec Ferdinand Stuflesser, který je zároveň autorem křížové cesty. Jedná se o oltář Božího hrobu, Mariánský oltář a oltář Božského srdce Ježíšova. Hlavní oltář, který se nachází ve středu kněžiště, je podle pověsti provizorní. Legenda praví, že jistý Maďar měl utéci s jeho plány neznámo kam.\n\nVitráže v oknech v prostoru kněžiště znázorňují Pannu Marii, sv. Josefa, sv. Jana Křtitele a sv. Vavřince.\n\nSochy sv. Františka z Assisi a sv. Antonína jsou dílem sochaře Josefa Kafky a pochází z roku 1940 nebo 1942. Sochy sv. Josefa, sv. Terezie z Lisieux a sousoší Ježíše, Panny Marie a apoštola Jana pochází z dílny neznámých vídeňských sochařů.\n\nVarhany pocházejí z proslulé dílny Bratří Riegrů z Krnova z roku 1926. Tato autorská dvojice varhany v kostele instalovala.\n\nAutorem kříže před kostelem, který pochází z roku 1902, je také Karel Weinbrenner.\n\nKostel stojí u hlavní křižovatky v centru Poštorné, 1 km od hlavního náměstí v Břeclavi a 2,5 km od železniční stanice Břeclav (na železniční stanici Poštorná, vzdálené 1 km, je pouze sezónní turistický provoz). U kostela se nachází parkoviště. Autobusová zastávka \"Poštorná, kostel\" (linky IDS JMK č. 561-3, 566-571) je 100 m od kostela.\n\nKostel si lze prohlédnout bez průvodce vždy 1/2 hodiny před bohoslužbou. Kostelní věž je zpřístupněna veřejnosti.\n\n"}
{"id": "594224", "url": "https://cs.wikipedia.org/wiki?curid=594224", "title": "Concavenator", "text": "Concavenator\n\nConcavenator („lovec z oblasti Cuenca“) byl rodem středně velkého teropodního dinosaura z čeledi Carcharodontosauridae, který žil v období spodní křídy před přibližně 130 miliony let (stupeň barrem) na území dnešního Španělska (provincie Cuenca, lokalita Las Hoyas). Typový druh \"C. corcovatus\" („mající hrb na hřbetě“) byl popsán španělskými paleontology v roce 2010.\n\n\"Concavenator\" byl asi 5 až 6,1 metru dlouhý a zhruba 320 kilogramů vážící dravý dinosaurus, pohybující se po dvou končetinách. Přední končetiny měl kratší, čelisti byly mohutné a osázené vroubkovanými zuby. Zajímavým znakem však byly velké výběžky dvou obratlů nad pánví, které zřejmě za života zvířete podpíraly jakýsi velký hrbol. Ten mohl sloužit k termoregulaci (podobně jako u současných velbloudů) nebo k vnitrodruhové signalizaci. Stopy kulhajícího teropoda střední velikosti, popsané roku 2017 ze sedimentů souvrství Las Hoyas, mohly patřit právě rodu \"Concavenator\".\n\nNa loketních kostech tohoto dinosaura objevili vědci jakési hrbolky, mající zřejmě vazbu na ukotvení pernatých struktur. Je tedy možné, že zaživa byl konkavenátor alespoň na předních končetinách opeřený. Žádné otisky peří v okolí zkameněliny sice objeveny nebyly (naopak zachovaly se otisky šupin z některých partií těla), opeření je však poměrně pravděpodobné. V tom případě je možné spatřovat jeho počátek již u primitivních zástupců kladu Neotetanurae, žijících v období střední jury.\n\n\n"}
{"id": "594237", "url": "https://cs.wikipedia.org/wiki?curid=594237", "title": "Harold Kushner", "text": "Harold Kushner\n\nHarold Kushner (* 1935 Brooklyn, New York) je americký rabín, představitel progresivního křídla rekonstruktivního judaismu.\n\nNarodil se v newyorském Brooklynu, vystudoval Kolumbijskou univerzitu a v roce 1960 získal rabínskou ordinaci na Židovském teologickém semináři (JTS). Stejná instituce mu roku 1972 udělila doktorát z biblistiky. Studoval také na jeruzalémské Hebrejské univerzitě, přednášel na Clarkově univerzitě a Rabínské škole JTS. Je držitelem šesti čestných doktorátů (dr. h. c.). Dlouhodobě působí jako kongregační rabín izraelského chrámu v massachusettském Naticku.\n\nNa státním pohřbu prezidenta Ronalda Reagana ve washingtonské katedrále sv. Petra a Pavla dne 11. června 2004 předčítal úryvek z bible.\n\nJe autorem bestselleru \"Když se zlé věci stávají dobrým lidem\", který napsal po smrti svého syna Aarona. V útlé publikaci srozumitelné věřícím i nevěřícím lidem se zamýšlí nad bolestí a zármutkem, nad lidským utrpením. Kniha ceněná psychology, psychiatry i teology pomáhá od roku 1981 lidem po celém světě, byla přeložena do jedenácti jazyků a v Holandsku dvakrát vyhlášena nejlepší nebeletristickou knihou roku.\n\nSpolečně s Chaimem Potokem se podílel na vydání \"Etz Hayim: A Torah Commentary\", nového oficiálního komentáře konzervativního hnutí k Tóře, jenž byl vydán v roce 2001. Je autorem řady populárních knih s teologickou tematikou.\n\nV roce 2007 přijal od Židovské knižní rady (\"Jewish Book Council\") ocenění za celoživotní dílo.\n\n\n\n"}
{"id": "594239", "url": "https://cs.wikipedia.org/wiki?curid=594239", "title": "Pustý hrádek", "text": "Pustý hrádek\n\nPustý hrádek je zřícenina hradu ležící na vrchu asi 400 m východně od hradu Kašperku, v katastrálním území Žlíbek města Kašperské Hory (okres Klatovy). Stavba měla zabránit případným útočníkům v ostřelování níže položeného Kašperku z výšky.\n\nTato pozdně gotická stavba pochází pravděpodobně z 15. století. Podle některých zdrojů byl hrad postaven Šternberky. Důvodem měla být obava z útoku královského vojska na Kašperk, který byl v té době v jejich držení. Zdeněk Konopišťský ze Šternberka se totiž významně podílel na založení Jednoty zelenohorské, seskupení namířeného proti Jiřímu z Poděbrad. Jinde se uvádí, že hrad vybudovali Švamberkové.\n\nStavba měla původně zřejmě dvě podlaží a pětibokou věž. Do dnešních dnů se dochovala část severní zdi.\n\nZ Kašperku vede k Pustému hrádku žlutá turistická značka. Objekt je volně přístupný. Poskytuje dobrý výhled, zejména na Šumavu.\n"}
{"id": "594240", "url": "https://cs.wikipedia.org/wiki?curid=594240", "title": "Epikantus", "text": "Epikantus\n\nEpikantus je kožní záhyb horního víčka překrývající vnitřní koutek oka. Vznikl jako prvek adaptace na chladné prostředí plné prachových částic, které panovalo ve středoasijských stepích, odkud pocházejí mongoloidé. \n\nVyskytuje se u asijské mongoloidní populace, amerických Indiánů, Eskymáků a Austronésanů. Austronésané, kteří pocházejí z Taiwanu, se rozšířili v oblasti od Havaje po Madagaskar, takže ho můžeme najít u Samoanů, Tonganů, Mikronésanů a Malgašů. V Evropě se vyskytuje vzácně, a to zvláště v oblasti východní Evropy a Skandinávie.\nNezávisle na této oblasti rozšíření se s epikantem často lze setkat i v Africe u Křováků a jihosúdánských Dinků.\n\nEpikantus se vyskytuje také při trisomii 21. chromozomu (Downův syndrom) a různých jiných genetických poruchách.\n"}
{"id": "594246", "url": "https://cs.wikipedia.org/wiki?curid=594246", "title": "TVP1", "text": "TVP1\n\nTVP1 (TVP Jeden, Telewizja Polska 1, \"\"Jedynka\"\") je televizní kanál provozovaný TVP (Telewizja Polska S.A.), polským veřejnoprávním vysilatelem. Byl to první televizní kanál vysílaný v Polsku a i dnes je stále jedním z nejpopulárnějších.\n\nKromě SD vysílání je k dispozici také HD verze TVP1. Zkušební vysílání začalo v lednu 2011, v červnu 2012 bylo zahájeno oficiální vysílání TVP1 HD přenosy z UEFA Euro 2012.\n\n\n\n\n\n\n\n"}
{"id": "594255", "url": "https://cs.wikipedia.org/wiki?curid=594255", "title": "Česká hokejová extraliga 2010/2011", "text": "Česká hokejová extraliga 2010/2011\n\nHlavním sponzorem české hokejové extraligy v sezóně 2010/2011 byla opět sázková kancelář Tipsport, a tak soutěž nesla jméno Tipsport Extraliga. Soutěž začala 17. září 2010 a základní část se hrála do 20. února 2011.\n\n\nZákladní část se hrála od září do února, kdy se všechny týmy utkaly každý s každým celkem čtyřikrát. Poté následovalo play-off. Nejprve se hrálo předkolo play-off, ve kterém se utkaly sedmý s desátým a osmý s devátým umístěným klubem v tabulce po základní části. Předkolo play off se hrálo na 3 vítězné zápasy. Poté následovalo klasické play-off, kdy hrál první s osmým, druhý se sedmým, třetí s šestým a čtvrtý s pátým. Od čtvrtfinále se hrálo na 4 vítězné zápasy. Čtyři vítězné týmy ze čtvrtfinále postoupily do semifinále. Vítězní semifinalisté do finále. Vítěz finále se stává Mistrem extraligy, konečné druhé až desáté místo je určeno úspěšností týmů v play-off.\n\nJedenáctý až čtrnáctý tým tabulky po základní části hráli play-out skupinu o udržení, ve které se každý s každým utkal čtyřikrát, přičemž se započítávaly všechny body ze základní části. Tým, který skončil ve skupině o udržení poslední, hrál baráž o udržení v extralize s vítězem 1. ligy. Tato baráž se hrála na čtyři vítězná utkání.\n\nDne 2. listopadu 2010 přišlo oddělení Českého svazu ledního hokeje na chybu v registracích před sezonou nově příchozích hráčů do týmů Kladna, Plzeň a Mladé Boleslavi.\n\nŘeditel soutěže Stanislav Šulc uvedl, že byli špatně zaregistrováni plzenští hráči Petr Přikryl a Tomáš Frolo, mladoboleslavští Tomáš Divíšek a Jiří Marušák a Jindřich Kotrla z Kladna. Šulc dále uvedl, že administrativní chyba nastala při zaslání přestupových formulářů u těchto hráčů na svaz a tak nebylo nové působení těchto hráčů zaneseno do jejich registračních průkazů. Na chybu se přišlo náhodně při vyřizování hostování Petra Přikryla v týmu Litoměřic. Uvedl také, že v případě potvrzení chyby hrozí klubům odečty bodů v tabulce.\n\nNásledující den (tedy 3. listopadu) bylo uveřejněno potvrzení, že dané kluby skutečně o body přijdou. Mladá Boleslav přijde o 22 z dosavadních 24 získaných bodů, Plzeň o 19 z 28 bodů a Kladno o 6 ze 13 bodů. Kontumace se totiž měla týkat všech zápasů, do kterých špatně zaregistrovaní hráči zasáhli. Od kdy bude kontumace platit, uveřejněno nebylo. Potvrzeno však bylo to, že všech ostatních jedenáct klubů má soupisky v pořádku, ačkoliv podobný postih hrozil i týmu HC Mountfield za hráče Rostislava Martynka. Nakonec se však vše ukázalo býti v pořádku.\n\nTrest přijalo pouze vedení Kladna, zástupci Plzně a Mladé Boleslavi se s verdiktem nehodlali smířit. Dne 4. listopadu 2010 požádaly oba kluby vedení soutěže o ponechání desetidenní lhůty k prozkoumání celého případu a k zisku důkazů o tom, že bylo vše v pořádku. Oba kluby také prohlásily, že se budou snažit o svolání mimořádné valné hromady Asociace profesionálních klubů, aby kauzu prošetřila. Právní zástupce Plzně Tomáš Tesař připustil, že někteří právníci klubu mu sdělili, že jsou schopni se pokusit dokonce o zastavení celé soutěže. Sám však připustil, že takovou variantu zatím klub nezvažuje.\n\nKe svolání valné hromady APK nakonec došlo v úterý 16. listopadu v Praze. Na ní byla Šulcovi vyslovena důvěra k rozhodnutí v kauze neoprávněných startů. Ortel měl být vynesen v pátek 19. listopadu. Den před plánovaným vynesením ortelu kvůli špatným registracím rezignoval Jaromír Zavoral, ředitel plzeňského klubu, tedy jednoho z těch, které měly být postiženy. V pátek 19. listopadu bylo ředitelem Šulcem na tiskové konferenci oznámeno rozhodnutí, kdy došlo u provinivších se týmů k odečtu bodů dosažených v utkání, v nichž provinění hráči nastoupili. Kladenský klub rozhodnutí přijal, avšak kluby z Plzně a Boleslavi se proti rozhodnutí chtěly bránit a na začátku prosince se s odvoláním obrátily na Odvolací komisi Asociace profesionálních klubů.\n\nDne 22. prosince Odvolací komise rozhodla, že se případem nebude zabývat, protože podle jejího názoru nedošlo k naplnění všech podmínek odvolacího potřebných k tomu, aby komise rozhodovala. Podle jejich názoru se kluby měly nejdříve odvolat ke Stanislavu Šulcovi a až po jeho rozhodnutí se případně měly obrátit na Odvolací komisi. Případ se tak vrátil ke Stanislavu Šulcovi, řediteli Asociace profesionálních klubů. Ten však s takovým jejím výkladem nesouhlasil a případ komisi vrátil. Na konci prosince Odvolací komise rozhodnutí o odebrání bodů potvrdila. Tím proti rozhodnutí již není ve sportovním prostředí možnost odvolání. Další odvolání by tak již mohl řešit pouze soud.\n\nV úterý 18. ledna 2011 přišla TV Nova s informací, že by se podobný případ mohl opakovat znovu, tentokrát u týmu HC Oceláři Třinec, konkrétně u hráče Martina Adamského při jeho přestupu z Plzně do Třince, kdy při tom mělo dojít k záměně dvou dokumentů (použito mělo být „Prohlášení o postoupení hráčské smlouvy“ namísto „Ohlášení přestupu“, neboť Adamský přestupoval až po vypršení smlouvy v Plzni). Ředitel extraligy Stanislav Šulc však vinu Třince popřel s tím, že jde pravděpodobně o jeho vlastní (tedy Šulcovu) chybu. Následně se i Disciplinární komise Asociace profesionálních klubů rozhodla, že ani ona nebude hráče Adamského trestat.\n\nPrvní utkání pod širým nebem v dějinách české Extraligy (poslední zápas na nezastřešeném stadionu se odehrál na jaře 1967) proběhlo 2. ledna 2011 na plochodrážním stadionu ve Svítkově v Pardubicích. Kapacita speciálně vystavěných tribun dosahovala 25 000 míst, z čehož bylo 17 000 k sezení. Návštěvnost tohoto ojedinělého utkání dosáhla 17 140 diváků, čímž byl překonán o 17 diváků rekord samostatné české extraligy z dubna 2008. Tehdy dorazilo do O areny na rozhodující sedmé finále mezi Slavií a Karlovými Vary 17 123 lidí. Utkání ve Svítkově bylo hráno v rámci 36. kola mezi domácími Pardubicemi a Kometou Brno.\n\nV první třetině nastoupily oba týmy v historických dresech. Pardubice je měli jako repliku dresů z 50. a Kometa Brno z 60. let 20. století. V zápase zvítězil domácí tým Pardubic v poměru 4:2. Před vlastním extraligovým utkáním se konal exhibiční zápas mezi veterány obou celků. Tento skončil nerozhodně v poměru 3:3\n\nPoznámky:\n\n1. utkání\n\n2. utkání\n\n3. utkání\n\n4. utkání\n\nDo čtvrtfinále postoupil tým HC BENZINA Litvínov, když zvítězil 3:1 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\nDo čtvrtfinále postoupil tým HC Slavia Praha, když zvítězil 3:2 na zápasy\n\n1. utkání\n2. utkání\n3. utkání\n4. utkání\n5. utkání\n6. utkání\n\nDo semifinále postoupil tým HC Oceláři Třinec, když zvítězil 4:2 na zápasy.\n\n1. utkání\n2. utkání\n3. utkání\n4. utkání\n5. utkání\n6. utkání\n7. utkání\n\nDo semifinále postoupil tým HC Slavia Praha, když zvítězil 4:3 na zápasy.\n\n1. utkání\n2. utkání\n3. utkání\n4. utkání\n5. utkání\n6. utkání\n\nDo semifinále postoupil tým HC Vítkovice Steel, když zvítězil 4:2 na zápasy.\n\n1. utkání\n2. utkání\n3. utkání\n4. utkání\n\nDo semifinále postoupil tým HC Eaton Pardubice, když zvítězil 4:0 na zápasy.\n\n1. utkání\n2. utkání\n3. utkání\n4. utkání\n5. utkání\n6. utkání\n7. utkání\n\nDo finále postoupil tým HC Oceláři Třinec, když zvítězil 4:3 na zápasy.\n\n1. utkání\n2. utkání\n3. utkání\n4. utkání\n5. utkání\n\nDo finále postoupil tým HC Vítkovice Steel, když zvítězil 4:1 na zápasy.\n\n1. utkání Před začátkem prvního utkání zazpívala zpěvačka Ewa Farna českou státní hymnu.\n2. utkání Před začátkem druhého utkání zazpívala zpěvačka Ewa Farna českou státní hymnu.\n3. utkání\n4. utkání\n5. utkání\n\nMistrovský titul získal tým HC Oceláři Třinec, když zvítězil 4:1 na zápasy.\n\n\n\n1. utkání\n2. utkání\n3. utkání\n4. utkání\n5. utkání\n6. utkání\n7. utkání\n\n\n"}
{"id": "594261", "url": "https://cs.wikipedia.org/wiki?curid=594261", "title": "Acedera", "text": "Acedera\n\nAcedera je španělská obec situovaná v provincii Badajoz (autonomní společenství Extremadura). Patronkou města je Nuestra Señora de la Jara a patronem Svatý Josef.\n\nLeží nedaleko města Villanueva de la Serena. Obcí prochází silnice N-430. Je vzdálena 137 km od města Badajoz. Patří do okresu Vegas Altas a soudního okresu Villanueva de la Serena.\n\nRoku 1834 byla začleněna do soudního okresu Puebla de Alcocer. V roce 1842 obec čítala 68 domácností a 220 obyvatel. V roce 1930 se odděluje od stávajícího soudního okresu a připojuje se k okresu Villanueva de la Serena.\n\nV Acedeře se slaví tyto tři významnější svátky:\n"}
{"id": "594264", "url": "https://cs.wikipedia.org/wiki?curid=594264", "title": "Gainfarn (zámek)", "text": "Gainfarn (zámek)\n\nZámek Gainfarn je v katastrálním území Gainfarn v městě Bad Vöslau v okrese Baden v rakouské spolkové zemi Dolní Rakousy. \n\nV zámku je dnes hudební škola Bad Vöslau. Zámek má velmi podobný vývoj - a historii jako v sousedství ležící zámek Merkenstein (zámek), protože dřívější panství Gainfarn a Großau patřila po dlouhá léta k sobě. \n\nJiž v roce 1206 byl v dokumentech kláštera Klosterneuburgu uváděn \"Rudwinus z Gainfarn\". Místem jeho sídla byla uváděna nejmenovaná pevnost. Sídlem Hohenbergů, kteří měli v držení statek Gainfarn, byl jejich sídlem již roku 1448 hrad Merkenstein. Dnešní zámek je každopádně výrazně mladší. \n\nKdyž byl hrad Merkenstein zničený při druhém obléhání Turky byl sídlem panství opět Gainfarn. Místo i zámek Gainfarn měli od roku 1675, v době tureckého obléhání až do roku 1829 v držení Dietrichsteinové. Ještě před změnou majitele zámek přestavěl do dnešní podoby Josef Karel Dietrichstein (1763-1825), první guvernér \"privilegované rakouské národní banky\". Roku 1816 nechal přestavět hlavní trakt v klasicistním stylu. \n\nV roce 1829 získal Joachim Eduard hrabě Münch-Bellinghausen obě panství Gainfarn a Großau s Merkensteinem. Po jeho smrti zdědil zámek v roce 1866 Adolph baron z Brenner-Felsachu (1814-1883). Tento zděděný majetek převedl na svého syna Joachima z Brenner-Felsachu (1859-1927), známého díky cestě kolem světa a skupinových fotografiích, které vystavoval v dnešním Muzeu etnografie. V období let 1897 až 1901 byl častým hostem na zámku Hugo z Hofmannsthalu (1874-1929). \n\nV roce 1911 Brenner-Felsach prodal zámek a statky majiteli pily Leopoldu Kernovi, který zámek vlastnil do roku 1917. Od něho koupil statek Merkenstein průmyslník Arthur Krupp (1856-1938) z Berndorfu. Ten dal poslední rok první světové války zámek k dispozici jako Lazaret. \n\nPo druhé světové válce veškerý majetek rodiny Kruppů sovětská okupační správa zabavila jako \"německý majetek\" a přidělila zámek a statek Gainfarn do správy koncernu USIA. V té době zámek očividně pustl. Po uzavření rakouské státní smlouvy přešlo vlastnictví na republiku Rakousko a do správy na spolkové lesy. Ze spolkových lesů byla již stávající lesnická škola v Brucku an der Mur a Gmundenu a 1948 lesnická škola ve Waidhofen an der Ybbs přemístěna do Gainfarnu. S novou reorganizací rakouského školství byla roku 1972 vyšší odborná škola s maturitou uzavřena a zřízena škola pro výcvik lesníků. V té době byl také zřízen Institut pro včelařství. \n\nNa přelomu tisíciletí byla ale tato škola uzavřena. Větší část lesů na 5000 hektarů bylo již dříve prodáno. \n\nV roce 2001 zámek získalo město Bad Vöslau. Po provedené adaptaci zámku je zde umístěna \"Hudební škola Bad Vöslau\".\n\n \n\n"}
{"id": "594266", "url": "https://cs.wikipedia.org/wiki?curid=594266", "title": "Aceuchal", "text": "Aceuchal\n\nAceuchal je španělské město situované v provincii Badajoz (autonomní společenství Extremadura).\n\nNachází se mezi městy Villalba de los Barros a Almendralejo v okrese Tierra de Barros a soudním okrese Almendralejo. Od města Badajoz je vzdálené 57 km a od města Almendralejo 10 km. Je známo díky místnímu česneku.\n\nV roce 1594 tvořila obec část provincie León de la Orden de Santiago a čítala 499 obyvatel. Roku 1834 byla začleněna do soudního okresu Almendralejo. V roce 1842 obec čítala 760 domácností a 2890 obyvatel.\n"}
{"id": "594269", "url": "https://cs.wikipedia.org/wiki?curid=594269", "title": "Vůz Btax781 ČD", "text": "Vůz Btax781 ČD\n\nPřípojný vůz řady Btax (dříve řada 011) je přípojný vůz Českých drah zamýšlený pro přepravu na neelektrizovaných lokálních tratích s motorovými vozy řady 811, avšak ze sériové výroby motorových vozů sešlo a byly vyrobeny pouze dva kusy.\n\n Vůz zvenčí vypadá prakticky stejně jako jeho předchůdce řady 010. Největší změny byly provedeny v interiéru výměnou sedaček za sedačky dělené s látkovými potahy a opěrkami hlavy. Bylo zvoleno uspořádání 2+3. Bylo také modernizováno WC a také byla dosazena tónovaná skla. Vozům byla ponechána původní inventární čísla. Bylo také namontováno průchozí řídicí vedení a napájecí potrubí.\n\n"}
{"id": "594270", "url": "https://cs.wikipedia.org/wiki?curid=594270", "title": "Václav Havelka (politik)", "text": "Václav Havelka (politik)\n\nVáclav Havelka (1893-1967) byl komunistický funkcionář a agilní zastánce a propagátor komunismu. Za první republiky a za protektorátu byl vězněn. Od 1. června 1936 byl I. místopředseda Průmyslového svazu kovodělníků – součásti Rudých odborů. Po roce 1945 byl ústředním tajemníkem Svazu zaměstnanců v kovoprůmyslu na ÚRO. V roce 1948 se stal I. náměstkem ministra hutního průmyslu a rudných dolů.\n\nJeho jméno nesla i ulice v Praze, od 17. prosince 2008 je přejmenována na Siwiecovu.\n\n"}
{"id": "594272", "url": "https://cs.wikipedia.org/wiki?curid=594272", "title": "Ahillones", "text": "Ahillones\n\nAhillones je španělská obec situovaná v provincii Badajoz (autonomní společenství Extremadura).\n\nNachází se na jihovýchodě provincie mezi obcemi Berlanga a Llerena v okrese Campiña Sur a soudním okrese Llerena. Obcí prochází silnice N-432. Nachází se 128 km od města Badajoz.\n\nAčkoli nejsou zřejmé informace o založení města, zdá se, že vzniklo v dobách Mesty (sdružení dobytkářů). V roce 1594 byla obec známá jako Ayllones, tvořila část provincie León de la Orden de Santiago a žilo v ní 315 obyvatel. V roce 1834 se obec stává součástí soudního okresu Llerena. V roce 1842 bylo ve městě 426 domácností a 1798 obyvatel.\n\nHospodářství je založeno převážně na zemědělství a chovu dobytka. Pěstuje se hlavně obilí a olivy.\n"}
{"id": "594274", "url": "https://cs.wikipedia.org/wiki?curid=594274", "title": "Alange", "text": "Alange\n\nAlange je španělská obec situovaná v provincii Badajoz (autonomní společenství Extremadura).\n\nObec se nachází 79 km od města Badajoz a 24 od města Mérida v okrese Tierra de Mérida - Vegas Bajas a soudním okrese Mérida. V obci se nachází hrad z 9. století.\n\nV roce 1594 Alange, původním názvem Alhange, tvořila součást provincie León de la Orden de Santiago a čítala 186 obyvatel. V roce 1834 se obec stává součástí soudního okresu Mérida. V roce 1842 obec čítala 264 domácností a 960 obyvatel.\n"}
{"id": "594276", "url": "https://cs.wikipedia.org/wiki?curid=594276", "title": "Balto 2: Na vlčí stezce", "text": "Balto 2: Na vlčí stezce\n\nBalto 2: Na vlčí stezce (v anglickém originále Balto II: Wolf Quest) je animovaný film z roku 2002 režiséra Phil Weinstein. Film je volným pokračováním snímku \"Balto\" z roku 1995.\n\nBalto a Jenna mají štěňátka. Jenomže jedno štěňátko, Aleu, vypadá jako vlk. Všechna štěňátka si lidé osvojili, jenom malou Aleu si nikdo neosvojil. Když dospěje, Balto jí prozradí, kdo je. Aleu se rozzlobí a uteče daleko do lesa. Balto se rozhodne, že začne svou dceru hledat. Spolu najdou Navu, starého vůdce smečky vlků. Nava vyšle Aleu za vůdkyní smečky, protože je vlčice a sama o tom neví.\n"}
{"id": "594277", "url": "https://cs.wikipedia.org/wiki?curid=594277", "title": "Los kvalifikace na Mistrovství Evropy ve fotbale 2012", "text": "Los kvalifikace na Mistrovství Evropy ve fotbale 2012\n\nLos kvalifikace na Mistrovství Evropy ve fotbale 2012 proběhl v neděli 7. února 2010 od 12 hodin středoevropského času v polské Varšavě v místním Paláci kultury a vědy. Losování vedl generální sekretář UEFA Gianni Infantino, jemuž asistovali polští a ukrajinští fotbalisté Zbigniew Boniek, Andrzej Szarmach, Oleg Blochin a Andrej Ševčenko. Celý ceremoniál zahájil polský ministerský předseda Donald Tusk.\n\nKvalifikace se účastní 51 zemí. Před losem byly rozděleny do 6 košů.\n\n\n\n\n\n\n\nLosováno byly nejprve týmy ze šestého koše, následně z pátého koše a postupně z jednotlivých košů až po koš první.\n\n\n\n\n\n\n\n\n\n\n\nPo odehrání všech utkání ve skupinách byly pro jednotlivé skupiny sestaveny tabulky a mužstva na prvních místech těchto tabulek postoupila přímo na mistrovství Evropy. Následně byly tabulky u skupin, v nichž hrálo šest mužstev, přepočítány, a to tím způsobem, že nebyly uvažovány výsledky dosažené v utkáních s nejhorším mužstvem šestičlenné skupiny. Celek, který byl nejlepší z týmů na druhých místech – Švédsko – také postoupil přímo na mistrovství Evropy. Zbylých osm mužstev bylo rozděleno na dvě čtyřčlenné skupiny podle kvality (uvažovaly se zápasy posledních tří kvalifikačních cyklů a případně i účast na mistrovství Evropy 2008 či mistrovství světa 2010. V potaz se braly jak uhrané body, tak také vstřelené a inkasované branky). Ti lepší se ocitli mezi týmy nasazenými, ti horší mezi nenasazenými. Složení skupin bylo následující:\n\n\n\nVe čtvrtek 13. října 2011 od 13 hodin proběhl v krakovském hotelu Sheraton los barážových dvojic. Vylosován byl vždy jeden tým z jedné skupiny a k němu soupeř z druhé skupiny. Vzhledem k tomu, že umístění mezi nasazenými či nenasazenými týmy nemá vliv na pořadí sehrání vzájemných zápasů, je v prvním utkání domácím mužstvem ten tým, který byl vylosován dříve.\n\nÚčastníky losování byli Gianni Infantino, Zbigniew Boniek a Michel Platini.\n\n\n"}
{"id": "594279", "url": "https://cs.wikipedia.org/wiki?curid=594279", "title": "Kushner", "text": "Kushner\n\nKushner [\"kušner\"] je příjmení více osobností:\n\n"}
{"id": "594280", "url": "https://cs.wikipedia.org/wiki?curid=594280", "title": "Balto 3: Křídla změny", "text": "Balto 3: Křídla změny\n\nBalto 3: Křídla změny (v anglickém originále Balto III: Wings of Change) je animovaný film z roku 2004 režiséra Phila Weinsteina. Film je volným pokračováním snímku \"Balto\" z roku 1995.\n\nBalto a jeho syn Kodi jdou po stopách psího spřežení. Ale pak se v Nomeu objeví obrovské letadlo které vnese Balta do úžasu. Ale psi z Kodiho tímu v spřežení se bojí že tá velká obluda je nahradí. Pak se ale uskuteční závody mezi psím spřežením a letadlem. Spřežení vyhraje, ale letadlo zabloudí v lese i s pilotem Dukem. Balto se ho vydá hledat i s husí slečnou Stellou a s medvědmi Mukem a Lukem. Na pomoc mu také přijdou Baltův syn Kodi a psí spřežení. Naučili se že nejdůležitější není práce ale někoho život.\n"}
{"id": "594281", "url": "https://cs.wikipedia.org/wiki?curid=594281", "title": "Jean-Luc Marion", "text": "Jean-Luc Marion\n\nJean-Luc Marion (* 3. července 1946, Meudon, Hauts-de-Seine) je francouzský filosof, žák Jacquese Derridy a vůdčí osobnost moderních katolických myslitelů. Jeho úvahy vycházejí z postmodernistických pozic a obsahují prvky mystické teologie, fenomenologie a moderní filosofie, tedy oblastí, ve kterých je expertem. Přestože se dominantní částí akademické činnosti zaměřuje na Descartesa a fenomenology typu Martina Heideggera a Edmunda Husserla, větší odezvu vzbudily jeho práce explicitně náboženského charakteru. Příkladem je práce \"Dieu sans l´être\" (Bůh bez bytí, 1982), která se zabývá převážně analýzou idolatrie. To je téma u něj často spojené s kvalitami lásky a obdarování, tedy s konceptem široce zkoumaným také Derridou.\n\nStudoval na Université de Paris X - Nanterre a Sorbonně, magisterský titul ve filosofii získal na pařížské École normale supérieure, kde byl žákem Derridy a Louise Althussera. Ve stejné době měl intenzivní zájem o teologii, v níž se soukromě vzdělával pod vlivem teologů jakými byli Louis Bouyer, Jean Daniélou, Henri de Lubac a Hans Urs von Balthasar. Po získání doktorátu v roce 1980 začal přednášet na univerzitě v Poitiers.\n\nZ Poitiers přešel na Université de Paris X - Nanterrem, kde se stal vedoucím katedry filosofie, od roku 1996 pak stejnou funkci zastával na Sorbonně (Université Paris-Sorbonne (Paris IV)). K roku 2010 působil jako profesor filosofie náboženství a teologie na Chicagské univerzitě.\n\n6. listopadu 2008 byl zvolen jedním ze čtyřiceti nesmrtelných (\"immortel\") Francouzské akademie, která má uzavřený počet členů (numerus clausus) a obsadil křeslo číslo 4, které před ním patřilo kardinálu Jean-Marie Lustigerovi.\n\nObdržel několik cen včetně:\n\n\n"}
{"id": "594284", "url": "https://cs.wikipedia.org/wiki?curid=594284", "title": "Alburquerque", "text": "Alburquerque\n\nAlburquerque je španělské historické město v provincii Badajoz (autonomní společenství Extremadura). Žije zde přes 5400 obyvatel.\n\nNachází se na severozápadě provincie velmi blízko u portugalských hranic v pohoří Sierra de San Pedro. Leží v nadmořské výšce 506 m n. m. v okrese Tierra de Badajoz a v soudním okrese Badajoz. Od hlavního města provincie Badajozu je vzdáleno 42 km na sever.\n\nV blízkosti města se nalezly pozůstatky skalních maleb z doby bronzové i stopy římského osídlení. Město vzniklo patrně ve středověku, jeho centrum i hrad jsou památkově chráněny. Řada obyvatel se v 16. století vypravila do Ameriky a exulanti v 19. století založili město Albuquerque v Novém Mexiku v USA.\n\nV roce 1834 se obec stala součástí soudního okresu Badajoz. V roce 1842 čítalo město 1 542 domů a 5 470 obyvatel.\n\nAlburquerque je známo zejména pro své tradiční uzenářské výrobky vysoké kvality.\n\n"}
{"id": "594298", "url": "https://cs.wikipedia.org/wiki?curid=594298", "title": "Kryštof 13", "text": "Kryštof 13\n\nKryštof 13 je volací znak a všeobecně rozšířené označení vrtulníku letecké záchranné služby (LZS) v Jihočeském kraji. Provoz LZS v Jihočeském kraji zajišťuje Armáda ČR vrtulníky W-3A Sokol ze základny na letišti v Bechyni.\n\nZkušební provoz letecké záchranné služby byl v Českých Budějovicích poprvé zahájen 1. května 1991. Provozní stanice se nacházela na Letišti Planá u Českých Budějovic. Prvním provozovatelem byla Československá armáda, přesněji 31. smíšená letka velení a průzkumu Bechyně. Pro LZS byly nasazovány vrtulníky Mil Mi-2. První volací znak byl Záchrana 215. Zdravotnickou část osádky tvořili už tehdy zaměstnanci záchranné služby z Českých Budějovic. Kromě vrtulníků Mi-2 byly k sekundárním letům připraveny také stroje Mil Mi-8, které vzlétaly v případě potřeby přímo z Bechyně.\n\nK 1. lednu 1993 přebírá provoz LZS Armáda České republiky a je zaveden nový volací znak Kryštof 13. V průběhu roku 1993 se letecká záchranná služba v Českých Budějovicích dostává do existenčních problémů a hrozí její zrušení. 1. ledna 1995 přebírá oficiálně středisko nestátní společnost Helicopter, avšak armáda zajišťuje chod LZS po dohodě až do 6. ledna. Nový provozovatel přesunul středisko LZS na letiště do Hosína. Zpočátku používal pro leteckou záchrannou službu také stroje Mi-2, ale v průběhu roku 1995 se ve službě objevují modernější vrtulníky PZL Kania (imatrikulace \"OK-WIM\", \"OK-VIL\" a \"OK-MIK\"). V roce 1997 havaroval stroj s imatrikulací \"OK-WIM\" a do služby se již nevrátil. K další změně provozovatele dochází s příchodem roku 2004, kdy stanici přebírá nestátní společnost Alfa-Helicopter. Od roku 2004 slouží na českobudějovické stanici LZS vrtulník Bell 206L-4T s imatrikulací \"OK-ZIU\", který sloužil do konce roku 2003 na stanici Kryštof 04 v Brně. V průběhu roku 2004 je pro LZS nasazen zcela nový vrtulník Bell 427 s imatrikulací \"OK-AHB\".\n\nProvozovatelem vrtulníku je nestátní společnost Alfa-Helicopter. Zdravotnickou část posádky LZS zajišťuje Zdravotnická záchranná služba Jihočeského kraje, ostatní provozní pracovníky včetně pilotů zajišťuje společnost Alfa-Helicopter.\n\n5. února 2010 došlo k nehodě vrtulníku s imatrikulační značkou \"OK-AHB\", který letěl pro pacienta do Jihlavy. Mezi Horní Olešnou a Panskými Dubenkami vlétnul vrtulník do husté mlhy a z důvodu silného větru došlo ke kontaktu vrtulníku s terénem.\nNikomu z tříčlenné posádky se nic nestalo, nicméně vrtulník se stal provozu neschopný. 6. února ve 13:40 došlo k příletu záložního stroje z Olomouce.\n\nPo nehodě slouží krátce na stanici původní Bell 206L-4T (ovšem se slovenskou imatrikulací \"OM-ZIU\") a později je na stanici trvale nasazen stroj Bell 427 (\"OK-AHE\"). V průběhu roku 2011 dochází k další výměně a na stanici slouží Bell 427 s imatrikulací \"OK-EMI\".\n\nOd září 2015 se stanice letecké záchranné služby nachází na letišti v Plané u Českých Budějovic. Provoz stanice je omezen na denní dobu limitovanou východem a západem slunce. V nočních hodinách je oblast Jihočeského kraje pokryta pro neodkladné sekundární lety vrtulníky z provozních stanic Kryštof 01 z Prahy a Kryštof 07 z Plzně. Jako záloha pro stanici Kryštof 13 slouží vrtulník Bell 427 (\"OK-AHE\"). Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\nNa konci roku 2011 bylo oznámeno, že v průběhu roku 2012 započne výstavba nového heliportu v areálu Letiště České Budějovice. Stavba byla dokončena v roce 2015. Provoz LZS tu ale netrval příliš dlouho, pouze do konce roku 2016.\n\nOd 1. ledna 2017 zajišťuje leteckou záchrannou službu v Jihočeském kraji Ministerstvo obrany – Armáda ČR.Její základna se přesunula na vojenské letiště v Bechyni, kde nyní sídlí 15. ženijní pluk.\n\nLZS je zajišťována vrtulníkem W-3A Sokol. Od 1.7.2017 je LZS zajištěna nepřetržitě 24 hodin denně.\n\n"}
{"id": "594299", "url": "https://cs.wikipedia.org/wiki?curid=594299", "title": "Draisina", "text": "Draisina\n\nDraisina je jednostopé vozidlo poháněné silou lidských svalů. Je předchůdcem jízdního kola a jeho moderní podobou je dětské odrážedlo. Její vynález bývá všeobecně připisován německému lesníkovi a vynálezci Karlu von Draisovi (1785–1851).\n\nPůvodní Draisův vynález neměl ještě pedály. Jezdec jej poháněl tak, že se nohama odrážel od země, podobně jako při jízdě na koloběžce. Základní myšlenka tohoto velocipédu sice již byla známa, Drais ji však zdárně dotáhl do konce, když své vozidlo opatřil řiditelným předním kolem, což si nechal v lednu roku 1818 patentovat.\n\nSvoji první zaznamenanou jízdu na vozidle, jež sám nazýval \"Laufmaschine\" ( běhací stroj), podnikl v červnu 1817 v německém Mannheimu.\n\nNapoleonské války skončily roku 1815. Při výbuchu indonéské sopky Tambora roce 1815 se do atmosféry dostalo tak ohromné množství sopečného popela, že došlo ke změně klimatu, jež následujícího roku natolik ovlivnila úrodu v Evropě a v Severní Americe, že zde roku 1816 vypukl nejhorší hladomor v 19. století. Proto se roku 1816 začalo přezdívat „Rok bez léta“. Situace byla natolik vážná, že lidé v Evropě, aby přežili, museli porazit své koně, kteří byli tehdy hlavním dopravním prostředkem. To mělo za následek celou řadu dopravních problémů, jež se podle některých zdrojů pokoušel vyřešit právě Karl von Drais sestrojením své \"Laufmaschine\". Sám Drais ale uvedl v roce 1813, když si nechal patentovat čtyřkolý vůz, že reaguje na nedostatek koní způsobených válkou: „In Kriegszeiten, wo die Pferde und ihr Futter oft selten werden, könnte ein solcher Wagen wichtig sein“. Vozidlo mělo jednu dost vážnou nevýhodu – dalo se s ním totiž jen velmi těžko brzdit. V Německu se proto setkalo s poměrně vlažným přijetím. V jiných zemích však bylo přijato s větším nadšením a dostalo se mu pojmenování, jež bylo odvozeno od jména jeho vynálezce – draisina. Zlidovělý název drezína se dnes používá pro lehké kolejové vozidlo sloužící pro dopravu několika osob.\n\nV Anglii a ve Francii se draisiny vyráběly během krátkého období jejich popularity v létě roku 1819. Jedním z výrobců byl i anglický vynálezce Denis Johnson, který v Londýně zhotovoval takzvané \"dandy horse\", jak se jim v Anglii říkalo, s elegantně zakřiveným rámem, jenž umožňoval použití větších kol. Nicméně vzhledem k tomu, že draisiny byly celodřevěné a nikterak odpružené, dávali jejich jezdci přednost jízdě po hladším dláždění chodníků než po hrubé dlažbě cest, což vedlo k častým střetům s chodci. Proto byl v řadě obcí vydán zákaz jejich používání. Další podstatnou nevýhodou tohoto dopravního prostředku byla skutečnost, že musel být zhotoven svému jezdci na míru, aby se mohl pohodlně odrážet nohama od země. Žádný výrobce zřejmě nepřevzal vynález nastavitelného sedla, s nímž přišel v roce 1818 francouzský vynálezce Nicéphore Niépce a uplatnil jej na své draisině, kterou nazval \"vélocipède\". \n\nPo krátkém období slávy upadla draisina rychle v zapomnění. V 60. letech 19. století bylo ve Francii zhotoveno první jízdní kolo, takzvaný „kostitřas“, když bylo přední kolo draisiny opatřeno klikovým mechanismem s pedály.\n\nVe svém nejznámějším díle Slávy dcera oslavil draisinu básník Jan Kollár (1793–1852).\n\n"}
{"id": "594319", "url": "https://cs.wikipedia.org/wiki?curid=594319", "title": "Nir Akiva", "text": "Nir Akiva\n\nNir Akiva ( נִיר עֲקִיבָא, doslova „\"Akivova louka\"“, v oficiálním přepisu do angličtiny Nir Aqiva) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 155 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Východně od vesnice začíná vádí Nachal Hoga. Nachází se tam také vrch Tel Mifsach. Západně od mošavu se terén svažuje k vádí Nachal Šlachim.\n\nObec se nachází 20 kilometrů od břehu Středozemního moře, cca 68 kilometrů jihojihozápadně od centra Tel Avivu, cca 65 kilometrů jihozápadně od historického jádra Jeruzalému a 27 kilometrů severozápadně od města Beerševa. Nir Akiva obývají Židé, přičemž osídlení v tomto regionu je etnicky převážně židovské.\n\nNir Akiva je na dopravní síť napojen pomocí lokální silnice 2932.\n\nNir Akiva byl založen v roce 1953. Zakladateli byli Židé z Rumunska, později je doplnili židovští imigranti z Maroka. Mošav je pojmenován podle funkcionáře Židovské agentury Akivy Ettingera.\n\nMístní ekonomika je založena na zemědělství (pěstování polních plodin, květin, sadovnictví). Existuje zde 80 rodinných farem. Většina obyvatel ale za prací dojíždí mimo mošav. Rozvíjí se turistický ruch. V obci je k dispozici obchod se smíšeným zbožím, synagoga, mikve, sportovní areály, mateřská škola a společenské centrum. Správní území vesnice měří 6 400 dunamů (6,4 kilometrů čtverečních). Vesnice prošla stavební expanzí. Soukromým uchazečům se zde nabízelo 105 stavebních parcel, z nichž cca 70 už bylo zastavěno rodinným domem. V 70. letech 20. století ve vesnici žil pozdější významný izraelský politik Amir Perec.\n\nDo roku 1948 se poblíž nynějšího mošavu rozkládala arabská vesnice Kawfacha. Arabské osídlení v ní skončilo během války za nezávislost.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Nir Akiva Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě prudce rostoucí populací. K 31. prosinci 2014 zde žilo 677 lidí. Během roku 2014 populace stoupla o 2,0 %.\n\n\n"}
{"id": "594327", "url": "https://cs.wikipedia.org/wiki?curid=594327", "title": "Nir Moše", "text": "Nir Moše\n\nNir Moše ( נִיר מֹשֶׁה‎, doslova „\"Mošeho louka\"“, v oficiálním přepisu do angličtiny Nir Moshe) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 145 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Východně od vesnice probíhá vádí Nachal Hoga, kam severovýchodně od mošavu teče vádí Nachal Mašlim, severně od vesnice Nachal Selek. Západně od mošavu se terén svažuje k vádí Nachal Šlachim. Na východě stojí pahorek Tel Mifsach.\n\nObec se nachází 18 kilometrů od břehu Středozemního moře, cca 68 kilometrů jihojihozápadně od centra Tel Avivu, cca 66 kilometrů jihozápadně od historického jádra Jeruzalému a 28 kilometrů severozápadně od města Beerševa. Nir Moše obývají Židé, přičemž osídlení v tomto regionu je etnicky převážně židovské.\n\nNir Moše je na dopravní síť napojen pomocí lokální silnice 2932.\n\nNir Moše byl založen v roce 1953. Zakladateli byli Židé z Maroka. Postupně je doplnili i židovští imigranti z Alžírska a několik rodin Židů z Egypta. Zpočátku se nová vesnice nazývala Šoval Alef ('שובל א) podle nedaleké vesnice Šoval. Mošav je v současnosti pojmenován podle ruskožidovského a izraelského spisovatele Mošeho Smilanského (1874–1953).\n\nMístní ekonomika je zčásti založena na zemědělství (pěstování polních plodin, citrusů a květin), kterým se zabývá 10 zdejších rodin. Většina obyvatel ale za prací dojíždí mimo mošav. Rozvíjí se turistický ruch. V obci je k dispozici obchod se smíšeným zbožím, synagoga, mikve, sportovní areály, mateřská škola a společenské centrum. Správní území vesnice měří 2 000 dunamů (2 kilometry čtvereční). Vesnice prošla v roce 1996 stavební expanzí. Soukromí uchazeči zde postavili 54 nových rodinných domů. Další fáze expanze se plánuje.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Nir Moše Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 527 lidí. Během roku 2014 populace klesla o 1,1 %.\n\n\n"}
{"id": "594346", "url": "https://cs.wikipedia.org/wiki?curid=594346", "title": "Prořezávka", "text": "Prořezávka\n\nProřezávka je výchovný zásah v mlazinách, kterým se při pěstování lesa v určitém vývojovém stádiu upravuje počet jedinců ve vznikajícím lesním porostu. Někteří autoři používají pro tento výchovný zásah též. termín pročistka. Výška porostů se v době provádění prořezávek pohybuje mezi 2 - 8 metry (jde tedy již o zajištěné mlaziny). Prořezávky jsou významným článkem v souboru výchovných zásahů a v rozhodující míře ovlivňují druhovou skladbu, zdravotní stav, kvalitu a odolnost porostu na dlouhá desetiletí.\n\nPřed vlastním prováděním prořezávek je vhodné porosty prostorově rozčlenit a stanovit pomocí přibližovacích a zpřístupňovacích linek (1,5-4 m širokých průseků), navazujících na stálé lesní cesty, kostru budoucího dopravně zpřístupňovacího systému.\nVlastní zásah může být prováděn ve vzniklých pracovních polích individuální selekcí v tzv. \"bioskupinách\". Jednodušší a méně odborně i časově náročný je schematický zásah (například odstraňováním určených řad nebo každého x-tého jedince). Případně se oba způsoby kombinují (např. se odstraní každá 4. řada a na zbylé ploše se provede individuální výběr). Dle průměru kmínků se (kromě ručního nářadí) používají buď výkonné křovinořezy nebo lehké motorové pily. Pro tvorbu linek nebo schematické zásahy v rozsáhlých porostech mohou být použity rotační sekačky nesené traktory nebo štěpkovací hlavice na lehkých harvestorech .\nPři zásahu jsou odstraňovány nežádoucí dřeviny pokud škodí dřevinám cílovým, provádí se zdravotní výběr (odstraňují se nemocní nebo nepřirůstaví jedinci), reguluje se zápoj s cílem zlepšit stabilitu (zbylí jedinci využívají větší životní prostor zvýšením tloušťkového přírůstu) a konečně je porost redukován záporným výběrem - likvidací nekvalitních jedinců (košatí obrostlíci, dvojáky atp.) z horní a střední vrstvy.\nPěstitel volí odpovídající intenzitu a interval zásahů s ohledem na stav porostu a zajištění jeho odolnosti. Platí že vyšší intenzita umožňuje prodloužit interval zásahu. Intenzivnější zásahy podporují stabilitu porostů na úkor budoucí kvality dříví (širší zápoj vytvořený silnými zásahy znamená logicky i více rozměrnějších suků, protože spodní větvě při něm usychají později). Úkolem lesního hospodáře je sladit v konkrétních přírodních a ekonomických podmínkách protichůdné požadavky na stabilitu a současně kvalitu porostu.\n\n\n"}
{"id": "594351", "url": "https://cs.wikipedia.org/wiki?curid=594351", "title": "Eugène Viollet-le-Duc", "text": "Eugène Viollet-le-Duc\n\nEugène Emmanuel Viollet-le-Duc (27. ledna 1814 Paříž – 17. září 1879 Lausanne) byl francouzský architekt a historik umění. K jeho nejvýznamnějším dílům patří restaurování středověkých budov ve Francii a jeho vědecké práce o dějinách architektury.\n\nNarodil se v rodině Emanuela-Louise-Nikolase Viollet-le-Duc (1781–1857), který působil v Tuilerijském paláci a jeho ženy Elizabeth Delecluze Eugenie (1785–1832), dcery architekta Jean-Baptiste Delecluze (1745–v. 1805). Jeho život byl ovlivněn významnými osobnostmi, se kterými se setkal v salonech své matky a strýce Etiénna-Jeana Delécluze (1781–1863) malíře a uměleckého kritika. Tento salon navštěvovaly osobnosti jako byl Stendhal (1783–1842), Augustin Sainte-Beuve (1804–1869), Prosper Mérimée (1803–1870), Louis Vilet a další. V letech 1826 a 1829 byl v internátní škole v ústavu Morin, ve Fontenay-aux-Roses. V letech 1830–1831 vykonal praxi u architektů Jeana Huvé a Achille Leclèr. V letech 1831–1836 uskutečnil šest studijních cest po architekturách Francie. 3. května 1834 se oženil s Elizabeth Tempier, z tohoto svazku vzešly dvě děti: syn Eugene (Eugene-Louis) (1835–1910) a dcera Marie-Sophie (1838–?). V roce 1837 uskutečnil studijní cestu po Itálii. Už v roce 1834 byl oceněn v Salonu medailí za své akvarely.\n\nV roce 1840 jej Prosper Mérimée pověřil rekonstrukcí románské baziliky Sainte-Marie-Madeleine ve Vézelay. V letech 1838–1845 ilustroval publikaci barona Taylora \"Voyages pittoresques dans l´ancienne France\" 249 kresbami. V roce 1846 byl jmenován šéfem úřadu historických památek. V roce 1849 byl jmenován rytířem Čestné legie. V roce 1850 s Prosperem Mérimée vykonal studijní cestu do Anglie. V roce 1853 byl jmenován generálním inspektorem církevních staveb ve Francii (Inspecteur général des Edifice Diocésains). Roku 1854 v rámci studijní cesty po Německu navštívil i Prahu. V roce 1860 byl jmenován členem komise historických památek. Krátce působil na Ècole des Beaux-Arts v Paříži jako profesor dějin umění a estetiky (1863). V roce 1870 byl za prusko-francouzské války ženijním důstojníkem. V roce 1876 se stal čestným členem společnosti Archivu fotografií historických památek.\n\nZemřel 17. srpna 1879 v Lausanne ve Švýcarsku. \n\nMěl mladšího bratra Adolphe Viollet-le-Duc (1817–1878), který byl malíř.\n\nVýznamné jsou rovněž jeho práce o středověké architektuře. V letech 1854–1868 vydal desetisvazkové dílo \"Dictionnaire raisonné de l'architecture française du XIe au XVIe siècle\" (Slovník francouzské architektury od 11. do 16.  století). K tomuto účelu během svých výprav po Francii zhotovil množství kvalitních kreseb, plánů a další dokumentace a prováděl pokusy s rekonstrukcí středověkých budov.\n\nJeho znalosti středověké stavební techniky přespěly k restaurování historických budov i k řešení soudobých problémů ve stavebnictví. Se svými návrhy se Viollet-le-Duc řadí k architektuře historismu. K jeho žákům patřil např. architekt Paul Abadie.\n\nJeho socha je jednou ze 146 soch umístěných na fasádě budovy Hôtel de ville de Paris.\n\n\n\n\n\nČinnost Viollet-le-Duca v oblasti památkové péče je stále podrobována výzkumu. Některé restaurované stavby skončily ve stavu, jaký původně nikdy neměly. Viollet-le-Ducovi odpůrci proto architekta a jeho žáky nazývají pejorativně jako \"vandalisme restaurateurs\" (restaurátorští vandalové). Jejich představitelem byl známý anglický spisovatel John Ruskin (1819–1900).\n\n\n"}
{"id": "594355", "url": "https://cs.wikipedia.org/wiki?curid=594355", "title": "Buvolci", "text": "Buvolci\n\nBuvolci (Alcelaphinae) jsou podčeleď čeledi turovití (Bovidae).\n\nBuvolci se vyskytují pouze v Africe, kde se objevili cca před 4,5–5 miliony let. Charakterističtí jsou svými dlouhými končetinami a prodlouženou hlavou.\n\n"}
{"id": "594364", "url": "https://cs.wikipedia.org/wiki?curid=594364", "title": "Ešbol", "text": "Ešbol\n\nEšbol ( אֶשְׁבּוֹל, doslova „\"Klas\"“, v oficiálním přepisu do angličtiny Eshbol) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 173 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu.\n\nObec se nachází 23 kilometrů od břehu Středozemního moře, cca 70 kilometrů jihojihozápadně od centra Tel Avivu, cca 65 kilometrů jihozápadně od historického jádra Jeruzalému a 25 kilometrů severozápadně od města Beerševa. Ešbol obývají Židé, přičemž osídlení v tomto regionu je etnicky převážně židovské.\n\nEšbol je na dopravní síť napojen pomocí lokální silnice 293.\n\nEšbol byl založen v roce 1955. Zakladateli byli Židé z Kurdistánu (tedy z kurdských oblastí Iráku a Íránu). Zpočátku se nová vesnice nazývala Šoval Gimel ('שובל ג) podle nedaleké vesnice Šoval. Současný název odkazuje na zemědělský charakter zdejší krajiny.\n\nMístní ekonomika je zčásti založena na zemědělství (pěstování polních plodin, sadovnictví, chov drůbeže), kterým se zabývá třetina zdejších rodin. Většina obyvatel ale za prací dojíždí mimo mošav. V obci je k dispozici synagoga, mikve, sportovní areály, mateřská škola a společenské centrum. Správní území vesnice měří 6 400 dunamů (6,4 kilometrů čtverečních). Vesnice plánuje stavební expanzi. Má zde vyrůst nová rezidenční čtvrť se 120 domy (podle jiných zdrojů dokonce 133 domů) nazvaná Ma'ale Mabu'im (מעלה מבועים). Už zde stojí čtyři první rodinné domy.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Ešbol Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která ovšem po roce 2008 rychle narůstá. K 31. prosinci 2014 zde žilo 455 lidí. Během roku 2014 populace stoupla o 10,2 %.\n\n\n"}
{"id": "594366", "url": "https://cs.wikipedia.org/wiki?curid=594366", "title": "Tommy Clufetos", "text": "Tommy Clufetos\n\nTommy Clufetos (30. prosince 1979 Detroit) je americký hudebník, hráč na bicí. V současné době člen skupiny Ozzyho Osbourna.\n\nV minulosti spolupracoval a hrál v hudebních skupinách slavných rockových umělců jako je Ted Nugent a Alice Cooper. Do března roku 2010 hrál pro Rob Zombiho. Téhož roku přešel k Ozzymu Osbournovi, kde nahradil Mike Bordina, který přešel do skupiny Faith No More. Tommyho u Rob Zombiho nahradil Joey Jordisona ze skupiny Slipknot. Od roku 2012 byl členem skupiny Black Sabbath.\n\nAlice Cooper\n\nTed Nugent\n\nLesley Roy\n\nRob Zombie\n\nJohn 5\n\nOzzy Osbourne\n\n\n"}
{"id": "594368", "url": "https://cs.wikipedia.org/wiki?curid=594368", "title": "Klachim", "text": "Klachim\n\nKlachim ( קְלָחִים, doslova „\"Kukuřičný klas\"“, v oficiálním přepisu do angličtiny Qelahim, přepisováno též Klahim) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 176 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu.\n\nObec se nachází 24 kilometrů od břehu Středozemního moře, cca 70 kilometrů jihojihozápadně od centra Tel Avivu, cca 64 kilometrů jihozápadně od historického jádra Jeruzalému a 25 kilometrů severozápadně od města Beerševa. Klachim obývají Židé, přičemž osídlení v tomto regionu je etnicky převážně židovské.\n\nKlachim je na dopravní síť napojen pomocí lokální silnice 293.\n\nKlachim byl založen v roce 1954. Zakladateli byli Židé ze severní Afriky, kteří se tu usadili v srpnu 1954. Zpočátku se nová vesnice nazývala Šoval Dalet ('שובל ד) podle nedaleké vesnice Šoval, pak Šadma (שדמה). Současný název odkazuje na zemědělský charakter zdejší krajiny.\n\nMístní ekonomika je zčásti založena na zemědělství, kterým se ale zabývá jen několik zdejších rodin. Většina obyvatel ale za prací dojíždí mimo mošav. V obci je k dispozici synagoga, mikve, regionální knihovna, sportovní areály, mateřská škola a společenské centrum. Správní území vesnice měří 5 100 dunamů (5,1 kilometrů čtverečních). Vesnice prochází stavební expanzí. V jejím rámci se tu nabízejí stavební parcely soukromým uchazečům. První etapa již probíhá, plánuje se další, ve které bude k dispozici 30 dalších pozemků.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Klachim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 580 lidí. Během roku 2014 populace stoupla o 5,8 %.\n\n\n"}
{"id": "594374", "url": "https://cs.wikipedia.org/wiki?curid=594374", "title": "1. FC Kaiserslautern", "text": "1. FC Kaiserslautern\n\n1. FC Kaiserslautern (celým názvem: 1. Fußball-Club Kaiserslautern e. V. ) je německý sportovní klub, který sídlí ve městě Kaiserslautern ve spolkové zemi Porýní-Falc. Založen byl 2. července 1900 pod názvem FC 1900 Kaiserslautern po fúzi klubů FC Germania 1896 a FG Kaiserslautern 1899. Svůj současný název nese od roku 1931. V sezóně 1997/98 se stal mistrem německé Bundesligy jakožto nováček (tým, jenž postoupil na konci předchozí sezóny z nižší ligy). Od sezóny 2018/19 působí ve 3. lize, třetí německé nejvyšší fotbalové soutěži. Své domácí zápasy hraje na Fritz-Walter-Stadion o kapacitě téměř 50 000 míst.\n\nZ českých hráčů se zde dříve prosadili třeba Pavel Kuka, Vratislav Lokvenc, Miroslav Kadlec, Jan Morávek či Jan Šimůnek.\n\nMimo mužský fotbalový oddíl má sportovní klub i jiné oddíly, mj. oddíl basketbalu, boxu, házené, pozemního hokeje, lehké atletiky a triatlonu.\n\nZdroj: \n\n\n\n\nZdroj: \n\n\n\nZdroj: \n\n\n1. FC Kaiserslautern II, dříve znám také pod názvem 1. FC Kaiserslautern Amateure, je rezervním týmem Kaiserslauternu. Největšího úspěchu dosáhl v sezóně 1979/80, kdy se v Oberlize (tehdejší 3. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n\n"}
{"id": "594375", "url": "https://cs.wikipedia.org/wiki?curid=594375", "title": "Pa'amej Tašaz", "text": "Pa'amej Tašaz\n\nPa'amej Tašaz ( פַּעֲמֵי תַּשַׁ\"ז, doslova „\"Časy [roku] 5707\"“, v oficiálním přepisu do angličtiny Pa'ame Tashaz, přepisováno též Pa'amei Tashaz) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 185 metrů v severozápadní části pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu.\n\nObec se nachází 25 kilometrů od břehu Středozemního moře, cca 71 kilometrů jihojihozápadně od centra Tel Avivu, cca 64 kilometrů jihozápadně od historického jádra Jeruzalému a 24 kilometrů severozápadně od města Beerševa. Pa'amej Tašaz obývají Židé, přičemž osídlení v tomto regionu je etnicky převážně židovské. Zhruba 7 kilometrů východním a jihovýchodním směrem ale začínají pouštní oblasti Negevu se silným zastoupením arabské (respektive beduínské) populace, zejména lidnaté město Rahat.\n\nPa'amej Tašaz je na dopravní síť napojen pomocí lokální silnice 293.\n\nPa'amej Tašaz byl založen v roce 1953. Zakladateli byli Židé z Íránu. Název mošavu odkazuje na osidlovací operaci 11 bodů v Negevu, kterou Židé provedli v tehdejší mandátní Palestině v říjnu 1946, kdy během jednoho dne založili v Negevu jedenáct nových osad. Roku 1946 odpovídá v židovském kalendáři rok 5707. Tento číselný údaj je zároveň v hebrejské abecedě možno vyjádřit skupinou písmen תש\"ז s číselnou hodnotou 707.\n\nMístní ekonomika je zčásti založena na zemědělství. Působí tu 80 rodinných farem. V obci je k dispozici obchod se smíšeným zbožím, synagoga, mikve, sportovní areály, mateřská škola a společenské centrum. Správní území vesnice měří 1 500 dunamů (1,5 kilometru čtverečního). Vesnice prochází stavební expanzí. V jejím rámci se tu nabízelo 67 stavebních parcel soukromým uchazečům. Z nich již 65 bylo prodáno.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Pa'amej Tašaz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 505 lidí. Během roku 2014 populace stoupla o 5,9 %.\n\n\n"}
{"id": "594383", "url": "https://cs.wikipedia.org/wiki?curid=594383", "title": "Kryštof 15", "text": "Kryštof 15\n\nKryštof 15 je volací znak a všeobecně rozšířené označení vrtulníku a základny letecké záchranné služby (LZS) v Ústeckém kraji. LZS byla v Ústí nad Labem do provozu uvedena v září 1991. Provozovatelem vrtulníku je nestátní společnost DSA. Zdravotnickou část posádky LZS zajišťuje Zdravotnická záchranná služba Ústeckého kraje, ostatní provozní pracovníky včetně pilotů zajišťuje společnost DSA.\n\nV září 1991 byl zahájen zkušební provoz letecké záchranné služby v Ústí nad Labem. Prvním provozovatelem byl státní podnik Slov-Air, který pro LZS nasazoval vrtulník Mil Mi-2. V roce 1992 přebírá středisko soukromá společnost BEL AIR, která pro LZS používá také vrtulník Mi-2. K 1. lednu 1993 přebírá chod LZS nestátní společnost DSA. Do roku 1996 slouží na stanici vrtulník Mi-2. V průběhu roku 1996 je do služby nasazen modernější dvoumotorový vrtulník Eurocopter AS 355 F2 Ecureuil 2 (imatrikulace \"OK-AIA\"). V červnu 1997 se letecká záchranná služba přemístila na nový heliport v blízkosti ústecké Masarykovy nemocnice. V únoru 2003 se na stanici představil vrtulník Eurocopter EC 135 T1, který se v České republice objevil pro potřeby LZS vůbec poprvé. Vrtulník se v roce 2003 představil na třech stanicích LZS a byl trvale nasazen na stanici Kryštof 05 v Ostravě. V témže roce se na stanici Kryštof 15 objevuje nový stroj Eurocopter AS 355N Ecureuil 2 (\"OK-DSN\"). K další velké změně vrtulníku dochází na počátku roku 2005, kdy zakoupila společnost DSA tři nové vrtulníky Eurocopter EC 135 T2. Po krátkém představení jsou vrtulníky trvale nasazeny na stanicích Kryštof 05 v Ostravě, Kryštof 18 v Liberci a stroj s imatrikulací \"OK-DSB\" slouží trvale v Ústí nad Labem.\n\nOd června 1997 se stanice letecké záchranné služby nachází v blízkosti Masarykovy nemocnice a sídla Zdravotnické záchranné služby Ústeckého kraje v Ústí nad Labem. V současné době (2012) slouží na stanici trvale vrtulník Eurocopter EC 135 T2 (\"OK-DSB\"). Provoz stanice je omezen na denní dobu limitovanou východem a západem slunce. V nočních hodinách je oblast Ústeckého kraje pokryta pro neodkladné sekundární lety vrtulníky z provozních stanic Kryštof 01 z Prahy a Kryštof 07 z Plzně. Jako záloha pro stanici Kryštof 15 slouží vrtulník Eurocopter EC 135 T1 (\"OK-DSA\"). Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\n"}
{"id": "594386", "url": "https://cs.wikipedia.org/wiki?curid=594386", "title": "Farní sbor Českobratrské církve evangelické v Bruntále", "text": "Farní sbor Českobratrské církve evangelické v Bruntále\n\nFarní sbor Českobratrské církve evangelické v Bruntále je sborem Českobratrské církve evangelické v Bruntále. Sbor spadá pod Moravskoslezský seniorát.\n\nSbor byl založen roku 1948.\n\nSbor není obsazen, administruje f. Vladimír Pír. Kurátorem sboru Ludvík Dubovský.\n\n\n"}
{"id": "594388", "url": "https://cs.wikipedia.org/wiki?curid=594388", "title": "Farní sbor Českobratrské církve evangelické ve Frýdku-Místku", "text": "Farní sbor Českobratrské církve evangelické ve Frýdku-Místku\n\nFarní sbor Českobratrské církve evangelické ve Frýdku-Místku je sborem Českobratrské církve evangelické ve Frýdku-Místku. Sbor spadá pod Moravskoslezský seniorát.\n\nSbor vznikl roku 1920.\n\nSbor administruje f. Mojmír Blažek, kurátorem sboru je Jiří Novák.\n\n\n"}
{"id": "594389", "url": "https://cs.wikipedia.org/wiki?curid=594389", "title": "Sde Cvi", "text": "Sde Cvi\n\nSde Cvi ( שְׂדֵה צְבִי, doslova „\"Cviho pole\"“, v oficiálním přepisu do angličtiny Sede Zevi, přepisováno též Sde Tzvi) je vesnice typu mošav v Izraeli, v Jižním distriktu, v Oblastní radě Merchavim.\n\nLeží v nadmořské výšce 205 metrů v severozápadní části pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu.\n\nObec se nachází 26 kilometrů od břehu Středozemního moře, cca 70 kilometrů jihojihozápadně od centra Tel Avivu, cca 62 kilometrů jihozápadně od historického jádra Jeruzalému a 24 kilometrů severozápadně od města Beerševa. Sde Cvi obývají Židé, přičemž osídlení v tomto regionu je etnicky převážně židovské. Zhruba 6 kilometrů východním a jihovýchodním směrem ale začínají pouštní oblasti Negevu se silným zastoupením arabské (respektive beduínské) populace, zejména lidnaté město Rahat.\n\nSde Cvi je na dopravní síť napojen pomocí lokální silnice 293.\n\nSde Cvi byl založen v roce 1953. Zakladateli bylo deset židovských rodin ze severní Afriky, které inspirovala výzva tehdejšího premiéra Davida ben Guriona, aby obyvatelé měst přispěli k osídlení venkova. Odešli proto z Jeruzalému a zapojili se do hnutí me-ha-Ir le-kfar (מהעיר לכפר) – „\"Z města na vesnici\"“. Z těchto zakladatelů zde ovšem počátkem 21. století žily už jen dvě rodiny. V roce 1956 se k nim přidala skupina třiceti rodin židovských imigrantů z Maroka. Mošav je pojmenován podle Cviho Hirschfelda, sionistického aktivisty, který se podílel mimo jiné na založení nedaleké vesnice Ruchama, což byla v 1. polovině 20. století jedna z prvních židovských osad v Negevu, a který měl podíl i na vzniku mošavu Sde Cvi.\n\nMístní ekonomika je zčásti založena na zemědělství (zejména pěstování zeleniny ve skleníkách), v kterém působí osm místních rodin. Většina obyvatel pracuje v jiných sektorech, mnozí za prací dojíždějí mimo mošav. V obci je k dispozici obchod se smíšeným zbožím, synagoga, mikve, sportovní areály a společenské centrum. Plánuje se zřízení mateřské školy. Správní území vesnice měří 4 000 dunamů (4 kilometry čtvereční). Vesnice prochází od roku 2000 stavební expanzí, v jejímž rámci tu bylo nabízeno 41 stavebních pozemků. Další fáze se plánují.\n\nObyvatelstvo mošavu je smíšené, tedy sestávající ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v Sde Cvi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 567 lidí. Během roku 2014 populace stoupla o 6,2 %.\n\n\n"}
{"id": "594395", "url": "https://cs.wikipedia.org/wiki?curid=594395", "title": "Farní sbor Českobratrské církve evangelické v Hodslavicích", "text": "Farní sbor Českobratrské církve evangelické v Hodslavicích\n\nFarní sbor Českobratrské církve evangelické v Hodslavicích je sborem Českobratrské církve evangelické v Hodslavicích. Sbor spadá pod Moravskoslezský seniorát.\n\nSbor byl založen roku 1782 jako luterský. Současný zděný kostel byl vystavěn v letech 1813–1819; v letech 1851–1852 k němu byla přistavěna věž.\n\nFarářem sboru je Lubomír Červenka, kurátorkou sboru je Libuše Palacká.\n\n\n"}
{"id": "594396", "url": "https://cs.wikipedia.org/wiki?curid=594396", "title": "Farní sbor Českobratrské církve evangelické v Hrabové", "text": "Farní sbor Českobratrské církve evangelické v Hrabové\n\nFarní sbor Českobratrské církve evangelické v Hrabové je sborem Českobratrské církve evangelické v Hrabové. Sbor spadá pod Moravskoslezský seniorát.\n\nFarářem sboru je Jan Hudec a kurátorkou sboru je Jana Lepková.\n\n\n"}
{"id": "594401", "url": "https://cs.wikipedia.org/wiki?curid=594401", "title": "Ešel ha-Nasi", "text": "Ešel ha-Nasi\n\nEšel ha-Nasi ( אֵשֶׁל הַנָּשִׂיא, doslova „\"Prezidentův tamaryšek\"“, v oficiálním přepisu do angličtiny Eshel HaNasi) je vesnice typu společná osada (\"jišuv kehilati\") a vzdělávací komplex v Izraeli, v Jižním distriktu, v Oblastní radě Merchavim.\n\nLeží v nadmořské výšce 195 metrů v severozápadní části pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Jde o zemědělsky obdělávaný pás navazující na pobřežní nížinu. Podél jižního okraje obce protéká vádí Nachal Patiš.\n\nObec se nachází 32 kilometrů od břehu Středozemního moře, cca 82 kilometrů jihojihozápadně od centra Tel Avivu, cca 71 kilometrů jihozápadně od historického jádra Jeruzalému a 14 kilometrů severozápadně od města Beerševa. Nachází se nedaleko od severovýchodního okraje města Ofakim. Ešel ha-Nasi obývají Židé, přičemž osídlení v tomto regionu je etnicky převážně židovské. Zhruba 6 kilometrů východním a severovýchodním směrem ale začínají pouštní oblasti Negevu se silným zastoupením arabské (respektive beduínské) populace, zejména lidnaté město Rahat.\n\nEšel ha-Nasi je na dopravní síť napojen pomocí dálnice číslo 25, ze které tu k východu odbočují lokální silnice 264 a 310.\n\nEšel ha-Nasi byl založen v roce 1952. Podle jiného zdroje už roku 1951. Mělo jít o střední zemědělskou školu určenou pro mladou generaci farmářů z okolních vesnic. Mošav je pojmenován podle tamaryšků rostoucích v okolní krajině a po prvním prezidentovi Izraele Chajimu Weizmannovi.\n\nV obci studuje cca 1500 žáků. Kromě původního agronomického vzdělávání se zaměření školy posunulo i k odborné biologii. Okolo komplexu zároveň existuje trvale obývaná vesnice. Funguje tu i internát.\n\nObyvatelstvo obce je sekulárně orientované. Podle údajů z roku 2014 tvořili naprostou většinu obyvatel v Ešel ha-Nasi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 238 lidí. Během roku 2014 populace klesla o 0,8 %.\n\n\n"}
{"id": "594403", "url": "https://cs.wikipedia.org/wiki?curid=594403", "title": "Kirill Vladimirovič Ruský", "text": "Kirill Vladimirovič Ruský\n\nVelkokníže Kirill Vladimirovič (; 12. října/podle juliánského kalendáře 30. září 1876, Carské Selo – 12. října 1938, Neuilly-sur-Seine, Francie) byl ruský velkokníže, hlava ruské carské rodiny a titulární imperátor Vší Rusi od roku 1924 do své smrti.\n\nKirill Vladimirovič se narodil jako druhý ze tří synů a celkem pěti dětí velkoknížete \"Vladimira Alexandroviče\" (třetího syna cara Alexandra II.) a jeho manželky \"Marie Pavlovny\" (původem princezny Mecklenburg-Schwerin).\n\nV době rusko-japonské války sloužil jako první důstojník ruského námořnictva na bitevní lodi Petropavlovsk, která byla Japonci potopena. \n\nV roce 1891 poznal a zamiloval se do britské princezny Viktorie Melity, vnučky britské královny Viktorie a své sestřenice (jeho otec a její matka byli sourozenci), která přijela se svou matkou do Ruska na pohřeb velkokněžny Alexandry Fjodorovny, manželky Pavla Alexandroviče, syna cara Alexandra II. Manželství mezi nimi však nebylo možné, protože ruská pravoslavná církev nedovolovala manželství mezi bratrancem a sestřenicí prvního stupně. 19. dubna roku 1894 se tedy Viktorie Melita provdala na naléhání své babičky, královny Viktorie, za hesenského velkovévodu Ernesta Ludvíka, třebaže již tehdy milovala svého bratrance. Manželství nebylo šťastné – Viktoriino srdce bylo zadané jinde a Ernest Ludvík neměl zájem o ženy, tedy ani o svou manželku. \n\nV roce 1896 přijela Viktorie opět do Ruska, na korunovaci cara Mikuláše II. V průběhu tohoto pobytu opět vznikl vztah mezi ní a Kirillem. To znamenalo skandál a carevna Alexandra Fjodorovna, sestra Ernesta Ludvíka, dosáhla u cara toho, že byl Kirill poslán na Dálný východ. Ten se posléze v roce 1904 vrátil do Moskvy jako válečný hrdina z rusko-japonské války. Car mu poté povolil vycestovat z Ruska a Kirill odjel do Koburgu k Viktorii Melitě, která se s Ernestem Ludvíkem rozvedla v roce 1901. (Dcerka z tohoto manželství zemřela v roce 1903 na tyfus.)\n8. října roku 1905 se Kirill s Viktorií Melitou v přísném utajení v Tegernsee v Bavorsku oženil. Svatební oslavy byly velmi střídmé, bez korunovaných hostí. Jako \"svatební dar\" dostal Kirill Vladimirovič od cara Mikuláše II. odejmutí svých královských privilegií a svých hodností v carském námořnictvu. Car Mikuláš II. na naléhání své ženy carevny Alexandry Fjodorovny, sestry Viktoriina prvního manžela, vypověděl pár z Ruska; manželé se usadili nejprve v Německu a posléze ve Francii.\n\nZ jejich manželství vzešli tři potomci, dvě dcery a nakonec syn:\nPo řadě úmrtí v ruské carské rodině Romanovců byl car Mikuláš II. nucen Kirilla přijmout zpět do rodiny; ten byl jako třetí v pořadí následnictví na carský trůn. Manželský pár Kirill a Viktorie Melita se vrátil do Ruska a Viktorie dostala titul ruské velkokněžny. \n\nStejně jako řada dalších členů carské rodiny pohlížel i Kirill velmi kriticky na vztah carského páru k Rasputinovi. Po Rasputinově zavraždění v prosinci roku 1916 byla podána carovi petice s prosbou o omilostnění Rasputinova vraha, velkoknížete Dmitrije Pavloviče, kterou car odmítl. Několik týdnů poté musel car abdikovat a země se stala republikou. 14. března 1917 přísahal Kirill a jeho námořní jednotky Dumě věrnost v naději na obnovení starého řádu a záchranu monarchie. Carská rodina ho proto považovala za vlastizrádce; Viktorie stála při něm.\n\nV červnu 1917 odjel Kirill s rodinou, pouze se šperky zašitými v šatech, do Finska, kde se narodil jeho syn a následník Vladimír Kirillovič a kde sledovali vývoj ruské občanské války. Když se vítězství bolševiků stalo neodvratným, přesunuli se do Koburgu k rodině Kirillovy ženy. Od roku 1925 žili v St. Briac-sur-Mer ve francouzské Bretani. \n\n31. srpna roku 1924 Kirill, jakožto první v řadě následnictví ruského trůnu, přijal formální titul cara vší Rusi. \n\nZemřel v emigraci ve věku 62 let, na jedné z pařížských klinik 12. října roku 1938. Příčinou jeho smrti byly komplikace onemocnění nohou, jež bylo následkem zranění utrpěných při potopení \"Petropavlovska\". Byl pochován po boku své ženy, kterou přežil o dva roky, v rodinné hrobce vévodské rodiny v Koburgu. Teprve 7. března roku 1995 byly ostatky velkoknížete Kirilla Vladimiroviče a velkokněžny Viktorie Fjodorovny slavnostně vyzvednuty a převezeny do Petrohradu, kde byly uloženy do velkoknížecí rodinné hrobky v Petropavlovském chrámu.\n\nPráva Kirilla (a tedy i jeho potomků) na ruský carský trůn byla nejednou z čistě právního hlediska zpochybněna, přičemž paradoxním způsobem nejčastěji uváděný důvod proti – jeho angažmá v Únorové revoluci (což je ovšem také předmětem sporů) – zde má nejmenší váhu, neboť tak či onak se “provinila” všechna velkoknížata, včetně těch, kdož posléze měli námitky vůči Kirillovým právům hlavy imperátorského domu ve vyhnanství).\n\nProblém spočívá v přístupu k uplatňování článků 183-185 ruského \"Zákona o následnictví\" ke Kirillovi a jeho potomkům:\n\n8. října roku 1905 vstoupil Kirill Vladimirovič v manželství se svou sestřenicí – Viktorií Melitou, dcerou vévody z Edinburghu, rozvedenou manželkou Ernesta Ludvíka Hesensko-Darmstadtského. Za tři dny po uzavření sňatku car Mikuláš II. zbavil Kirilla všech práv člena carské rodiny, včetně práva následnictví trůnu, neboť tento sňatek nebyl carem povolen (čl. 183), nevěsta se nechystala přijmout při uzavření sňatku pravoslavnou víru (čl. 185); kromě toho dotčený sňatek, uzavřený mezi bratrancem a sestřenicí prvního stupně, se protivil pravoslavným kánonům a nebyl přípustný podle občanského práva Ruského impéria. Dochované archivní materiály o projednávání dané otázky v Státní radě ukazují na to, že Mikuláš rozhodně trval na zbavení bratrance následnických práv, avšak členové Státní rady navrhovali nezveřejňovat toto rozhodnutí, neboť řada na trůn \"„podle všech lidských úvah nikdy na něho nedojde“\", a Mikuláš tak nepodepsal žádný výnos, zbavující velkoknížete Kirilla Vladimiroviče práv na trůn.\n\nVe státním archivu jsou uloženy dokumenty dvou tajných porad z let 1906 a 1907, na nichž Mikuláš II. nastolil otázku o možnosti zbavení následnických práv všeho potomstva velkoknížete Kirilla Vladimiroviče (pro nedovolené manželství, porušujícího rodinné, církevní i občanské zákony Impéria). Přesto v Dvorském kalendáři, vymezujícím posloupnost následníků trůnu je pro rok 1917 velkokníže Kirill Vladimirovič uváděn na třetím místě, po cesareviči Alexejovi a velkoknížeti Michailu Alexandroviči; přitom jsou zde uváděni i jiní členové Dynastie, nemající nástupnických práv (např. kněžna Taťána Konstantinovna, která byla nucena v roce 1911 podepsat zřeknutí se práv nástupnictví kvůli sňatku s knížetem Bagration-Muchranským, který byl uznán za nerovnorodého.\n\n15. července roku 1907, poté, co Viktorie Melita přijala pravoslaví, Mikuláš II. zvláštním dekretem sňatek Kirilla Vladimiroviče uznal, udělil jeho manželce titul \"„Velkokněžna Viktorie Fjodorovna“\" a dceři Marii Kirillovně, narodivší se z tohoto manželství, titul \"\"kněžna imperátorské krve“\".\n\nJe příznačné, že rozhodnutí bylo založeno zdůvodněno úctou k žádosti Kirilova otce, imperátorova strýce Vladimira Alexandroviče. 14. dubna roku 1909 byla Kirillovi navrácena všechna práva člena imperátorské rodiny.\n\nOdpůrci práv Kirilla a „kirillovské větve“ na ruská trůn se domnívají, že byl zbaven posledním panujícím imperátorem těchto práv v plném souladu se stávajícím zákonodárstvím a že znovupřiznání práv „člena imperátorské rodiny“ Kirillovi nebylo doprovázeno explicitním obnovením „práv následnictví“, a jeho pretendentství na trůn je nezákonné.\n\nProtože však v imperátorském majestátu z 15. července 1907 (o uznání sňatku a udělení titulu Velkokněžny) a z 14. dubna (o navrácení práv člena Imperátorského Domu) se nehovoří o nějakém výběrovém navrácení práv, vyplývá z toho, že Kirillovi byla navrácena „všechna“ práva, včetně práva nástupnictví na trůn, tím spíš, že žádného speciálního výnosu o jeho zbavení nástupnických práv nebylo a jeho sňatek byl oficiálně uznán, jak prokázáno výše.\n\nOdpůrci často kirillovské linie poukazují i na to, že carevna (imperatrica) vdova Marie Fjodorovna (manželka Alexandra III.), matka Mikuláše II., neodsouhlasila přijetí titulu \"Imperátor Vší Rusi\" velkoknížetem Kirillem v roce 1924, neboť doufala, že její syn i vnuk jsou ještě živi. Tento argument, na rozdíl od předchozích, nemá právní sílu.\n\nPříznivci Kirillových práv tvrdí, že každý Člen Imperátorské Rodiny měl \"„ipso facto“\" práva na trůn, tedy že výnosy z roku 1907 a 1909 ustanovily Kirilla i v právu následnictví. V souladu s tímto hlediskem to, že panující imperátor uznal jeho sňatek, zároveň eliminovalo všechny zákonné problémy.\n"}
{"id": "594404", "url": "https://cs.wikipedia.org/wiki?curid=594404", "title": "Indian Scout", "text": "Indian Scout\n\nIndian Scout byl motocykl vyráběný firmou Indian Motocycle Company v letech 1920 až 1949. Byl to nejúspěšnější model značky Indian.\n\nPůvodní Scout z roku 1920 měl motor o obsahu 606 cm³ (37ci). Zdvihový objem byl navýšen na 745 cm³ (45ci) v roce 1927 jako odpověď na populární Excelsior Super X.\n\nOriginální Scout byl nahrazen v roce 1928 modelem 101 Scout. Navržen Charles B. Franklin, který navrhl i originální Scout, 101 Scout měl tužší rám než předchozí Scout, měl větší sklon vidlice, delší rozvor a nižší posez. Byl to první Scout s přední brzdou.\n\nV roce 1932, v důsledku snižování nákladů Scout používal těžší rám, který byl méně úspěšný. Negativní odezvy vedly k vytvoření verze Sport Scout v roce 1934, s lehčím rámem, vidlicí, lepší karburací a slitinou na hlavách válců Sport Scout vyhrál první závod Daytona 200 v roce 1937.\n\nMnoho Scoutů bylo použito za druhé světové války, civilní výroba byla obnovena roku 1946. V roce 1948, Indian vyrobil pouze 50 kusů Daytona Sports Scout, (The \"Big Base\" Scout), z nichž s jedním Floyd Emde toho roku vyhrál závod Daytona 200 mile (322 km).\n\nMenší 500 cm³ (30.5ci) Scout byl také vyráběn v letech 1932 a 1941, známý jako Scout Pony, Junior Scout a Thirty-Fifty.\n\nV letech 1962 a 1967, Novozélanďan Burt Munro použil modifikovaný 1920 Indian Scout ke stanovení mnoha pozemních rychlostních rekordů, což bylo zdramatizováno ve filmu z roku 2005 \"The World's Fastest Indian\" (V zajetí rychlosti).\n\nThe Indian Motorcycle Company of America, sídlící v Gilroy v Kalifornii, stavěli Scout model od roku 2001 do jejich bankrotu v roce 2003.\n"}
{"id": "594405", "url": "https://cs.wikipedia.org/wiki?curid=594405", "title": "Alexandr Šustov", "text": "Alexandr Šustov\n\nAlexandr Andrejevič Šustov ( , * 29. června 1984, Karaganda) je ruský atlet, jehož specializací je skok do výšky.\n\nV roce 2005 skončil dvanáctý na mistrovství Evropy do 22 let v německém Erfurtu. O dva roky později vybojoval výkonem 231 cm zlatou medaili na světové letní univerziádě v thajském Bangkoku.\n\nV halové sezóně roku 2009 skončil druhý na Hustopečském skákání a také na Brněnské laťce. Na halovém ME 2009 v Turíně skončil těsně pod stupni vítězů, na čtvrtém místě. V témže roce reprezentoval Rusko na ME družstev v portugalské Leiře, kde skončil třetí.\n\nNejvětší úspěch své kariéry zaznamenal v roce 2010 v Barceloně, kde se stal mistrem Evropy. Ve finále si výkonem 233 cm vyrovnal osobní rekord. Stříbro vybojoval jeho krajan Ivan Uchov, který skočil napodruhé 231 cm.\n\n\n"}
{"id": "594407", "url": "https://cs.wikipedia.org/wiki?curid=594407", "title": "Anunásik", "text": "Anunásik\n\nAnunásik (hindsky अनुनासिक, \"anunāsika\" nebo चंद्रबिंदु, \"čandrabindu)\" je diakritické znaménko, používané v řadě indických písem k vyznačení určitého typu nazalizace. Přesná výslovnost se liší nejen jazyk od jazyka, ale také v závislosti na okolních hláskách ve slově.\n\nV písmu dévanágarí vypadá anunásik jako miska, resp. položený měsíc \"(čandra),\" ve kterém leží tečka \"(bindu),\" odtud název \"čandrabindu.\" Klade se nad slabiku, která se má vyslovit nosově.\n\nV klasickém sanskrtu se čandrabindu/anunásik objevuje nad zdvojenou souhláskou ल्ल (\"lla\"), které se pak vyslovuje nosově. Vyskytuje se tam, kde původní \"-nl-\" bylo asimilováno kvůli sandhi.\n\nVe spisovné hindštině čandrabindu označuje nazalizaci samohlásky. Ve spojení se samohláskami zapisovanými nad souhláskou se místo něj používá anusvár. Píšeme tedy हूँ (hū̃ = hindsky jsem) a माँ (mā̃ = máma), ale में (mẽ = v), मैं (mãi = já), नहीं (nahī̃ = ne) apod. Anunásik se často nahrazuje anusvárem, lze se tedy setkat i se slovy हूं a मां, a to jak ve starých, tak v nových tiskovinách.\n\nPro nepálštinu platí v zásadě stejná pravidla jako pro hindštinu, ale z důvodu menší ustálenosti nepálského pravopisu se setkáme s větší variabilitou a mnohá slova se objevují alternativně jak s anusvárem, tak s anunásikem.\n\nNa počítačích je v Unicode anunásik reprezentován pouze jako samostatný znak (na rozdíl od českých diakritických znamének, kde existují kódy i pro všechny potřebné kombinace základních písmen s diakritikou). V logické posloupnosti znaků následuje vždy až za znakem pro nosnou souhlásku dané slabiky. Je pak na příslušném fontu a na vykreslovací knihovně, aby zařídily, že se zobrazí správný výsledný znak písmene s diakritikou. Pokud dotyčná slabika obsahuje jinou než inherentní samohlásku, píše se znak anusváru až za znakem pro samohlásku, např. \"ma+ā+~\" = म + ा + ँ = माँ.\n\nNa rozdíl od anusváru čandrabindu chybí v písmu gurmukhí ani v tamilském, kannadském a malajálamském písmu.\n"}
{"id": "594412", "url": "https://cs.wikipedia.org/wiki?curid=594412", "title": "Ale Negev", "text": "Ale Negev\n\nAle Negev ( עָלֶה נֶגֶב, v současnosti též Nachlat Eran, נחלת ערן) je komplex sociální péče v Izraeli, v Jižním distriktu, v Oblastní radě Merchavim. Leží v nadmořské výšce cca 130 metrů v severozápadní části pouště Negev, na západním okraji města Ofakim. Ale Negev je na dopravní síť napojen pomocí lokální silnice 241.\n\nAle Negev byl založen v roce 2003 jako zařízení pro péči o pacienty s mentálním postižením se zaměřením na osoby ve věku nad 21 let. Kromě základní lékařské péče je zde klientům ústavu poskytována rehabilitace a výuka odborných dovedností. Spádovou oblastí zařízení je jižní část státu Izrael a kromě vlastních klientů (výhledová kapacita 220 jedinců) zajišťuje i dohled a poradenství nad dalšími 12 000 pacienty žijícími v spádovém regionu.\n\nIzraelská vláda projekt této instituce schválila v červnu 2003. 12. června 2003 se pak konalo na místě položení základního kamene za účasti izraelského premiéra Ariela Šarona. Ředitelem ústavu byl podle údajů z roku 2010 Doron Almog, generál izraelské armády, který sám vychovával mentálně postiženého syna Erana Almoga. Poté, co jeho syn zemřel v roce 2007 ve věku 23 let, byl areál přejmenován na jeho počest na Nachlat Eran. V roce 2015 působil na postu ředitele Avraham Varcman, který kvůli tomu v prosinci 2015 odmítl ujmout se poslaneckého mandátu v Knesetu, kam měl nastoupit jako náhradník.\n\nV roce 2010 se uvádí, že komplex je již částečně v provozu a má 60 klientů. Probíhá výstavba druhé fáze areálu. Rozloha ústavu je 100 dunamů (10 hektarů).\n\n\n"}
{"id": "594416", "url": "https://cs.wikipedia.org/wiki?curid=594416", "title": "James Redfield", "text": "James Redfield\n\nJames Redfield (* 19. března 1950) je americký spisovatel, lektor, scenárista a filmový producent. Proslavil se především svým prvním románem \"Celestinské proroctví\". \n\nV roce 1993 sám publikoval svůj první román Celestinské proroctví, díky brzkému zájmu bylo dílo jednou z nejúspěšnějších knih vydaných svépomocí (self-published). Následně v roce 1994 publikovalo knihu vydavatelství Warner Books a podle „Publishing Trends“ byla knížka na prvním místě v kategorii mezinárodní bestseller (1996) a na druhém místě o rok předtím. Tři roky po vydání prvního dílu vydal druhý díl s názvem \"\". \n\nNarodil se a vyrůstal na venkově nedaleko Birminghamu v Alabamě. Vychován v metodistické církvi byl orientován na komunity a skupiny lidí a byl frustrovaný nedostatkem odpovědí na otázky ohledně přírody a spirituality či duchovna. Na škole studoval východní filozofie včetně taoismu a zenu. Po absolvování univerzity v Auburnu se 15 let věnoval práci s mladistvými. Během této doby ho velmi zaujal lidský potenciál, intuice a paranormální jevy, které by pomohly s jeho psychicky narušenými dorostenci. Po celou tuto dobu Redfield formuloval a přemýšlel o myšlenkách a idejích, které později publikoval v Celestinském proroctví. V roce 1989 opustil práci terapeuta a začal se věnovat psaní.\n\nSérie Celestinské proroctví pokračovala v roce 1999 vydáním \"\".\n\nV roce 2002 Redfield společně se spisovatelem Michaelem Murphym a Sylvií Timbersovou vytvořili knihu \"Bůh a vyvíjející se vesmír: Další krok ve vývoji člověka\". V roce 2006 měl premiéru film \"Celestinské proroctví\". V neposlední řadě James Redfield vydal několik dalších průvodců, které však nebyly vydány v češtině.\n\nZde je uveden seznam knih, které vyšly v češtině:\n\nSérie Celestinské proroctví\n\nGUIDEBOOKS\n\nFilm\n\n"}
{"id": "594417", "url": "https://cs.wikipedia.org/wiki?curid=594417", "title": "Sassnitz", "text": "Sassnitz\n\nSassnitz (před rokem 1993 Saßnitz; česky \"Sasnice\") je město, nacházející se na poloostrově Jasmund ve východní části ostrova Rujana v německé spolkové zemi Meklenbursko-Přední Pomořansko. V roce 2009 zde žilo 10 474 obyvatel.\n\nJedná se o známé přímořské středisko, které je vstupní branou do národního parku Jasmund. Nachází se zde jediná zoologická zahrada na celém ostrově. V městském přístavu je ukotvena vyřazená britská ponorka HMS Otus, kterou sem nechal přitáhnout německý podnikatel a udělal z ní plovoucí muzeum. Okolí města Sassnitz je populární pro své vápencové útesy, které inspirovaly mnoho umělců, jako je třeba Caspar David Friedrich.\n\n\nMěsto Sassnitz uzavřelo partnerství s následujícími městy:\n\n"}
{"id": "594418", "url": "https://cs.wikipedia.org/wiki?curid=594418", "title": "V mžiku oka", "text": "V mžiku oka\n\n„V mžiku oka“ (v originále „Wink of an Eye“) je třináctý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 29. listopadu 1968, v České republice 27. června 2003.\n\nPíše se hvězdné datum 5710.5 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka doráží na planetu Scalos odkud vychází záznam signálu neznámých obyvatel planety. Při průzkumu výsadek nenachází žádné známky života, ale během sběru vzorků náhle zmizí jeden z členů výsadku. Kirk během výsadku zaslechne zvláštní zvuk připomínající bzukot hmyzu.\n\nPo návratu na \"Enterprise\" dává kapitán rozkaz Dr. McCoyovi vyšetření všech členů posádky. Během vyšetření slyší Kirk opět bzukot hmyzu. Pan Spock hlásí, že přestává fungovat komunikace a ve vzduchu na planetě byla jakási záhadná látka. Oběma je jasné, že loď byla někým napadena. Na lodi se objevuje neznámý objekt připojený na řízení prostředí. Podivný přístroj je však chráněn silovým polem a neviditelný nepřítel Kirka se Spockem od přístroje odsunul. Kirk rozhoduje, že musí nechat další krok na neznámém vetřelci. Další krok ovšem je zrychlení kapitána Kirka. Setkává se s Deelou, královnou scalosianů. Vysvětluje kapitánovi, že nyní funguje na mnohem vyšší rychlosti, než zbytek posádky, který pro Kirka stojí nehnutě na svých pozicích. Scalosiané se pohybují tak rychle, že je člověk nemůže zaznamenat. Kirk protestuje, ale Deela mu stroze vysvětluje, že z tohoto \"světa\" již není návratu.\n\nKirk se ve strojovně setkává se zmizelým členem výsadku, který jej odmítá pustit dál, protože se mu zrychlený život zamlouvá, ale kapitán jej přemůže a setkává se s scalosianskými muži, kteří jej omráčí. Když se probere, Deela mu vysvětluje, že jejich národ je uvězněn v tomto stavu po celé generace a protože není možné živý přejít do normálního stavu, potřebují posádku \"Enterprise\" jako další členy pro své přežití. Hodlají přístrojem nechat posádku podchladit, aby je mohli přivézt zpět k životu, až budou potřebovat opět nové členy. Těsně před spuštěním \"zmrazovače\" Kirk stihne sabotovat transportér a všichni tak musí ještě zůstat na lodi. Zatímco Kirk svádí Deelu, která k němu chová zvláštní náklonnost, Spock si znovu přehrává záznam, který obdrželi. Zkouší přehrávání zrychlit a dochází mu, že neustálé bzučení, co je slyšet po lodi, je vlastně rozhovor scalosianů. McCoy nachází záznam, který Kirk namluvil do palubního počítače, ve kterém oznamuje celou důležité informace o vetřelcích. Spock proto vypije připravený roztok látky, kterou izolovali ze vzduchu a dostává se do rychlejší dimenze. Společně s Kirkem přemohou scalosiana a rozbijí jejich přístroj připojený k systémům \"Enterprise\". Ještě před odsunem scalosianů Deela pronáší, že nyní jistě Kirk oznámí federaci, aby vyhlásila kolem planety karanténu a scalosiané tak budou odsouzeni k zániku.\n\nPo jejich odchodu z lodi Spock dává kapitánovi pilulku, která by měla sloužit jako protilátka vůči zrychlení. Kirk se tak navrací do normálního plynutí času a vrací se na můstek. Najednou se začnou všechny systémy \"Enterpris\"e závratnou rychlostí opravovat a jenom kapitánovi je jasné, že to Spock ještě využívá zrychleného plynutí času.\n\n\n"}
{"id": "594423", "url": "https://cs.wikipedia.org/wiki?curid=594423", "title": "Lublaňská provincie", "text": "Lublaňská provincie\n\nLublaňská provincie (: ', : ', : ') byla – v zásadě autonomní – správní, finanční a kulturní jednotka pod italskou okupační správou zřízená královským dekretem 3. května 1941 na území Notranjska a Dolenjska. Jakmile v září 1943 Itálie kapitulovala, byly italské provincie Udine, Gorizia, Trieste, Pola, Fiume a Quarnaro sloučeny s okupovanými částmi Slovinska do tzv. ' (Operační zóna jadranské pobřeží), což znamenalo přímý německý vliv. Provincie definitivně zanikla v květnu 1945. Správním centrem byla Lublaň.\n\nJiž 17. května 1941 svolal Benito Mussolini jednání poradního orgánu tvořeného zástupci slovinského politického a hospodářského života. Orgán však nikdy neměl zásadní význam. Italové v rámci svého záboru nebránili fungování slovinského kulturního života, univerzity či akademie věd. Slovinci také nebyli odváděni do italské armády. V období od dubna do června 1941 do Lublaňské provincie přišlo velké množství Slovinců z říšskoněmeckého záboru, kde byly podmínky pro Slovince podstatně těžší.\n\nSpráva byla dvojjazyčná a italština byla vyučována povinně na všech školách. Na rozdíl od ostatních italských provincií nestál v čele Lublaňské provincie prefekt, ale z Říma jmenovaný vysoký komisař (\"), což mělo symbolizovat odlišné – autonomní postavení provincie uvnitř Itálie. Prvním vysokým komisařem byl Emilio Grazioli. Jenž byl v roce 1943 krátce vystřídán Giuseppe Lombrassou, poté se novým vysokým komisařem stal generál Riccardo Moizo.\n\nV květnu 1941 bylo v rámci Lublaňské provincie vytvořeno 5 okresů: Lublaň ('), Logatec ('), Kočevje ('), Črnomelj (') a Novo mesto. V čele okresu stáli okresní komisaři ('), kteří byli většinou rodilí Slovinci. V ostatních italských provinciích odpovídala této pozici funkce podprefekta (').\n\nSlovinské obyvatelstvo však ve velké míře s okupanty nespolupracovalo, což se odrazilo také v masové podpoře Osvobozenecké fronty. Již 11. dubna 1941 ustavil komisař Grazioli zvláštní soud pro potírání podvratných aktivit (\"), který v říjnu 1941 vynesl první rozsudky smrti.\n\nPo kapitulaci Itálie v září 1943 byla provincie obsazena říšskoněmeckou brannou mocí. Němci převzali italský správní systém. Lublaňská provincie sice nadále formálně patřila pod Itálii, ale její podřazení pod Operační zónu jadranské pobřeží znamenalo přímou německou kontrolu, kterou reprezentoval Friedrich Rainer. Ten civilní správu v zásadě svěřil lublaňskému starostovi Leonu Rupnikovi. Německý řád v provincii reprezentovali Erwin Rösener a Hermann Doujak.\n\nLublaňská provincie zanikla po vítězství Titových partyzánů 9. května 1945.\n\n\n"}
{"id": "594427", "url": "https://cs.wikipedia.org/wiki?curid=594427", "title": "Mišmar ha-Negev", "text": "Mišmar ha-Negev\n\nMišmar ha-Negev ( מִשְׁמַר הַנֶּגֶב, doslova „\"Stráž Negevu\"“, v oficiálním přepisu do angličtiny Mishmar HaNegev) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 196 metrů v severní části pouště Negev. Jde o aridní oblast, která ale díky trvalému zavlažování má místy v okolí kibucu ráz zemědělsky využívané oázy. Severně od vesnice protéká vádí Nachal Grar.\n\nObec se nachází 32 kilometrů od břehu Středozemního moře, cca 78 kilometrů jižně od centra Tel Avivu, cca 67 kilometrů jihozápadně od historického jádra Jeruzalému a 13 kilometrů severoseverozápadně od města Beerševa. Mišmar ha-Negev obývají Židé, přičemž osídlení v tomto regionu je etnicky smíšené, protože východním a severovýchodním směrem začínají pouštní oblasti se silným zastoupením arabské (respektive beduínské) populace, zejména lidnaté město Rahat, které leží jen 4 kilometry odtud.\n\nMišmar ha-Negev je na dopravní síť napojen pomocí lokální silnice 264.\n\nMišmar ha-Negev byl založen v roce 1946. Vznikl v říjnu 1946 v rámci masivní osidlovací operace 11 bodů v Negevu, kdy bylo během jediného dne zřízeno v jižní části tehdejší mandátní Palestiny jedenáct nových židovských osad. Zakladateli kibucu byla skupina mládeže sdružená do kolektivu Kvuca ha-no'ar ha-Borochovi (קבוצת הנוער הבורוכובי) a skupina Židů z Francie, Belgie a Polska, kteří přežili holokaust. Později se k nim přidali ještě židovští imigranti, kteří přišli do země po vzniku státu Izrael a pobývali předtím v provizorních táborech, a také Židé z Argentiny a další skupina z Francie.\n\nKoncem 40. let měl kibuc 30 obyvatel a rozlohu katastrálního území 2 600 dunamů (2,6 kilometrů čtverečních).\n\nMístní ekonomika je založena na zemědělství (polní plodiny, chov drůbeže, produkce mléka), průmyslu (firma Polybid na produkci pěnových umělých hmot) a turistickém ruchu (obřadní místnost využívaná při rodinných slavnostech). V obci funguje mateřská škola, zdravotní středisko, plavecký bazén, sportovní areály a obchod se smíšeným zbožím.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Mišmar ha-Negev Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 831 lidí. Během roku 2014 populace stoupla o 2,8 %.\n\n\n"}
{"id": "594429", "url": "https://cs.wikipedia.org/wiki?curid=594429", "title": "Kristina Keneallyová", "text": "Kristina Keneallyová\n\nKristina Keneallyová (* 19. prosince 1968, Las Vegas, Nevada, Spojené státy americké) je australská politička z Australské strany práce, od 4. prosince 2009 do 28. března 2010 premiérka Nového Jižního Walesu a od roku 2008 zároveň ministryně pro Redfern a Waterloo. Od roku 2003 zasedá v parlamentu Nového Jižního Walesu za volební obvod Heffron, v letech 2007–2009 vystřídala několik ministerských funkcí. \n\nJe vdaná za Australana Bena Keneallyho, synovce australského spisovatele Thomase Keneallyho. Seznámila se s ním v roce 1991 na Světových dnech mládeže v Čenstochové a má s ním dva syny, Daniela a Brendana. Je římskokatolického vyznání. Od roku 2000 má australské občanství. \n"}
{"id": "594435", "url": "https://cs.wikipedia.org/wiki?curid=594435", "title": "Malhotky", "text": "Malhotky\n\nNárodní přírodní památka č. 702 Malhotky se nachází v katastrálním území obce Nevojice, na pravém svahu údolí Litavy v Brankovické pahorkatině (součást Litenčické pahorkatiny). Výměra činí 9,47 ha, nadmořská výška 240-302 m n.m. Vyhlášena byla rozhodnutím Okresního národní výboru ve Vyškově v roce 1981. Důvodem ochrany jsou teplomilná společenstva stepních trávníků, lesních lemů a lesních porostů. Správu vykonává SCHKO Pálava.\n\nPodloží je tvořeno třetihorními vápnitými jíly, slíny a pískovci ždánicko-hustopečského souvrství vnějšího flyše, místy překryté sprašemi a sprašovými hlínami. Z půd je to ve stepní části pararendzina kambizemní a kambizem typická, v lese luvizemě typická.\n\nStepní vegetaci zastupuje ostřice nízká, válečka prapořitá, kostřava žlábkatá, v lesních lemech se vyskytuje kakost krvavý, třemdava bílá, kamejka modronachová či oman vrbolistý. Z hojné skupiny chráněných rostlin je to sasanka lesní, hlaváček jarní, chrpa chlumní, modřenec chocholatý, vstavač vojenský, bradáček vejčitý, zvonek sibiřský, lněnka lnolistá a řada dalších. Krajní mez výskytu na střední Moravě tu má dub pýřitý (šípák). Kromě více než 300 druhů cévnatých rostlin bylo z lokality popsáno 107 druhů hub, např. vzácná špička chudolupenná drobnovýstrusná, penízovka pýřitá světlohlavá, štítovka chudobná, pevník kaštanový, rezavec dubový, hřib přívěskatý či vzácná muchomůrka ježatohlavá. Poprvé v Česku tam byla nalezena helmovka mauretánská.\n\nMezi hmyzem jsou zvláště chráněni svižník polní, chrobák vrubounovitý či zlatohlávek huňatý, zástupce tu mají střevlíčci, chrobáci a řada druhů mravenců. Pro teplomilného kříse \"Trypetimorpha fenestrata\" je to nejsevernější lokalita. Motýly zastupuje vřetenuška ligrusová, soumračník černohnědý, modrásek kozincový, okáč ovsový, hnědásek černýšový, pavouky plachetnatkovití, snovačkovití, běžník tmavý, obratlovce ještěrka obecná a užovka hladká, ptáky ťuhýk obecný, pěnice vlašská, žluva hajní či krutihlav obecný.\n\n"}
{"id": "594437", "url": "https://cs.wikipedia.org/wiki?curid=594437", "title": "České malířství 1. poloviny 20. století", "text": "České malířství 1. poloviny 20. století\n\nČeské malířství 1. poloviny 20. století má mnoho podob. Nejvíce se ale vyznačuje uměleckými skupinami jako jsou Osma, SVU, Tvrdošíjní, Umělecká beseda , Surrealistická skupina anebo Skupina RA.\n\nOsma byla skupina osmi malířů:\n\nManifestačně se přihlásili dvěma výstavami v roce 1907 a 1908 k evropskému umění a to hlavně k expresionismu a fauvismu. Umělecké cíle v dané době směřovaly k původním zdrojům a osobnostem evropského umění ( například Vincent Van Gogh, Edvard Munch, Paul Cézanne...).\nObě výstavy Osmy vstoupily do vývoje českého umění jako zásadní předěl →→ oddělení umělecké scény na avantgardu a tradiční výtvarný projev. Po druhé výstavě se jejich tvorba začala rozlišovat.\nOSMA zanikla se vstupem jejich členů do SVU.\n\nTato skupina byla založena roku 1911. Jejími hlavními představiteli jsou Emil Filla, Vincenc Beneš, Otakar Kubín, Antonín Procházka, Ladislav Šíma, Vlastislav Hofman, architekt Josef Chochol, architekt Pavel Janák, Antonín Matějček. Později se přidali sochař Otto Gutfreund, Josef Čapek, architekt Josef Gočár...\n\nTito představitelé zastávali především expresionistické a kubistické východisko.\nV letech 1912-1914 vystavovali na šesti výstavách. Skupina vydávala časopis Umělecký měsíčník, který řídil Josef Čapek.\n\nČlenové SVU\n\nMaloval též obraz jako například programní obraz \"Čtenář Dostojevského, Dvě ženy, Zápas koně se lvem, Zápas lva s býkem, Zátiší se zlatými rybkami\".\n\nDíla: obrazy se symbolistickými prvky jako je například \"Polibek smrti\".\nPo 1. světové válce používal vlastní styl jako je smyslové chápání barvy, tématem jsou zátiší, figurální scény, krajiny.\n\nDíla: \"Kytice ve váze, Krajina z Provence, Ohyb cesty\" .\n\nJe to skupina malířů, kteří nemuseli na frontu nebo se z války vrátili. Poprvé se představili roku 1918. Tato skupina je sdružení umělců vytvořené na jedné straně z kuboexpresionistické avantgardy jako jsou Josef Čapek, Václav Špála a na straně druhé konzervativnější bývalí členi skupiny Sursum jako jsou Jan Zrzavý a Rudolf Kremlička.\nSkupina pravidelně vystavovala až do roku 1921.\nV dalších letech šla jeho tvorba dvěma směry a to \"krajinné a dětské motivy\". Tyto motivy byly dekorativně hravé, expresivní a velkorysé.\n\nDíla: \"Děti s fialkami, Zlé svědomí, Piják, Kolovrátkář\".\n\nDíla: \"Děvče v bílém živůtku, Česající se žena, Před zrcadlem\".\n\nUmělecká beseda je spolek, který v letech 1863 - 1951 sdružoval umělce usilující o rozvoj českého umění a kultury organizováním uměleckého života, pořádáním kulturních akcí, plesů, výstav, přednášek a vydáváním knih a časopisů.\nV této skupině existovaly dva názorově odlišné okruhy:\nkrajinomalby - \"Navečer v podzimní krajině, Tání\".\n\nTato skupina byla založena roku 1934. Při tomto vzniku se sešli malíři, kteří náleželi do okruhu poetického Devětsilu. Teoretikem této nové skupiny byl Karel Teige.\n\nDíla: \"Le Havre, Odpoutaný strom, Pád Ikarův\".\nDíla: cyklus \"Z českého ráje, Velké rekviem\".\n\nDíla: \"Milenci, Kávová panenka\".\n\nDíla: \"Larvy, Přízraky pouště\".\n\nSkupina RA vznikla roku 1943. U jejího zrodu stál Václav Zykmund. Dostala název podle Rakovníku, kde Zykmund studoval. Na formování skupiny se podíleli malíři Bohdan Lacina, Josef Istler, Václav Tikal.\n\n\n\n"}
{"id": "594438", "url": "https://cs.wikipedia.org/wiki?curid=594438", "title": "Invaze na Grenadu", "text": "Invaze na Grenadu\n\nInvaze na Grenadu, známá též pod kódovým označením Urgent Fury, byla vojenská akce provedená v roce 1983 společně vojenskými jednotkami Spojených států amerických a jednotkami pěti karibských států, které jsou zapojeny v Regionálním bezpečnostním systému (RSS). Intervence byla namířena proti marxistické vojenské diktatuře na ostrovním státě Grenada.\n\n25. října byly v ranních hodinách na strategických místech ostrova z vrtulníků vysazeny americké jednotky zvláštního určení, které zajistily letištní plochy pro provedení dalších fází invaze a zahájily vyprošťovací operace. Během následujících hodin byly na ostrov vysazeny jednotky námořní pěchoty (\"Marines\"), které se podílely na obsazování ostrova a likvidaci ohnisek odporu tvořených grenadskou armádou a kubánskými dobrovolníky.\n\nCílů invaze, odstranění vojenské vlády, změny orientace země a vyproštění 800 amerických občanů a občanů dalších zemí, bylo dosaženo. Samotné provedení invaze bylo ale na mezinárodním poli vnímáno rozporuplně. Řada států vyjádřila k této akci své výhrady, a to včetně států, které jsou tradičními spojenci USA. Kritice byla invaze podrobena i v samotných Spojených státech amerických.\n\nV roce 1974 získala Grenada pod vedením sira Erica Gairyho nezávislost na Spojeném království. V roce 1976 proběhly na Grenadě všeobecné volby, které Gairy jako předseda Grenadské sjednocené strany práce (\"Grenada United Labor Party\", GULP) vyhrál. Opozice ale jeho vítězství nepřijala, což se ve výbušném grenadském politickém prostředí transformovalo do občanských nepokojů provázených pouličním násilím mezi přívrženci vlády a jejich odpůrci z řad marxistického Nového hnutí spojeného úsilí o sociální péči, vzdělání a osvobození (\"New Joint Endeavor for Welfare, Education, and Liberation Movement\", zkráceně \"New Jewel Movement\", \"NJM\", též akronym pro \"Hnutí Nový klenot\"). 13. března 1976, v době, kdy byl Gairy v New Yorku na zasedání Organizace spojených národů, provedlo NJM pod vedením umírněného marxisty Maurice Bishopa převrat. Vzbouřencům se podařilo svrhnout vládu a moci se chopila tzv. lidová revoluční vláda. Ta pod Bishopovým vedením nastolila politiku sbližování s Kubou a Sovětským svazem.\nVláda podnítila i vznik grenadských ozbrojených složek, \"Lidové revoluční armády\", LRA). Podle některých tvrzení svržení Bishopovy vlády CIA plánovala již začátkem roku 1983.\n\n13. října 1983 došlo na Grenadě k dalšímu převratu; během vnitrostranických bojů se místopředseda vlády a hlava radikálně-marxistické frakce uvnitř NJM Bernard Coard chopil moci. Bishop byl zatčen a umístěn do domácího vězení. Díky masovým projevům nespokojenosti obyvatelstva se Bishopovi podařilo z domácího vězení uprchnout a znovu stanout v čele vlády. Svými protivníky byl ale znovu zajat a spolu s těhotnou manželkou, čtyřmi ministry a šesti stoupenci 19. října popraven. Jejich těla nebyla nikdy nalezena. Téhož dne proběhl další převrat pod vedením gen. Hudsona Austina, který se stal hlavou nově ustavené vojenské vlády. V zemi byl vyhlášen zákaz vycházení, za jehož porušení hrozila smrt.\n\nOrganizace východokaribských států (OECS) za předsednictví Eugenia Charlese, premiéra Dominikánské republiky a vlády Barbadosu a Jamajky požádaly USA o pomoc poté, co tuto organizaci požádal o intervenci i generální guvernér sir Paul Scoon. Podle tvrzení \"The New York Times\" byla žádost OECS vyvolána americkou vládou. Ta v té době již připravovala ozbrojenou akci proti pučistům na Grenadě. Hlavními důvody pro invazi měly být vražda Maurice Bishopa a vznik politicky nestabilní země v blízkosti amerických hranic. Existovaly také obavy ohledně možnosti zneužití 800 amerických studentů medicíny na soukromé Univerzitě Sv. Jiří na Grenadě jako rukojmí. Podle tisku dalším důvodem měla být snaha získat úspěšnou vojenskou akcí podporu americké veřejnosti pro vládu R. Reagana poškozenou krvavým útokem proti americkým jednotkám v Libanonu a smrtí 241 příslušníků námořní pěchoty.\n\nOd roku 1979 budované velké mezinárodní letiště na jihu ostrova se pro USA stalou jednou ze záminek pro chystanou invazi, už jen proto, že se na jeho výstavbě podíleli i Kubánci. Samotná myšlenka na vybudování mezinárodního letiště vznikla již v roce 1954, v době, kdy Grenada byla britskou kolonií. Přípravy na jeho výstavbu podle kanadského návrhu zahájila ještě britská vláda. Grenadská vláda ve výstavbě pokračovala s mezinárodní pomocí (ze strany Kanady, Mexika, Venezuely, Alžírska a Libye); přičemž po Bishopově převratu byli ke stavbě přizváni také kubánští specialisté. Spojené státy ale trvaly na tvrzení, že se jedná o budoucí tranzitní základnu pro transport kubánských a sovětských zbraní pro povstalce v zemích Střední Ameriky. Tomu Bishopova vláda oponovala tím, že se jedná o civilní letiště, které má odlehčit přetíženému letišti na severu země a pomoci rozvoji cestovního ruchu. Ron Dellums, bývalý člen americké Sněmovny reprezentantů, který v roce 1982 Grenadu navštívil, prohlásil před kongresovým výborem, že letiště dle jeho názoru slouží pouze hospodářskému rozvoji země a není určeno pro vojenské účely; obvinění, že toto letiště představuje vojenskou hrozbu pro USA, prohlásil za absurdní. Tehdejší americký prezident Ronald Reagan však nesouhlasil a v březnu 1983 v americké televizi využil satelitních snímků letiště k varování před „sovětsko-kubánskou militarizací Karibiku“, protože prý 2 700 metrů dlouhá startovací dráha vybudovaná na grenadském letišti je pro komerční lety zbytečně dlouhá, nadto pro zemi, která nemá ani vlastní letectvo. Grenadská diplomacie se hájila poukazem na fakt, že letiště takové délky mají i jiné, dokonce ještě menší ostrovy (např. Aruba, Antigua nebo Curaçao), a že podle studie Světové banky Grenada potřebuje pro povzbuzení turismu letiště schopné pojmout velké tryskové dopravní letouny.\n\nPodezírání a obviňování z americké strany neustávalo, nicméně rozhodujícím momentem pro zásah se stal až Austinův převrat. O 3 dny později (22. října) Fidel Castro veřejně vzkázal kubánským dělníkům na Grenadě, aby v případě americké invaze nic nepodnikali a do událostí nezasahovali. Navíc ve veřejném prohlášení odsoudil Bishopovu vraždu.\n\nSamotná invaze na Grenadu začala 25. října 1983 v 5 hodin ráno místního času. Její zahájení bylo původně stanoveno na 2.00 ráno místního času. Na žádost velitele jednotek zvláštního určení byla posunuta na 4.00 ráno (důvodem bylo získání více času na průzkum míst, kde bude výsadek probíhat). \n\nOperace Urgent Fury byla první velkou vojenskou operací USA zahájenou od vietnamské války.\n\nPrvní návrh na zásah na Grenadě vznikl 12. října, krátce po svržení vlády M. Bishopa.\nPůvodní plán počítal pouze s vyproštěním 800 amerických studentů a dalších blíže nespecifikovaných osob. Tato akce, přestože měla být provedena americkou armádou by byla nebojovou evakuací (tzv. \"noncombatant\"). V dalších dnech již byla zvažována možnost bojové akce, neboť bylo nutné počítat i s odporem grenadských ozbrojených sil a Kubánců přítomných na Grenadě. V případě bojové akce bylo plánovačům doporučeno s ohledem na civilní obyvatelstvo minimalizovat nasazení těžké palebné síly, tj. letectva a dělostřelectva.\n\nZásadním problémem plánování celé operace se ukázala zastaralost zpravodajských informací. Plánovači měli jen mlhavé znalosti o síle grenadských ozbrojených sil a kubánského kontingentu na Grenadě a chyběly i letecké snímky grenadského pobřeží, což ztěžovalo výběr míst pro výsadky vojenských jednotek. Zpravodajským službám se pouze podařilo zjistit, že 6. října přistála na Grenadě kubánská loď, která na pevninu vysadila nezjištěný počet pracovníků a 13. října bylo zjištěno další kubánské plavidlo s nákladem zbraní, plující k neznámému cíli v karibské oblasti.\n\nSouběžně s plánováním operace nadále probíhala diplomatická jednání se snahou evakuovat americké občany z Grenady prostřednictvím civilních letů. Americký ministr zahraničí George Schultz předložil dokument, ve kterém obhajoval nutnost provedení operace, neboť \"Spojené státy tak prokáží ochotu bojovat za své zájmy ve Střední Americe a Karibiku\". DIA, zpravodajská služba ministerstva obrany USA zároveň prokázala, že Kuba ani Sovětský svaz nemají možnost do případného konfliktu zasáhnout.\n\nK zásadní změně v plánování operace došlo 20. října, kdy byl původní cíl operace, totiž evakuace amerických občanů z Grenady, rozšířen o neutralizaci nepřátelských sil na Grenadě a politickou rekonstrukci systému. Americký Sbor náčelníků štábů zároveň podpořil překvalifikování operace z mírové (či humanitární) na operaci vojenskou. Téhož dne byl ve večerních hodinách vydán rozkaz, kterým začala být do Karibského moře přesouvána vybraná námořní uskupení (např. USS Independence) 22. října obdržely Spojené státy žádosti OECS a generálního guvernéra Grenady o vojenskou intervenci. Na základě těchto žádostí byla myšlenka na nebojovou humanitární akci definitivně opuštěna.\n\nSamotná invaze byla naplánována jako přepadová akce, při které dojde ke zničení protivníka a obsazení ostrova jediným úderem. V počáteční fázi se vybíralo ze dvou variant; vzdušná výsadkové operace, během níž by byly na klíčových místech ostrova vysazeny oddíly Rangers z letadel a kombinace obojživelného a vzdušného výsadku, při kterém by se navíc námořní pěchota vylodila na pobřeží. Útok proti Grenadě byl podle některých tvrzení nacvičován během vojenského cvičení NATO \"Ocean Venture 81\", což je ovšem málo pravděpodobné. Úkolem námořnictva bylo provést úplnou blokádu ostrova, neboť existovala obava, že se Kuba pokusí vyslat na Grenadu pučistům posily. Grenada samotná měla být obsazena obojživelnou invazí na východním pobřeží. Letiště Pearls a město Grenville měla obsadit námořní pěchota, jednotkám 1. praporu Rangers připadl úkol obsadit rozestavěné letiště Point Salinas a zajistit univerzitní koleje True Blue, kde byli zadržováni američtí studenti. Z důvodu nevhodného pobřežního terénu byla obojživelná operace změněna na výsadkovou. Obsazení hlavního města Saint George's a osvobození britského generálního guvernéra Scoona připadlo jednotkám zvláštního určení. Ty měly dále zajistit rozhlas, základnu Fort Frederick, čtvrť Fort Rupert a věznici Richmond Hill. V dalších dnech mělo dojít k obsazení zbytku ostrova.\n\nVelením celé operace byl pověřen velitel druhé flotily viceadmirál Joseph Metcalf, jeho poradcem pro pozemní operace (a později prvním zástupcem) byl jmenován Norman Schwarzkopf, vlajkovou lodí byla určena vrtulníková výsadková loď USS \"Guam\" (LPH-9). Důstojníci námořnictva se o cílech operace dozvěděli až 40 hodin před jejím zahájením. Operace se zúčastnily námořní síly USA a jednotky zvláštního určení. Nasazeno bylo celkem 7 000 příslušníků amerických ozbrojených sil a 300 vojáků ze zemí východního Karibiku. Proti nim stálo 1 200–1 500 grenadských vojáků z PLA a asi 700 až 800 Kubánců.\n\nJeště před začátkem invaze došlo 24. října k padákovému vysazení průzkumného týmu v rozsahu osmi příslušníků Navy SEALs na dvou nafukovacích člunech. Oba týmy byly vysazeny do moře přibližně třicet kilometrů od pobřeží, a to v bouřlivém počasí. Na břeh je měly dopravit dvě rybářské lodě. Než došlo k setkání, jeden z člunů se ve vysokých vlnách převrátil a všichni čtyři průzkumníci mající prozkoumat pláže poblíž Point Salinas utonuli. Druhý člun se podařilo i s vojáky vyzvednout. Než však mohli být vysazeni na břehu, došlo v lodi k zaplavení strojovny a zastavení motorů. Přesto se týmu podařilo proniknout až k pobřeží a provést průzkum, při němž bylo zjištěno, že pláž poblíž letiště Pearls není vhodná pro námořní výsadek. Díky tomu byl plán na obojživelný výsadek v těchto místech opuštěn.\nPrvní transportní vrtulníky s týmem Echo odstartovaly z výsadkové lodě \"Guam\" před rozedněním. V 5.00 místního času dosedly výsadkové vrtulníky na plochu letiště Pearls a okamžitě se ocitly pod palbou ručních zbraní obránců. Téměř 400 příslušníků jednotek námořní pěchoty provedlo výsadek a začalo se zakopávat. V tu samou dobu byl proveden výsadek týmu Fox byl do Grenville, kde se nesetkal s žádným odporem. Jak letiště Pearles, tak město Grenville se podařilo americkým jednotkám v krátké době ovládnout. \n\nNaproti tomu výsadek Rangers směřující na Point Salinas se setkal s těžkou palbou. Kvůli závadě na navigačním zařízení výsadkového letounu došlo ke zpoždění a výsadek se uskutečnil až v 5.36 místního času. Obránci byli nejen ozbrojeni a varováni, ale z důvodu nastalého rozednění měli na výsadkové jednotky dobrý výhled. Zakopali se a jejich palebná postavení byla chráněna pytli s pískem. Aby nedošlo k ohrožení výsadkových letadel Lockheed C-130 Hercules, byli Rangers vysazeni z velmi malé výšky (150 m). Obránci proti útočícím jednotkám Rangers nasadili obrněné transportéry. Jejich palba byla umlčena až bitevními vrtulníky z USS Independence. Poté byli kubánští obránci obklíčeni a 250 jich bylo zajato. Po zajištění letiště kolem desáté hodiny začali příslušníci oddílů Rangers evakuovat 138 amerických studentů z koleje True Blue Univerzity sv. Jiří s cílem zajistit jejich ochranu. Problémy nastaly s evakuací více než 200 studentů z koleje Grand Anse, která se nacházela na pláži za pozicemi bránících se grenadských a kubánských jednotek. O tom, že jsou studenti rozděleni na dvou místech se vojáci dozvěděli až na místě.\n\nVýsadek příslušníků jednotek SEAL do sídla generálního guvernéra sice osvobodil guvernéra s dalšími osobami, ale ocitl se v obklíčení oddílů PLA. Situace se navíc zhoršila poté, co PLA proti nim nasadila obrněné transportéry sovětské výroby vybavené těžkými kulomety. Pro boj s obrněnými jednotkami američtí vojáci nebyli vybaveni.\n\nDalší výsadek Rangers do Saint George´s, který měl město obsadit (a z vězení v Richard Hillu osvobodit vězněné členy vlády) a zajistit Fort Rupert a Fort Frederik, se kvůli těžké palbě k těmto objektům ani nedostal. Z šesti vrtulníků Sikorsky UH-60 Black Hawk byly dva sestřeleny palbou protileteckých kanónů z Fort Frederick. Zahynuly posádky obou vrtulníků a ještě dalších osm mužů z výsadku. Situace byla chaotická a nepřehledná. Ze zbývajících vrtulníků byl, pro nedostatek místa na přistání, výsadek proveden na lanech. Rangerům se podařilo na poslední chvíli zaujmout obranné postavení, neboť na místo výsadku dorazily oddíly PLA. Situace bránících se rangerů byla z důvodu ubývajícího střeliva špatná, když na místo dorazil bitevní vrtulník, který následně držel útočící příslušníky PLA v odstupu. Velení se proto rozhodlo obsadit město jiným způsobem. Odposlechem bylo zjištěno, že ve Fort Fredericku sídlí velitelství PLA. Velitel invaze Joseph Metcalf proto nařídil letecký úder proti této základně. Nálet byl následně v 15.35 proveden a základna byla zničena. Protože však pro naplánování útoku nebyl k dispozici přesný popis místa, zasažen byl i blízký ústav pro duševně choré, o jehož existenci američtí vojenští plánovači nevěděli. Zde zahynulo 18 pacientů.\n\nDo odpoledne 25. října se příslušníkům Rangers podařilo zajistit letiště v Point Salinas natolik, že zde mohla přistávat transportní letadla 82. vzdušné výsadkové divize s dalšími vojáky, těžkou technikou a materiálem (což se dělo po celou následující noc). Část rangerů mezi tím dále vytlačovala obránce od letiště.\n\nVečer v 19.00 bylo na pláži u města Grand Mal vysazeno 13 obojživelných vozidel s příslušníky námořní pěchoty a 5 cisteren, neboť na původním místě (nedaleko města St. George´s) nebylo možné výsadek provést. Výsadek se připravoval na útok proti městu St. George´s a vyproštění příslušníků SEAL v guvernérově sídle.\n\nPo prvním dnu bylo možno konstatovat, že výsledek zaostával za očekáváním; ostrov byl sice izolován a podařilo se zajistit letiště Pearls, ale část studentů byla stále mimo dosah amerických jednotek, v guvernérově sídle se stále bránil obklíčený výsadek příslušníků SEAL a vládní budovy v St. George´s byly stále v rukou obránců. Podle tvrzení amerických vojenských zdrojů byli obránci dobře připraveni a rozmístěni a kladli tak tuhý odpor, že plnou kontrolu nad ostrovem se americkým silám podařilo získat až 26. října pomocí převahy námořních a leteckých sil.\n\n26. října ráno začaly jednotky námořní pěchoty vybavené obrněnými vozy obsazovat od Grand Mal výšiny nad St. George´s. V 7.12 vyprostily příslušníky SEALu z obklíčení a obsadily rezidenci guvernéra. Generální guvernér sir Paul Scoon s doprovodem byl nalezen bez zranění. Všichni byli v 10:00 následně vrtulníky přepraveni na vlajkovou loď \"Guam\". Během dalších 10 hodin se příslušníkům námořního výsadku podařilo obsadit i pevnost Fort Frederick.\n\nDo dalších bojů začali být zapojováni příslušníci 82. vzdušné výsadkové divize, kteří nahradili stahované oddíly Rangers. Během dne byla z Grenady evakuována část amerických studentů, přičemž další část byla stále v hotelu (sloužícím jako kolej) blokovaném jednotkami grenadské armády a Kubánci. Genmjr. Schwarzkopf proto předložil plán, podle kterého by byli příslušníci Rangers vysazeni z vrtulníků námořnictva za pozicemi obránců. Tento plán byl schválen, Rangers byli v 16:15 vysazeni na pláži Grand Anse. Po půlhodinové přestřelce se jim podařilo prostor zabezpečit a zajistit evakuaci 224 studentů prostřednictvím vrtulníků námořnictva. Ty následně všechny studenty přepravily na letiště Point Salinas, odkud Grenadu opustili. Během této akce bylo navíc zjištěno, že další studenti se nacházejí v Lance aux Epines, na poloostrově Prickly Bay na jihu ostrova.\n\n27. října ráno dokončili příslušníci námořní pěchoty s podporou vrtulníků obklíčení města St. George's. V jejich rukou se postupně ocitly Fort Lucas, vězení Richmond Hill a další objekty. Příslušníci 82. vzdušné výsadkové divize začali postupovat směrem na sever a pronásledovali zbytky ustupujících oddílů PLA a Kubánců. Vrchní velení nařídilo Metlefovi zlikvidovat možný výcvikový tábor Kubánců v kasárnách Calivigny ležících východně od Point Salinas. Po patnácté hodině bylo zahájeno kombinované letecké a lodní bombardování těchto kasáren. Hodinu trvající ostřelování bylo předehrou pro vrtulníkový útok. V 16.45 začaly vrtulníky vysazovat příslušníky Rangers na přistávací ploše kasáren. Výsadek byl prováděn chaoticky a skončil katastrofou. Na malé přistávací ploše se srazily dva výsadkové vrtulníky, jejichž odletující části rotorů zasáhly asi 25 rangerů. Kasárna byla nalezena prázdná, přitom akce si vyžádala mrtvé a těžce zraněné. Ve 21 hodin byl objekt kasáren v amerických rukou.\n\nPřestože se společné vedení snažilo oddělit bojové operace jednotek námořnictva a pozemního vojska, vyskytly se případy, kdy došlo k prolnutí obou bojových složek. Poté, co bylo námořnictvo požádáno pozemním vojskem o leteckou podporu, vyslalo velení několik bojových vrtulníků. Vzhledem k tomu, že komunikační kanály obou složek americké armády byly nekompatibilní, byly veškeré informace složitě předávány přes satelit. Kvůli tomu vrtulníky námořnictva omylem zaútočily na vlastní jednotky. Výsledkem bylo 17 zraněných amerických vojáků, z toho tři těžce.\n\n28. října došlo k poklesu intenzity bojů. Bylo obsazeno hlavní město St. George's, kde byli příslušníci námořní pěchoty překvapeni radostí, s jakou je obyvatelé vítali. S jejich pomocí byli následně lokalizováni ukrývající se obránci. Další jednotky 82. výsadkové divize a příslušníci námořní pěchoty prováděli zajištění ostrova a likvidovali poslední ohniska odporu. Zároveň probíhalo rozsáhlé pátrání po vedoucích představitelích vojenské junty Hudsonu Austinovi, Bernardu Coardovi a dalších.\n\nZ Lance aux Epines bylo evakuováno zbývajících 202 studentů (jejich celkový počet byl 564). Zodpovědnost za pořádek v hlavním městě postupně přebírali příslušníci CPF, zatímco příslušníci 82. výsadkové divize vyvíjeli činnost v horských oblastech.\n\nOd 29. října do 2. listopadu bylo dokončeno zajištění prostoru ostrova a nepřátelství bylo 2. listopadu prohlášeno za ukončené. Strůjce puče proti Bishopovi Bernard Coard byl zajat společně s dalšími členy junty Leonem Cornwellem a Edwardem Laynem, následně byli internováni na USS Guam. Vrchní velitel armády a hlava vojenské vlády Hudson Austin zmizel. Zajatí příslušníci grenadské armády byli propuštěni.\n\nObavy velení z možnosti, že by v Grand Etans, horách centrální Grenady, mohl probíhat výcvik partyzánů, se nepotvrdily, stejně jako se ukázaly liché obavy ze zahájení partyzánské činnosti proti intervenčním jednotkám. Poslední bojovou akcí byla operace Duke. V rámci této akce se 1. listopadu v 5.30 na ostrově Carriacou vylodili při obojživelné operaci příslušníci námořní pěchoty s cílem likvidovat možná ohniska odporu. Během tří hodin bylo zajato 17 příslušníků grenadské armády a větší množství zbraní a techniky, nebyl ale zajištěn ani jeden Kubánec.\n\n\nBojů se dále účastnily další podpůrné a transportní letecké jednotky americké armády\n\n\nKromě amerických jednotek se invaze účastnili i příslušníci Karibských mírových sil (CPF). Tyto síly byly tvořeny příslušníky armád Barbadosu (50 vojáků), Jamajky (150 vojáků) a bezpečnostní jednotkou OECS (100 policistů). Ti však při samotné invazi neměli podle plánů invaze plnit aktivní roli a nebyli ani integrováni do amerických sil. Jejich úkolem bylo přebírat od amerických jednotek zajatce a ty střežit a dále potom přebírat od americké armády odpovědnost za ostrahu důležitých objektů, jako je sídlo vlády, velení policie, věznice Richmond Hill a objektu rozhlasu.\n\nPo ukončení bojů a stažení intervenčních jednotek zůstali příslušníci CPF na Grenadě až do roku 1985 a plnili úkoly policejní služby.\n\nSpíše než na vojenském poli spočívala důležitost jednotek CPF v oblasti diplomatické; jejich přítomnost pomohla přesvědčit veřejnost jak ve světě, tak v USA, že se jednalo o mnohonárodnostní síly, které invazi provedly.\n\nKromě příslušníků grenadských ozbrojených sil se s americkými jednotkami střetli i Kubánci, o jejichž přítomnosti a činnosti se vedou spory. Podle některých zdrojů se jednalo pouze o dělníky, kteří buď byli přímo ozbrojeni osobními zbraněmi, či se chopili zbraní. Podle jiných tvrzení (zejména ze strany americké armády) se jednalo o příslušníky kubánských zvláštních jednotek, kteří nebyli zformováni do jednotek a na ostrově prováděli výcvik. Toto tvrzení se opírá především o zjištění, že dokázali klást silný a dobře organizovaný odpor útočícím jednotkám. Pozdější výslechy zajatých Kubánců prokázaly, že řada z nich byli veteráni, kteří bojovali v Etiopii a Angole. \n\nKromě toho se v zemi údajně nacházelo asi 60 poradců ze SSSR, Severní Koreje, NDR, Bulharska a Libye (podle tvrzení amerického novináře Boba Woodwarda se jednalo o akreditované diplomaty a jejich rodinné příslušníky). Podle jiných (armádních) tvrzení se jednalo vesměs o vojenské poradce. Nikdo z nich se bojů nezúčastnil.\n\nVýčet ztrát obou stran se u jednotlivých zdrojů liší:\n\n\nSamotná invaze se již od počátku dostala do konfliktu jak s mezinárodním, tak s americkým právem. Podle mezinárodního práva byly Spojené státy povinny podle čl. 51 Charty OSN informovat o invazi Radu bezpečnosti OSN. Jako signatáři Smlouvy z Ria byly dále Spojené státy povinny informovat i signatářské země této smlouvy o důvodech invaze. Protože byla Grenada součástí Britského společenství, měla být požádána o pomoc či alespoň souhlas vláda Spojeného království. Nic z toho vláda Spojených států neučinila.\n\nPodle amerického práva měl být o invazi předem informován předseda amerického Kongresu. Pokud by to nebylo možné učinit s předstihem, mělo se tak stát nejpozději 48 hodin po začátku války. Ani toto nebylo učiněno.\n\nMinisterstvo obrany USA se později hájilo tím, že podle čl. 52 Charty OSN a čl. 22 stanov Organizace amerických států (OAS) nemusejí organizace jako OECS (pod jejíž hlavičkou byla údajně invaze vedena) podmínku o předání informací splňovat, pokud jednají s cílem zachování míru a bezpečnosti.\n\n25. října, ve večerních hodinách se moderátor televizního zpravodajského pořadu \"Nightline\" Ted Koppel v telefonickém rozhovoru s americkými studenty na Grenadě dozvěděl, že jsou v bezpečí a nemají pocit, že by jejich životy byly v nebezpečí. Následující den v telefonickém rozhovoru již sdělili, že jsou za invazi vděční a námořnictvo jim pravděpodobně zachránilo život.\n\nMěsíc po invazi napsal časopis \"Time\", že invaze měla širokou podporu veřejnosti. Většina členů studijní skupiny amerického Kongresu došla k závěru, že invaze byla oprávněná, neboť hrozilo, že američtí studenti na Grenadě mohli být vzati jako rukojmí, jako se to stalo americkým diplomatům v Íránu v roce 1979. Menší část skupiny ale dospěla k opačnému názoru. Kongresman Louis Stokes prohlásil, že ani jeden americký státní příslušník nebyl na Grenadě v nebezpečí či vzat za rukojmí. Zároveň někteří kongresmani obvinili americkou vládu v čele s prezidentem Reaganem, že zahájením invaze obešla Kongres, který jako jediný má právo vyhlásit cizí zemi válku. Následně 11 kongresmanů podalo žalobu na R. Reagana, ve které zpochybnili ústavnost invaze na Grenadu. Okresní soud, který spor projednával, odmítl v této věci rozhodnout. Odvolací soud poté rozhodl, že žaloba je z důvodu ukončení invaze bezpředmětná.\n\nNásledně po invazi přijalo Valné shromáždění OSN poměrem 108 hlasů proti 9 (27 se zdrželo) rezoluci Valného shromáždění č. 38/7, ve které \"byla vyjádřena hluboká lítost nad ozbrojenou intervencí na Grenadě, která představuje zjevné porušení mezinárodního práva, nezávislosti, svrchovanosti a územní celistvosti daného státu\". Čínská vláda nazvala americkou intervenci aktem hegemonismu. Vláda SSSR uvedla, že invaze porušila mezinárodní právo, a že žádný malý národ, který nechce žít podle amerických představ není v bezpečí. Podle některých států se USA vrátily do éry barbarství. Podobné poselství jako na VS OSN bylo projednáváno v Radě bezpečnosti OSN. Přestože se toto usnesení těšilo velké podpoře, bylo nakonec Spojenými státy vetováno. Proti invazi se vyslovilo také Evropské společenství (ES). Ve své reakci ES konstatovalo, že měla být preferována ekonomická pomoc levicové vládě, která by vedla k jejímu posunu k umírněné levici.\n\nProti invazi na Grenadu, která je součástí Commonwealthu, se postavily i vlády Spojeného království, Trinidadu a Tobaga a Kanady. Proti invazi se osobně postavila i britská ministerská předsedkyně Margaret Thatcherová. V rámci zachování transatlantických vazeb se ale jednalo pouze o protesty verbální. Ministr zahraničí britské vlády popřel, že by měl informace o invazi ještě před jejím začátkem. Jak později přiznal americký prezident Reagan, britskou ministerskou předsedkyni o záměru provést invazi na Grenadu informoval, ta ji však opakovaně odmítala.\nReagan zároveň přiznal, že v době, kdy Thatcherové informace poskytoval, přípravy na invazi již probíhaly.\n\nPo průzkumu veřejného mínění provedeného nezávislou firmou po invazi bylo zjištěno, že 87 % Grenaďanů považovalo invazi za dobrou věc, 3 % nevěřila v oprávněnost zásahu. V USA invazi podpořilo 63 % obyvatelstva.\n\nPo americkém vítězství sestavil generální guvernér Paul Scoon poradní sbor, mající vládnout až do sestavení vlády vzešlé z demokratických voleb. Americké jednotky se z Grenady stáhly do 15. prosince 1983. Na ostrově zůstala pouze vojenská policie, zvláštní jednotky a specialisté vojenské zpravodajské služby. K znovuzahájení provozu škol a obchodů došlo již krátce po ukončení všech operací začátkem listopadu.Strůjce puče proti Bishopovi Bernard Coard byl odsouzen k trestu smrti, který mu byl posléze změněn na doživotní trest. Propuštěn byl se zbytkem pučistů v roce 2009.\nVýsledkem invaze bylo vítězství amerických sil a jejich karibských spojenců. Výsledek byl vnímán jako jasný signál Kubě a Sovětskému svazu, že USA nebudou tolerovat tzv. \"vývoz revoluce\" do zemí střední Ameriky. Díky vítězství invaze zároveň stoupla i popularita prezidenta Reagana.\n\nV roce 1984 byly uspořádány na Grenadě demokratické volby a prezidentem se stal Herbert Blaize. V roce 2009 bylo letiště v Point Salinas přejmenováno na letiště Maurice Bishopa.\n\nPřestože výsledkem invaze bylo vítězství, byly konstatovány hrubé nedostatky ve způsobu vedení bojů a především v plánování operace. Za nejdůležitější problém bylo považováno selhání zpravodajských služeb, zejména vojenských. Protiletecké zbraně a těžká technika (sovětská obrněná vozidla) byly pro útočící jednotky překvapením. Jednotkám Rangers, které měly zajistit ochranu amerických studentů nebylo ani sděleno, že se tito nacházejí na různých místech.\n\nDalším problémem se ukázalo radiové spojení. V používání frekvencí vládl chaos, což ve výsledku znamenalo, že nebylo možné koordinovat jednotky útočící na severu a jihu. Také kartografická příprava selhala. Velitelé útočících jednotek dostali narychlo vyrobené mapy, na kterých byly cíle zakresleny rukou a v některých případech byla jejich poloha určena pouze odhadem.\n\nProblémy byly i s kompetenčními spory mezi velením námořnictva a pozemních jednotek a roztržka s tiskem.\n\n\n"}
{"id": "594439", "url": "https://cs.wikipedia.org/wiki?curid=594439", "title": "Zefram Cochrane", "text": "Zefram Cochrane\n\nZefram Cochrane je fiktivní postava ze sci-fi světa \"Star Trek\"u. Jedná se o vědce a vynálezce, který v roce 2063 jako první Pozemšťan vynalezl a vyzkoušel warp pohon vesmírné lodi, díky čemuž kontaktovali Zemi Vulkánci, kteří prolétali sluneční soustavou.\n\nCochrane se narodil v roce 2032 (podle oficiálních stránek Star Treku v roce 2030 a podle nekánonické novelizace filmu \"\" v roce 2013). V 60. letech 21. století žil v Bozemanu v Montaně, kde ve starém nukleárním silu sestrojil z balistické rakety Titan II první vesmírné plavidlo Pozemšťanů vybavené warp pohonem, které nazval \"Phoenix\". 4. dubna 2063 jej navštívila posádka lodi USS \"Enterprise\"-E z 300 let vzdálené budoucnosti, aby mu pomohla projekt dokončit, neboť Borgové (rovněž přiletivší z budoucnosti) měli v plánu \"Phoenix\" zničit, čímž by neproběhl první kontakt s mimozemskou rasou Vulkánců. 5. dubna 2063 však Cochrane s pomocí posádky \"Enterprise\"-E odstartoval a ve vesmíru poprvé vyzkoušel warp pohon. Jeho stopu zachytila vulkánská loď právě prolétající sluneční soustavou, která následně Pozemšťany v Bozemanu kontaktovala. Na paměť této události zde byla později vztyčena 20 metrů vysoká konstruktérova socha, Cochranovo jméno se stalo známým po celé Galaxii a ze sila \"Phoenixe\" se stal památník.\n\nNa počátku 22. století spolupracoval s Henrym Archerem (otcem kapitána Jonathana Archera) na Projektu Warp 5, v roce 2119 otevřel na Zemi výzkumný komplex Warp 5 pro další vývoj warp pohonu. Později téhož roku odešel ze svého nového domova v kolonii na Alfě Centauri neznámo kam a byl prohlášen za mrtvého (podle oficiálních stránek zmizel se svoji lodí již v roce 2117). V roce 2267 jej však objevil výsadek z lodi USS \"Enterprise\" vedený kapitánem Jamesem Kirkem, který převážel nemocnou vyslankyni Federace, na asteroidu v oblasti Gama Canaris. Cochrane zde jako nesmrtelný žil předchozích 150 let díky spřátelení s energetickou bytostí zvanou Companion. To později vstoupilo do těla umírající vyslankyně Hedfordové, kterou tak zachránilo. Zefram Cochrane poté na asteroidu žil společně s Nancy Hedfordovou nyní již s typickým životním cyklem Pozemšťana.\nPoprvé se doktor Cochrane objevil v epizodě „Proměna“ původního seriálu \"Star Trek\" (1967). Zde jeho roli ztvárnil americký herec Glenn Corbett. Cochrane byl dále jednou z hlavních postav v celovečerním filmu \"\" (1996), kde se v roli Zeframa Cochranea objevil James Cromwell. Ten se této role ujal i v pilotním díle seriálu \"\" s názvem „Setkání u Broken Bow“ (2001). Archivní záběry ze snímku \"První kontakt\" byly použity ještě v epizodě „V zemi za zrcadlem (1. část)“ (2005), kde byly doplněny o záběry stejně oblečeného herce, jehož tvář však nebyla ukázána.\n\n"}
{"id": "594440", "url": "https://cs.wikipedia.org/wiki?curid=594440", "title": "Wu Čcheng-en", "text": "Wu Čcheng-en\n\nWu Čcheng-en (; 1500–1582, podle jiných pramenů 1505 –1580), zdvořilostním jménem Žu-čung (), umělecký pseudonym Še-jang šan-žen (, „Horal ze Še-jangu“) byl známý čínský spisovatel a básník mingského období. Jeho nejznámějším dílem se stala kniha \"Putování na západ\" (\"Si-jou-ťi\"), jeden ze čtyř klasických románů čínské literatury.\n\nNarodil se asi roku 1500 (podle některých pramenů 1505) zřejmě v Lien-šuej v dnešní provincii Ťiang-su v rodině chudého řemeslníka či kupce. Rodina brzy přesídlila do města Chuaj-an v téže provincii (některé prameny je dokonce uvádějí jako jeho rodiště), kde strávil téměř celý život. Již od mládí se projevoval jeho velký talent a široký záběr zájmů, jimž se věnoval: kromě literární tvorby se zabýval malováním a kaligrafií, sbíral výtvarná díla, skládal hudbu, hrál na dobré úrovni šachy. Brzy si získal obdiv a úctu svých krajanů. Několikrát se pokoušel složit úřednické zkoušky, ale přes své nadání neuspěl. Na univerzitu v Nankingu byl přijat až ve středním věku.\n\nV 63 letech se konečně stal úředníkem v okresu Čchang-sing provincie Če-ťiang, po dvou letech byl však uvězněn na základě vymyšleného obvinění z korupce. Nakonec se obhájil, byl osvobozen a nabídli mu úřednické místo v Pekingu. Na funkci však pravděpodobně rezignoval, vrátil se do Chuaj-anu a zbytek života prožil v chudobě a téměř poustevnicky; věnoval se pouze svým zálibám, především psaní. Zemřel roku 1582 (podle některých pramenů 1580).\n\nWu Čcheng-en po sobě zanechal poměrně rozsáhlé literární dílo, obsahující básně i prózu, dnes je však jeho velká část ztracená. Některá díla se zachovala až dodnes jen díky autorovu příbuznému, který po jeho smrti shromáždil všechny nalezené rukopisy a vydal je v čtyřdílné kompilaci pod názvem \"Zbylé rukopisy pana ze Še-jangu\". Všechna jeho díla se vyznačují neústupnou kritikou zkorumpované společnosti, sám sebe v jedné ze zachovaných básní označil jako „vzpurného ducha“. Jeho poetika se zaměřovala na vyjádření emocí, proto bývá srovnáván se slavným čínským básníkem Li Poem.\n\nParadoxně jeho nejznámější a nejvýznamnější dílo, román \"Putování na západ\" (\"Si-jou-ťi\") byl ve své době vydán anonymně, protože neodpovídal dobovému literárnímu trendu napodobovat klasická díla psaná „vysokým“ literárním jazykem. Tato kniha byla napsána lidovým, obecně srozumitelným hovorovým jazykem. Teprve na základě pozdějších bádání a textových analýz byl za autora s velkou pravděpodobností označen Wu Čcheng-en. Dnes je jeho kniha považována za jeden ze čtyř základních románů klasické čínské literatury. Wu byl hrdý na kritický tón svých děl a na jejich „pozemské“ zaměření. O své jiné knize napsal v její předmluvě: „Má kniha nepojednává jen o nadpřirozených věcech, pojednává také o lidských slabůstkách.“ Prvním evropským jazykem, do nějž byl román \"Putování na západ\" přeložen, se stala angličtina. Výbor a překlad byly dílem Arthura Davida Waleyho a kniha vyšla pod názvem \"Monkey: A Folk-Tale of China\" (\"Opičák: Čínské lidové vyprávění\") roku 1942 v Londýně. V plném znění vyšel v Evropě román poprvé roku 1957, a to francouzsky v překladu Louise Avenola a pod názvem \"Si Yeou Ki ou Le Voyage en Occident\".\n\nDo češtiny přeložila výbor z románu \"Putování na západ\" (\"Si-jou-ťi\") Zdenka Novotná (Heřmanová). Poprvé byl vydán roku 1961 Státním nakladatelstvím dětské knihy v Praze pod názvem \"Opičí král (Vyprávění o putování na západ)\". Pro český překlad byl původně použit výbor čínského editora Žuo-ku (Ruo Gu), pozdější vydání (1997) bylo rozšířeno ještě o jeden příběh. Čeština se po angličtině, francouzštině a ruštině stala čtvrtým evropským jazykem, do nějž byl román přeložen.\n\nŽivot Wu Čcheng-ena inspiroval litevského spisovatele Alvydase Bausyse k napsání divadelní hry \"Arčiau nei toli\" (\"Blíž než dál\"). Premiéra se uskutečnila 25. června 1992 ve Vilniusu. Český překlad Lorety Martyniuk v úpravě Ivana Frieda a s předmluvou Zdenky Heřmanové vyšel ve Světové literatuře roku 1993.\n\n\n\n"}
{"id": "594441", "url": "https://cs.wikipedia.org/wiki?curid=594441", "title": "Sun Wu-kchung", "text": "Sun Wu-kchung\n\nSun Wu-kchung (čínsky: 孫悟空, ZZ: 孙悟空, pinyin: Sūn Wùkōng), známý také jako Opičí král nebo Opičák Sun, je ústřední postava populárního čínského románu spisovatele Wu Čcheng-ena \"Putování na západ\" ze 16. století.\n\nPodle románu se zrodil z kamenného vejce na hoře Bujných květů v zemi Ao-laj, pro své schopnosti se brzy stal opičím králem a se svými opičkami se usídlil v jeskyni Vodních závěsů. To však jeho neklidné a zvídavé povaze nestačilo, a tak se naučil lidskou řeč a toužil po dalším poznání. U patriarchy Subódhi, jednoho z žáků samotného Buddhy se naučil létat v mracích, 72 proměn i jiná kouzla, získal své jméno (Sun Wu-kchung znamená „Ten, který pochopil prázdnotu“) a nesmrtelnost. Pro jistotu se ještě sám vyškrtl z pekelných seznamů ve Světě temnot. Dostal se do nebe, kde ho Nefritový císař jmenoval nebeským podkoním. Když zjistil, že jde o podřadnou funkci, počal rebélii a prohlásil se „Velkým světcem rovným nebi“. V nebeských palácích řádil takovým způsobem, že si s ním nebeští hodnostáři nevěděli rady a Nefritový císař musel požádat o pomoc Nejvyššího Buddhu. Ten Suna za trest uvěznil pod horou Pěti prvků. Po pěti stech letech uvěznění mu bohové určili jako pokání, že bude doprovázet mnicha Tripitaku na cestě pro posvátné svitky súter do Indie a chránit ho. Tripitaka za pomoci bohyně Milosti Suna osvobodil ze zakletí. Opičák svůj úkol splnil a po dlouhé cestě, plné nástrah, bojů s démony a jinými zlými bytostmi dovedl Tripitaku a další dva průvodce Čuníka Ču Pa-ťie a Písečného mnicha Ša-senga až do Západního ráje k Nejvyššímu Buddhovi, který jim předal posvátná písma.\n\nRomán \"Putování na západ\" se stal v Číně nesmírně populární četbou a má velký význam i z literárně-historického hlediska. Je považován za jeden ze čtyř základních románů čínské literatury. Posloužil jako předloha pro mnoho divadelních i filmových adaptací nejen v Číně, ale i v dalších zemích a kulturách.\n\nDo češtiny přeložila výbor z románu \"Putování na západ\" Zdenka Novotná (Heřmanová) a pod názvem \"Opičí král (Vyprávění o putování na západ)\" byl poprvé vydán roku 1961 Státním nakladatelstvím dětské knihy v Praze.\n\nTento článek je zčásti založen na překladu článku v anglické Wikipedii.\n\n"}
{"id": "594444", "url": "https://cs.wikipedia.org/wiki?curid=594444", "title": "Sean Youngová", "text": "Sean Youngová\n\nSean Youngová (* 20. listopadu 1959) je americká herečka, která se stala známou v 80. letech díky rolím v hollywoodských filmech \"Blade Runner\" (1982), \"Duna\" (1984) a \"Bez východiska\" (1987).\n\nNarodila se jako \"Mary Sean Young\" v kentuckém Louisville do rodiny scenáristky, tiskové mluvčí a novinářky Lee Guthrieové a televizního producenta a novináře novináře Donalda Younga. Navštěvovala ohioskou střední školu Cleveland Heights High School v Cleveland Heights, z níž přestoupila na Interlochen Arts Academy v michiganském Interlochenu, kde maturovala. Studovala také baletní školu v New Yorku. Předtím než se vydala na hereckou dráhu pracovala jako modelka a tanečnice.\n\nDebutovým filmem se stal roku 1980 \"Jane Austen in Manhattan\". Následovala vedlejší postava ve snímku \"Lampasy\". První výraznou rolí se stala \"Rachael\" ve futuristickém sci-fi \"Blade Runner\" (1982), kde si zahrála po boku Harrisona Forda. Poté získala menší příležitost v dramatu z prostředí byznysu \"Wall Street\" (1987), kde se objevila jako manželka Michaela Douglase. Původně měla její postava dostat větší prostor, ale po osobních sporech s režisérem Oliverem Stonem byla role zredukována.\n\nDalší výraznou postavou byla \"milenka\" amerického ministra obrany a současně kapitána v politickém thrilleru \"Bez východiska\" (1987) odehrávajím se v Pentagonu, kde si zahrála po boku Kevina Costnera a Gena Hackmana.\n\nV roce 1989 byla obsazena do role \"Vicki Valeové\" v úspěšném snímku Tima Burtona \"Batman\". Během zkoušek si však zlomila ruku při pádu z koně a musela být přeobsazena Kim Basingerovou. Po neúspěšném konkursu zahrát si postavu \"Catwoman\" v pokračování série \"Batman se vrací\" (1992), kterou nakonec získala Michelle Pfeiffer, se doma rozhodla vyrobit vlastní catsuit a během natáčení v něm navštívit režiséra Burtona a herce Michael Keatona .\n\nV roce 1997 si zopakovala roli ve videohře \"Blade Runner\", v níž byl její obličej naskenován v trojrozměrném zobrazení. Od nového milénia se objevila v řadě nezávislých snímků a jako host v několika televizních seriálech.\n\nV roce 1990 se provdala za Roberta Lujana, se kterým má dvě děti Rio Kellyho a Quinn Lee. V roce 2002 se pár rozvedl.\n\nV lednu 2008 dobrovolně nastoupila odvykací kúru ze závislosti na alkoholu poté, co iniciovala skandál na předávání režisérských cen Directors Guild of America v Los Angeles. Na slavnostním večeru byla vyvedena ze sálu, když opakovaně ironicky tleskala do proslovu režiséra Juliana Schnabela stojícího na jevišti.\n\n"}
{"id": "594449", "url": "https://cs.wikipedia.org/wiki?curid=594449", "title": "Tomáš Beran (fotograf)", "text": "Tomáš Beran (fotograf)\n\nTomáš Beran (* 16. května 1972) je český módní, portrétní a reklamní fotograf.\n\nPochází z Brna, od roku 1995 žije v Praze. Fotografie osobností (barevné i černobílé) a módy mu publikuje řada časopisů (\"Elle, Marianne, Žena a život, Story, Glanc, Vlasta\" a další). Tvoří image pro hudební interprety, herce, politiky a veřejně činné osobnosti.\n\n"}
{"id": "594450", "url": "https://cs.wikipedia.org/wiki?curid=594450", "title": "Jaromír Svoboda", "text": "Jaromír Svoboda\n\nJaromír Svoboda (1. dubna 1917 Brno – 27. července 1992 Jevíčko) byl český pěvec-tenorista, divadelní fotograf, multiinstrumentalista.\n\nVystudoval Právnickou fakultu Univerzity Karlovy (doktorát roku 1946). Zpěvu se v divadle profesně věnoval od roku 1944, divadelní fotografii od roku 1953, a to nejdříve výlučně v rámci pražského Národního divadla. Celkově vytvořil desetitisíce fotografií dokumentujících české divadlo 2. poloviny 20. století, zúčastnil se více než 300 divadelních výstav v Československu i v zahraničí, kde poprvé vystavoval již roku 1958.\n\n"}
{"id": "594451", "url": "https://cs.wikipedia.org/wiki?curid=594451", "title": "Pomorie", "text": "Pomorie\n\nPomorie ( ) je město a přímořské letovisko na jihovýchodě Bulharska, které se nachází na úzkém skalnatém poloostrově v Burgaském zálivu na bulharském černomořském pobřeží. Leží v Burgaské oblasti 20 km od Burgasu a 18 km od Slunečního pobřeží. V bezprostřední blízkosti lze nalézt extrémně slané Pomorijské jezero, nejsevernější z Burgaských jezer.\n\nPomorie je starobylé město a vyhledávaná turistická destinace. V září 2005 zde žilo okolo 14 600 obyvatel.\n\nPomorie bylo založeno starověkými Řeky pod jménem \"Anchialos\" ( ). Tento název byl odvozen od starořeckého „anchi-“ („blízko“) a „als-“ (může znamenat „sůl“ nebo poetické neobvyklé slovo pro „moře“). Do latiny bylo překládáno jako \"Anchialus\". Protobulhaři jej nazývali \"Tuthom\", ačkoliv se v bulharštině častěji nazývalo „Анхиало“ (\"Anhialo\") odvozené od řeckého základu. Za osmanské nadvlády bylo město nazýváno \"Ahyolu\". V roce 1934 bylo přejmenováno na Pomorie z bulharského „po-“ (v tomto smyslu „blízko“) a „more“ („moře“) v souvislosti s jedním ze dvou originálních řeckých významů.\n\nSídlo nazývané Anchialos bylo pravděpodobně založeno v 5. nebo 4. století př. n. l. jako kolonie města Apolonia (dnes Sozopol). Zmínku o něm lze jako o malém městě nalézt ve Strabónově spise \"Geographica\". Ve 2. století př. n. l. bylo nakrátko obsazeno městem Messembria (Nesebar), ale bylo dobyto Apolonií zpět. Jeho hradby byly zničeny.\n\nZápadní pobřeží Černého moře bylo nakonec dobyto Římany pod vedením generála a politika jménem Marcus Licinius Crassus v letech 29 – 28 př. n. l. Stalo se tak po nepřetržitých vojenských taženích v oblasti od let 72 – 71 př. n. l. Hradby byly mezitím znovu vystavěny, jak dokazuje Publius Ovidius Naso v roce 9 n. l. na své cestě do Tomis. V 1. století n. l. byl Anchialos součástí Odrysianského království. Podle raně byzantského historika Prokopia zde žila v 6. století n. l. thrácká populace. Nezávislost Odrysianského království skončila v roce 45 n. l., kdy se Anchialos stal součástí římské provincie Thrákie a byl formálně prohlášen městem císaře Trajána. V té době byla městem kontrolována velká území od měst Augusta Trajana (Stara Zagora) po Tundza mezi východem a západem a Messenbria a Burgasko ezero mezi severem a jihem. Anchialos si osvojil vzhled římských měst a mezi 2. a 3. stoletím za severovské dynastie dosáhl značné prosperity.\n\nNicméně invaze barbarských kmenů ze severu ve 3. století znamenala konec prosperity. Gótové Anchialos zakrátko okolo roku 270 dobyli. 28. – 30. října 294 stanul ve městě Dioklecián. Jeho reformy společně s reformami Konstantina I. Velikého na chvíli obnovily prosperitu města. Z důvodu blízkosti hlavního města Konstantinopol učinili Anchialos klíčovým potravinovým zásobovacím centrem.\n\nTheodorich Veliký projel městem v roce 476 na cestě do Adrianople. Byzantský generál Vitalián vzbudil v regionu v roce 513 povstání a za krátko převzal kontrolu nad městem Anchialos a městy sousedícími, aby jejich síly mohl vzápětí použít na útok proti Konstantinopoli, dokud nebyl v roce 515 poražen. V 5. – 6. století se stalo sídlem arcibiskupa.\n\nInvaze Avarů a Slovanů v roce 584 způsobila dobytí Anchialu a zničení jeho opevnění. Avar Bajan I. učinil město na několik měsíců svou rezidencí a s Byzanci zacházel mírumilovně. V předvečer svých kampaní navštívil město Maurikios, aby se podíval, jak probíhá jeho rekonstrukce.\n\nPo roce 681 po vzniku První bulharské říše na severu hrál Anchialos důležitou roli v mnoha konfliktech mezi oběma říšemi. Roku 708 byly síly Justiniána II. zcela poraženy bulharským chánem Tervelem. 30. června 763 byli Bulhaři pod vedením chána jménem Telec poraženi byzantskou armádou Konstantina V.\n\nV květnu 783 podnikla Irena demonstrativní vojenské tažení přes Thákii a obnovila zničené opevnění města Anchialos. Město bylo nejprve roku 812 dobyto Bulharskou říší pod vedením chána Kruma. Byzantská říše obnovila kontrolu nad městem v roce 864.\n\nBitva u Anchiala, která se uskutečnila 20. srpna 917, byla jedním z nejlepších vojenských úspěchů cara Symeona I. Jeho armáda rozdrtila početně mnohem silnější byzantské síly vedené generálem jménem Leo Phokas. Bulharsko si udrželo město až do roku 971, kdy jej Byzantská říše znovu dobyla a držela po dvě století, protože Bulharsko bylo podrobeno. Po obnovení Bulharského státu změnilo Anchialos ruce ještě několikrát, dokud nebylo v říjnu 1366 obsazeno benátskými rytíři vedenými Amadeem VI. Savojským.\n\nPo osmanské invazi na Balkán ve 14. století zůstal Anchialos byzantským valem, dokud nebyl dobyt v roce 1453 společně s Konstantinopolí. Jako součást osmanských administrativních celků se stalo centrem kazy zahrnující oblast kolem města Sozopol pod jménem Ahyolu. Bylo centrem eparchie Konstantinopolského patriarchátu a nadále sloužilo jako kulturní, náboženské, ekonomické a administrativní centrum regionu až do začátku 19. století, protože se zde po roce 1453 usadilo mnoho byzantských rodin. Pocházejí odsud dva konstantinopolští patriarchové: Michael III. Anchialský (1170 – 1178) a Jeremiáš II. Tranos (1572 – 1579, 1580 – 1584, 1587 – 1595).\n\nBěhem Rusko-turecké války v letech 1828 – 1829 byl Anchialos obsazen 11. července 1829 ruskými silami a držen po jeden rok. V té době byl převážně osídlen Řeky a Bulhary. Žilo zde 5000 – 6000 obyvatel a bylo tu šest ortodoxních kostelů a mešita. Když se ruská vojska stáhla, celá oblast dnešního východního Bulharska se postupně vylidňovala, protože mnoho lidí prchalo do křesťanských zemí na severu. V roce 1856 byl založen klášter sv. Jiří. Město bylo centrem kazy v sandžaku İslimye v Edirneské provincii (před rokem 1878 jako Ahyolu).\n\nAnchialos byl osvobozen z osmanské nadvlády 27. ledna 1878 a stal se součástí Východní Rumélie jako centrum kazy v Burgaském sandžaku, dokud se Bulharsko roku 1886 nesjednotilo. Během 19. a 20. století město postupně ztrácelo na významu z důvodu rychle se vyvíjejícího Burgasu. Stalo se centrem produkce vína a soli. Roku 1934 bylo přejmenováno na Pomorie. Domov zde našlo mnoho emigrantů z Východní Thrákie, především z oblasti okolo Kırklareli po první světové válce. Nahradili tak Řeky, kteří emigrovali v první dekádě 20. století a v roce 1906 založili v Řecku město Nea Anchialos.\n\n"}
{"id": "594469", "url": "https://cs.wikipedia.org/wiki?curid=594469", "title": "Parachanna", "text": "Parachanna\n\nParachanna je rod sladkovodních paprskoploutvých ryb z čeledi hadohlavcovití (Channidae). Pochází z tropické Afriky a zahrnuje 3 vědecky popsané druhy. Pro rod \"Parachanna\" se užívá české jméno hadohlavec, to se však užívá i pro asijský rod \"Channa\" ze stejné čeledi a je tudíž nejednoznačné.\n\nPřirozený areál rodu \"Parachanna\" zahrnuje sladké vody tropické západní Afriky.\n"}
{"id": "594473", "url": "https://cs.wikipedia.org/wiki?curid=594473", "title": "Cesena FC", "text": "Cesena FC\n\nASD Romagna Centro Cesena je italský fotbalový klub hrající v sezóně 2018/19 ve čtvrté lize sídlící ve městě Cesena. Klub byl založen roku 21. dubna 1940 jako \"Associazione Calcio Cesena\". Klub v roce v sezoně 2017/18 dostal penalizaci -15 bodů za finanční dluhy. Po sezoně zanikl. Pro novou sezonu 2018/19 se spojil \"ASD Romagna Centro\" a vznikl klub nový - ASD Romagna Centro Cesena.\nNejvyšší soutěž hrál v sezonách 1973/74 až 1976/77, 1981/82 až 1982/83, 1987/88 až 1990/91, 2010/11 až 2011/12 a 2014/15. Největší úspěch je 6. místo v sezoně 1975/76.\n\n"}
{"id": "594479", "url": "https://cs.wikipedia.org/wiki?curid=594479", "title": "Sonntagberg", "text": "Sonntagberg\n\nSonntagberg je městys v okrese Amstetten v rakouské spolkové zemi Dolní Rakousy a významným katolickým poutním místem.\n\nSonntagberg leží v Mostviertelu (Moštové čtvrti) v Dolních Rakousích. 29,11 % plochy městyse je zalesněno.\n\nMěstys Sonntagberg se skládá ze dvou katastrálních obcí (čísla v závorkách uvádějí počet obyvatel podle sčítání lidu v roce 2001):\n\nObec Böhlerwerk sestává jen z jednoho stejnojmenného katastrálního území a obec Sonntagberg se skládá z následujících osad:\n\nObecní úřad má sídlo v obecní části Rosenau am Sonntagbergu.\n\nVe starověku bylo území součástí provincie Noricum. Historie obcí v Dolních Rakousích je stejně proměnlivá jako historie celého Rakouska.\n\nV obecním zastupitelstvu je 25 křesel. Starostou městyse je Thomas Raidl. Po obecních volbách konaných v roce 2005 byla křesla podle získaných mandátů rozdělena takto:\n\nV roce 2001 bylo nezemědělských pracovišť 115 a zemědělských a lesnických pracovišť byl v roce 1990 84. Podle sčítání lidu v roce 2001 byl počet výdělečně činných obyvatel v místě bydliště 1749, to představuje 41,65 %. V průběhu roku 2003 bylo v obci 28 nezaměstnaných.\n\nVelmi významný pro oblast Mostviertelu je z daleka viditelný barokní poutní kostel Nejsvětější trojice a svatého Michala nacházející se v nadmořské výšce 704 metrů. Opat Benedikt I. ze Seitenstettenu nechal v roce 1440 postavit kapli v gotickém slohu vedle zázračného kamene, který byl podle křesťanské legendy spojován s divotvornými silami. Kaple byla zasvěcena svatému Salvátoru. O několik let později (kolem roku 1448) následovala přístavba kaple Nejsvětější Trojice. Roku 1490 tu vznikl pozdně gotický kostel. V letech 1706 až 1732 zde byl Jakobem Prandtauerem (1660-1726) a Josephem Munggenastem (1680-1740) postavena dnešní bazilika. Hlavní oltář postavil v roce 1755 a kazatelnu v roce 1757 Melchior Hefele (1716-1794). Oltářní plastiku zhotovil v letech 1752 až 1756 Jakob Christoph Schletterer (1699-1794) a nástropní fresky provedl v letech 1738 až 1743 Daniel Gran (1694-1757). V letech 1774 až 1776 postavil varhany Franz Xaver Kristoph (1733-1793), které jsou nejvýznamnější pozdně gotické v Rakousku. Kostel byl zasvěcen Nejsvětější Trojici na ochranu před Turky.\n\nUctívaný obraz z roku 1614, tzv. Sonntagberský Svatý stolec, vychází ze středověkých vzorů. Velmi známé zobrazení čerpá od Albrechta Dürera (1471-1528). Od 17. století je Sonntagberg jedním z nejvýznamnějším poutním místem Rakouska.\n\nV roce 1964 byl kostelu papežem Pavlem VI. (1897-1978) propůjčen titul Basilica minor.\n\n\n\n"}
{"id": "594480", "url": "https://cs.wikipedia.org/wiki?curid=594480", "title": "Lokomotiva 725", "text": "Lokomotiva 725\n\nLokomotiva řady 725 (do roku 1987 řada T 444.0) je motorová lokomotiva určená pro posun a lehčí traťovou službu. Dva prototypy označené jako T 444.001 a 002 vyrobila v roce 1959 pražská lokomotivka ČKD, z provozu byly vyřazeny v roce 1967 a 1968. Ostatní stroje (od inventárního čísla 003) pak byly vyráběny v letech 1962 až 65 na Slovensku (TS Martin) .\n\nLokomotivy byly vyvíjeny jako náhrada za tehdy ještě převládající parní trakci pro tratě s lehkým svrškem, proto bylo nutné dodržení nízkých nápravových tlaků. Prototypové stroje však byly příliš lehké a v provozních zkouškách neuspěly kvůli náchylnosti ke skluzům. U sériových strojů vyráběných v Martině proto byla hmotnost zvýšena ze 46 na 56 tun. Od lokomotivy s inventárním číslem 009 byl dosazován výkonnější spalovací motor. V letech 1965 - 1967 byla v Martině vyráběna další série lokomotiv označených ve starém systému značení T 444.02, které byly odvozeny od tehdy vyráběných T 444.1 (726), u nichž byl vypuštěn parní generátor pro vytápění souprav a nahrazen balastem (nádobou naplněnou pískem ). Další stroje řady T 444.02 vznikly rekonstrukcí řady 726.\n\nSkříň lokomotivy je kapotová s věžovým stanovištěm strojvedoucího uprostřed. Vstup do kabiny je bočními dveřmi z obou stran pod úrovní oken. Zvýšená podlaha stanoviště umožňuje strojvedoucímu dobrý výhled (ten je nutný zejména při posunu, najíždění na vozy a sledování práce posunovače, který vstupuje mezi vozidla, aby je svěsil/rozvěsil atd.) Na obě strany na kabinu navazuje nestejně dlouhá kapota. Pod delší kapotou je umístěn spalovací motor, převodovka pomocných pohonů, akumulátorová baterie, kompresor a vzduchojemy. Pod kratší kapotou jsou chladicí soustava s ventilátory a vyrovnávací nádrží vodního okruhu. Hydrodynamická převodovka H 650 Lr se třemi měniči, s redukcí a reverzací je uložena v rámu lokomotivy. Pojezd (uspořádání B B) tvoří dvounápravové podvozky. Rám lokomotivy je na podvozcích zavěšem čtyřmi závěskami, podvozky jsou vůči rámu výkyvné (nemají plochou tornu, nejsou otočné), tažné síly jsou do rámu přenášeny ojnicemi. Palivová nádrž má objem 4 tisíce litrů a je umístěna pod kabinou, mezi oběma podvozky.\n\nLokomotivy byly v rámci Československých státních drah dodány nejprve do depa Trutnov a později do dalších dep na území celého Československa. Kvůli chybějícímu zařízení pro vytápění vlaků se nevyužívaly v osobní dopravě, ale ani příliš v traťové službě. Byly nasazovány především na staniční posun. Již v 80. letech však začala řada 725 ustupovat novějším strojům řad T 466.2 /742, T 466.0 /735, 730 a později 731. Příčinou brzkého stahování z provozu byla poruchovost některých komponent.\n\nDva první prototypy byly zrušeny již na konci 60. let kvůli zmíněné náchylnosti ke skluzům. Sériové stroje a stroje rekonstruované z řady 726 pak byly vyřazeny kolem roku 2000. Několik lokomotiv je zachováno pro muzejní účely.\n"}
{"id": "594484", "url": "https://cs.wikipedia.org/wiki?curid=594484", "title": "Oštiepok", "text": "Oštiepok\n\nOštiepok, oštěpek, je tradiční slovenský valašský výrobek z ovčího sýra. Tradičně se vyrábí z čerstvého sladkého sýra, který se vtlačí do ručně vyřezávané okrouhlé dřevěné formy, kde se nechá odstát. Následně se vybere z formy a ponoří do teplé slané vody, nechá se tam vyležet, dokud sůl nepronikne úplně do vnitřku oštiepku. Potom se nechá mírně proschnout. Ponořením do slané vody získává oštěpek svoji tradiční trvanlivost, jeho povrch mírně okorá a většinou zežloutne.\n\n"}
{"id": "594496", "url": "https://cs.wikipedia.org/wiki?curid=594496", "title": "Giv'ot Bar", "text": "Giv'ot Bar\n\nGiv'ot Bar ( גִּבְעוֹת בַּר, doslova „\"Pahorky zrna\"“, v oficiálním přepisu do angličtiny Geva'ot Bar) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce cca 230 metrů v severní části pouště Negev. Jde o pahorkatinum kterou prostupují četná vádí, náležející do povodí vádí Nachal Grar.\n\nObec se nachází 35 kilometrů od břehu Středozemního moře, cca 80 kilometrů jižně od centra Tel Avivu, cca 65 kilometrů jihozápadně od historického jádra Jeruzalému a 12 kilometrů severoseverozápadně od města Beerševa. Giv'ot Bar obývají Židé, přičemž osídlení v tomto regionu je etnicky smíšené, protože vesnice je židovskou enklávou obklopenou arabskými (respektive beduínskými) sídly, zejména lidnaté město Rahat, které leží jen 3 kilometry odtud.\n\nGiv'ot Bar je na dopravní síť napojen pomocí lokální silnice 310.\n\nGiv'ot Bar byl založen v roce 2004. Zakladateli byla skupina soukromých zájemců o bydlení napojená na organizaci Or. Osada byla oficiálně zřízena 19. ledna 2004. Na přípravě vzniku vesnice se podílel i Židovský národní fond. Vesnice vznikla s přispěním programu Blueprint Negev financovaného Židovským národním fondem, zaměřeného na posílení demografické a ekonomické základny Negevu.\n\nZáměr zbudovat v této lokalitě novou vesnici schválily regionální úřady již roku 1992. Pak ale několik let probíhaly spory okolo vlastnictví půdy a usídlení beduínského kmene Tarabin, pro který měla v této lokalitě podle rozhodnutí izraelské vlády z roku 1998 vyrůst beduínská vesnice. V roce 2000 ale vláda nabídla beduínům jiné místo. 21. července 2002 pak kabinet tuto lokalitu odsouhlasil pro výstavbu nového židovského sídla, nazývaného pracovně Mišmar ha-Negev Bet ('משמר הנגב ב), později byl přijat nynější název odkazující na zemědělský charakter okolní krajiny. Šlo o širší plán předpokládající výstavbu celkem 14 nových židovských vesnic v Negevu a Galileji. Následoval ovšem další spor o půdu, tentokrát s beduínským kmenem el-Okbi, jenž zde usiloval o zřízení beduínské osady. Soud ale 18. ledna 2004 beduínské nároky zamítl. Hned následujícího dne se zde usadili první židovští osadníci. Skupina zakladatelů pobývala několik měsíců před nastěhováním do osady provizorně v nedalekém kibucu Mišmar ha-Negev. Kauzu pak ještě projednával Nejvyšší soud Státu Izrael, ale i on roku 2006 rozhodl ve prospěch židovské skupiny.\n\nDle údajů cca k roku 2007 žilo v osadě 27 rodin pobývajících v provizorních domech a dalších 28 rodin, které již zahájily výstavbu vlastních rodinných domů. Fungují tu sportovní areály, ve výstavbě byla synagoga. V květnu 2009 se zde uvádí již 63 rodin, z toho 25 v provizorních objektech a cca 40 v nových domech. Jde o plánovitě budované nové sídlo, které má posílit židovské osídlení v této aridní oblasti Negevu. Výhledově má mít kapacitu 500 rodin a stát se nejlidnatější obcí v rámci této oblastní rady. Většina obyvatel za prací dojíždí mimo obec, plánuje se rozvoj sektoru služeb a turistického ruchu. Počítá se i se zbudovánm školy.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Giv'ot Bar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 706 lidí. Během roku 2014 populace stoupla o 24,1 %.\n\n\n"}
{"id": "594500", "url": "https://cs.wikipedia.org/wiki?curid=594500", "title": "Vernakulární jazyk", "text": "Vernakulární jazyk\n\nVernakulární jazyk (z lat. \"vernacularis\", domácí, domorodý) znamená domácí, lidový, místní jazyk původně v protikladu k latině jakožto společnému a spisovnému jazyku západní bohoslužby a vzdělanců, případně vůči jinému společnému jazyku (lingua franca). \n\nV oblasti západní (latinské) kultury je patrně nejstarším textem, psaným ve vernakulárním jazyce, je Wulfilův překlad Bible do gótštiny ze 4. století. Ve staré angličtině a některých severských jazycích se zachovaly velmi staré texty, zapsané však až v 10.-11. století. Jinak se v raném středověku psalo latinsky, a literatura byla vyhrazena těm, kdo latinu ovládali – zejména klerikům. Teprve zhruba od 12. století se objevují i původní psané texty v lidových – vernakulárních – jazycích. Mezi nejstarší patří například francouzská Píseň o Rolandovi (po 1150), španělská Píseň o Cidovi (13. stol) nebo Dantova Božská komedie v italštině (před 1321). V češtině je to Alexandreis (kolem 1300) nebo Dalimilova kronika (před 1320). \n\nDůležitou roli při ustavování vernakulárních jazyků jako normovaných spisovných jazyků hrály překlady Bible. Překlady částí Bible (Evangelia, Žalmy) do staré angličtiny i němčiny vznikaly od 9. století, podobně jako staroslověnský překlad. Překlad celé Bible do francouzštiny vznikl koncem 13. století, italský kolem 1350, anglické překlady jsou ze 14. století, podobně jako první verze českého překladu (kolem 1360). \n\nDalším krokem k plnému uznání vernakulárních jazyků byl vznik slovníků a gramatik. Od 14. století se objevují první slovníky vernakulárních jazyků, jako jsou české slovníky mistra Klareta (před 1370), a od 15. století i první gramatiky. Latinsky psanou gramatiku češtiny vydal Matěj Benešovský roku 1577. Do vědecké literatury pronikaly vernakulární jazyky od 17. století (Galileo Galilei, René Descartes) a převládly až v 18. a 19. století.\n\nVážný současný problém, zejména v bývalých koloniálních zemích, je otázka, zda a do kdy se děti mají vzdělávat v mateřském \"vernakulárním\" jazyce, který ovšem možnosti dalšího vzdělávání výrazně omezuje. Dětem tak může hrozit společenská marginalizace. Stará koloniální praxe škol pouze v jazyce kolonistů je dnes většinou opuštěna, děti se ale musejí začít brzy učit i nějaký cizí jazyk. Podobný problém se týká i vzdělávání dětí imigrantů nebo romských dětí v Evropě.\n\n"}
{"id": "594501", "url": "https://cs.wikipedia.org/wiki?curid=594501", "title": "Přímý marketing", "text": "Přímý marketing\n\nPřímý marketing (anglicky direct marketing) je způsob marketingové komunikace, při které se oslovují zákazníci přímým adresním oslovením (např. e-mailem, poštou, telefonicky nebo i osobně).\n\nPřímý\nmarketing se od ostatních marketingových nástrojů liší tím, že se zaměřuje na\noslovení pečlivě vybraných (konkrétních) zákazníků. Jeho cílem je získat\nokamžitou odezvu a budovat dlouhotrvající vztahy s klienty. Ke komunikaci\nvyužívají marketéři databáze s informacemi o klientech.\n\nS rozvojem\ninternetu se přímý marketing v posledních letech velmi změnil. V České\nrepublice využívá internet téměř 80 procent populace, což je o čtvrtinu více\nnež v roce 2008 a dvojnásobek oproti roku 2005. Firmy jsou si toho vědomy,\na proto jej využívají ve své komunikaci mnohem častěji než dříve. Některé\nz nich dokonce zaměřují svoji propagaci pouze na tuto oblast\nmarketingových nástrojů přímého marketingu.\n\nPřímý\nmarketing přináší nižší náklady pomocí využití počítačové technologie a navíc\nmůže otevřít nové distribuční kanály, kterými budou putovat dodávky a objednávky\nod odběratele přímo k zákazníkovi. Tímto ušetříme další finance, jelikož\nušetříme za vynechání různých mezičlánků a distributorů.  Mezi další výhody patří:\n\n1.      Cílení– zde je důležité vybrat určitou část zákazníků, na které bude cílit. Vybíráme\nz databáze, o které bude napsáno v další kapitole.\n\n2.      Kontrola a spolehlivost – reakce zákazníků je možné přiřadit přímo k určité části\npřímého marketingu, a proto můžeme snadno měřit výsledky. Dále vyjasňuje směr a\nulehčuje proces neustálého zlepšování budoucích akcí.\n\n3.      Rychlost\na pružnost – např. při telemarketingu – zákazníkovu reakci zaznamenáváme ihned,\nco s ním navážeme kontakt a rozhovor tak můžeme upravit dle jeho reakcí.\n\n4.      Efektivita\nvynaložených nákladů – prvotní náklady na oslovení lidí jsou zpočátku vyšší\navšak náklady na žádosti či objednávky zboží jsou podstatně nižší.\n\n5.      Možnost\nzkoušení – měnit můžeme kdykoliv každou proměnou – cenu, načasování,\nseznamy apod.\n\n6.      Prvek\nmezinárodnosti – nabízí jinou možnost vstupu na nové trhy. Kontakt poštou či\ntelefonem může být v úvodní fázi nákupního cyklu pro zákazníka levnější a\nrychlejší.\n\n7.      Dlouhodobí\nzákazníci – podnik má možnost k vybudování databáze a udržovat se\nzákazníky dlouhodobý aktivní vztah.\n\n8.      Více\nfunkčnost – umožňuje rozdělení současných zákazníků do rozlišných skupin\nnapříklad, kteří z nich jsou důležití, na prodej, poskytování služeb a\nsběr informací o reakce na určité nabídky.\n\n9.      Možnost\nvytvoření databáze – umožňuje přesně se chovat k zákazníkovi tak jak žádá\na podle jeho přání a představ.\n\nSlouží\nke tvorbě, skladování, dolování, čištění a další práci s daty o\nzákaznících. Je to seznam zákazníků a k nim jsou přiřazené různé\ninformace o nich. Tento seznam je velmi cenným aktivem společnosti. Informace\ndo databází lez získat různými způsoby – ze záručních listů, seznamu\npředplatitelů a různých dalších propagačních akcí. Do této databáze je vhodné\numístit co nejvíce informací o zákazníkovi – např. i žádosti či stížnosti,\nkaždý komentář i dotaz. Tato databáze nám umožňuje zákazníka více poznat a lépe\ncílit na jeho přání a potřeby.  Pomocí\ntakové databáze může podnik určit v jaké fázi nákupního cyklu se zákazník\nnachází. Tyto databáze se musí uchovávat v bezpečí. Dobrému a úspěšnému\nmarketérovi jde hlavně o získání dat, jejich uložení, rozpor, interpretaci\na také o řádné využití, které odhalí skryté vzory nakupování a různé zvyklosti,\nkteré předtím vidět nebyly.  Dalším důležitým krokem při databázovém marketingu je její čištění. Např. během recese\nse může zvýšit nepotřebných údajů až o 25 % ročně.\n\nTelemarketing - je forma nabízení zboží danému zákazníkovi\nprostřednictvím telefonu. Dělí se na pasivní a aktivní formu. Při pasivním\ntelemarketingu je zákazník naveden k zavolání na uvedenou, většinou\nbezplatnou linku. V případě aktivního telemarketingu jsou stávající či\npotenciální zákazníci oslovování z iniciativy firmy. Obě formy jsou\nefektivní a méně nákladné než ostatní nástroje přímého marketingu.\nTelemarketing mohou provádět firmy vlastními silami nebo prostřednictvím\nspecializovaných telefonních center, tzv. call centra. Úskalím této formy\npřímého marketingu je její negativní vnímání ze strany oslovených zákazníků\n(Zamazalová a kol., 2010).\n\nDirect mail - Direct\nmail\nje jedním z nejpoužívanějších kanálů přímého marketingu. Zahrnuje\ndoručování poštovních zásilek na adresy zákazníkům. Hlavní sdělení direkt mailu\nse upravuje podle potřeb dané cílové skupiny. Kromě klasického sdělení může\nzásilka obsahovat i dárek, poukázku, katalog, soutěž, zkušební CD apod.\n(Zamazalová a kol., 2010).\n\nAby\nzákazníka zásilka zaujala, musí být pojata kreativní formou. Čím je sdělení\noriginálnější, barevnější a graficky dobře zpracováno, tím více zákazníka\nzajímá (Marketingjournal.cz, 2008).\n\nDirect\nmail je vhodný pro přímou, individuální komunikaci. Využívá se jak\nk získání nových zákazníků, tak k navýšení prodejů u stávajících.\nVýdaje na direct mail jsou vyšší než u telemarketingu. Nevýhodou může být také\nnedoručení zásilky přímo příjemci (Kotler, 2007).\n\nE-mail marketing - Emailový\nmarketing je další formou přímého marketingu, kdy jsou cíleně\nrozesílány komerční i nekomerční zprávy na emailové adresy příjemců, kteří\nposkytli svůj souhlas k zasílání (Janouch, 2010).\n\nZásilkové katalogy - Katalog\nje seznam výrobků a služeb ve vizuální podobě, vytištěný nebo uložený\nv elektronické podobě, či nahraný v databázi. Zákazníkům poskytuje\npohodný výběr ze široké škály výrobků bez nutnosti návštěvy obchodu prodejce,\ninformuje o novinkách a mimořádných akcích. Dává také možnost zboží objednat a\nnechat si ho doručit na uvedenou adresu. Na základě objednávek z katalogů\nje prováděn zásilkový prodej (Přikrylová, 2010)\n\n Zásilkový prodej nabyl\nnovou dynamiku s rozvojem výpočetní techniky a internetu. Firmy\nrozesílající zásilkové katalogy mají velmi dobře zpracované databáze svých\nzákazníků a oslovují je přesně cílenou nabídkou (Machková, 2006).  \n\nMnoho\nfirem přidalo do svého marketingového mixu vedle tradičních tištěných katalogů\ni katalogy elektronické, kde si zákazníci mohou zboží rovnou objednat a\nzaplatit. Vzniklo také několik firem, které mají výhradně\ninternetové katalogy (Kotler, 2007).\n\nTeleshopping s přímou odezvou - Teleshopping\nmůže mít podobu delších reklamních spotů, ve kterých jsou představovány\nvýrobky, přičemž po skončení spotu, je možné zavolat na telefonní linku a zboží\nsi objednat. Spotřebitelé mohou k rychlému nákupu motivováni tím, že pokud\nzavolají během určitého časového úseku, nebo budou-li mezi prvními volajícími,\nzískají slevu, či příslušenství k výrobku zdarma. Další formou mohou být\nspecializované televizní pořady vysílané obvykle v dopoledních hodinách,\njež cílí na ženy v domácnosti. Forma komunikace je méně dynamická, přesto\nvšak cíl zůstává stejný – motivovat spotřebitele, aby si zboží objednali co\nnejrychleji. Jinu formou jsou specializované televizní kanály, na kterých jsou\nnabídky vysílány nepřetržitě 24 hodin denně. Velmi často se jedná o kabelové č\nsatelitní vysílání (Machková, 2006).\n\nIntegrovaný přímý\nmarketing - Jedná\nse o koordinované a systematické využití nástrojů a prostředků přímého\nmarketingu s cílem zlepšit míru reakce, zvýšit odezvu, a na úrovni\norganizace zvýšit zisk. Kombinací různých nástrojů přímého marketingu je možné\ndosáhnout synergického efektu, kdy jeden direct mail, může vyvolat 2% reakci,\nale pokud organizace připojí internetovou stránku a bezplatné číslo telefonního\ncentra, může reakci zvýšit na 3% (Jurášková, 2012).  \n\nPokud\nfirmy využívají přímý marketing nevhodným nebo agresivním způsobem, mohou\npoškodit nejen své jméno, ale i celé odvětví (využívané nástroje společnosti\nklienty obtěžuje či se dopouštějí podvodného jednání). Obtěžováním se především\nrozumí telefonáty pozdě večer nebo útoky na impulsivní a méně zkušené zákazníky\nformou televizních prodejní show, které využívající speciální „akce“ typu\n(prudké snížení cen, do vyprodání zásob nebo velmi jednoduchý způsob nákupu),\napod. Narušování soukromí může vznikat v případě, kdy firmy shromažďují\ninformace o klientech v nepřiměřeném množství, což může ohrožovat i osobní\nsoukromí.\n\nFirmy\nse etickými problémy začínají v posledních letech více zabývat a věnují\npozornost tomu, aby se jednotlivé nabídky cílily pouze na ty klienty, které\nmohou mít o produkty co největší zájem.\n\n"}
{"id": "594506", "url": "https://cs.wikipedia.org/wiki?curid=594506", "title": "ČSAD autobusy Plzeň", "text": "ČSAD autobusy Plzeň\n\nČSAD autobusy Plzeň a.s. je český autobusový dopravce. Společnost vznikla v roce 1993 na základě privatizace bývalého státního podniku ČSAD Plzeň. Společnost byla založena rozhodnutím Fondu národního majetku k 1. dubnu 1993. Hlavní činností společnosti je pravidelná linková doprava v oblasti Plzeňského kraje. Z nástupnických podniků ČSAD v České republice je dnes jediným a největším, který si v autobusové dopravě zachoval celokrajskou působnost i výraznou dominanci ve svém kraji, a zároveň je vlastníkem společnosti Autobusy Karlovy Vary a. s., která má podobné postavení v sousedním kraji. Je významnou součástí subholdingu ČSAD Invest, který je součástí holdingu Z-Group kontroverzního podnikatele JUDr. Ing. Zdeňka Zemka, k němuž patří i železárenské a hutní podniky, provozování služeb včetně lázní Luhačovice atd.\n\nV prosinci 2008 bylo do obchodního rejstříku zapsáno, že jediným akcionářem je PROMABYT SLOVAKIA, a.s. se sídlem v Novém Městě nad Váhem (k 7. 7. 2008 prokázala vlastnictví 99,40 % akcií a tím právo získat akcie menšinových akcionářů). Od listopadu 2009 je vlastnický podíl rozdělen pouze na kmenové akcie na jméno v listinné podobě, do té doby byla část akcií na majitele. \n\nČSAD autobusy Plzeň a. s. je jediným vlastníkem společnosti Autobusy Karlovy Vary a. s., která je nejvýznamnějším autobusovým dopravcem v sousedním Karlovarském kraji. \n\nV květnu 2009 bylo rozhodnuto o snížení základního jmění o 49 % a oddělení části majetku do nové společnosti Plzeňská dopravní a.s., ta se následně v roce 2010 sloučila se společností Hutní druhovýroba - reality a.s. se sídlem ve Veselí nad Moravou, v březnu 2011 přejmenované na Z - holding, a.s. Současně sloučením zanikly i sesterské společnosti AKV Reality a.s. (odštěpek z Autobusy Karlovy Vary), Vsetínská dopravní a.s., FINTEST, s.r.o. a SHIPPING INVESTMENT CZECH REPUBLIC s.r.o.\n\nSpolečnost provozuje asi 250 autobusových linek. \n\nDopravce provozuje výraznou většinu regionálních autobusových linek v Plzeňském kraji, řadu linek zajišťujících spojení se sousedními kraji i dálkových linek. Provozuje také sezónní linky cyklobusů na Šumavě, do Českého lesa a Brd. \n\nNa základě objednávky měst provozuje městskou či místní autobusovou dopravu v Klatovech, Domažlicích, Stříbře, Tachově a Přešticích.\n\nČasto zajišťuje pro České dráhy náhradní autobusové dopravy za železnici. \n\nSpolečnost vlastní více než 430 autobusů. Převážná část vozového parku je značek Karosa, Irisbus, SOR, Mercedes-Benz a Neoplan.\n\nV září 2018 vyhlásil Plzeňský kraj výběrové řízení na provozování autobusové dopravy na období 10 let (od 14. června 2020 do roku 2030) pro dvě oblasti: Plzeňský kraj – sever a Plzeňský kraj – jih. Do veřejné zakázky za šest miliard se přihlásili dva účastníci, Arriva Střední Čechy s.r.o. a ČSAD autobusy Plzeň a.s. Uchazeč ČSAD autobusy Plzeň byl následně z výběrového řízení vyřazen z důvodu nesplnění podmínky zajištění zadavatelem požadované jistiny a proti vyloučení nepodal námitku. Rada kraje tak ve výběrovém řízení vybrala jediného zbývajícího účastníka, společnost Arriva Střední Čechy.\n\nSpolečnost ČSAD autobusy Plzeň a.s. má 11 poboček (provozů) rozmístěných rovnoměrně po Plzeňském kraji v následujících městech: Plzeň, Kralovice, Rokycany, Přeštice, Klatovy, Nepomuk, Sušice, Domažlice, Stříbro a Tachov. Samostatným provozem je správa Centrálního autobusového nádraží Plzeň. Po privatizaci měla společnost pobočky (filiálky) rovněž v Nezvěsticích, Horšovském Týně, Horažďovicích, Zbirohu, Karlových Varech, Ostrově, Žluticích, Toužimi, Sokolově, Chebu, Kraslicích, Mariánských Lázních a Aši. \n\nSpolečnosti patřilo i rekreační středisko v Železné Rudě na Šumavě a chatová osada Butov u Hracholuské přehrady, k 1. červnu 2009 však byly vyčleněny do nové společnosti spravující centrálně reality Z-holdingu. \n\nOd roku 2005 je budováno v areálu společnosti v Plzni-Doubravce malé Muzeum dopravní techniky ČSAD. Prvním exponátem byl autobus Škoda 706 RTO CAR, jehož nákladná rekonstrukce byla dokončena v témže roce. Dnes již sbírku muzea tvoří také autobus Karosa ŠL 11 Turist, Karosa C 734.03, nákladní automobil Škoda 706 R a bývalý přenosový vůz Českého rozhlasu Karosa A 30 RPA. Evropsky unikátním exponátem je funkční exemplář čínského autobusu CMC Pudong Citybus. V různém stupni rozpracovanosti je dále renovace článkového autobusu Ikarus 280.10, autobusu Škoda 706 RO, minibusu Mercedes-Benz O 309 D, vlečného vozu Karosa D 4 a nákladního automobilu Csepel D 352. Návštěvníci se mohou v expozici muzea seznámit s historií silniční dopravy a dalšími dopravními zajímavostmi nejen ze západních Čech. Muzeum je přístupné pro skupiny pouze po předchozí objednávce.\n\n"}
{"id": "594507", "url": "https://cs.wikipedia.org/wiki?curid=594507", "title": "Gleiß", "text": "Gleiß\n\nZřícenina hradu Gleiß se nachází na skále u pravého břehu řeky Ybbs v obecní části Gleiß městyse Sonntagberg, vzdáleného 2,4 km severozápadně, v okrese Amstetten v rakouské spolkové zemi Dolní Rakousy. \n\nV roce 1458 prodal hrad Wolfgang z Wallsee Georgu Gailspeckerovi (z Gallspachu). Potom Eitzinger, jako majitel v roce 1500, prodal hrad Oswaldu Schirmerovi. V roce 1542 následoval baron Hofmann. V roce 1575 je majitelem Gottfried z Scherfenbergu a roku 1576 je znám jako majitel Daniel Strasser. Hrad v roce 1649 zobrazil na mědirytině Matthäus Merian (1593–1650). V té době je vlastníkem Geyer z Osterburgu. Poté následoval od roku 1665 asi do roku 1700 Montecuccoli. Do roku 1913 jsou hradními pány hrabata Orsini-Rosenberg, v letech 1718 až 1760 hrad zastavil baron z Hohenecku. V roce 1806 byl až do té doby hrad v dobrém stavu byl Francouzi vypálen. Poté již nebyl hrad znovu vybudován a byl ponechán osudu a chátral. Roku 1913 přichází baron Drasche-Martinsberg a stává se majitelem ruiny. V roce 1934 převzala ruinu korutanská společnost Montanindustrie.\n\n\n"}
{"id": "594508", "url": "https://cs.wikipedia.org/wiki?curid=594508", "title": "Šoval", "text": "Šoval\n\nŠoval ( שׁוֹבָל‎,v oficiálním přepisu do angličtiny Shoval) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 206 metrů v severní části pouště Negev. Jde o aridní oblast, která ale díky trvalému zavlažování má místy v okolí kibucu ráz zemědělsky využívané oázy. Krajina má mírně zvlněný reliéf, kterým prostupují četná vádí, náležející do povodí vádí Nachal Grar.\n\nObec se nachází 31 kilometrů od břehu Středozemního moře, cca 74 kilometrů jižně od centra Tel Avivu, cca 61 kilometrů jihozápadně od historického jádra Jeruzalému a 18 kilometrů severoseverozápadně od města Beerševa. Šoval obývají Židé, přičemž osídlení v tomto regionu je etnicky smíšené, protože východním a jihovýchodním směrem začínají pouštní oblasti se silným zastoupením arabské (respektive beduínské) populace, zejména lidnaté město Rahat, které leží jen 1 kilometr odtud.\n\nŠoval je na dopravní síť napojen pomocí lokální silnice 264.\n\nŠoval byl založen v roce 1946. Vznikl v říjnu 1946 v rámci masivní osidlovací operace 11 bodů v Negevu, kdy bylo během jediného dne zřízeno v jižní části tehdejší mandátní Palestiny jedenáct nových židovských osad. Zakladateli kibucu byla skupina mládeže sdružená do kolektivu \"Ejlat\" (אילת), která se zformovala v roce 1944 ve městě Netanja. Byla napojená na mládežnické sionistické hnutí ha-Šomer ha-Ca'ir. K nim se připojili i židovští imigranti, kteří dorazili na lodi Patria, a Židé z Afriky.\n\nKoncem 40. let měl kibuc 20 obyvatel a rozlohu katastrálního území 1 650 dunamů (1,65 kilometr čtverečního).\n\nVesnice je pojmenován je podle biblické postavy \"Šóbala\", zmiňovaného v První knize kronik 1,38 V obci funguje škola, plavecký bazén a sportovní areály.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Šoval Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 632 lidí. Během roku 2014 populace klesla o 0,3 %.\n\n\n"}
{"id": "594511", "url": "https://cs.wikipedia.org/wiki?curid=594511", "title": "Fork bomba", "text": "Fork bomba\n\nFork bomba je jedna z lokálních podob útoku typu odmítnutí služby. Jejím principem je zneužití běžného systémového volání fork, které slouží k spouštění dalšího procesu.\n\nProtože systém má jen omezené množství prostředků, může v něm běžet jen omezené množství procesů. V rámci fork bomby je ovšem spuštěno rychlé a neomezené množení procesů. To má za následek jednak postupné zpomalování počítače, kterému dochází volná paměť i procesorový čas, jednak posléze povede k tomu, že některý ze zdrojů dojde. Následkem toho nelze pouštět další procesy a to obvykle znamená, že ani nelze pustit proces (například kill), který by fork bombu ukončil. Jediným řešením, jak obnovit normální chod, tak bývá nové nabootování.\n\nJedním způsobem ochrany před fork bombou je limitovat počet procesů jednoho uživatele. Například v UN*Xových standardních příkazových interpretech je příkaz ulimit, který umožňuje nastavit maximální počet procesů.\n\nJedním z nejznámějších příkladů fork bomby je následující třináctiznakový příkaz pro bash:\nTen je možné rozepsat:i\nFork bomba je též možná vytvořit užitím dávkového souboru ve Windows. Jeho příkaz je:\n%0|%0\nTento příkaz rekurentně spouští sám sebe (%0 označuje jméno spuštěného souboru) a zahlcuje paměť systému novými procesy, dokud nedojde k pádu systému.\n\nV Perlu je vytvoření fork bomby také snadné\n"}
{"id": "594514", "url": "https://cs.wikipedia.org/wiki?curid=594514", "title": "Franz Karmasin", "text": "Franz Karmasin\n\nFranz Karmasin, někdy též \"Karmazin\" nebo \"František Karmasin\" (2. září 1901 Olomouc – 25. června 1970 Steinebach am Wörthsee) byl československý politik německé národnosti působící na Slovensku, meziválečný poslanec Národního shromáždění, předseda Karpatoněmecké strany (od poloviny 30. letech sesterské strany Heinleinovy SdP na Slovensku). Za tzv. slovenského štátu státní tajemník předsednictva slovenské vlády a poslanec slovenského sněmu; stoupenec nacistické ideologie a rasových zákonů.\n\nVychodil obecnou školu a německé gymnázium v Olomouci a pak vystudoval dále vysokou zemědělskou školu v Děčíně-Libverdě. Získal titul zemědělského inženýra. V roce 1923 nastoupil na vojenskou službu v Československé armádě, ze které byl propuštěn do zálohy jako desátník v roce 1925. Po návratu působil krátce jako zemědělský praktikant v obci Velemyšleves u Žatce a poté v Zábřehu na Moravě. Poté pracoval devět měsíců na pile Heinze Ruthy, čelného funkcionáře pozdější Henleinovy strany. Od roku 1927 do roku 1945 žil a politicky se angažoval na Slovensku. Podle jiného zdroje přišel na Slovensko roku 1926.\n\nJiž od gymnaziálních let byl aktivní v německém národním hnutí, počínaje hnutím mládeže Wandervogel. V roce 1927 přijal místo placeného tajemníka Spišské německé strany v Gelnici a po dvou měsících přešel jako placený tajemník do DKV (Deutsche Kulturverband) pro Spiš v Kežmarku. V témže roce založil vyhraněně nacionalistickou Karpatoněmeckou stranu (KdP), jejímž předsedou byl v letech 1928–1938. Od roku 1935 byla formálně Karpatoněmecká strana sesterskou organizací Sudetoněmecké strany Konrada Henleina.\n\nV parlamentních volbách v roce 1935 získal poslanecké křeslo v Národním shromáždění. Poslancem byl do zrušení parlamentu roku 1939.\n\nV roce 1938 byla činnost Karpatoněmecké strany zastavena a Karmasin proto založil novou Německou stranu (\"Deutsche Partei\", DP). 8. října 1938 povolila nově ustavená autonomní slovenská vláda karpatským Němcům přihlášení se k národnímu socialismu a přislíbila jim samosprávu. 10. října 1938 vznikl Německý sekretariát. Součástí strany byly polovojenské oddíly Freiwillige Schutzstaffel, spolupracující s Waffen SS, které vykonávaly různé protižidovské a další akce a z nichž se rekrutovali i někteří členové SS z koncentračních táborů.\n\nV prosinci 1938 byl Karmasin zvolen do slovenského sněmu. Během tzv. slovenského štátu byla Německá strana jedinou povolenou politickou stranou německé menšiny na Slovensku, se značným vlivem na řízení státních záležitostí. Karmasin byl už 10. října 1938 (ještě za existence druhé československé republiky) postaven do čela Německého státního sekretariátu jako státní tajemník pro německou menšinu, s titulem \"vůdce německé národní skupiny\". Intenzivně spolupracoval s nacistickým Německem, vyvíjel tlak na účast slovenských Němců v SS na základě smlouvy s Německem z roku 1944 a organizoval jednotky v boji proti partyzánům a SNP.\n\nPo obsazení Bratislavy vojsky SSSR uprchl do Rakouska a poté žil pod jménem Franz Dibak v SRN, později se aktivizoval v Sudetoněmecké radě a dalších organizacích. V Bratislavě byl roku 1948 v nepřítomnosti odsouzen k trestu smrti, který nikdy nebyl vykonán i přes značné aktivity Československa vedených zájmem o jeho vydání do ČSR. Žádost ČSR o jeho vydání byla 7. ledna 1966 odmítnuta ministerstvem zahraničí SRN s odvoláním na extradiční zákon, který zakazuje vydávat vlastní občany.\n\nS manželkou Marií roz. Weisserovou (*1906) měl šest dětí: Helga (*1927), Fritz (*1930), Hans (*1935), Ernst (*1935), Herst (*1941) a Hilde (*1943).\n\n"}
{"id": "594515", "url": "https://cs.wikipedia.org/wiki?curid=594515", "title": "Alconchel", "text": "Alconchel\n\nAlconchel je španělská obec v provincii Badajoz (autonomní společenství Extremadura), asi 20 km od portugalských hranic.\n\nObec se nachází na severozápadě provincie, na cestě mezi městy Olivenza a Jerez de los Caballeros, 45 km od města Badajoz v okrese Llanos de Olivenza a soudním okrese Olivenza. Je zde barokní katolický kostel.\n\nV roce 1834 se obec stává součástí soudního okresu Olivenza. V roce 1842 čítala obec 617 usedlostí a 2020 obyvatel.\n\nHlavní hospodářskou aktivitou obce je chov dobytka.\n"}
{"id": "594518", "url": "https://cs.wikipedia.org/wiki?curid=594518", "title": "Alconera", "text": "Alconera\n\nAlconera je španělská obec situovaná v provincii Badajoz (autonomní společenství Extremadura).\n\nAlconera je situována v okolí Zafry, ve směru na město Burguillos del Cerro. Od města Badajoz je vzdálena 85 km a nachází se v okrese Zafra - Río Bodión a soudním okrese Zafra. Nachází se zde barokní kostel zasvěcený Svatému Petrovi.\n\nV roce 1834 se obec stává součástí soudního okresu Zafra. V roce 1842 obec čítá 168 domácností a 650 obyvatel.\n"}
{"id": "594520", "url": "https://cs.wikipedia.org/wiki?curid=594520", "title": "Aljucén", "text": "Aljucén\n\nAljucén je španělská obec situovaná v provincii Badajoz (autonomní společenství Extremadura).\n\nJe situována na hranicích mezi provinciemi Badajoz a Cáceres. Bezprostředně za vesnicí se nachází přírodní park Cornalvo. Je vzdálena 15 km od Méridy a 75 km od Badajozu. Vesnicí též prochází větev Svatojakubské cesty, která zde koinciduje s Vía de la Platou jdoucí ze Sevilly do Gijónu. Obec se nachází v okrese Tierra de Mérida - Vegas Bajas a soudním okrese Mérida.\n\nV roce 1834 se obec stává součástí soudního okresu Mérida. V roce 1842 čítal Aljucén 66 domácností a 220 obyvatel.\n\nV kraji je středozemní podnebí. Průměrná teplota v létě je kolem 30 °C a průměrná teplota v zimě kolem 10 °C.\n"}
{"id": "594522", "url": "https://cs.wikipedia.org/wiki?curid=594522", "title": "Almendral", "text": "Almendral\n\nAlmendral je španělská obec situovaná v provincii Badajoz (autonomní společenství Extremadura).\n\nObec se nachází 36 km od města Badajoz v okrese Llanos de Olivenza a soudním okrese Olivenza. Je zde barokní kostel Svatého Petra Apoštola.\n\nV roce 1834 se obec stává součástí soudního okresu Olivenza. V roce 1842 obec čítala 480 domácností a 1670 obyvatel.\n"}
{"id": "594523", "url": "https://cs.wikipedia.org/wiki?curid=594523", "title": "Géza Róheim", "text": "Géza Róheim\n\nGéza Róheim (12. září 1891 − 7. června 1953) byl maďarský antropolog a psychoanalytik, který se pokusil aplikovat Freudovu psychoanalýzu na předmět zájmu antropologie. Politicky se řadil k levici.\n\nVystudoval geografii, lingvistiku, filozofii, literaturu, etnologii a historii náboženství na univerzitách v Budapešti, Lipsku a Berlíně. Kolem roku 1914 se seznámil s psychoanalýzou a tehdejší novinkou z pera Sigmunda Freuda, knihou \"Totem a tabu\", v níž se Freud pokusil vstoupit na území antropologie. Róheim byl nadšen a v letech 1915–1916 podstoupil psychoanalýzu u maďarského psychoanalytika Sándora Ferencziho. Na přelomu dvacátých a třicátých let zahájil sérii studijních pobytů. Jeho doménou se stali australští Aboriginárové a domorodci na Papui-Nové Guineji. Nalezl v jejich rituálech řadu znaků, které potvrzovaly Freudovo pojetí totemismu, ale i jeho sexuální teorii. U domorodců nezkoumal jen staré mýty, ale vykládal i jejich sny. Na polemice s ním a Freudem založil svou antropologickou koncepci Bronislaw Malinowski. Roku 1938 Róheim emigroval do USA a prožil zbytek života v New Yorku, kde si založil psychoanalytickou praxi.\n\n\n"}
{"id": "594524", "url": "https://cs.wikipedia.org/wiki?curid=594524", "title": "Lukáš Hejlík", "text": "Lukáš Hejlík\n\nLukáš Hejlík (* 27. ledna 1980 Most) je český divadelní a filmový herec, autor projektu scénického čtení \"Listování\", je znám z televizního seriálu \"Ordinace v růžové zahradě 2\".\n\nPo absolvování Obchodní akademie v Lounech v roce 2002 úspěšně dokončil studium na Vyšší odborné herecké škole v Michli. Poté získal angažmá v Jihočeském divadle v Českých Budějovicích. Za dva roky přesídlil do Městského divadla Brno, kde má stálé angažmá dodnes. V televizi se nejvíce proslavil rolí Tomáše Meduny v seriálu \"Ošklivka Katka\". Zahrál si i v seriálu televize HBO \"Terapie\". V seriálu \"Ordinace v růžové zahradě\" hrál roli MUDr. Jáchyma Kaliny. Lukáš je také autorem projektu scénického čtení \"Listování\", se kterým jezdí po celé České republice.\n\nSe svou bývalou manželkou, slovenskou herečkou Veronikou Senciovou má dceru Kláru. V roce 2015 se podruhé oženil, a to s českou modelkou Veronikou Fašínovou, se kterou má syna Vojtěcha. Jak sám Lukáš říká, jeho vysněnou rolí je zahrát si ve filmu o rodině Baťů jednoho z bratrů.\n\nV roce 2015 se stal jednou z tváří \"Jsme v tom společně\", kampaně iniciativy HateFree Culture.\n\n\n\n"}
{"id": "594525", "url": "https://cs.wikipedia.org/wiki?curid=594525", "title": "Arroyo de San Serván", "text": "Arroyo de San Serván\n\nArroyo de San Serván je španělské město situované v provincii Badajoz (autonomní společenství Extremadura).\n\nNachází se 48 km od města Badajoz a 12 km od města Mérida v okrese Tierra de Mérida - Vegas Bajas a soudním okrese Montijo.\n\nV roce 1834 se obec stává součástí soudního okresu Mérida. V roce 1842 čítala obec 260 usedlostí a 1002 obyvatel.\n"}
{"id": "594528", "url": "https://cs.wikipedia.org/wiki?curid=594528", "title": "Heinz Hartmann", "text": "Heinz Hartmann\n\nHeinz Hartmann (4. listopadu 1894 Vídeň, Rakousko-Uhersko – 17. května 1970 Stony Point, New York, USA) byl rakouský psychoanalytik, jeden ze zakladatelů směru psychoanalýzy nazývaného egopsychologie. Svou pozornost přesunul od patologického vývoje k normálnímu vývoji psýchy, od psychickému konfliktu k nekonfliktnímu fungování.\n\nHartmann se narodil ve Vídni. Jeho otec byl historik a velvyslanec Rakousko-Uherska v Německu. Matka byla známou sochařkou. Hartmann vystudoval lékařství. Roku 1934 vstoupil do psychoanalýzy k Sigmundu Freudovi. Svou první zásadní práci vydal roku 1937. Krom Freuda ho velmi ovlivnilo učení Charlese Darwina, které ho přimělo dívat na psýchu z hlediska adaptace. \n\nHartmann odmítl Freudův názor, že dítě se rodí do světa zcela narcistické, obrácené k sobě – v jeho pohledu se rodí již s psýchou biologicky připravenou k interakci s prostředím, psýcha má podle Hartmanna v sobě zakódováno \"průměrně očekávané prostředí\". Dále se vyvíjí podle toho, jak moc se skutečnost od tohoto očekávaného prostředí odchyluje. \n\nVrozené jsou podle Hartmanna také některé „bezkonfliktní schopnosti Ega“ (jazyk, vnímání, chápání objektů, myšlení), ty nejsou v jeho pojetí výsledkem konfliktu subjektivity, pudu a prostředí jako u Freuda. Ego je podle Hartmanna schopno „neutralizovat“ agresivní a sexuální energii a používat ji ke svým bezkonfliktním adaptivním účelům.\n\n"}
{"id": "594532", "url": "https://cs.wikipedia.org/wiki?curid=594532", "title": "Halmahera", "text": "Halmahera\n\nHalmahera je sedmý největší ostrov Indonésie. Nachází se v severní části souostroví Moluky ve východní části státu. Je součástí provincie Severní Moluky.\n\nHalmahera je členitý ostrov s hluboko zakrojenými zálivy a hornatým povrchem, několik vrcholů je aktivními vulkány. Jeden z nich, Gamkonora, je s výškou 1635 m nejvyšším bodem ostrova. Halmahera je největší z Moluckých ostrovů, mezi blízké ostrovy patří mimo jiné Morotai na severu a Obi a Bacan na jihu. Jižní poloostrov Halmahery protíná rovník.\n\nVětšinu obyvatelstva tvoří malajské a papuánské národy. Ostrov je řídce zalidněn, největší město Tobelo na severním poloostrově má kolem 15 000 obyvatel. Mnohem vyšší hustota osídlení je za západně ležících ostrůvcích Ternate a Tidore, na nichž se rozkládají stejnojmenná větší města. I když Halmahera v rámci provincie Severní Moluky není místem, kde se soustřeďuje většina populace, nachází se zde od srpna 2010 hlavní město této provincie, Sofifi.\n\nVětšina obyvatel vyznává islám nebo křesťanství.\n\nVelký význam má zemědělství, kromě tradičního koření se pěstuje například rýže, kávovník, kakao a cukrová třtina. Mezi těžené nerostné suroviny patří například zlato, nikl a kobalt, těžební společnosti se však dostávají do konfliktů s místními obyvateli.\n"}
{"id": "594537", "url": "https://cs.wikipedia.org/wiki?curid=594537", "title": "Lidé (Star Trek)", "text": "Lidé (Star Trek)\n\nČlověk (pl. Lidé, lat. \"Homo Sapiens\") je ve fiktivním světě Star Treku humanoidní druh pocházející z planety Země ve Sluneční soustavě. Lidé jsou důležitou rasou a jsou také spoluzakladatelé Spojené federace planet, největší a nejsilnější aliance v alfa kvadrantu. Člověk je jedním ze dvou známých inteligentních druhů, které se na Zemi vyvinuli. Prvním jsou Vothové, sauří bytosti, kteří Zemi v dávných dobách opustili, a dnes žijí víceméně kočovným životem v kvadrantu delta.\n\nMezi lety 1993–1996 proběhlo na Zemi množství devastujících válek, které se uceleně nazývají Eugenickými válkami. Během této doby zemřelo 30 milionů lidí. Eugenické války byly následkem selektivní reprodukce a genetického inženýrství, které vytvořilo poddruh lidí s rozvinutějšími reflexy a větší silou. Po skončení války byli upravení lidé popraveni nebo vyhnáni. Zamraženo a zapečetěno bylo také tisíce embryí vylepšených.\n\nPo eugenických válkách, kdy se lidstvo vzpamatovávalo, přichází v roce 2026 třetí světová válka. Ta trvá až do roku 2053, a s přibližně 600 miliony obětí se stává největší a nejstrašnější válkou v historii Země a lidstva. Během této války na Zemi zaniká mnoho velkých měst i celých států.\n\nVelkým milníkem v historii lidstva byl první kontakt s mimozemšťany. Ten proběhl v roce 2063, kdy poblíž města Bozeman v Montaně přistála loď rasy Vulkánců, kteří oslovili lidstvo poté, co Zefram Cochrane úspěšně otestoval první raketu s nadsvětelným pohonem.\n\nVulkánci zůstali se Zemí v kontaktu, a sledovali jak se mění její stav. Díky prvnímu kontaktu se tak situace na Zemi, krátce po 3. světové válce začala měnit k lepšímu mnohem rychleji, a Země dosáhla například téměř 100% vymýcení chudoby do roku 2113.\n\nI když Lidé posílali do vesmíru například nákladní lodě, oficiálně vstoupili na galaktickou scénu až v roce 2151, kdy byla vypuštěna loď Enterprise (NX-01), schopná warpu 5. Tím začala nová éra lidstva, a také problémy. Lidstvo se dostalo do konfliktu s Klingony, Xindy a později byli zataženi také do vulkánsko-andorijského konfliktu.\n\nDo té doby už bylo založeno několik lidských kolonií, například Terra Nova nebo Vega.\n\nNová éra Země, a s tím i lidí začíná s vytvořením Spojené federace planet. Lidé jsou spolu s Vulkánci, Andoriany a Tellarity jejími zakladateli. Od původně obchodního charakteru se Federace vyvinula v nejsilnější politickou alianci Alfa kvadrantu, jejímž centrem se stala právě Země.\n\nČlověk se mezitím rozšířil po vesmíru, byly založeny desítky kolonií a postaveno množství vesmírných stanic.\n\n"}
{"id": "594538", "url": "https://cs.wikipedia.org/wiki?curid=594538", "title": "Kung Fu Panda", "text": "Kung Fu Panda\n\nKung Fu Panda je americký animovaný film z roku 2008. Režírovali jej John Stevenson a Mark Osborne, jednotlivé postavy namluvili známí američtí a čínští herci, například Dustin Hoffman, Angelina Jolie, Jackie Chan, Lucy Liu a další. Film měl premiéru na Mezinárodním Filmovém festivalu v Cannes 15. května 2008 a dočkal se velmi příznivého přijetí jak u kritiků, tak u diváků. Stal se kasovním trhákem, když celosvětově vydělal 631,7 miliónu dolarů. V roce 2011 bylo natočeno volné pokračování Kung Fu Panda 2.\n\nPo je mladý nemotorný panda, který vypomáhá (nevlastnímu) husímu otci, panu Pingovi, s roznašením jídla v restauraci. Je obdivovatelem kung fu, jeho idoly jsou členové \"Pěti postrachů\" (Tygřice, Opičák, Zmije, Jeřáb a Kudlanka), pětice mistrů Kung Fu, kteří pod vedením Mistra Shifua ochraňují Údolí míru. Jednoho dne má Shifuův učitel, starý velmistr Oogway, vizi, podle které sněžný levhart Tai Lung unikne z vězení a přijde se do Údolí pomstít, neboť mu velmistr Oogway kdysi odmítl předat Dračí svitek, o kterém se říká, že obsahuje tajemství nekonečné síly. Mistr Shifu vyšle posla až do vězení, kde je Tai Lung držen, se zprávou o zvýšení stráží. Navíc, je třeba vybrat nového Dračího bojovníka, který by se Tai Lungovi postavil. K všeobecnému překvapení velmistr Oogway vybere právě Poa. Mezitím, vinou právě husího posla, Tai Lung z vězení prchá.\nPo tedy začíná s tréninkem. Mistr Shifu se ho nejprve snaží odradit, stejně jako členové Zuřivé pětky, neboť se zdá, že Po se není schopen naučit ani základům bojového umění. Pak se však Shifuovi za pomoci motivace jídlem podaří Poa vyučit sice improvizovanému, ale účinnému bojovému stylu.\nKdyž Tai Lung dorazí, Shifu chce vyjevit Poovi tajemství Dračího svitku, ukáže se však, že svitek je prázdný. Mezitím zkouší Tai Lunga zastavit Zuřivá pětka, ale Tai Lung je jednoho po druhém porazí pomocí své techniky úderů na nervové body. V zoufalství nařídí mistr Shifu evakuaci údolí s tím, že se pokusí Tai Lunga zadržet tak dlouho, jak to půjde. Po se setká se svým (adoptivním) otcem, který mu vysvětlí, že věci se stanou výjimečné, pokud lidé věří že výjimečné jsou. Po pochopí, že toto je princip Dračího svitku.\nVrátí se do chrámu, kde Tai Lung mezitím málem zabil Shifua. Následuje tuhý souboj, ve kterém Po využívá toho, že na něj Tai Lungovy nervové údery díky jeho tloušťce neúčinkují a také toho, že jeho neortodoxní bojový styl je pro Tai Lunga neznámý a matoucí. Tai Lung se sice v průběhu boje zmocní Dračího svitku, není ale schopen pochopit jeho symbolický význam. Po jej nakonec porazí mocnou technikou Skadoosh, kterou se naučil pozorováním. Je nyní zachráncem Údolí, a členové Zuřivé pětky i Mistr Shifu jej uznají jako opravdového mistra kung fu.\n\nFilm je animovaný, následující přehled tedy uvádí, kdo v originále propůjčil hlas dané postavě.\n\nNásledující přehled uvádí, kdo kterou postavu namluvil v českém dabingu.\n"}
{"id": "594542", "url": "https://cs.wikipedia.org/wiki?curid=594542", "title": "Atalaya (Badajoz)", "text": "Atalaya (Badajoz)\n\nAtalaya je španělská obec situovaná v provincii Badajoz (autonomní společenství Extremadura).\n\nObec se nachází v jižní části provincie Badajoz. Na sever od ní leží obce Alconera a Burguillos del Cerro, na západ Valverde de Burguillos, na jih Valencia del Ventoso a na východ Medina de las Torres. Obec leží 90 km od města Badajoz a 414 km od Madridu. Nachází se v okrese Zafra - Río Bodión a soudním okrese Zafra.\n\nObec byla pravděpodobně založena Araby, odkud pochází i její jméno původem z arabského \"at-talai\" (stráže). V roce 1834 přešla obec do soudního okresu Fuente de Cantos. V roce 1842 obec čítala 120 domácností a 440 obyvatel.\n\n"}
{"id": "594543", "url": "https://cs.wikipedia.org/wiki?curid=594543", "title": "McDonnell Douglas MD-80", "text": "McDonnell Douglas MD-80\n\nMcDonnell Douglas MD-80 je série amerických dvoumotorových úzkotrupých dopravních letounů původně vyráběných společností McDonnell Douglas. Projekt MD-80 vznikl jako vylepšená verze letounu DC-9 Super 80. V závislosti na variantě a konfiguraci sedadel může pojmout 130 až 172 cestujících.\n\nVýroba MD-80 začala v roce 1979 a do služby nastoupil 10. října 1980 u Swissair. Série zahrnuje typy MD-81, MD-82, MD-83, MD-87 a MD-88. Všechny mají stejnou délku trupu kromě zkráceného MD-87. Výroba skončila 21. prosince 1999 předáním posledního MD-80 společnosti TWA. Hlavními uživateli byly American Airlines, Delta Air Lines, Allegiant Air a Alitalia. V roce 1995 následovala upravená verze v podobě MD-90 a Boeing 717 (původně MD-95) v roce 1999.\n\n\n\n"}
{"id": "594546", "url": "https://cs.wikipedia.org/wiki?curid=594546", "title": "Azuaga", "text": "Azuaga\n\nAzuaga je španělské město situované v provincii Badajoz (autonomní společenství Extremadura).\n\nObec sousedí s hranicí pohoří Sierra Morena a je situována uprostřed okresu Campiña Sur a soudním okresu Llerena. Prochází jí silnice N-432. Obec je vzdálena 145 km od Badajozu, 125 km od Córdoby a 140 km od Sevilly. V obci bylo nádraží dnes zrušené úzkorozchodné trati Peñarroya – Fuente del Arco.\n\nV roce 1594 tvořila obec část provincie León de la Orden de Santiago a čítala 1 208 obyvatel. V roce 1834 se obec stává součástí soudního okresu Llerena. V roce 1842 čítala obec 1 146 usedlostí a 4 500 obyvatel.\n"}
{"id": "594549", "url": "https://cs.wikipedia.org/wiki?curid=594549", "title": "Vůz BDtax782 ČD", "text": "Vůz BDtax782 ČD\n\nPřípojný vůz řady BDtax (číslovaný v intervalu 50 54 93-29, dříve též označen řadou 012) je dvounápravový vůz 2. třídy lehké stavby se zavazadlovým oddílem, sloužící k přepravě cestujících a jízdních kol na neelektrifikovaných tratích především s motorovými vozy řady 810.\n\nPřípojné vozy BDtax vznikly rekonstrukcí z vozů řady Btax v počtu 117 kusů, přičemž úpravu vozů pro přepravu jízdních kol si prováděla jednotlivá depa kolejových vozidel (DKV) a Krnovské opravny a strojírny. Příčka s dveřmi na straně bez WC buňky byla posunuta o jeden fiktivní oddíl. Místo tohoto oddílu odstraněním obou lavic v uspořádání 2+3 vznikl prostor pro přepravu jízdních kol a jiných spoluzavazadel, osazený na jedné straně stojany pro jízdní kola. Vozidla jsou provozována ve všech DKV a ve většině domovských stanic.\n\n\n"}
{"id": "594551", "url": "https://cs.wikipedia.org/wiki?curid=594551", "title": "Barcarrota", "text": "Barcarrota\n\nBarcarrota je španělské město situované v provincii Badajoz (autonomní společenství Extremadura).\n\nMěsto je vzdálené 49 km od města Badajoz a nachází se v okrese Llanos de Olivenza a soudním okrese Jerez de los Caballeros. Obcí prochází národní silnice N-435 a silnice EX-313 a EX-320.\n\nV roce 1834 se obec stává součástí soudního okresu Jerez de los Caballeros. V roce 1842 čítala obec 1021 usedlostí a 2982 obyvatel.\n"}
{"id": "594552", "url": "https://cs.wikipedia.org/wiki?curid=594552", "title": "Baterno", "text": "Baterno\n\nBaterno je španělské město situované v provincii Badajoz (autonomní společenství Extremadura).\n\nObec leží na hranici s Kastilií-La Manchou. Je 205 km vzdálená od města Badajoz a nachází se v okrese La Siberia a soudním okrese Herrera del Duque.\n\nObec byla jako osada založena v 16. století. V roce 1834 spadala pod soudní okres Puebla de Alcocer. V roce 1842 čítala 58 domácností a 240 obyvatel.\n\n"}
{"id": "594555", "url": "https://cs.wikipedia.org/wiki?curid=594555", "title": "MÁV řada VIm", "text": "MÁV řada VIm\n\nLokomotivy řady VIm MÁV 651, resp. VImb KBD, byly nákladní parní lokomotivy s vlečným tendrem Malletova uspořádání.\n\nDůvodem ke konstrukci lokomotiv řady VIm byla potřeba vozby vlaků, jejichž hmotnost postupem času narůstala, po tratích na území maďarské části Rakousko-uherské monarchie, jejichž únosnost byla velmi omezená. Tyto lokomotivy, vyrobené v letech 1909 – 1919, nalezly uplatnění především na sklonově náročných tratích na území dnešního Rumunska, Chorvatska, Slovinska a Slovenska. Kromě MÁV si 24 těchto strojů v mírně odlišné verzi pořídila v letech 1912 - 1914 i Košicko-bohumínská dráha (pozdější řada 622.0 ČSD) a v roku 1917 si objednala ještě dalších 13 kusů, které již nestihla převzít.\n\nPrvních 30 lokomotiv dodaných MÁV lokomotivkou MÁVAG Budapešť v letech 1909 – 1911 bylo označeno řadou VIm a čísly 4501 – 4530. Po zavedení nového značení byla těmto strojům přidělena řada 651 a obdržely čísla 651.001-030. V letech 1911 – 1914 pokračovaly dodávky stroji 651.031–058.\n\nPo rozpadu Rakouska-Uherska si lokomotivy MÁV rozdělily nástupnické státy. Pouhých 5 strojů zůstalo u MÁV, 39 získaly CFR, 3 ČSD, 9 SHS (srbsko-chorvatské dráhy) a 2 FS.\nV provozu na štrbské rampě v podhůří Vysokých Tater se Košicko-bohumínské dráze osvědčily výkonné Malletovy lokomotivy řady VIm z let 1912 – 1914. Jelikož KBD potřebovala k zajištění provozu další výkonné lokomotivy, objednala v průběhu první světové války u florisdorfské lokomotivky sérii 13 podobných lokomotiv. Konstrukce těchto lokomotiv vycházela z maďarské řady 651, lišily se v některých parametrech, zejména použitím Brotanova kotle z důvodu naprostého nedostatku mědi ve válečném hospodářství.\n\nV květnu roku 1922 bylo u lokomotivy 651.029 zpozorováno zborcení stropu topeniště. Proto byl u ostatních strojů řady 651 dočasně snížen maximální tlak v kotli na 13 bar a při opravách kotlů zvýšen počet rozpěrek. V roce 1931 byly ještě vyměněny odkalovací ventily.\n\nPo znárodnění železniční společnosti DSA (Duna-Száva-Adria Vasút) byly 651 nasazeny na trase Sopron–Szombathely- Nagykanizsa. Lokomotivám byly přiřazeny kapacitnější tendry zrušených lokomotiv řady 222.\n\nV roce 1956 byly všechny lokomotivy řady 651 vyřazeny.\n\nLokomotivy 651.049, 651.050 a 651.055 byly původně přiděleny výtopně Zvolen. Tam se také dočkaly konce první světové války a připadly tak Československu. Při přečíslování v roce 1923 dostaly označení 623.001-03 a jejich trojnápravové tendry dostaly označení 514.001-03. Lokomotivy KBD byly po zestátnění KBD v roce 1924 převedeny pod ČSD a označeny řadou 622.0.\n\nLokomotivy objednané KBD v průběhu války byly dodány přímo ČSD. Zprvu byly označeny 651.501-13, od roku 1924 jim ČSD přidělily novou řadu 623.0, konkrétně čísla 623.004-16 s tendry 920.201-13.\n\nDo roku 1930 byly lokomotivy umístěny ve výtopně Spišská Nová Ves. Po dodávkách nových, výkonnějších lokomotivy započal postupný přesun do Hanušovic a Šumperka, a to zejména kvůli vhodné přechodnosti a příznivému silovému působení na kolejnice při průjezdu oblouky. Do roku 1938 bylo přesunuto všech 16 strojů řady 623.0. Poté je převzaly Německé říšské dráhy a označily 51.001-016. Po válce se některé nacházely na území Rakouska a Polska. Nevrátila se pouze 623.006. Poslední byla zrušena 623.007 dne 21.9.1956. Lokomotivy řady 622.0 byly zrušeny v letech 1951–1957. Žádná lokomotiva těchto řad se nezachovala.\n\nLokomotivy byly konstruované na mokrou páru. Pro zhospodárnění provozu přikročily v roce 1938 železniční dílny v České Třebové k rekonstrukci na přehřátou páru. V ležatém kotli bylo původních 272 kouřovek nahrazeno 110 žárnicemi a 32 kouřovkami. Celková výhřevná plocha kotle se tak snížila na 171,46 m². Malotrubný přehřívač měl výhřevnou plochu 76,6 m². Jako novinka u ČSD byl instalován vzduchový servopohon rozvodu. Vzhledově se lokomotiva lišila především dlouhými přítokovými rourami k vysokotlakým (zadním) válcům a nasávací záklopkou za komínem.\n\nLokomotivy řady 651, které připadly Rumunsku, byly nasazeny do provozu na tratích Simeria-Petroşani-Lupeni, Cluj-Războieni, Cluj-Oradea a Braşov-Predeal. Udržovány byly v dílnách v Kluži. Na počátku roku 1950 měly CFR ve stavu 37 lokomotiv řady 651, z toho pouze 8 provozuschopných a 3 v dílnách. K 1. lednu 1953 byly již všechny lokomotivy zrušeny.\n\nDevět lokomotiv bylo označeno řadou 31. Nasazeny byly na trati Karlovac-Rijeka, a to i v postrkové službě. Po druhé světové válce zbyly v provozu dvě v depu Gračac a byly vyřazeny v 60. letech, kdy je vystřídaly dieselelektrické stroje řady 661.\n\n\n"}
{"id": "594558", "url": "https://cs.wikipedia.org/wiki?curid=594558", "title": "Hadohlavec skvrnitý", "text": "Hadohlavec skvrnitý\n\nHadohlavec skvrnitý (\"Channa argus\") je dravá sladkovodní paprskoploutvá ryba z čeledi hadohlavcovití (Channidae). Pochází z východní Číny, Koreje a jihovýchodního Ruska, jeho areál zasahuje nejseverněji ze všech hadohlavců. Introdukován byl v Japonsku a USA, kde je považován za nebezpečný invazní druh. Na přelomu padesátých a šedesátých let dvacátého století se konaly částečně úspěšné pokusy s vysazením hadohlavců skvrnitých i na území Česka. V Číně, Vietnamu a Koreji je běžně lovenou konzumní rybou, má velmi dobré, tučnější, růźové maso, chutí podobné lososímu, avšak s drobnými svalovými kůstkami. V Česku se prodává maso hadohlavců dovážené z Vietnamu v prodejnách asijských potravin. Někteří autoři rozlišují dva poddruhy – \"Channa argus argus\" původem z Koreje a Číny a \"Channa argus warpachowskii\" (hadohlavec skvrnitý amurský) původem z Ruska.\n\n15. května 2002 chytil rybář v rybníku v Croftonu v Marylandu na udici asi 43-45 cm dlouhého hadohlavce. Rybář neobvyklou rybu vyfotografoval a vypustil zpět do rybníka. O měsíc později byla ryba podle fotografie určena jako hadohlavec skvrnitý.\n\nCroftonský incident inspiroval nejméně dva horrorové filmy - Snakehead Terror (2004) a Frankenfish (2004).\n\nNa přelomu padesátých a šedesátých let dvacátého století byli hadohlavci skvrnití z Ruska (poddruh \"Channa argus warpachowskii\") experimentálně vysazováni v tehdejším Československu. Na jaře 1957 byli první tři jedinci vysazeni v rybníčku na potoce Vůznice poblíž obce Nižbor na Křivoklátsku. Rybník byl však během povodně vyplaven a hadohlavci zmizeli. Druhá skupina ryb, tentokráte 51 kusů, byla v letech 1960–1961 postupně vysazena do tří pokusných tůní v zátopovém území Labe poblíž Čelákovic. Během neobvykle kruté zimy v roce 1963 však došlo k úhynu všech ryb (včetně domácích druhů) ve dvou nádržích. Příčinou úhynu byl kromě třicetistupňových mrazů a několikaměsíční ledové pokrývky i rozklad vegetace a s ním související produkce sirovodíku a nedostatek kyslíku. Ve třetí nádrži hadohlavci přežili. Při ukončování pokusu se hadohlavci pokoušeli skrýt zahrabáním do dna nádrže. Pokus byl ukončen se závěrem, že hadohlavec skvrnitý může být v Československu aklimatizován, pokud bude mít zajištěn dostatek potravy.\n\nV současnosti je hadohlavec skvrnitý v Česku považován za potenciální hrozbu. Nebezpečí představuje jako predátor původních druhů ryb a bezobratlých i jako potravní konkurent původních dravých druhů ryb. Další pokusy o introdukci do volných vod na českém území se proto nedoporučují. Uplatnění by však mohl nalézt v uzavřených a umělých akvakulturách, kde by bylo možné využít jeho rychlý růst a odolnost vůči nedostatku kyslíku ve vodě.\n\nVyžaduje nádrž odpovídající velikosti. Vhodnější než akvárium je chov v zahradním rybníčku.\n"}
{"id": "594562", "url": "https://cs.wikipedia.org/wiki?curid=594562", "title": "MÁV řada 601", "text": "MÁV řada 601\n\nLokomotivy řady 601 MÁV (ČSD řada 636.0) byly nákladní parní lokomotivy s vlečným tendrem Malletova uspořádání. Jednalo se o nejtěžší parní lokomotivy s největší plochou roštu a výhřevnou plochou maďarských i československých železnic.\n\nNa základě dobrých zkušeností MÁV s řadou VIm, později 651 vyvinuli v budapešťské lokomotivce MÁVAG v roce 1915 ještě výkonnější lokomotivu, která byla určena především pro sklonově náročnou trať Karlstadt (dnes Karlovac) – Fiume (dnes Rijeka) v dnešním Chorvatsku. Lokomotivy měly na této trati dopravovat nákladní vlaky bez nutnosti použití postrkového stroje, a to při dodržení maximálního nápravového tlaku 16,5 t. Svého času šlo o nejvýkonnější lokomotivy v Evropě.\n\nV letech 1914 – 1921 bylo v budapešťské lokomotivce vyrobeno celkem 60 lokomotiv tohoto typu pro MÁV a další tři pro Chemins de fer Orientaux (CO) v Turecku. Po první světové válce zůstaly lokomotivy této řady ve svých dosavadních působištích. Z 60 strojů řady 601 se 57 ocitlo mimo území Maďarska, z toho 36 na území Jugoslávie, 15 na území Rumunska a 6 v nově vzniklém Československu.\n\nŠest lokomotiv bylo umístěno ve výtopně Zvolen – jednalo se o stroje 601.021, 36, 38, 40, 55 a 56. Po roce 1924 byly přeznačeny na 636.001-06 s tendry 526.001-06 a předisponovány do Spišské Nové Vsi. V roce 1928 se zúčastnila tato řada předvádění nové tlakové brzdy soustavy Božič zástupcům UIC. Ve srovnání s novými stroji řad 524.1 a 534.0 se ukázal jejich provoz drahý a proto byly často odstavovány do zálohy. \n\nPo připojení jižní části Slovenska v roce 1939 k Maďarsku připadlo všech 6 lokomotiv ČSD MÁV. Po roce 1945 se dvě z nich vrátily zpět k ČSD, ale do provozu již příliš nezasáhly. Obě byly v roce 1947 vyřazeny.\n\nNásledkem nového uspořádání po první světové válce nezůstala na území nově ustanoveného Maďarska žádná lokomotiva řady 601. Teprve v letech 1920 – 1921 byly MÁV dodány stroje 651.058, 059 a 060. Byly přiděleny depu Budapešť Ferencváros a spolu s lokomotivami řady 402 byly nasazeny na uhelné vlaky v trase Tatabánya – Budapešť. Po roce 1945 přibyly MÁV další dvě lokomotivy této řady, avšak v 50. letech se po nasazení amerických lokomotiv řady 411 (typ S 160 USATC) staly přebytečnými a byly vyřazeny a sešrotovány.\n\nZ patnácti rumunských lokomotiv této řady byla 601.057 dodána v září 1919 přímo z výroby. Byly přiděleny depu Brašov a nasazovány na úseku Brašov – Predeal, a to až do roku 1947. Poté byly postupně vyřazovány, k 1. lednu 1950 již nebyla žádná z těchto lokomotiv ve stavu CFR. Jako zajímavost lze uvést fakt, že tři lokomotivy (601.038, 040 a 059) byly sešrotovány až 15. února 1960 na základě smlouvy Maďarska a Rumunska, jelikož byly zahrnuty v seznamu maďarských lokomotiv zavlečených na území Rumunska ze září 1944. Přitom 601.038 a 059 byly od roku 1919 v parku CFR.\n\nU SHS, později JDŽ byly lokomotivy označeny řadou 32 a nasazeny na trati Moravice–Rijeka. Za 2. světové války připadlo 6 lokomotiv FS (Italské státní dráhy) a 30 HDŽ (Chorvatské železnice). Po válce byly provozovány na trati Knin–Split, a to až do roku 1960, kdy byly vyřazeny.\nLokomotivy 601–603 byly v roce 1918 dodány společnosti Chemins de fer Orientaux (v překladu Východní dráha), která provozovala železniční dopravu v evropské části Turecka. Žádná z těchto lokomotiv nepřešla při znárodnění v roce 1936 do stavu TCDD a jejich osud není znám.\nPojezd lokomotivy malletova uspořádání měl tři spřažené nápravy v pevném a tři ve výkyvném rámu. Ve výkyvném rámu byl navíc Adamsův běhoun s oboustranným výkyvem ±42 mm. Hnací dvojkolí bylo vždy třetí spřažené. Hnací dvojkolí ve výkyvné rámu mělo zeslabené okolky o 10 mm, první spřažené dvojkolí v pevném rámu mělo oboustranný posuv ±12 mm.\n\nZ důvodu nedostatku mědi ve válečném hospodářství byl použit Brotanův kotel, a to v jedinečném provedení se dvěma sběracími bubny v horní části. U lokomotiv do č. 40 bylo použito 188 žárnic a 36 kouřovek, u posledních 20 strojů byl počet žárnic snížen na 176.\n\nNa přestupníku byla umístěna pojišťovací záklopka seřízená na 7,5 baru k omezení tažné síly, resp. k zamezení skluzu. Na lokomotivách bylo instalováno mazání okolků 1., 2. a 5. dvojkolí.\n\n\n"}
{"id": "594563", "url": "https://cs.wikipedia.org/wiki?curid=594563", "title": "Pavla Vykopalová", "text": "Pavla Vykopalová\n\nPavla Vykopalová (* 23. března 1972, Praha) je česká operní pěvkyně, jedna z nejobsazovanějších českých sopranistek současnosti.\n\nVystudovala zpěv na Státní konzervatoři v Praze, studium ukončila v roce 1993. Nejprve byla členkou Pražského filharmonického sboru, sólovou kariéru zahájila jako mezzosoprán pod pedagogickým vedením Lenky Šmídové a od roku 1997 prof. Jiřího Kotouče. V roce 2006 přešla na soprán, v soukromých hodinách pokračuje u prof. Marie Urbanové. Má ve svém repertoáru operní role od baroka až do 20. století, kromě opery se věnuje také oratorní, kantátové i písňové literatuře včetně současné tvorby.\n\nV průběhu studia na konzervatoři vystupovala v představeních Opery Mozart, po absolvování konzervatoře jí bylo nabídnuto angažmá v operním souboru Divadla Josefa Kajetána Tyla v Plzni (1998). Od ledna 2009 je členkou Národního divadla Brno, zároveň vystupuje jako stálý host opery Národního divadla v Praze (od roku 1999) a Státní opery Praha. V roce 2003 vystoupila v Théâtre du Châtelet v Paříži (role Karolky - Janáček: \"Její pastorkyňa\"). V letech 2011-12 ztvárnila v tomtéž díle titulní roli Jenůfy v koprodukci tří francouzských operních domů - Rennes, Limoges a Reims.\n\nNárodní divadlo Praha\n\nStátní opera Praha\n\nNárodní divadlo Brno\n\nOstatní operní produkce\n\nOratorní a kantátový repertoár\n\nPísňové cykly\n\n\n\n\n"}
{"id": "594565", "url": "https://cs.wikipedia.org/wiki?curid=594565", "title": "Psychoanalytické směry", "text": "Psychoanalytické směry\n\nPsychoanalýza je vnitřně značně diferencována a štěpí se na řadu škol a směrů.\n\n\n\n\n\n\n\n\n\n\n\ndalší představitelé: Franz Alexander, Abram Kardiner, Viktor Tausk, Sandor Radó, Lou Andreas-Salomé, Otto Fenichel, Otto Isakower, Marie Bonapartová, Wilhelm Stekel\n\n\n\n\n\n\n\n\n\n\n\n\n\n\n\n\n\ndalší představitelé: Paula Heimannová, Susan Sutherland Isaacsová\n\n\n\n\n\n\n\n\n\n\n\nDalší představitelé: Ernst Kris, Paul Federn, Edward Glover, David Rapaport\n\n\n\n\n\n\n\nDalší představitelé: Masud Khan, Margaret Little, Christopher Bollas\n\n\n\n\n\n\nDalší představitelé: Guy Rosolato\n\n\n\n\nDalší představitelé: Jay Greenberg, Lewis Aron, Stuart Pizer, Charles Spezzano, Benjamin Wolstein\n\n\nDalší představitelé: Joseph Lichtenberg, Frank Lachmann, Beatrice Beebeová, Robert Storolow, Howard Bacal\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nŠEBEK, Michael: Předválečný vývoj psychoanalýzy v Čechách in \"Psychoanalýza v Čechách: Sborník ze semináře ke 140. výročí narození Sigmunda Freuda\" (ed. Martin Mahler), Praha 1997. ISBN 80-85844-34-6\n\nFONAGY, Peter TARGETOVÁ, Mary: \"Psychoanalytické teorie\", Praha, Portál 2005.\n\nMITCHELL, Stephen, BLACKOVÁ, Margaret: \"Freud a po Freudovi\", Praha, Triton 1999.\n\nRYCROFT, Charles: \"Kritický slovník psychoanalýzy\", Praha, Psychoanalytické nakladatelství 1993.\n"}
{"id": "594570", "url": "https://cs.wikipedia.org/wiki?curid=594570", "title": "Karneval v Santa Cruz de Tenerife", "text": "Karneval v Santa Cruz de Tenerife\n\nKarneval v Santa Cruz de Tenerife je jeden z největších karnevalů na světě (na druhém místě po karnevalu v Riu de Janeiru). Tisíce lidí vyjdou do ulic každý rok a zůstanou v nich více než týden. V současné době Karneval v Santa Cruz usiluje o to, aby se stal součástí světového dědictví UNESCO.\n\n"}
{"id": "594575", "url": "https://cs.wikipedia.org/wiki?curid=594575", "title": "Grange Batelière", "text": "Grange Batelière\n\nGrange Batelière je malá podzemní řeka na pravém břehu Seiny v Paříži. Vytváří se z potoků na návrší Ménilmontant. Podle některých badatelů je podzemní řeka jen vedlejším ramenem Seiny a není tedy samostatným vodním tokem. Samotná Seina měla v období před čtvrtohorami velmi podobný průběh jako pozdější řeka Grange Batelière. Její jméno pochází podle názvu statku, který se u jejího břehu rozkládal ve 13. století. Pochází z francouzského označení pro dům převozníka nebo přístřešku pro člun. Ona sama pak dala jméno jedné pařížské ulici.\n\nGrange Batelière protéká zhruba na úrovni dnešních ulic \"Rue Chauchat\", \"Rue de Provence\", \"Rue du Faubourg-Montmartre\" a \"Rue de la Grange-Batelière\" podél pařížské opery, nikoliv však přímo pod ní. Pod budovou opery napájí umělé nádrže (jednu hlavní a dvě vedlejší), které slouží jako zásobárna vody při případném požáru. Řeka protéká pod obchodním domem \"Printemps\", kde byly dříve organizovány prohlídky. Bezpečnostní předpisy však donutily obchod zrušit přístup k řece.\n\nJiž v galo-římské Lutetii dodávala řeka tehdejším obyvatelům pitnou vodu. Stejně jako se na levém břehu řeka Bièvre postupně proměnila v 18. a 19. století na odpadní stoku, postihl tento osud i řeku Grange Batelière, takže její vody musely být svedeny do podzemí a staly se součástí systému pařížských stok.\n\nV románu \"Fantom opery\" autora Gastona Lerouxe z roku 1911 tvořila Grange Batelière širokou splavnou řeku pod Paříží, po které se Fantom vydával na cesty.\n\n"}
{"id": "594576", "url": "https://cs.wikipedia.org/wiki?curid=594576", "title": "Povolávací rozkaz", "text": "Povolávací rozkaz\n\nPovolávací rozkaz je dokument, kterým je voják vyzýván k nástupu ke konkrétnímu vojenskému útvaru a k vykonání vojenské služby. \n\nV České republice je povolávací rozkaz upraven v zákoně č. 585/2004 Sb., o branné povinnosti a jejím zajišťování (branný zákon), ve znění pozdějších předpisů. Podle tohoto zákona je povolávací rozkaz vojenským dokladem, a tak veřejnou listinou. Povolávací rozkaz obsahuje důvod povolání, jméno nebo jména a příjmení, akademický titul, rodné číslo, adresu místa trvalého pobytu, dobu a místo, kam se má voják v záloze nebo občan dostavit, a způsob přepravy.\n\n"}
{"id": "594583", "url": "https://cs.wikipedia.org/wiki?curid=594583", "title": "Stravinského fontána", "text": "Stravinského fontána\n\nStravinského fontána (\"Fontaine Stravinski\") též Fontána Automatů (\"Fontaine des Automates\") je fontána v Paříži z roku 1983, která byla zřízena v rámci výstavby Centre Georges Pompidou v jeho těsném sousedství. Autory jsou Jean Tinguely (1925–1991) a Niki de Saint Phalle (1930–2002). Dílo je v majetku města Paříže, které je odpovědné za jeho údržbu. Památka připomíná hudební dílo ruského skladatele Igora Stravinského.\n\nFontána se nachází na \"Place Igor Stravinski\" mezi Centre Georges Pompidou, Institut de Recherche et Coordination Acoustique/Musique neboli IRCAM (Výzkumný a koordinační ústav pro akustiku a hudbu) a kostelem sv. Mederika. Skládá se ze 16 pohyblivých plastik. Sedm z nich je dílem Jeana Tinguelyho, šest vytvořila Niki de Saint Phalle a tři pocházejí od dvou dalších umělců. Většina soch je barevných a při pohybu rozstřikují vodu.\n\n"}
{"id": "594601", "url": "https://cs.wikipedia.org/wiki?curid=594601", "title": "Adam Walsh", "text": "Adam Walsh\n\nAdam John Walsh (14. listopadu 1974 – asi 27. července 1981) byl americký chlapec z Hollywoodu, který byl 27. července 1981 unesen z obchodního domu v Hollywoodu. Později byl nalezen mrtev.\n\nVražda Adama Walshe otřásla celými Spojenými státy. Jeho příběh byl roku 1983 zfilmován, v kinech ho vidělo 38 milionů lidí. Adamův otec John Walsh se stal advokátem a byl hostem televizního programu America´s Most Wanted.\n\nZ vraždy byli obvinění dva notoricky známí sérioví vrazi, Jeffrey Dahmer a Ottis Toole. První svou vinu popřel, druhý se přiznal na smrtelné posteli.\n\nDne 27. července 1981 odešla Revé Walshová se synem Adamem do obchodu. Adama nechala hrát videohry na automatech, zatímco ona šla koupit lampu. Když se vrátila, byl Adam pryč, ačkoli byla v jeho nepřítomnosti pouhých sedm minut.\n\nExistuje domněnka, že hlídač vyhodil děti ven, protože údajně zlobily. Hlídač byl po určitou dobu na seznamu podezřelých. Možná však byl Adam jen zmatený a bál se samoty a odešel hledat matku.\n\nO třináct dní později, 10. srpna 1981 byla nalezena ve Vero Beach v kanálu Adamova hlava; zbytek jeho ostatků nebyl nikdy nalezen. Useknutí hlavy nebylo patrně příčinou smrti, soudní patolog uznal za příčinu smrti udušení.\n\nAdamův únos a vražda pobídla jeho otce Johna Walshe stát se advokátem a pomohl vytvoři Národní centrum pro pohřešované a zneužívané děti. Díky své zapálenosti byl několikrát hostem pořadu America´s Most Wanted.\n\nRoku 2006 podepsal tehdejší prezident George Bush zákon, který zvyšuje tresty za sexuální zneužívání dětí.\n\nJeffrey Dahmer byl zatčen v Milwaukee ve Wisconsinu v roce 1991 pro vraždu 17 chlapců. Byl také podezřelý ze zabití Adama.\n\nDahmer žil v době Adamova zavraždění v Miami, teoreticky by mohl být vrahem. Dva očití svědkové viděli v den Adamova zmizení plavého muže, který byl v oddělení s hračkami. Jeden ze svědků řekl, že muž vhodil bránící se dítě do modré dodávky a rychle odjel. Poté, co byl Dahmer zatčen, svědkové muže poznali. Skutečností bylo, že Dahmer měl v té době modrou dodávku.\n\nDahmer byl znám, že si po obětech nechával \"trofeje\" (lebky, penisy, maso připravené ke konzumaci). Pravděpodobně si kromě hlavy ponechal Adamovo tělo. Dahmer však kategoricky popřel, že by Adama zabil.\n\nOttis Toole byl zatčen roku 1983 za žhářství. Jeho přítelem byl známý sériový vrah Henry Lee Lucas, který Toola po zatčení obvinil z vražd. Toole se k nim přiznal. Nikdy nebyl souzen z Adamovy vraždy, třebaže poskytl zdánlivě přesné popisy, jak únos spáchal. Několik svědků Toola v Hollywoodu opravdu vidělo. Nicméně se však žádný důkaz, který by ukazoval na Toola, nenašel.\n\nDne 15. září 1996 Toole zemřel ve vězení v 49 letech na cirhózu jater. Později Toolova neteř řekla Johnovi Walshovi, že se jí strýc na smrtelné posteli k vraždě Adama přiznal. Toolovo přiznání bylo provázeno skepticismem, protože Henry Lee Lucas se ve vazbě přiznal k 157 vraždám, které spáchal spolu s Toolem. Některé však podle znalců nemohl spáchat rozhodně ani jeden z nich.\n\nAčkoli nebyl objeven žádný nový důkaz, dne 16. prosince 2008 byl případ uzavřen s tím, že vrahem je Ottis Toole.\n\n"}
{"id": "594602", "url": "https://cs.wikipedia.org/wiki?curid=594602", "title": "Trianon", "text": "Trianon\n\nTrianon je mrakodrap v německém městě Frankfurt nad Mohanem. Postaven byl podle návrhu, který vypracovala firma Novotny Mähner Assoziierte s pomocí jiných architektonických studií. Má 45 podlaží a výšku 186 m Výstavba probíhala v letech 1989 - 1993. Budova disponuje přibližně 85 000 m převážně kancelářských ploch.\n\n"}
{"id": "594605", "url": "https://cs.wikipedia.org/wiki?curid=594605", "title": "Pruhounovití", "text": "Pruhounovití\n\nPruhounovití (Proscylliidae) jsou jednou z čeledí žraloků z řádu žralounů (Carcharhiniformes). Stejně jako pro ostatní zástupce tohoto řádu jsou pro ně charakteristické dvě hřbetní ploutve, řitní ploutev, pět žaber a oční ochranná blána. Do této čeledi se řadí 8 druhů žraloků ve čtyřech rodech. Jde o malé (< 1,2 m) hlubinné druhy žraloků, zaznamenané v hloubkách mezi 50 až 713 metry. Vyskytují se od tropického do mírného pásu ve vodách západní části severního Atlantiku a v západní části Tichého oceánu. Strava těchto lidem neškodných žraloků se skládá z malých ryb a bezobratlých.\n\n\n\n\n\n"}
{"id": "594607", "url": "https://cs.wikipedia.org/wiki?curid=594607", "title": "Fotovoltaická elektrárna Vepřek", "text": "Fotovoltaická elektrárna Vepřek\n\nFotovoltaická elektrárna Vepřek v katastrálním území Vepřek obce Nová Ves v okrese Mělník má instalovaný výkon 35,1 MW. Byla v době svého spuštění v září 2010 největší fotovoltaickou elektrárnou v České republice. Elektrárna byla vybudována v rámci boomu slunečních elektráren vyvolaného jejich mimořádně štědrou státní podporou. Nachází se severně od silnice I/16 a vesnic Vepřek a Mlčechvosty, východně od dálnice D8 (poblíž exitu 18) a vesnice Nová Ves.\n\nV terénu byla elektrárna budována od října 2009 do února 2010. Otevření elektrárny bylo oznámeno ke dni 8. září 2010. Na rozloze 82,5 ha má celkem 26 bloků obsahujících 186 960 kusů monokrystalických panelů PhonoSolar 185 a 190 Wp. O řízení celého systému se stará technologie PLC Tecomat Foxtrot CP-1004 V souvislosti s výstavbou elektrárny byla v blízkosti postavena i nová rozvodna nákladem zhruba 100 milionů Kč.\n\nElektrárnu budovala společnost Decci a.s., v únoru 2010 pak elektrárnu vložila do nově založené dceřiné společnosti FVE CZECH NOVUM s.r.o., která se stala provozovatelem elektrárny. Není veřejně známo, kdo od července 2009 vlastní akcie na majitele společnosti Decci; od března 2008 do července 2009 byl jejím vlastníkem Martin Hubáček ze Slaného a u zrodu projektu stál Pavel Patřičný z Vepřku, který podle informací MF Dnes získal pro projekt další tuzemské investory. Od roku 2011 je jediným akcionářem společnosti De Barte Gelderland B.V. se sídlem v Nizozemsku, od června 2013 má společnost akcie na jméno. Společnost De Barte Gelderland B.V. vlastní lucemburská společnost Blackstone Perpetual Midco S.à r.l., kterou vlastní největší americká investiční společnost Blackstone. V listopadu 2010 prodala Decci za 50 milionů Kč 37,5 % podíl ve FVE Czech Novum společnosti Berlanga Uzbekistan NV se sídlem v Nizozemsku. Společnost Berlanga Uzbekistan svůj podíl v dubnu 2014 prodala společnosti PH ENERGY B.V., také registrované v Nizozemsku. \nSpolečnosti FVE Czech Novum úvěr ve výši 2,2 miliardy Kč poskytla podle údajů v obchodním rejstříku UniCredit Bank Czech Republic, v jejíž prospěch jsou také zastaveny všechny obchodní podíly ve společnosti. Celkové investice do elektrárny činily asi 2,7 miliardy Kč, kromě UniCredit Bank se na financování podílely slovenská Všeobecná úverová banka a rakouská Investkredit Bank. V prosinci 2012 FVE Czech Novum vydala emisi korunových dluhopisů v celkové jmenovinté hodnotě 300 mil. Kč na 20 let s úrokem 10% p.a., které zajišťují jejich majiteli nezdanitelný příjem ve výši 30 mil. Kč ročně.\n\nZa 20 let provozu by zisk majitelů měl činit 1,9 miliardy Kč.\n\n"}
{"id": "594608", "url": "https://cs.wikipedia.org/wiki?curid=594608", "title": "Lanz Bulldog", "text": "Lanz Bulldog\n\nLanz Bulldog byl traktor, který v různých verzích vyráběla mannheimská (německá) firma Heinrich Lanz AG v letech 1921–1956. Po prodeji firmy společnosti Deere & Company pokračovala výroba této řady pod jménem \"John Deere-Lanz\" až do roku 1960. Řada traktorů Lanz Bulldog patří k nejdéle existujícím a nejvlivnějším sériím traktorů vyráběných v Evropě.\n\nPrvní z traktorů Lanz Bulldog se žárovou hlavou spatřil světlo světa v roce 1921. Byl to levný a jednoduchý stroj s jednoválcovým dvoutaktním motorem se žárovou hlavou, jenž byl uložen na samohybném podvozku. Jeho konstruktérem byl Fritz Huber. Motor měl původně obsah 6,3 litru a výkon 12 koní (9 kW), ale postupně se jeho obsah zvětšil až na 10,3 l, čímž se výkon zvýšil na 55 hp (40,5 kW). Motory se žárovou hlavou byly sice poněkud primitivní, jejich velkou výhodou však byla jednoduchá obsluha a možnost používat jako paliva širokou paletu produktů nízké kvality – dokonce i odpadní oleje.\n\nMalá světlá výška a průměr kol prvního sériového traktoru HL Bulldog naznačují, že se při jeho konstrukci počítalo, že bude sloužit spíš jako pohon pro stacionární zařízení než pro polní práce. Traktor předběhl svou dobu tím, že byl standardně vybaven nohou ovládanými špalíkovými brzdami, jež působily na nákolky zadních kol.\n\nTraktory Lanz Bulldog patřily po následujících 30 let k nejvýznamnějším německým traktorům a podstatně ovlivnily úspěšné přijetí motorů se žárovou hlavou v řadě evropských zemí. Součet všech modifikací této řady, jež kdy sjely z výrobních linek po celém světě, přesahuje číslo 220 000.\n\nPřed nastartováním motoru bylo nutné letlampou do ruda rozpálit spodní část (jímku) hlavy motoru. Poté se sundal volant s kusem hřídele, nasadil se ze strany traktoru na klikový hřídel a otočením se traktor nastartoval. Proces nastartování trval minimálně několik minut. Po rozběhnutí musel řidič volant nacvičeným hmatem z roztočené klikové hřídele sundat, aniž by mu volant nafackoval nebo zlámal prsty. Pokud se mu to nepodařilo, neměl čím řídit.\n\nVstřikovací tryska stříkala palivo na spodní-rozpálený kus hlavy. Zde se palivo vznítilo a započal proces hoření. Protože vznícení paliva zabezpečoval žár do ruda rozpálené hlavy, vžil se pro toto uspořádání pojem žárová hlava.\n\nZ dnešního hlediska byly motory traktorů Lanz-Bulldog zcela nízkootáčkové. Při volnoběhu lze zcela bezpečně rozeznat jednotlivé výbuchy. Protože motor byl dvoutaktní, při pomalé jízdě s plně naloženým přívěsem do kopce hrozilo nebezpečí, že po vstříknutí paliva píst nepřekoná horní úvrať a motor se rozeběhne v opačném smyslu, což by mělo za následek nežádoucí, neočekávané a velmi rychlé couvání traktoru dolů z kopce.\n\nSpolečnost Heinrich Lanz vznikla v Mannheimu v roce 1860 jako dílna na opravy zemědělských strojů se dvěma zaměstnanci. Zpočátku vyráběla řadu zemědělských strojů jako řezačky slámy, malé mlátičky a poté parní lokomobily, předchůdkyně traktorů. Vývoj firmy však nejvíc ovlivnilo zavedení výroby traktorů Bulldog.\n\nProdej prvního sériového traktoru HL Bulldog překročil během čtyř let, kdy byl vyráběn, 6000 kusů. Název \"Bulldog\" se v Německu, zejména v Bavorsku, dodnes obecně používá jako synonymum pro traktory.\n\nV některých evropských zemích se na základě licenčních smluv, někdy i bez nich, vyráběly různé napodobeniny traktorů Bulldog.\n\nBulldogům se podobaly i jiné evropské traktory se žárovou hlavou, jež se vyráběly ve stejné době, jako například francouzský SF Vierzon, italský Landini či maďarský HSCS. Podobá se mu i britský traktor Field Marshall, pouze s tím rozdílem, že tento stroj nebyl vybaven motorem s žárovou hlavou, ale dieselovým agregátem.\n\n\n"}
{"id": "594615", "url": "https://cs.wikipedia.org/wiki?curid=594615", "title": "Janine Chasseguet-Smirgelová", "text": "Janine Chasseguet-Smirgelová\n\nJanine Chasseguet-Smirgelová [\"žanin šasege-smirgel\"] (1928 Paříž – 5. března 2006) byla francouzská psychoanalytička židovského původu, která zkoumala především vztah perverze a kultury, roli tzv. ego-ideálu, kastrace a primárního narcismu.\n\nNarodila se v Paříži židovským rodičům; ztratila mnoho příbuzných během Holokaustu.\n\nPatřila k předním psychoanalytikům, v letech 1983–1989 byla viceprezidentkou Mezinárodní psychoanalytické asociace. Byla též profesorkou na University College v Londýně a na univerzitě Lille Nord ve Francii.\n\nPo 2. světové válce byla členkou Komunistické strany Francie, avšak vystoupila z ní na protest proti sovětské okupaci Maďarska roku 1956. Při studentských bouřích roku 1968 se od levice zcela odvrátila a kritizovala revoltující mládež za to, že jejich vzpoura není politická, ale narcistická. Posléze kritizovala ze stejných pozic politický utopismus jako takový a symbolickou figurou, na níž narcistickou podstatu utopismu ukazovala, byl freud-marxista Wilhelm Reich.\n\nPozději oponovala též Jacquesi Lacanovi (svou známou teorii zrcadlové fáze Lacan zformuloval v přímé polemice se Chasseguet-Smirgelovou) a postmodernistickým autorům Gillesi Deleuzeovi a Felixu Guattarimu. Kritizovala Freudův i Lacanův falocentrismus a reformulovala při té příležitosti Freudovy koncepty kastrace a závisti penisu u dívek.\n\nPopulární se stala její práce o vztahu kreativity a perverze.\n\n\n"}
{"id": "594618", "url": "https://cs.wikipedia.org/wiki?curid=594618", "title": "Mirko Vučinić", "text": "Mirko Vučinić\n\nMirko Vučinić (* 1. říjen 1983, Nikšić, Černá Hora, Jugoslávie) je černohorský fotbalový útočník a reprezentant aktuálně hrající za Al Jazira Club ze Spojených arabských emirátů.\n\nCelkem 7× vyhrál v Černé Hoře ocenění Fotbalista roku, konkrétně v letech 2006–2008 a 2010–2013.\n\nV sezóně 2004/05 dokázal vstřelit během osmadvaceti zápasů 19 gólů, a stal se tak pátým nejlepším střelcem sezóny Serie A. Největších úspěchů v AS Řím dosáhl v sezónách 2006/07, 2007/08 a 2009/10, kdy tým dosáhl třikrát na druhé místo. Vučinić k úspěchům římského týmu přispěl celkem 35 góly.\n\nVe 29. kole Serie A sezóny 2012/13 v březnu 2013 zařídil dvěma góly vítězství 2:0 nad domácí Boloňou.\n\nJako jeden ze dvou fotbalistů narozených v Černé Hoře (tím druhým byl Dragoslav Jevrić) figuroval ve výběru Srbska a Černé Hory na mistrovství světa v Německu 2006. Turnaje se však nakonec neúčastnil, jelikož si před ním přivodil zranění. Po vzniku samostatné Černé Hory se stal kapitánem jejího národního týmu. Se svými 17 reprezentačními góly je tamějším historicky nejlepším střelcem.\n\n"}
{"id": "594619", "url": "https://cs.wikipedia.org/wiki?curid=594619", "title": "Seznam administrátorů podobojí", "text": "Seznam administrátorů podobojí\n\nHlavní článek: Administrátor podobojí\n\n"}
{"id": "594620", "url": "https://cs.wikipedia.org/wiki?curid=594620", "title": "Znělá uvulární frikativa", "text": "Znělá uvulární frikativa\n\nZnělá uvulární frikativa je souhláska, která se vyskytuje pouze v některých jazycích. Symbol IPA je ʁ a symbol v X-SAMPA je R. Tato souhláska je jedna z několika kolektivně nazývaných glotálních R, které se vyskytují v evropských jazycích. Obvykle se řadí mezi tzv. rhotické (erové) souhlásky.\n\n\nV západní Evropě je výslovnost hrdelních souhlásek přemístěna ze severní Francie do některých dialektů a zaznamenána v dánštině, nizozemštině, hebrejštině, němčině, norštině, portugalštině a švédštině. Nicméně ne všude se vyslovuje uvulární frikativa. V dánštině je r hltanově aproximantní až na nejvíce konzervativní řeč.\n"}
{"id": "594626", "url": "https://cs.wikipedia.org/wiki?curid=594626", "title": "Severoamerická luterská církev", "text": "Severoamerická luterská církev\n\nSeveroamerická luterská církev (\"North American Lutheran Church\", NALC) je luterská denominace vyvíjející svou činnost v USA a Kanadě. Má více než 400 sborů.\n\nCírkev byla založena v srpnu 2010 a představuje společenství, kam odešli především konzervativní luteráni z Evangelické luterské církve v Americe. Roztržka mezi liberálním a konzervativním křídlem v uvedené církvi kulminovala v roce 2009, kdy ELCA odsouhlasila možnost aktivních homosexuálů zastávat úřady pastorů.\n\nNa rozdíl od jiných konzervativních luterských denominací, NALC připouští ordinaci žen do úřadu pastora.\n\nV čele církve stojí biskup, v čele církevních regionů stojí děkani.\n\nPrvním prozatímním biskupem byl zvolen Paull E. Spring, jeden z emeritních biskupů ELCA; roku 2011 byl nahrazen Johnem Bradoskym.\n\n\n"}
{"id": "594628", "url": "https://cs.wikipedia.org/wiki?curid=594628", "title": "Bijou Phillips", "text": "Bijou Phillips\n\nBijou Lilly Phillips (* 1. dubna 1980, Greenwich, Connecticut, USA) je americká herečka, modelka a zpěvačka.\n\nPochází z umělecké rodiny, její otcem je John Phillips, který pracoval jako hudební skladatel, její matka jihoafrická herečka zpěvačka Geneviéve Waïte, jejím kmotrem se stal rodinný přítel Andy Warhol.\n\nJiž ve 13 letech odstartovala svoji profesionální a uměleckou dráhu nejprve jako modelka, posléze začala působit i jako zpěvačka a herečka. V roce 1999 zahájila svoji filmovou kariéru ve snímku \"Černá a bílá\", o rok později ve filmu \"Na pokraji slávy\". Následovaly další známé filmy jako např. \"Šikana\" (2001), \"Dveře v podlaze\" (2004), \"Spoušť\" (2005). V Čechách se stala známou kvůli svému účinkování ve snímku \"Hostel II\", který se natáčel v Praze.\n\n\n"}
{"id": "594629", "url": "https://cs.wikipedia.org/wiki?curid=594629", "title": "Seznam olympijských medailistů v běhu na lyžích", "text": "Seznam olympijských medailistů v běhu na lyžích\n\nZimní olympijské hry mají běh na lyžích v programu již od prvních Zimních olympijských her 1924. Ženy startovaly v běhu na lyžích poprvé na Zimních olympijských hrách 1952. V současné době se na zimních olympijských hrách závodí v těchto disciplínách: muži: běh na 15 km, běh na 50 km, štafeta 4 x 10 km, skiatlon, sprint jednotlivci, sprint dvojice; ženy: běh na 10 km, běh na 30 km, štafeta 4 x 5 km, skiatlon, sprint jednotlivkyně, sprint dvojice.\n"}
{"id": "594630", "url": "https://cs.wikipedia.org/wiki?curid=594630", "title": "Strmělka mlženka", "text": "Strmělka mlženka\n\nStrmělka mlženka (\"Clitocybe nebularis\"), případně čirůvka mlženka (\"Lepista nebularis\") je jedlá houba z čeledi čirůvkovitých.\n\nKlobouk 5 až 20 cm široký, v mládí sklenutý, posléze rozprostřený až vyhloubený a nepravidelně zprohýbaný, šedý až šedohnědý, v mládí mívá na povrchu bělavý povlak. Lupeny 3 až 6 mm (ve stáří až 10 mm) vysoké, husté, sbíhavé, bělavé, později nažloutlé.\n\nTřeň 5 až 10 cm vysoký, 1,5 až 4 cm tlustý, válcovitý, dole často výrazně ztluštělý, plný, u starších plodnic vatovitě vycpaný až dutý, bělavý, případně našedlý nebo nahnědlý.\n\nDužnina bílá, při poranění barvu nemění. Chuť nasládle nakyslá; má výraznou, nasládle aromatickou vůni.\n\nVýtrusy bezbarvé, elipsoidní, hladké, o rozměrech 6-8 × 3-4 µm. Výtrusný prach bílý.\n\nRoste od srpna do listopadu v listnatých i jehličnatých lesích, i mimo les v parcích a zahradách. Rozšířena je v Evropě a Severní Americe.\n\nStrmělka mlženka je jedlá houba; je však výrazně aromatická a citlivým osobám nebo nedostatečně tepelně upravená může způsobit trávicí potíže. Doporučuje se používat ji v menším množství do směsi s jinými druhy, případně v takové úpravě, která zmírní její aroma.\n\n"}
{"id": "594631", "url": "https://cs.wikipedia.org/wiki?curid=594631", "title": "Vláda Franze von Papena", "text": "Vláda Franze von Papena\n\nVláda Franze von Papena byla vláda Německé říše v období Výmarské republiky, působila od 1. června do 3. prosince 1932.\n\nJednalo se o poloúřednický kabinet. Pouze na ministerstva vnitra, spravedlnosti a výživy a zemědělství delegovala své zástupce Německá národně lidová strana (DNVP).\n\nPost vicekancléře nebyl obsazen.\n"}
{"id": "594633", "url": "https://cs.wikipedia.org/wiki?curid=594633", "title": "Makaton", "text": "Makaton\n\nMakaton je jazykový program, který poskytuje základní prostředky komunikace a podněcuje jak rozvoj mluvené řeči, tak i porozumění pojmů u dětí a dospělých s komunikačními problémy. Makaton byl navržen logopedkou M. Walkerovou a psychiatrickými konzultanty K. Johnstonovou a T. Cornforthem z Královské asociace pro pomoc neslyšícím ve Velké Británii. Název makaton je složeninou jejich křestních jmen. Tým tvůrců systému pracoval původně s dětmi s mentálním postižením a autismem, které nebyly neslyšící, ale nekomunikovaly mluvenou řečí a špatně jí rozuměly. Později začal být tento systém využíván pro potřeby komunikace zejména u osob s těmito typy postižení: neslyšící dospělí a děti s mentálním postižením, slyšící děti a dospělí s mentálním postižením, kteří nekomunikují mluvenou řečí a špatně jí rozumějí, dospělí a děti s mentálním a tělesným postižením, děti s autismem, malé neslyšící děti a děti s problémy artikulace, např. artikulační dyspraxií, jako dočasný stresu zbavující prostředek komunikace během intenzivní výuky artikulované řeči a také některé dospělé osoby trpící komunikačními problémy následkem úrazu mozku nebo mozkové mrtvici.\n\nSlovník Makaton je jazykový program, který užívá znaky doplněné mluvenou řečí a symboly. Znaky Makaton pocházejí buď z přirozeného znakového jazyka komunity neslyšících nebo znaky ze znakových systémů užívaných ve vzdělávání neslyšících. Je nutné předeslat, že znaky Makatonu jsou v každé zemi před zavedením systému pečlivě vybírány a standardizovány. V případě, že dospělý nebo dítě vyčerpá znaky, které slovník Makaton nabízí, může i nadále rozvíjet svoji zásobu znaků osvojením dalších znaků z jazyka komunity neslyšících. Při používání Makatonu není nezbytné znakovat všechna užívaná slova, znakují se zpravidla takzvaná klíčová slova. Symboly Makaton, které se používají v některých případech zároveň se znaky, umožňují použít více-smyslový přístup v komunikaci. Mohou být také užívány jako primární prostředek komunikace, jako pomůcka přispívající k rozvíjení jazyka a jako pomoc při rozvoji čtenářských dovedností. Při počátečním užívání jazykového programu Makaton je vhodné používat současně znaky i mluvenou řeč. Je třeba zjistit, jaké modalitě dává osoba s postižením přednost a která je pro ni největším přínosem\n\nVýuka Makatonu musí probíhat ve dvou rovinách:\n\n"}
{"id": "594634", "url": "https://cs.wikipedia.org/wiki?curid=594634", "title": "Vláda Kurta von Schleichera", "text": "Vláda Kurta von Schleichera\n\nVláda Kurta von Schleichera byla vláda Německé říše v období Výmarské republiky, působila od 3. prosince 1932 do 30. ledna 1933. Jednalo se o poslední vládu období Výmarské republiky.\n\nJednalo se o poloúřednický kabinet. Pouze na ministerstva spravedlnosti a výživy a zemědělství delegovala své zástupce Německá národně lidová strana (DNVP).\n\nPost vicekancléře nebyl obsazen.\n"}
{"id": "594640", "url": "https://cs.wikipedia.org/wiki?curid=594640", "title": "Vláda Adolfa Hitlera", "text": "Vláda Adolfa Hitlera\n\nVláda Adolfa Hitlera byla německá vláda v období Třetí říše, působila od 30. ledna 1933 až do 30. dubna 1945.\n\nDne 30. ledna 1933 říšský prezident Hindenburg jmenoval říšským kancléřem Adolfa Hitlera. Od tohoto data až do 8. května 1945 se pro toto období německého státu užívá označení Třetí říše.\n\n"}
{"id": "594641", "url": "https://cs.wikipedia.org/wiki?curid=594641", "title": "Neutron Star Collision (Love Is Forever)", "text": "Neutron Star Collision (Love Is Forever)\n\nNeutron Star Collision (Love Is Forever) je píseň britské rockové skupiny Muse. Píseň se nachází soundtracku k třetímu díly ságy Stmívání \"\". Produkce se ujal producent Butch Vig. Píseň napsal Matthew Bellamy.\n"}
{"id": "594643", "url": "https://cs.wikipedia.org/wiki?curid=594643", "title": "Abram Kardiner", "text": "Abram Kardiner\n\nAbram Kardiner (17. srpna 1891 – 20. června 1981) byl americký psychiatr, psychoanalytik, kulturní teoretik a antropolog.\n\nNarodil se v New Yorku, ve čtvrti chudých imigrantů Lower East Side. Jeho matka navíc brzy zemřela. Jeho nadání mu však umožnilo získat vzdělání, vždy patřil k nejlepším studentům.\n\nPo studiích pracoval jako psychiatr v \"Mount Sinai Hospital\" a \"Manhattan State Hospital\".\n\nRoku 1921 ho přijal Sigmund Freud jako analyzanda, tedy adepta psychoanalýzy. Kardiner pak šířil psychoanalýzu v New Yorku, ale roku 1945 se dostal do sporů o teorii s vedením newyorského psychoanalytického institutu a (spolu se Sándorem Radó) opustil New York a zamířil na Kolumbijskou univerzitu do Kalifornie. Zde se pokusil o aplikaci psychoanalýzy na oblast antropologie a teorie kultury. Vypracoval model vztahu mezi převládající mateřskou péčí v kultuře a převládajícím typem osobnosti v kultuře (nikoli nepodobný koncepci Erika Eriksona, který se stal ovšem známější a uznávanější). Věnoval se také psychologickým kořenům rasismu.\n\nPsychoanalytickou teorii obohatil především oprášením dávného Freudova konceptu traumatu, to když studoval problém \"válečné neurózy\", tedy traumatu válečných veteránů. Chápal ho jako selhání psychických kapacit adaptace. Důrazem na roli adaptace (na úkor role libida) anticipoval rozvoj egopsychologie (především koncepce Heinze Hartmanna).\n\n\n"}
{"id": "594644", "url": "https://cs.wikipedia.org/wiki?curid=594644", "title": "Ministr sociální péče a sociálních služeb Izraele", "text": "Ministr sociální péče a sociálních služeb Izraele\n\nMinistr sociální péče a sociálních služeb (: , \"sar ha-revacha ve-ha-šerutim ha-chevratijim\") je člen izraelské vlády, který stojí v čele ministerstva sociální péče a sociálních služeb. Od května 2015 je úřadujícím ministrem Chajim Kac ze strany Likud, jehož náměstkem je Mešulam Nahari ze strany Šas.\n\nPříležitostně existuje i funkce náměstka ministra.\n\nTato funkce vznikla v roce 1948 pod názvem ministr sociální péče a v roce 1977 došlo k jejímu sloučení s postem ministra práce; nová ministerská funkce se tehdy jmenovala ministr práce a sociální péče. V roce 2003 došlo k další změně, když byla administrativa věnující se práci sloučena s portfoliem průmyslu a obchodu, a to pod nově modifikovaný post s názvem ministr průmyslu, obchodu a práce.\n\n"}
{"id": "594661", "url": "https://cs.wikipedia.org/wiki?curid=594661", "title": "VTL", "text": "VTL\n\nVTL nebo Virtual Tape Library je zařízení pro zálohování dat, které virtualizuje princip magnetických pásek (užívané v běžné zálohovací páskové knihovně) – jako médium využívá namísto pásek zpravidla diskové pole. Kapacita diskového pole je logicky rozdělena na části, které se navenek jeví jako pásková mechanika. Může být v rámci zálohovací strategie kombinována s klasickou páskovou knihovnou, která v takové topologii slouží k archivaci.\n\nVTL využívá v zásadě technologii, která mívá menší výkon, než primární datová úložiště. Na výkon disků VTL zpravidla nebývají kladeny tak vysoké nároky, jako v případě primárních úložišť. Jedním z pozitivních efektů tohoto principu je nižší cena diskové kapacity.\nSpolu s VTL je často využívána technologie deduplikace dat, která dále snižuje nároky na výkon disků a kapacitu VTL úložiště.\nV současné době (2010) jsou disková pole tvořena SATA nebo PATA disky. K vytváření záloh je možné využít softwarové nástroje obvyklé pro zálohování na fyzické pásky.\n\n"}
{"id": "594662", "url": "https://cs.wikipedia.org/wiki?curid=594662", "title": "Jisra'el Kac", "text": "Jisra'el Kac\n\nJisra'el Kac (: ישראל כץ) může být:\n\n"}
{"id": "594665", "url": "https://cs.wikipedia.org/wiki?curid=594665", "title": "Synagoga Agudas achim", "text": "Synagoga Agudas achim\n\nSynagoga Agudas achim je funkcionalistická synagoga v Brně, ve čtvrti Trnitá, v ulici Skořepka 13. Postavena byla v letech 1935–1936. V roce 2002 byla jedinou svému účelu sloužící synagogou na Moravě a ve Slezsku. Je chráněna jako kulturní památka.\n\nV období první světové války docházelo k exodu haličského obyvatelstva do bezpečného vnitrozemí Rakousko-Uherska. Do Brna uprchlo velké množství (dle odhadů 16 000) haličských židů, kteří zde z větší části po vzniku republiky zůstali a významně se podíleli na životě židovské obce. Jedním z jejich hlavních počinů bylo ustavení spolku \"Agudas achim\" (Společenství bratří), který vybíral peníze na stavbu nové ortodoxní synagogy. V roce 1932 spolek, zastupovaný Zikmundem Horowitzem, pověřil stavbou nové synagogy brněnského architekta Ottu Eislera. Po Velké a Nové synagoze a Polském templu se jednalo o čtvrtou novodobou brněnskou synagogu. Stavba byla provedena v letech 1935–1936 rodinnou firmou bratří Artura, Huga a Mořice Eislerových. Během druhé světové války byla synagoga pro náboženské obřady uzavřena a používána jako skladiště, což budovu značně poškodilo. Po skončení války došlo k rekonstrukci a 6. září 1945 byla synagoga znovu vysvěcena. Od té doby slouží svému původnímu účelu.\n\nJedná se o řadovou dvoupodlažní stavbu čtvercového půdorysu. Pro stavbu byl použit železobeton v kombinaci s cihlou a pro zastropení pak železné příhradové nosníky. Uliční (jižní) fasáda má prostou pravoúhlou koncepci, které dominuje jediné čtvercové okno složené ze třiceti dílů; takové okno je i z protilehlé severní dvorní strany. Původní barevné provedení fasády není známo, ale předpokládá se, že byla bílá s modročerveným okenním rámováním.\n\nChrámový prostor je liturgicky orientován k východu. V prvním podlaží jsou umístěny dřevěné lavice pro muže směřující k aron ha-kodeš, jehož prostor je zvýrazněn mramorovým obložením a nápisem na stěně \"Od východu slunce až do západu jeho buď velebeno jméno Hospodinovo\". Nad nápisem jsou desky desatera a ještě výše hebrejský nápis v překladu říkající \"Hospodina stále před sebou vidím\". Uprostřed chrámového prostoru mezi lavicemi je vyvýšená bima. Ve druhém podlaží se kolem obvodu chrámového prostoru táhne ze tři stran, s výjimkou východní strany se svatostánkem, galerie se 102 sedadly pro ženy. Na stejném podlaží budovy se nachází místnost původně fungující jako studovna, ale dnes využívaná jako zimní modlitebna. K budově ze severní strany přiléhá otevřený dvorek, který se využívá mimo jiné ke stavění suky.\n\nV roce 2014 byla zahájena rozsáhlá rekonstrukce synagogy, zahrnující opravu střechy, fasád, odvlhčení zdiva a další úpravy. Rekonstrukce s pětimilionovým rozpočtem byla financována z prostředků Evropské unie v rámci projektu Brno židovské. Cílem bylo přiblížit vnější i vnitřní podobu co nejvíce původnímu funkcionalistickému stylu. Do jara 2015 bylo provedeno odvlhčení zdiva, dodána nová střecha, obnovena vnitřní výmalba i vnější fasáda a vyměněny rozvody. V březnu 2015 byla do interiéru osazena nová opona s motivem menory, vyrobená ve Spojených státech amerických podle návrhu Marka Podwala. Poté byla ještě opravena dřevěná podlaha, zhotoveny repliky původních lavic, podlážek a kovových lustrů a vyrobeny zbývající textilie. Rekonstrukce byla slavnostně ukončena 17. ledna 2016 uložením nové Tóry.\n\n\n\n"}
{"id": "594670", "url": "https://cs.wikipedia.org/wiki?curid=594670", "title": "MÁV řada M62", "text": "MÁV řada M62\n\nLokomotivy řady M62 byly dodány Maďarským státním drahám v letech 1965 - 1978 ze Sovětského svazu, z lokomotivky v Luhansku na Ukrajině (v průběhu výroby, v roce 1970, bylo město přejmenováno na Vorošilovgrad). MÁV obdržely celkem 270 strojů normálního rozchodu (M62 001 - 270) a 18 strojů širokého rozchodu (M62 501 - 518). Tři širokorozchodné stroje byly později přerozchodovány a obdržely čísla 271 - 273. Tyto lokomotivy jezdí v Maďarsku nejen na těžkých nákladních vlacích, ale také na osobních vlacích na severním pobřeží Balatonu. A to na vlacích Budapest Déli pu. - Tapolca a zpět.\n\nStejný typ lokomotivy byl dodáván i do dalších zemí východního bloku, také do Mongolska a na Kubu i železnicím SSSR.\n\n"}
{"id": "594673", "url": "https://cs.wikipedia.org/wiki?curid=594673", "title": "Volby do Národního shromáždění 1964", "text": "Volby do Národního shromáždění 1964\n\nVolby do Národního shromáždění se konaly v neděli dne 14. června 1964. Bylo v nich zvoleno 300 poslanců Národního shromáždění Československé socialistické republiky. \n\n"}
{"id": "594674", "url": "https://cs.wikipedia.org/wiki?curid=594674", "title": "Opernturm", "text": "Opernturm\n\nOpernturm je mrakodrap v německém městě Frankfurt nad Mohanem. Postaven byl podle návrhu, který vypracoval Christoph Mäckler a developerem stavby byla firma Tishman Speyer Properties. Má 44 podlaží a výšku 168 m, je tak 6. nejvyšší mrakodrap ve městě. Výstavba probíhala v letech 2006 - 2009. Budova disponuje 72 500 m převážně kancelářských ploch.\n\n"}
{"id": "594676", "url": "https://cs.wikipedia.org/wiki?curid=594676", "title": "Volby do Sněmovny národů Federálního shromáždění 1992", "text": "Volby do Sněmovny národů Federálního shromáždění 1992\n\nVolby do Sněmovny národů Federálního shromáždění se konaly ve dnech 5. a 6. června 1992.\n\n\n"}
{"id": "594682", "url": "https://cs.wikipedia.org/wiki?curid=594682", "title": "Seznam členů Evropského parlamentu z České republiky 2004–2009", "text": "Seznam členů Evropského parlamentu z České republiky 2004–2009\n\nToto je seznam členů Evropského parlamentu z České republiky 2004–2009.\n\nZdroj: Český statistický úřad (ČSÚ)\n\n\n"}
{"id": "594683", "url": "https://cs.wikipedia.org/wiki?curid=594683", "title": "Amnon Rubinstein", "text": "Amnon Rubinstein\n\nAmnon Rubinstein (: אמנון רובינשטיין, * 5. září 1931) je izraelský vědec v oboru práva, politik a publicista. V letech 1977 až 2002 byl poslancem Knesetu a zastával řadu ministerských funkcí v izraelské vládě. V současné době (2010) je děkanem Interdisciplinary Center (IDC) v Herzliji a patronem Liberální internacionály. V roce 2006 mu byla udělena Izraelská cena v oblasti práva.\n\nNarodil se v Tel Avivu ještě za dob britské mandátní Palestiny. Po službě v Izraelských obranných silách, kde dosáhl hodnosti kapitána, studoval ekonomii, mezinárodní vztahy a právo na Hebrejské univerzitě v Jeruzalémě. V roce 1963 byl přijat do izraelské advokátní komory. V roce 1966 úspěšně dokončil doktorské studium na London School of Economics a v letech 1961 až 1975 působil jako profesor práva na Telavivské univerzitě. Na téže univerzitě zastával v letech 1968 až 1973 funkci děkana právnické fakulty.\n\nSvou politickou kariéru zahájil po jomkipurské válce (1973) založením levicové strany Šinuj. Ta se později spojila s Demokratickým hnutím Jigaela Jadina a vytvořila stranu Demokratické hnutí za změnu (Daš). Té se podařilo uspět v parlamentních volbách v roce 1977, ve kterých získala 15 poslaneckých mandátů. Úspěch strany však přišel na úkor dominantní levicové strany Ma'arach, která poprvé po 29 letech od vzniku Izraele nebyla vládní stranou (vlády se ujal pravicový Likud). Šinuj se stal součástí koaliční vlády Menachema Begina, s čímž však Rubinstein nesouhlasil, a na protest proti tomu vystoupil se svou stranou z uskupení Daš. Do následujících parlamentních voleb v roce 1981 strana kandidovala samostatně, Rubinstein si udržel svůj poslanecký mandát, avšak zisk strany se zmenšil na dva mandáty. V dalších volbách v roce 1984 získala Rubinsteinova strana o poslanecké křeslo více a byla přizvána do koaliční vlády, v níž byl Rubinstein jmenován ministrem komunikací. V příštích volbách v roce 1988 znovu obhájil svůj poslanecký mandát, avšak Šinuj do koaliční vlády přizvána nebyla.\n\nPřed volbami v roce 1992 se Šinuj spojil se stranou Rac Šulamit Aloniové a sionisticko-socialistickou stranou Mapam. Společně vytvořili pro-mírovou, sociálně-demokratickou a liberální stranu Merec. Ta se po zmíněných volbách stala součástí koaliční vlády premiéra Jicchaka Rabina, ve které byl Rubinstein jmenován ministrem energetiky a infrastruktury. Nedlouho po začátku jeho funkčního období však byl přesunut do čela ministerstva školství, když Rabin na nátlak náboženských stran odvolal Šulamit Aloniovou pro její výroky o výuce evoluční teorie a kreacionismu.\n\nJako ministr školství Rubinstein snížil hranici pro absolventy středních škol, potřebnou pro vstup na vysokou školu a vytvořil systém, na jehož základě by studenti měli u maturity méně povinných předmětů; předmět ke zkoušce by byl každý rok vybrán prostřednictvím loterie. Vyslovil se rovněž proti standardizovaným testům, které izraelské univerzity požadují po svých uchazečích.\n\nPoté, co ve volbách v roce 1996 uspěl pravicový Likud, opustili Rubinstein a Merec vládu. Naposledy byl do Knesetu zvolen ve volbách v roce 1999 a rezignoval koncem října 2002.\n\nPo odchodu z politiky se Rubinstein vrátil na akademickou půdu. Mimo to pravidelně přispívá do řady izraelských novin.\n\n\n"}
{"id": "594684", "url": "https://cs.wikipedia.org/wiki?curid=594684", "title": "Nazarénismus", "text": "Nazarénismus\n\nNazarénismus, též Nazarénský okruh, Nazaréni označoval původně skupinu malířů, kteří roku 1809 iniciativou studentů ve Vídni a v Římě založili \"Spolek sv. Lukáše\", bratrstvo a zároveň první výtvarnou skupinu v novodobých dějinách umění. V širším slova smyslu se termín později začal užívat pro umělecký směr čerpající z neoklasicismu a neogotiky v pojetí romantismu . Projevil se především v první polovině 19. století a vyzníval až do počátku 20. století v Německu, v Itálii a v Rakouské monarchii.\nUmělci tohoto směru, kteří byli po vzoru sekty raných židovských křesťanů nazýváni \"nazarény\", hledali inspiraci v křesťanském umění pozdního středověku, z gotiky a rané renesance obdivovali především Albrechta Dürera a italské primitivy (Giotto, Pierro della Francesca, Andrea Mantegna). Pro jejich umění byla závazná katolická církevní tematika (někteří z členů konvertovali ke katolicismu), mělká kompozice přesně odstupněná na popředí, prostředí a pozadí, obnovení klasických technik fresky, dřevorytu, pro formu postav byla ideálem postava Ježíše K, v typicky strnulé stylizaci, charakteristický účes s plnovousem a polodlouhými vlasy \"a la Nazzarrena\", archaické oblékání postav. V barevnosti nazaréni vyznávali kanonickou závaznost a v pestré barevné škále vycházeli z \"božského\" Raffaela. Ze sochařů k zakladatelům patřil Konrad Eberhard.\n\nV letech 1808–1817 vedli studenti Akademie ve Vídni jako protest proti tehdejší výuce ředitele Heinricha Friedricha Fügera. Roku 1809 odešli do Říma, protože vídeňskou Akademii obsadila Napoleonova vojska. Zakládajících členů spolku bylo šest a obsadili římský františkánský klášter San Isidoro: Johann Friedrich Overbeck, Franz Pforr, Joseph Wintergerst, Joseph Suttner, Ludwig Vogel a Johann Konrad Hottinger. Mezi další zástupce a přívržence patřili od roeku 1810 Giovanni Colombo (malíř)), od oku 1812 Peter von Cornelius, Carl Philip Forr (1816), Johann Veit a Philipp Veit, Friedrich Wilhelm Schadow (1813) a Johann Evagelista Scheffer von Leonardshof.\n\nV letech 1818–1830 došlo k rozšíření stylu do Rakouska a do Německa. Mezi další zástupce a přívržence patřili protestanti bratři Ferdinand a Friedrich Olivierové (1817), Julius Schnorr von Carolsfeld (1817), kteří v tomto duchu vedli Akademii v Berlíně, Düsseldorfu, Mnichově, a umělecké sbírky Städelova Institutu ve Frankfurtu nad Mohanem.\n\n60.–40. léta 19. století: Poutním místem pro praxi nazarénů zůstal i po rozpadu skupiny Řím, pro umělce rakouské monarchie tam bývalo sídlem \"Palazzo Venezia\", kam přicházeli studenti a absolventi vyznamenaní na pražské Akademii stipendiem tzv. Římskou cenou. Na vídeňské akademii vedl malířský ateliér Josef Matyáš Trenkwald.\n\nZ českých malířů byl touto skupinou ovlivněn již František Tkadlík, jeho žáci Martin Tejček, František Nadorp, J. Quaisser, J. Proksch a Corneliův žák Christian Ruben. Ze sudetoněmeckých malířů byl vůdcem tohoto okruhu Josef Führich, ve 40. letech 19. století z nazarenismu čerpali mj. František Šír, Josef Vojtěch Hellich, ze sochařů Petr Maixner. Obdivoval je mladý František Palacký.\n\n"}
{"id": "594688", "url": "https://cs.wikipedia.org/wiki?curid=594688", "title": "Ta, která přetrvá", "text": "Ta, která přetrvá\n\n„Ta, která přetrvá“ (v originále „That Which Survives“) je čtrnáctý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 24. ledna 1969, v České republice 4. července 2003.\n\nUSS Enterprise (NCC-1701), vlajková loď Spojené federace planet, pod vedením kapitána Jamese T. Kirka objevuje velice mladou planetu jejíž věk odhaduje vědecký důstojník Spock na pouhých pár tisíc let, velikostí odpovídá měsíci, ale váhou Zemi, což je nelogické. Zvláštností je i dýchatelná atmosféra, která by se neměla za tak krátkou dobu existence vytvořit.\n\nSoučástí výsadku je kapitán Kirk, kormidelník Hikaru Sulu, Dr. Leonard McCoy a geologický expert Diamato. Na lodi přebírá velení pan Spock. Když začne transportní proces, objevuje se náhle v místnosti cizí žena a chce výsadek zastavit, když se jí to nedaří, dotkne se obsluhy transportéru a mladík umírá. V ten stejný moment zmítají celou lodí silné turbulence. Když se výsadek zhmotní na planetě, zažije silné zemětřesení. Spojení s \"Enterprise\" nefunguje a pan Sulu z trikordéru zjišťuje, že loď už není na oběžné dráze. Pan Spock nechává zjistit, co se stalo a zjišťuje, že \"Enterprise\" byla odhozena neznámou silou téměř o tisíc světelných let od planety a nařizuje Scottymu návrat na původní pozici maximálním warpem. Na planetě zatím výsadek hledá vodu, ale marně. Celá planeta neobsahuje ani žádná zvířata nebo floru, kterou by bylo možné pozřít bez rizika otravy. Při průzkumu se Diamato setkává znovu s neznámou ženou, která jej dobře zná. O chvilku později nachází ostatní Diamata mrtvého. Stejná žena zabíjí na \"Enterprise\" inženýra 4. třídy, opět pouhým dotykem. Spock nechává vyhlásit bezpečnostní poplach, ale žádný vetřelec na lodi není nalezen. Ošetřovna konstatuje stejnou příčinu smrti jako u obsluhy transportéru, tedy totální zhroucení buněk. Záhy se porouchá zařízení, které při přetížení warp jádra má zamezit sloučení hmoty s antihmotou a loď začne svévolně zrychlovat. Scott odhaduje, že lodi i posádce tak zbývá asi 14 minut života.\n\nNa planetě se opět objevuje cizí žena a chce se tentokrát \"pouze dotknout\" pana Sulu. Když kormidelník přivolá ostatní, žena má očividně problém projít přes kapitána a i když se jej dotkne, nic se nestane. Záhy žena opět zmizí neznámo kam. Výsadku je zřejmé, že vždy se zjeví a může dotykem zabít pouze jednoho určitého člena a dohodnou se, že ostatní jej musí bránit. Scotty se na lodi snaží opravit závadu, což vyžaduje zásah u magnetického pole warp jádra. Pokud by ohrozil magnetické pole, bude jej nutné z průchodu vystřelit do vesmíru i s warp jádrem, což jej dosti znervózňuje při práci. Krom toho mu pan Spock s naprostou přesností hlásí zbývající čas do destrukce. Na planetě si žena přišla tentokrát pro kapitána Kirka. Sulu a McCoy jí brání dojít ke kapitánovi. V průběhu jejího snažení se dozvídají, že se jmenuje Losira a je velitelkou stanice. Působí dosti zmateně a když se nemůže Kirka dotknout, opět mizí. Výsadku se daří záhy najít cestu do zmiňované stanice. Na lodi na poslední moment zvládne Scotty změnit polaritu magnetického pole a \"Enterprise\" se tak dostává zpět na bezpečnou warp rychlost. Zatím na planetě výsadek ve stanici potkává opět Losiru, která nejprve nechce říci pro koho přišla. Když prozradí, že opět pro Kirka, Sulu s McCoy jej brání, ale záhy se objevuje její kopie, jejímž cílem je McCoy a následně další, která si jde pro pana Sulu. Je zřejmé, že jde o produkty počítače na druhé straně místnosti, který se tak snaží bránit vetřelcům, ale nemohou se přes ženy k němu dostat. V místnosti se ale objevuje pan Spock a zničí počítač na poslední chvíli. Všichni jsou svědky záznamu, který nahrála pravá Losira, když byla ještě naživu. Uvádí, že jejich stanici na této planetě napadl neznámý virus a než dorazí další lodě s pomocí, bude mrtvá i ona. Proto nastavuje počítač na obranu před jinými druhy, než jsou její lidé. Kirk poznamenává, že šlo o výjimečnou ženu, protože počítač zkopíroval kromě její podoby i její city a proto při každém zjevení působila zmateně, protože věděla, že vražda není správná. McCoy dodává, že šlo také o krásnou ženu, ale Spock oponuje tím, že krása je pomíjivá, zato musela být vysoce inteligentní.\n\nPřed odchodem na \"Enterprise\" Kirk opravuje pana Spocka, že krása je ta, která přetrvá.\n\n\n"}
{"id": "594704", "url": "https://cs.wikipedia.org/wiki?curid=594704", "title": "Leoš Čermák", "text": "Leoš Čermák\n\nLeoš Čermák (* 13. března 1978 Třebíč) je bývalý český hokejový útočník.\n\nS hokejem začínal v Třebíči, kde si poprvé zahrál 1. ligu v letech 1997–2000. V HC Slavia Praha strávil 2 sezony (2000–02) a po 32 zápasech byl vyměněn za Josefa Štrauba do HC Vítkovice Steel, kde dohrál sezonu. Na novou sezonu 2002/03 odešel z extraligy a zkusil si zahrát Superligu za tým HK Sibir Novosibirsk, kde odehrál 1 sezonu. Na další sezonu 2003/04 se vrátil do Slávie, ale ještě na začátku sezony byl vyměněn do týmu Bílí Tygři Liberec za Radoslava Kropáče. V Liberci zůstal 3 sezony (2003–2006), ale v poslední sezóně utrpěl velká zranění – nejprve zranění ramene a později zranění oka. Když po zranění přestoupil na hostování s Martinem Hlavačkou zpátky do Slávie, kde odehrál 22 zápasů, pak se vrátil zpět do Liberce. V Liberci hrál až do sezony 2007/08, kdy na další sezonu 2008/09 přestoupil do KHL do týmu Salavat Julajev Ufa, kde podepsal jednoletou smlouvu. S týmem si také zahrál v Lize mistrů. Po skončení smlouvy přestoupil do týmu, kde působil před 7 lety HK Sibir Novosibirsk. Zde odehrál jednu sezonu. V nové sezoně 2009/10 měl hrát v Sokole Kyjev, jenže klub měl potíže se stadionem a tak hrozilo, že Kyjev si nezahraje v KHL. Proto podepsal smlouvu na 1 rok s týmem Torpedo Nižnij Novgorod. Před koncem sezóny 2010/11 se zranil a musel tak sezónu předčasně ukončit. Před sezónou 2011/12 podepsal tříletou smlouvu s Kometou Brno hrající v české extralize. Smlouvu později dále prodloužil, k dubnu 2018 je kapitánem tohoto týmu. Dne 2. července 2019 ukončil svojí hráčskou kariéru. V Kometě dále zůstává, ale na pozici manažera pro hráčský rozvoj.\n\n\n"}
{"id": "594708", "url": "https://cs.wikipedia.org/wiki?curid=594708", "title": "Ministr regionálního rozvoje Izraele", "text": "Ministr regionálního rozvoje Izraele\n\nMinistr regionálního rozvoje (: , \"sar le-pituach ezori\") je člen izraelské vlády, který stojí v čele izraelského Ministerstva regionálního rozvoje. Od května 2015 je úřadujícím ministrem premiér Benjamin Netanjahu ze strany Likud, jehož náměstkem je Ajúb Qará z téže strany.\n\nMezi 6. červencem 1999 a 28. únorem 2003 existovala funkce ministra pro regionální spolupráci. Ta však byla v říjnu 2003 zrušena vládou Ariela Šarona.\n"}
{"id": "594713", "url": "https://cs.wikipedia.org/wiki?curid=594713", "title": "Jardin des Tuileries", "text": "Jardin des Tuileries\n\nJardin des Tuileries (česky \"Tuilerijská zahrada\", též v plurálu \"Tuilerijské zahrady\") je veřejný park, který se nachází v Paříži v 1. obvodu. Park ve francouzském stylu je bývalým zámeckým parkem zbořeného Tuilerijského paláce, po kterém nese své jméno. Park se rozprostírá mezi Place de la Concorde na západě a Louvrem na východě a mezi pravým břehem Seiny na jihu a Rue de Rivoli na severu. Park byl spolu s Louvrem zapsán mezi historické památky. Jeho rozloha činí 28 ha.\n\nZahrady byly založeny v roce 1564 při stavbě Tuilerijského paláce. Palác byl postaven pro francouzskou královnu Kateřinu Medicejskou, která byla italského původu a proto byly zahrady vytvořeny ve stylu italské renesance. Za vlády Ludvíka XIV. byly zahrady na pokyn ministra Colberta přebudovány podle návrhu zahradního architekta André Le Nôtre. V 1783 ze zahrady vzlétl s lidmi první balón plněný plynem, na což upomíná pamětní deska u vstupu do zahrady. Během Francouzské revoluce byly zahrady zpustošeny.\n\nBěhem letních olympijských her v roce 1900 zde probíhaly soutěže v šermu.\n\nZa druhé světové války byla část zahrady přeměněna na zelinářskou zahradu kvůli nedostatku dodávek během okupace.\n\nV rámci přestavby Muzea Louvre za prezidenta Françoise Mitterranda byly zahrady obnoveny do stavu, který se co nejvíce blíží jejich původnímu stavu známému ze 17. století.\n\nV západní části parku se nachází bývalá oranžérie a bývalá míčovna (Jeu de Paume) z poloviny 19. století. V bývalé oranžérii dnes sídlí Musée de l'Orangerie (s díly malířů impresionismu a postimpresionismu), v míčovně je Galerie nationale du Jeu de Paume pro výstavy moderního umění.\n\nV samotné zahradě jsou umístěna další umělecká díla. Ve východní části zahrady se nachází množství soch sochaře Aristida Maillola. Dále jsou zde sochy zvířat od Auguste Caïna.\n\nOd roku 1998 jsou v zahradě instalována moderní sochařská díla umělců jako Auguste Rodin, Henry Moore, Roy Lichtenstein, Tony Cragg, Jean Dubuffet, Alain Kirili, Stephen Martin, Giuseppe Penone aj.\n\nRovněž zde probíhají dočasné výstavy.\n\nV celém parku jsou volně k dispozici židle. Uprostřed parku se nalézá malý bazén, druhý se nachází poblíž Arc de Triomphe du Carrousel, kde je možný i pronájem miniaturních plachetnic pro děti.\n\n\n"}
{"id": "594720", "url": "https://cs.wikipedia.org/wiki?curid=594720", "title": "Fontána Petite-Halle", "text": "Fontána Petite-Halle\n\nFontána Petite-Halle (\"Fontaine de la Petite-Halle\", česky \"Fontána Malá hala\") nebo též Fontána Montreuil (\"Fontaine de Montreuil\") je fontána v Paříži v 11. obvodu. Od roku 1962 je chráněná jako historická památka.\n\nKašna se nachází na jižním okraji 11. obvodu uprostřed \"Rue du Faubourg Saint-Antoine\" u křižovatky s \"Rue de Montreuil\". Stojí před vchodem do nemocnice Saint-Antoine.\n\nKašnu nechalo zřídit město a její stavbou byl pověřen architekt Jean Beausire (1651-1743). Ludvík XV. položil její základní kámen. Stavba byla dokončena v roce 1710. Dne 4. června 1962 byla zapsána mezi historické památky.\n\nV době stavby byla umístěna naproti opatství Saint-Antoine-des-Champs, tedy v centru předměstí Saint-Antoine u křižovatky cest do Vincennes a Montreuil.\n\nFontánu tvoří samostatná kamenná stavba čtvercového půdorysu. Fasádu na každé straně zdobí dva pilastry nesoucí fronton doplněný atikou. Na východní a západní stěně jsou mezi pilastry slepé arkády, jejichž tympanon je doplněn volským okem. Na jižní a severní straně je mezi pilastry klenutý výklenek s vodním zdrojem. Voda vytéká z úst kovové masky ve tvaru lidského obličeje.\n\n"}
{"id": "594735", "url": "https://cs.wikipedia.org/wiki?curid=594735", "title": "Chodovský potok", "text": "Chodovský potok\n\nChodovský potok pramení v Krušných horách u obce Jindřichovice, stéká údolími do Vřesové, protéká Chodovem a několika dalšími menšími obcemi. Ústí do Ohře v Karlových Varech pod Tuhnickým jezem. Délka toku měří 22,7 km.\nPlocha jeho povodí činí 91,9 km².\n\n\n\n"}
{"id": "594739", "url": "https://cs.wikipedia.org/wiki?curid=594739", "title": "Komplexní varieta", "text": "Komplexní varieta\n\nKomplexní varieta je matematický prostor. Je to varieta, na které je dán holomorfní atlas. To znamená, že mapy jsou funkce do formula_1 a přechodové funkce splňují Cauchy-Riemannovy podmínky v každé proměnné.\n\nStudiem komplexních variet se zabývá CR-geometrie.\n"}
{"id": "594740", "url": "https://cs.wikipedia.org/wiki?curid=594740", "title": "Jan Ludvík Lukes", "text": "Jan Ludvík Lukes\n\nJan Ludvík Lukes (22. listopadu 1824 Ústí nad Orlicí – 24. února 1906 Praha) byl český operní pěvec (tenor) a hudební pedagog. Někdy je uváděn jako Jan Ludevít Lukes Do matriky byl zapsán jako Jan Evangelista Lukesle.\n\nPocházel z chudé, početné rodiny; jeho rodiče si nemohli dovolit zaplatit mu vzdělání. Již od dětství prokazoval hudební nadání, od šesti let se učil zpívat. V devíti letech byl přijat jako zpěvák do augustiniánského kláštera v Brně. Brzy se tam stal předním sopranistou. Při studiu na německé klášterní škole měl ale problémy, proto, bez vědomí rodičů, odjel s prázdnou kapsou do Olomouce, Kroměříže a nakonec do Vídně, kde se začal učil soustružníkem. Jakmile se o tom dozvěděl otec, povolal ho zpátky domů, kde se tři roky učil tkalcem.\n\nPo určité době začal znovu toužit po vyšším vzdělání. Vrátil se proto do Brna, kde s podporou augustiniánů absolvoval gymnázium. Živil se přitom hudbou – hrál na fagot a kontrafagot, pozoun, violoncello a klavír. Spřátelil se také s Hynkem Vojáčkem, pozdějším kapelníkem petrohradské opery. Při jedné z návštěv v jeho rodném městě Vsetíně podnikl výlet na Slovensko (Trenčínsko), kde na jeho hudební sluch silně zapůsobilo místní nářečí.\n\nZ Brna odjel roku 1848 za dalším vzděláním do Vídně. Přihlásil se na právnickou fakultu, kterou úspěšně ukončil v roce 1853. Mezitím se zdokonaloval ve zpěvu (jeho učiteli byli Heinrich Proch, tenorista Bassadora a Gustav Barth). Učil se i dramaturgii, estetiku a italštinu. Na studium si vydělával doučováním.\n\nV roce 1853 soukromě nastudoval operu \"Alessandro Stradella\" (složil Friedrich von Flotow), s cílem získat místo v olomouckém divadle. Měl úspěch, divadlo mu nabídlo angažmá, a v následujících šesti měsících nastudoval role ve 24 operách. Ve volném čase vyučoval hudbu na městské škole. Na konci prosince téhož roku ho František Škroup přijal do německé opery v Praze (dnes Stavovské divadlo). Hrál v českých i německých představeních. Jednou z jeho známých rolí byl Škroupův \"Dráteník\", kterého s velkým úspěchem zazpíval autentickým slovenským nářečím. Nastudoval padesát oper.\n\nPo neshodách se Škroupem odešel po třech letech z divadla. Cestoval po Evropě (Německo, Anglie, Belgie, Francie, Švýcarsko, Savojsko, Tyrolsko), studoval chemii a pivovarnictví. Roku 1860 se vrátil do Prahy, kde určitou dobu provozoval pivovar. V hudbě se zaměřil na lidové písně, vystupoval na koncertech a besedách. Roku 1861 se zasloužil o založení pěveckého sboru Hlahol.\n\nV roce 1864 se vrátil k opeře. Zpíval v Bruselu, Pešti, Vratislavi a Drážďanech. 15. prosince 1865 zahrál v Praze roli v \"Donu Giovannim\" a následujícího roku získal angažmá v české opeře (tj. v Prozatímním divadle).\n\nV divadle vystupoval do roku 1873. Potom přijal místo učitele zpěvu v operní škole Bedřicha Smetany a nakonec si otevřel vlastní ústav. K jeho žákům patřili např. Marie Laušmannová, Bohumil Benoni, František Broulík, Josefina Reinlová, Robert Polák a další .\n\nLukes patřil ve své době k nejvýznamnějším českým zpěvákům. Současníci na něm oceňovali všestrannost - působivě zazpíval národní píseň, koncertní árii i operní roli. Jeho silnou stránkou byl dramatický zpěv; díky roli pěvce Fina v Glinkově opeře \"Ruslan a Ludmila\" je považován za pravzor slovanského dramatického zpěvu. Měl velký hudební talent, ale handicapem pro něj byly nedostatečně vyvinuté hlasivky. Josef Leopold Zvonař v Riegrově \"Slovníku naučném\" uvedl, že kdyby ho příroda obdařila tak dobrým hlasovým orgánem, jak velký má talent, byl by fenoménem. Recenzent bruselského časopisu \"Le Guide musical\" se v roce 1864 vyjádřil obdobně: Je mnoho tenorů s výraznějším hlasem, ale Lukes zazpíval poeticky, sympaticky a procítěně. Oceňovaná byla i jeho interpretace českých národních písní, kterou uznávali i Němci; jeden německý list ho r. 1857 v této souvislosti označil za mistrovského zpěváka (Meistersänger). Básník Vincenc Furch k jeho portrétu pro vídeňskou Slovanskou besedu připsal: „Kdo má písně jako my, kdo je zpívá jako ty?“ Muzeum v Ústí nad Orlicí má v držení pohár, který Lukes získal 16. května 1868 za titulní roli v premiéře Dalibora.\n\nStal se čestným členem řady pěveckých souborů. Některé z nich, např. smíchovský a orlickoústecký, přijaly do svého názvu jeho jméno. Roku 1949 byla na jeho rodném domě (dnešní Lukesova 313) umístěna pamětní deska.\n\nJeho syn Rudolf Lukes (1861–1934) byl významný český lékař.. Od roku 1912 do konce života vedl plicní sanatorium \"Albertinum\" v Žamberku.\n\n"}
{"id": "594742", "url": "https://cs.wikipedia.org/wiki?curid=594742", "title": "Park Meandr (Karlovy Vary)", "text": "Park Meandr (Karlovy Vary)\n\nPark Meandr je nově vybudovaný park v meandru řeky Ohře (Karlovy Vary)\nAreál se rozkládá na ploše 8,6 ha. Park vznikl revitalizací ploch v meandru. V historii se zde nalézalo zahradnictví a pěstovala zelenina (úrodná nivní půda).Po terénních a vegetačních úpravách zde vznikl park s průtočným náhonem (Ohárecký náhon), oválem pro in-line bruslaře, a dětským hřištěm. Náhon přivádí vodu z Ohře, která se klikatí parkem mezi jezírky.\n\n\nPark na stránkách Magistrátu Karlovy Vary\n"}
{"id": "594743", "url": "https://cs.wikipedia.org/wiki?curid=594743", "title": "Jig'al Na'or", "text": "Jig'al Na'or\n\nJig'al Na'or (: יגאל נאור; narozen 25. června 1958) je izraelský herec. Narodil se v izraelském městě Giv'atajim do rodiny iráckých Židů. Objevil se například v amerických filmech \"Mnichov\", \"Zelená zóna\" či \"Odvlečen\". Ve čtyřdílném televizním dokumentárním dramatu \"\" z roku 2008 ztvárnil diktátora Saddáma Husajna. V roce 1996 vyhrál cenu Izraelské filmové akademie za film \"Svatá Klára\", v kategorii nejlepší herec ve vedlejší roli.\n\n\n"}
{"id": "594749", "url": "https://cs.wikipedia.org/wiki?curid=594749", "title": "Yohann Diniz", "text": "Yohann Diniz\n\nYohann Diniz (* 1. ledna 1978, Épernay) je francouzský atlet, trojnásobný mistr Evropy a mistr světa v chůzi na 50 km.\nMezi jeho úspěchy patří také stříbrná medaile ze světového šampionátu 2007 v japonské Ósace, kde byl rychlejším chodcem jen Australan Nathan Deakes, který padesátikilometrovou trasu zvládl v čase 3.43:53. Diniz byl o 29 sekund pomalejší. Na Mistrovství světa v atletice 2009 v Berlíně skončil na dvanáctém místě.\n\nV roce 2008 reprezentoval na letních olympijských hrách v Pekingu, kde však závod nedokončil. V Rio de Janeiro v roce 2016 se v olympijském závodě umístil osmý. \n\nV letech 2006, 2010 a 2014 se stal mistrem Evropy v chůzi na 50 kilometrů (v roce 2014 si v chodeckém závodě na evropském šampionátu vytvořil svůj osobní rekord na této trati 3ː32ː33 hod.).\n\nNejvětší sportovní úspěch zaznamenal v roce 2017 – v Londýně se stal mistrem světa v chůzi na 50 kilometrů.\n\n"}
{"id": "594751", "url": "https://cs.wikipedia.org/wiki?curid=594751", "title": "Silnice I/6", "text": "Silnice I/6\n\nSilnice I/6 je silnice první třídy. Tvoří hlavní spojnici Karlovarského kraje a Prahy v trase Cheb – Karlovy Vary – Praha.\n\nSilnice I/6 začíná na křížení s pražským okruhem (D0) a napojení na dálnici D6. Před jejím dokončením byla využívána časově náročná trasa přes Hostivici a Jeneč a před rokem 1989 se na silnici I/6 bylo možné napojit až u Nového Strašecí po průjezdu Velkou Dobrou, Tuchlovicemi a Kamennými Žehrovicemi. Tento úsek byl postupně degradován na silnici II/606 a dnes je využíván lokální dopravou. Za Novým Strašecím přechází D6 ve státní silnici I/6. Před obcí Řevničov je rizikový úsek, který si vyžádal již několik lidských životů, a kde je snížena rychlost na 70 km/h za použití výstražných cedulí. V Řevničově se I/6 kříží se silnicí I/16, jež vede na polský hraniční přechod Lubawka.\n\nJedná se o jednu z nejvytěžovanějších silnic v České republice a podobně jako v případě silnice I/43 z Brna do Svitav je zde velmi frekventovaný kamionový provoz a relativně vysoká nehodovost. Za problematické dny bývá považován termín konání Karlovarského filmového festivalu, kdy frekvence osobních aut i nehod roste ve srovnání s průměrem.\n\nSilnice dále prochází Krušovicemi, okrajově obcí Krupá, Hořesedly, Hořovičkami, u Petrohradu se kříží se silnicí I/27 z Mostu do Plzně a teprve za Lubencem přechází do Karlovarského kraje. Následují rovné přehledné úseky před a za Bochovem a táhlé klesání před Karlovými Vary. Zde přišel v roce 2004 o život hokejový trenér Ivan Hlinka.\n\nNejnovější část silnice se nachází za Karlovými Vary směrem na Nové Sedlo a Sokolov, která u Chebu přechází do Spolkové republiky Německo, kde pokračuje pod označením 303, respektive E48. Několikakilometrový úsek za Karlovými Vary je zpoplatněn standardní roční dálniční známkou, což vede k protestům motoristů, ale i vedení kraje. E48 jako taková potom končí v německém Schweinfurtu. Délka silnice I/6 (E48) na území České republiky je 181 km (Pomezí nad Ohří – Praha), délka vlastní mezinárodní silnice E48 je zhruba 350 km (Schweinfurt – Praha).\n\nPůvodní silnice byla vybudována v letech 1792 – 1844 jako obchodní cesta z Prahy do Chebu a dále do Norimberka. Je na ní k vidění několik pamětihodností – Kamenné řady Kounov, obec Ležky, kde měl vojenské ležení Jan Žižka, zámek Valeč, zřícenina Andělská hora, královský pivovar Krušovice a samozřejmě historická města Karlovy Vary a Cheb. Vedle silnice I/8 a dálnice D5 tvoří důležitou spojnici se Spolkovou republikou Německo. Dlouhodobě se řeší prodloužení D6 až do Karlových Varů, nicméně stavba byla k roku 2013 pozastavena. V prosinci 2017 započala stavba navazujících úseků D6 Nové Strašecí - Řevničov a Řevničov Krušovice (obchvat Řevničova), obě stavby by měly být dokončené v říjnu 2020.\n"}
{"id": "594752", "url": "https://cs.wikipedia.org/wiki?curid=594752", "title": "Svatá Klára (film)", "text": "Svatá Klára (film)\n\nSvatá Klára (: קלרה הקדושה‎, \"Klara ha-kedoša\", : \"Saint Clara\") je izraelský film z roku 1996, režírovaný Ari Folmanem a Ori Sivanem. Je založený na románu \"Nápady svaté Kláry\", který v roce 1982 napsal český spisovatel Pavel Kohout. Film získal šest Ofirových cen (za nejlepší film, režii, herečku v hlavní roli, herečku ve vedlejší roli, střih a hudbu) a cenu za Nejlepší film na Mezinárodním filmovém festivalu v Haifě. V roce 1996 získal Zvláštní cenu poroty na 31. ročníku Mezinárodního filmového festivalu v Karlových Varech (KVIFF).\n\nFilm se odehrává v roce 1999 v malém izraelském městě, kde žije dívka Klára (Lucy Dubinchik). Ta u sebe objeví paranormální schopnosti, které ji umožňují předpovídat budoucnost. Tento objev způsobí zmatek, když Klára předpoví obrovské zemětřesení a obyvatelé města se snaží uprchnout. Klára se musí rozhodnout mezi svými schopnostmi a skutečnou láskou.\n\n"}
{"id": "594754", "url": "https://cs.wikipedia.org/wiki?curid=594754", "title": "Aristidis Konstantinidis", "text": "Aristidis Konstantinidis\n\nAristidis Konstantinidis (řecky: Αριστίδης Κωνσταντινίδης, datum narození i úmrtí není známo) byl řecký závodník v cyklistice, účastník prvních novodobých olympijských her v roce 1896 v Athénách a vložených her v roce 1906. Patřil k spoluzakladatelům Athénské cyklistické asociace.\n\nKonstantinidis se účastnil závodu na 10 kilometrů, 100 kilometrů a cyklistického silničního závodu. Silniční závod v délce 87 kilometrů, který vedl z Athén do Marathónu a zpět, vyhrál v čase z 3:22:31 navzdory závadě na jeho kole krátce po otočce a pádu během zpáteční cesty. Závod probíhal za pomoci vodičů a Konstantinidis dojel údajně do cíle na bicyklu vodiče, když rozbil vlastní kolo. V závodě na 10 kilometrů na Neo Phaliron Velodrome skončil pátý po kolizi ve 20. kole se svým krajanem Georgiem Kolettisem a závod na 100 kilometrů nedokončil. Tento závod dokončili pouze dva závodníci z devíti, kteří stáli na startu závodu.\n\nV roce 1906 se v Athénách uskutečnily vložené hry, které však nejsou MOV považovány za olympijské hry. Konstantinidis se zúčastnil znovu, tentokrát v silničním závodu a v závodu na 20 kilometrů. Silniční závod nedokončil a na 20 kilometrů byl vyřazen ve druhém kole.\n\n"}
{"id": "594758", "url": "https://cs.wikipedia.org/wiki?curid=594758", "title": "Sjednocená náboženská fronta", "text": "Sjednocená náboženská fronta\n\nSjednocená náboženská fronta (: חזית דתית מאוחדת‎, \"Chazit Datit Meuchedet\") byla izraelská politická aliance tvořená čtyřmi hlavními náboženskými stranami: Agudat Jisra'el, Poalej Agudat Jisra'el, ha-Po'el ha-Mizrachi a Mizrachi, a Sdružením zbožných nezávislých. Měla krátkého trvání (existovala v letech 1949 až 1951) a byla jednou ze stran první a druhé koaliční vlády Davida Ben Guriona.\n\nSjednocená náboženská fronta byla politickou aliancí, vytvořenou čtyřmi hlavními izraelskými náboženskými politickými stranami (Mizrachi, ha-Po'el ha-Mizrachi, Agudat Jisra'el a Poalej Agudat Jisra'el) a Sdružením zbožných nezávislých před prvními izraelskými parlamentními volbami v roce 1949.\n\nVe volbách aliance získala 16 poslaneckých mandátů a stala se tak třetím největším uskupením izraelského parlamentu (Kneset). Původní rozdělení mandátů bylo 7 pro ha-Po'el ha-Mizrachi, 4 pro Mizrachi, 3 pro Poalej Agudat Jisra'el a 2 pro Agudat Jisra'el. Byla přizvána do koaliční vlády vytvořené Davidem Ben Gurionem z vítězné strany Mapaj, na níž se dále podílela s Progresivní stranou, Sefardskými a orientálními komunitami a Demokratickou kandidátkou Nazaretu.\n\nUskupení však způsobilo vážnou vládní krizi v důsledku rozdílných postojů ke vzdělávání v táborech pro nové přistěhovalce (tzv. \"ma'abarot\") a v otázce náboženského školského systému. Po premiérovi Ben Gurionovo dále požadovalo uzavření ministerstva zásobování a jmenování podnikatele do funkce ministra obchodu a průmyslu. V důsledku těchto vládních sporů nakonec Ben Gurion v říjnu 1950 rezignoval. Když se rozpory vyřešily, vytvořil Ben Gurion v listopadu téhož roku svou druhou vládu, v níž si Sjednocená náboženská fronta ponechala svá dřívější místa.\n\nPo vypsání následujících parlamentních voleb na rok 1951 se uskupení rozpadlo a jednotlivé strany ve volbách kandidovaly samostatně.\n\n"}
{"id": "594760", "url": "https://cs.wikipedia.org/wiki?curid=594760", "title": "Australská strana práce", "text": "Australská strana práce\n\nAustralská strana práce ( , zkratkou ALP, česky také \"Australská labouristická strana\") je australská levicová politická strana. V letech 2007–2013 byla vládnoucí stranou na federální úrovni, od roku 2013 v opozici. V roce 2018 byla vládnoucí stranou v polovině australských států. Předsedou (a lídrem opozice) je od roku 2013 Bill Shorten.\n\nStrana byla založena v roce 1891 (je tedy starší než britská Labouristická strana) a ideologicky se řadí k demokratickému socialismu a sociální demokracii a je členkou Progresivní aliance.\n\n"}
{"id": "594764", "url": "https://cs.wikipedia.org/wiki?curid=594764", "title": "Rašovka", "text": "Rašovka\n\nRašovka může být: \n\n"}
{"id": "594767", "url": "https://cs.wikipedia.org/wiki?curid=594767", "title": "55 (číslo)", "text": "55 (číslo)\n\nPadesát pět je přirozené číslo. Následuje po číslu padesát čtyři a předchází číslu padesát šest. Řadová číslovka je \"padesátý pátý\" nebo \"pětapadesátý\". Římskými číslicemi se zapisuje LV.\n\n\n\n"}
{"id": "594787", "url": "https://cs.wikipedia.org/wiki?curid=594787", "title": "Seznam dílů seriálu Jonas", "text": "Seznam dílů seriálu Jonas\n\nToto je seznam dílů seriálu \"Jonas\" Americký seriál o chlapecké kapele \"Jonas\" vysílaný na Disney Channel byl v USA vysílal od 2. května 2009 do 3. října 2009. V Česku se začal vysílat od 19. září 2009 do 18. prosince 2010. První řada se nazývala pouze \"Jonas\" a druhá řada byla přejmenována na \"Jonas L.A.\" Celkem se natočilo 34 dílů.\n\n<onlyinclude></onlyinclude>\n\n"}
{"id": "594811", "url": "https://cs.wikipedia.org/wiki?curid=594811", "title": "Norma Stitz", "text": "Norma Stitz\n\nAnnie Hawkins-Turner (* 22. prosince 1958, Atlanta, Georgia, USA), známá pod pseudonymem Norma Stitz, je americká modelka a pornoherečka afroamerického původu, která je zapsána v Guinnessově knize rekordů jakožto majitelka světového rekordu ve velikosti přirozeného poprsí (obvod 189 cm, délka 56 cm) .\n\nTaké dáma, tak se stejně jako Kate Winslet vystupuje proti anorexii, jako mnoho celebrit, a také jak ex-supermodelka Nadja Auermann upozorňuje na skryté propagandě 'krásy ideální pedofilie je' V módním průmyslu, ve skutečnosti pouze bezpečnosti přirozené harmonické řady skutečně existujících standardů krásy dostatečné pro zajištění variability lidí a nedaří zabránit genetické degenerace lidstva.\n\n\n\n\n"}
{"id": "594837", "url": "https://cs.wikipedia.org/wiki?curid=594837", "title": "E (cyrilice)", "text": "E (cyrilice)\n\nE může v cyrilici ve slovanských jazycích označovat několik písmen:\n\nV čuvaštině se vyskytuje písmeno Ӗ.\n"}
{"id": "594843", "url": "https://cs.wikipedia.org/wiki?curid=594843", "title": "Ѧ", "text": "Ѧ\n\nѦ (malý jus, minuskule ѧ) je již běžně nepoužívané písmeno cyrilice. Používá pouze v liturgických textech. Písmeno zachycovalo slovanskou nosovku. V polštině mu výslovností odpovídá písmeno Ę.\nZ písmena se vyvinulo písmeno Я.\n\nPísmeno existuje i v jotované variantě jako Ѩ (jotovaný malý jus).\n\nPřestože písmeno je podobné písmenu Ⱑ (jat) v hlaholici, v hlaholici mu odpovídá písmeno Ⱔ.\n"}
{"id": "594844", "url": "https://cs.wikipedia.org/wiki?curid=594844", "title": "Gloggnitz (zámek)", "text": "Gloggnitz (zámek)\n\nZámek Gloggnitz, dřívější benediktinský klášter stojí ve stejnojmenném městě v okrese Neunkirchen v jižní části rakouské spolkové země Dolní Rakousy. Zámek je nejlépe dosažitelný ze „Semmerinské rychlostní silnice S6“ přes vjezd na Gloggnitz.\n\nRoku 1094 byl benediktinský klášter Vornbach povýšen na opatství. Na východě darované oblasti v prostoru Neunkirchen-Pitten-Gloggnitz benediktini založili ve Vornbacheru filiální klášter.\n\nPo stavbě farního kostela Ježíše Krista krále, blízko středu města, ztratil starý klášterní kostel na významu. Historické výstavy v zámku, komorní koncerty v kostele a svatby mladých dvojic, kteří přicházejí před oltář jako jejich rodiče i prarodiče, slíbit své \"ano\", přinášejí nový život do kostela Panny Marie. Chodí sem ale mnozí, kteří pod barokní nádherou objevují ducha gotiky.\n\nOdsvěcená stavba, dnes označená jako zámek, je třípodlažní barokní stavba, na severní straně má charakter hradní. Dvě stavby věží z pozdní gotiky, zajímavé zvláště křížovými klenbami, polygonální nádvoří (kdysi hřbitov), v jehož středu dnes stojí kostel. U druhé brány uzavírá prostor 1,5 metru vysoká středověká (15., 16. století) ohradní zeď. Raně gotická (14. století) opatská kaple svatého Michaela se dvěma vchody. V její spodní části je bývalá kostnice (ossarium). V krátkém západním křídle je schodiště do bytových prostor, pravděpodobně dříve k pokojům pro hosty a v empoře opatské kaple.\n\nProtáhlá západní část (70 m) s částmi staveb od roku 1588 do 1735 bývala dříve prelaturou, zahrnovala byt opata, probošta, refektář (se štukovým stropem) a někdy parní lázeň pro probošta a konvent. Přístup k prelátovi vede kolem pěkně umělecky kované mříže, v horní části zdobený strop s velkými freskami (kolem 1730), Apotheose zbožného svatého Benedikta (483-543).\n\nSeverovýchodní křídlo (dům konventu), rovněž 70 m dlouhé, pochází z doby renesance, obsahovalo v dolní části kuchyně se zásobárnou a příruční sklep (velký sklep se nachází na statku). V horní části, přes tříramené kamenné schodiště je obytný prostor pro mnichy (cely) a farní úřad. Ve dvoře jsou téměř všude arkády v přízemí a patře slepé arkády. Probošt Franz Langpartner dal mezi lety 1730 a 1741 klášter barokizovat.\n\nUprostřed nádvoří stojí barokní klášterní kostel, zasvěcený Panně Marii Sněžné a svatému Michaelovi s gotickým jádrem. V dokladech z roku 1485 je jmenován také \"Proboštský kostel svatého Gotharda (960-1038) v Gloggnitzu\". V nejstarší části je ženská kaple (patrně původní cela) z 11. století) s lomenými obloukovými pásy z roku 1260, dříve byl samostatný a teprve asi 1760 byl spojený s kostelem. Je rovněž gotický. Největší přestavbu přečkal kostel za probošta Perfallera a Wenckha. Roku 1692 byl kostel barokizován, z té doby pochází také udržovaná 36 metrů vysoká věž s cibulí] nahoře. První velký zvon (635 kg), roku 1724 byl osazen druhý zvon (1330 kg). Sakristii a oratoř nechal postavit v roce 1730 probošt Langpartner.\n\nOltářní obraz kostela zobrazuje Marii a Ježíše korunování svatým Oswaldem s havranem. Mezi stočenými sloupy se nachází socha svatého Gotharda a Benedikta, Po stranách oltáře jsou sochy svatého Wolfganga a Anděla strážného.\n\nPravý boční oltář v lodi zobrazuje v oltářním obrazu svatého Benedikta s pánví jedu a s hadem. V malém výřezu je zobrazeno umírání vestoje zakladatele řádu, mimo oltář svatého Bernharda a Benedikta.\n\nNa levém bočním oltáři je zobrazena Madona v ochranném plášti.\n\nNa levé oltářní straně se nachází svatý Leonhard s oslem.\n\nNa jižní straně kostela se nachází ženská kaple od Angelus Rumplera, nazývaná také opatskou kaplí.\n\nOltář Panny Marie je z období baroka. Nemá žádný oltářní list. Uprostřed byla gotická dřevěná socha Panny Marie s dítětem, která v šedesátých letech padla za oběť kostelním zlodějům.\n\nMezi vyšší hradební zdí kláštera a dřívějším refektářem se nachází kaple svatého Michaela, raně gotická stavba, prokazatelně z roku 1322, která se v barokní době jen málo změnila. V suterénu se nachází kostnice.\n\nVnější freska je svatý Christophorus, i když je velmi poškozena, ještě existuje.\n\nOd roku 1977 byl zámecký kostel, kaple svatého Michaela a celý zámecký komplex s podporou dřívějšího ministerstva výstavby, ministerstva vědy, spolkového kancléřství, země dolnorakouské a mnoha privátních dárců opravený resp. revitalizován. Také obec se finančně podílela se zaměstnanci městského stavebního dvora, kteří odpracovali tisíce hodin. Roku 1988 byla kaple svatého Michaela opět vysvěcena. V roce 1991 byla otevřena restaurace \"Café-Restaurant\" a 1992 uskutečnila se na zámku dolnorakouská výstava s tématem \"Dobytí krajiny\".\n\nV návaznosti na dolnorakouskou zemskou výstavu se v roce 1992 uskutečnil projekt \"Svatby a oslavy na zámku\". Nová organizace využití místností a prostranství upravena pro nejrůznější aktivity (koncerty, výstavy a festivaly atd.). Například se zde každoročně o svatodušním týdnu koná „Ö3-Disco“ nebo veselice dobrovolných hasičů Eichberg v zámeckém parku.\n\nNa konci týdne a ve svátky a v hlavní turistické sezóně je restaurace otevřena.\n\n"}
{"id": "594846", "url": "https://cs.wikipedia.org/wiki?curid=594846", "title": "Jaromír Břetislav Košut", "text": "Jaromír Břetislav Košut\n\nJaromír Břetislav Košut (18. ledna 1854 Borová u Poličky – 3. prosince 1880 Praha) byl český orientalista.\n\nByl synem evangelického faráře. Chodil na slovenské gymnázium v Modré, středoškolská studia dokončil na akademickém gymnáziu v Praze. V roce 1873 nastoupil na bohosloveckou fakultu v Basileji. Když mu rakouská vláda doporučila, aby se věnoval jen studiu východních jazyků, přešel na orientalistiku do Lipska k profesoru Fleischerovi, největšímu orientalistovi té doby. Studoval perštinu, arabštinu, turečtinu a hindštinu. Roku 1878 získal doktorský titul, o rok později se habilitoval jako první český docent orientalistiky na Univerzitě Karlově. Přednášel chaldejštinu a turečtinu.\n\nZemřel na pyémii („talovitost krve“, infekční onemocnění rozšířené z původního ložiska krevním oběhem) následkem předchozího úrazu kyčle. Pohřben byl 6. prosince na karlínském evangelickém hřbitově u Invalidovny za hojné účasti představitelů univerzity, evangelické církve i dalších osobností. Jeho hrob byl po zrušení hřbitova koncem 19. století přenesen na Olšanské hřbitovy.\n\nPsal články o východních literaturách do časopisů Lumír, Květy i jinde. Jeho hlavním dílem je překlad poezie perského básníka Háfize, který zpracoval s Jaroslavem Vrchlickým a žákem Rudolfem Dvořákem. Sbírka vyšla posmrtně roku 1881 v Ottově nakladatelství.\n\n\n"}
{"id": "594849", "url": "https://cs.wikipedia.org/wiki?curid=594849", "title": "Okrouhlický potok", "text": "Okrouhlický potok\n\nNázev Okrouhlický potok má více vodních toků:\n\n"}
{"id": "594854", "url": "https://cs.wikipedia.org/wiki?curid=594854", "title": "Ꙟ", "text": "Ꙟ\n\nꙞ (minuskule ꙟ) je zastaralé písmeno cyrilice. Písmeno bylo používáno v rumunštině před rokem 1860-1862, kdy byla cyrilice nahrazena latinkou. Písmeno zachycovalo zvuk, který je v současné rumunštině zapisován jako \"în\" nebo \"îm\".\n"}
{"id": "594861", "url": "https://cs.wikipedia.org/wiki?curid=594861", "title": "Ѫ", "text": "Ѫ\n\nѪ (velký jus, minuskule ѫ) je již běžně nepoužívané písmeno cyrilice. Používá pouze v liturgických textech. Písmeno zachycovalo slovanskou nosovku. V polštině mu výslovností odpovídá písmeno Ą.\n\nNosovka ѫ se postupem času v církevní slovanštině a v nově vznikajících slovanských jazycích transformovala různými způsoby. Nazální komponent ve všech jazycích, s výjimkou polštiny, zmizel a nahradila jej buď dvouhláska ou, nebo prosté u (např. ve slovenštině, či jihoslovanských jazycích).\n\nPísmeno existuje i v jotované variantě jako Ѭ (jotovaný velký jus).\n\nV hlaholici mu odpovídá písmeno Ⱘ.\n"}
{"id": "594863", "url": "https://cs.wikipedia.org/wiki?curid=594863", "title": "Kvantum", "text": "Kvantum\n\nKvantum (lat. \"quantum\", kolik) znamená množství, odpověď na otázku „kolik?“. Zvláštní význam získal pojem kvantum v kvantové fyzice, kde kvantum značí minimální množství jakékoliv veličiny, která se podílí na interakci.\n\nŘada významných objevů na konci 19. a počátku 20. století je založena na myšlence, že určité fyzikální veličiny nejsou spojité a libovolně dělitelné, nýbrž kvantované. Příkladem může být foton jako elementární jednotka světelné energie nebo vázaný elektron v klidu jako jednotka hmoty.\n\nV tomto speciálním smyslu slovo poprvé použil německý fyzik Julius Robert von Mayer a Hermann von Helmholtz. Max Planck si všiml, že zahřívané předměty mění barvu, a roku 1901 publikoval významný článek „O elementárních kvantech hmoty a elektřiny“. Problém „záření černého tělesa“ zkoumal také německý fyzik Philipp Lenard. Roku 1905 publikoval Albert Einstein článek \"„O jednom heuristickém hledisku na vznik a proměny světla“\", kde vyslovil hypotézu, že záření se děje v prostorově lokalizovaných „světelných kvantech“. Za tyto objevy obdrželi Nobelovy ceny: Lenard v roce 1905, Planck v roce 1918 a Einstein roku 1921.\n\nFyzikální kvantum se vyznačuje vlnovou nebo částicovou povahou v závislosti na tom, zda je principiálně možné měřit jeho vlastnosti. Je-li zamezeno kvantu jakýmkoliv způsobem interagovat s okolím, získá povahu vlny, v opačném případě existuje jako částice. Přímým důsledkem tohoto chování je neslučitelnost kvantové mechaniky s klasickou fyzikou, kde se zdá, že vlnový, či částicový charakter ovlivňuje pozorovatel pouze svým pozorováním, jelikož i samotný proces pozorování je interakcí.\n\nAristotelés přesně rozlišil věci počítatelné a oddělené od měřitelných a spojitých a kvantitu pokládal za samostatnou kategorii, což stoikové popírali. Myšlenku nespojité, částicové povahy skutečnosti vyslovili řečtí atomisté a rozvedl latinský básník Lucretius Carus v básni „O přírodě“ z 1. století. Myšlenku oživil například Francisco Suárez, podle něhož se hmota skládá z nedělitelných částic. René Descartes se snažil ve spise „O světě“ (1633) vysvětlit různé vlastnosti látek z různých tvarů elementárních částeček hmoty, podobně jako atomista Pierre Gassendi. Dalším krokem byl objev chemických prvků v 18. století a objev spontánního radioaktivního rozpadu (Henri Becquerel, 1896).\n\n\n"}
{"id": "594868", "url": "https://cs.wikipedia.org/wiki?curid=594868", "title": "Beverly Perdue", "text": "Beverly Perdue\n\nBeverly Eaves „Bev“ Perdue (* 14. ledna 1947) je americká politička, členka Demokratické strany a současný, v pořadí 73. guvernér amerického státu Severní Karolína. Je první ženou v tomto úřadu.\n\nNarodila se v Grundy ve Virginii a vystudovala bakalářský obor učitelství na University of Kentucky a magisterský a doktorský obor na University of Florida. Před vstupem do politika pracovala jako správkyně nemocnice. V letech 1987 až 1991 byla členkou Sněmovny reprezentantů Severní Karolíny za Demokratickou stranu a v letech 1991 až 2001 byla senátorkou v tamním senátu. V roce 2008 kandidovala v guvernérských volbách, ve kterých porazila Pata McCroryho z Republikánské strany poměrem 50,3:46,9 % hlasů.\n\n"}
{"id": "594871", "url": "https://cs.wikipedia.org/wiki?curid=594871", "title": "Romulus a Ersilie", "text": "Romulus a Ersilie\n\nRomulus a Ersilie (v italském originále Romolo ed Ersilia) je italská opera ve třech dějstvích českého skladatele Josefa Myslivečka složená na libreto italského básníka Pietra Metastasia, které bylo poprvé provedeno v roce 1765 na hudbu Johanna Adolfa Hasseho. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\n\"Romulis a Ersilie\" patří mezi pozdní Metastasiova libreta, která neupoutala tolik skladatelů jako jeho dřívější díla, a bylo v době, kdy se jej ujal Mysliveček, poměrně nové. Původně bylo napsáno k sňatku pozdějšího císaře Leopolda II.; Myslivečkova opera byla napsána k narozeninám Leopoldovy sestry, neapolské královny Marie Karolíny. Premiéra se konala v neapolském divadle Teatro San Carlo dne 13. srpna 1773.\n\nHudba k této opeře byla složena ve spěchu, neboť Mysliveček byl až do poloviny července 1773 zadržen v Capui, na hranici Neapolského království, protože neměl cestovní pas. Ředitelství divadla Teatro San Carlo se rozhodlo tříaktovou operu rychle rozdělit mezi tři přítomné skladatele – Picciniho, Paisiella a Insanguina -, ale Myslivečkovi se podařilo vyřešit své potíže včas a zakázku splnit. Přitom se však značně zadlužil a před vězením pro dlužníky jej zachránila jen intervence rakouského vyslance hraběte Jana Josefa Wilczka. Z uměleckého hlediska byl ale výsledek velmi úspěšný a vedl ihned k další zakázce, totiž opeře pro královniny narozeniny příštího roku (opera \"Artaxerxés\"). Týdeník \"Notizie del mondo\" o této opeře uváděl: \"Protože nynější opera, zhudebněná kapelníkem Myslivečkem, dosáhla významného přijetí u dvora i veřejnosti, žádá impresário královský souhlas, který král uděluje, aby mohl objednat tohoto Maestra také pro příští rok, a to právě na operu 13. srpna, aby neuzavřel smlouvy s mnohými dalšími divadly Itálie, či snad Evropy, protože bývá všude zadržován jako jeden z nejlepších.\" Celkově složil Mysliveček pro Teatro San Carlo šest dalších oper před svou smrtí roku 1781, čímž se stal nejhranějším skladatelem 70. let 18. století v tomto divadle. To poukazuje na jeho význačné postavení mezi skladateli té doby, neboť San Carlo bylo nejprestižnější světovou scénou pro italskou \"operu seria\". Role trojice hlavních hrdinů \"Romula a Ersilie\" byly obsazeny třemi významnými zpěváky: Gasparem Pacchierottim, Annou de Amicis-Buonsolazziovou a Giuseppem Tibaldim.\n\nOpera se odhrává v právě založením Římě. Když jej Romulus se svými bojovníky založili, nedostávalo se jim žen, proto unesli ženy kmene Sabinů. Sabinky byly svěřeny do přísné péče římských matron a postupně svolily k sňatku s římskými muži; právě se chystá svatební obřad. Jen nejvznešenější a nejkrásnější z nich, Ersilie, dcera Curtia, knížete Antemnatů, odmítá uzavřít sňatek s Romulem bez souhlasu svého otce.\n\nNa foru Romanu probíhá za účasti všeho lidu hromadná svatba sabinských žen s římskými muži. Obřadu přihlížejí i Romulus a Ersilie, která opět zásadně odmítá jeho nabídku k sňatku. Římský lid si však přeje ženu pro svého krále a Romulův přítel Ostilius mu navrhuje, aby si vyhledal jinou manželku, na to ale nechce Romulus ani pomyslet. Ani Římanka Valerie Ersilii nepřesvědčí. V Římě se objevuje Acrontes, kníže Římanům nepřátelských Ceninesů, který kdysi Valerii opustil a ucházel se neúspěšně o ruku Ersilie. Valerie, která je do něj dosud zamilována, jej poznává, ale neprozradí. Stejně tak se v přestrojení objevuje Ersiliin otec Curtius. Acrontes mu nabízí spojenectví, ale Curtius je obezřetný. Uvěří mu však, že jeho dcera si vzala Římana.\n\nOstilius je sám zamilován do Valerie, přesvědčuje však Ersilii, aby Romula – když už ho nechce sama – přesvědčila k sňatku s Valerií. Ersilie, které ve skutečnosti není Romulus lhostejný, odmítá zasahovat. Setkává se se svým otcem, který jí nejprve klne, ale když se přesvědčí, že zachovala svou ctnost, chválí jí a hodlá s ní uprchnout. Poté se Ersilie setkává znovu s Romulem, který jí dává volnost jednání a současně opětuje slib své oddanosti. Ersilie je zmítána protichůdnými pocity.\n\nErsilie se obává své rodící se lásky k Romulovi, a proto prosí Curtia, aby jejich odchod uspíšil. Ten si to vykládá jako Ersiliinu touhu po vlasti a sabinskou ctnost. Ostiliovi Ersilie slibuje, že se přimluví za Valerii. Valerie se teprve teď dozvídá o plánu provdat ji za Romula. Vyčítá Ostiliovi, že jí naznačoval svou lásku a teď ji dohazuje někomu jinému, a Ostilio jí připomíná, že ona o něho dosud zájem nikdy neprojevila. Valerie mu slibuje svou přízeň, poukazuje však na svou stále živou lásku k Acrontovi.\n\nRomulus narazí na Acronta v převlečení; nechá ho zatknout a vyvést z Říma. Ersilie se odhodlá promluvit s Romulem a přesvědčit ho, aby si vzal Valerii, ale její rozpaky Romulovi prozradí, že je do něho zamilovaná. Romulus je nadšen, ale Ersilie stále trvá na tom, že se neprovdá bez otcova souhlasu. Ostilius přichází s varováním: Acrontes se svými vojáky napadl Řím. Romulus spěchá do boje.\n\nCurtius sděluje Ersilii, že nyní mohou uprchnout, ale Ersilie se domnívá, že zrovna není příhodný okamžik. Valerie – která oplakává smrt své staré lásky Acronta – a po ní Ostilius přinášejí zprávy o vítězství Římanů. Jelikož jeho rival je mrtev, nabízí Ostilius Valerii opět svou lásku a ta tentokrát přijímá.\n\nŘímský lid oslavuje Romula. Ersilie a Curtius, kteří se pokoušeli uprchnout, byli zadrženi jako nepřátelé a jen jejich zatčení je uchránilo před hněvem davu. Romulus Curtiovi odpouští a dokazuje mu, že Ersilie jej miluje a on ji. Když se Curtius stále zdráhá svolit ke sňatku, propustí jej Romulus bez dalších podmínek. Tato velkomyslnost pohne Curtiem a nakonec své svolení uděluje. Všichni se radují.\n\nNahrávka celé opery neexistuje, předehru však nahrála rakouská dirigentka Michi Gaiggová a L'Orfeo Baroque Orchestra, vydal CPO Records.\n\n\nPůvodní Metastasiovo libreto k \"Romolo ed Ersilia\" (v italštině).\n"}
{"id": "594873", "url": "https://cs.wikipedia.org/wiki?curid=594873", "title": "Démétrios (Mysliveček 1773)", "text": "Démétrios (Mysliveček 1773)\n\nDémétrios (v italském originále Demetrio) je italská opera ve třech dějstvích českého skladatele Josefa Myslivečka. Bylo to skladatelovo první zhudebnění libreta italského básníka Pietra Metastasia, které bylo poprvé uvedeno roku 1731 s hudbou Antonia Caldary a v Myslivečkově době bylo jedním z nejpopulárnějších Metastasiových libret. K libretu se ještě jednou vrátil roku 1779 ve stejnojmenné opeře komponované pro neapolské Teatro San Carlo. Lze předpokládat, že Mysliveček libreto zkrátil a upravil tak, aby vyhovovalo soudobému opernímu vkusu, tyto úpravy však nelze s určitostí identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nMyslivečkův první \"Démétrios\" měl premiéru v divadle Teatro Nuovo v Pavii dne 24. května 1773. Zakázka zněla na slavnostní operu k zahájení provoz v nově zbudovaném městském divadle a bylo považováno za velkou čest prokázanou Myslivečkovi, že inaugurační opera byla objednána právě u něj. Pořadatelům se však podařilo zajistit jen jednu významnou pěveckou osobnost, sopranistku Lucrezii Aguiariovou, jejíž jméno dřívější literatura mylně spojovala s Myslivečkovým v romantickém vztahu.\nKrál Sýrie (Seleukovské říše) Démétrios I. Sótér byl svržen Alexandrem Balem a byl nucen uprchnout na Krétu, která mu zůstala věrná, a zanechat svého stejnojmenného syna v péči dvořana Fénikia. I po smrti Démétria staršího nechal Fénikios vychovávat mladého prince kvůli bezpečnosti v anonymitě mezi pastýři pod jménem Alkéstes. Později jej však přivedl ke dvoru, kde se Alkéstes díky svým schopnostem dostal postupně na přední místo ve velení vojsk. Zvěst o tom, že syn bývalého krále žije, podnítila povstání a v boji proti němu Alexandr Balós padl. Alkéstes se přitom bojů účastnil jako generál po jeho boku a od té doby je nezvěstný. Po Alexandrově smrti řada pretendentů z řad velmožů usilovala o syrský trůn a jako přechodné opatření byla královnou učiněna Alexandrova dcera Kleoniké, která je do Alkésta dávno zamilována. Fénikios stále doufá v dosazení Démétria (=Alkésta) na trůn, i proti zájmům svého syna Olinta.\n\nOlintos přesvědčuje Kleoniké, aby si mezi velmoži konečně vybrala manžela, který by říši dal stabilní vládu, a to nejlépe jeho samotného. Kleoniké se své důvěrnici Barsénis svěřuje, že stále doufá v Alkéstův návrat, ale ona i dvořan Mitranés potvrzují, že Alkéstes je s největší pravděpodobností mrtev. Fénikios vysvětluje Mitranovi svůj dlouhodobý úmysl dosadit na trůn Alkésta.\n\nV trůnním sále část velmožů v čele s Olintem naléhají na královnu, aby si konečně vybrala ženicha, část v čele s Fénikiem jí hodlá dát ještě čas na rozmyšlenou. Kleoniké se tedy rozhoduje, že již nebude s výběrem otálet, když se právě vrací Alkéstes. Kleoniké ho radostně vítá; jako manžela si jej však pro jeho nízký původ zvolit zřejmě nemůže. Kleoniké by se raději sama vzdala trůnu, podvolí se ale mínění rady velmožů. Olintes mezitím nenachází podporu pro svou kandidaturu u svého otce, který zjevně preferuje Alkésta.\n\nRada přiznala Kleoniké svobodnou volbu manžela, Kleoniké však vidí, že by povýšení prostého Alkésta znamenalo začátek nových vnitřních rozbrojů, a hodlá ve prospěch své země na Alkésta rezignovat. Proto mu oznamuje, že si jej vzít nemůže. Alkéstes nechápe.\n\nAlkéstes se snaží o schůzku s Kleoniké, ta mu však zakázala přístup a i svým dvořanům zakázala o něm mluvit. Olintos mu předává předstíraný příkaz královny, aby odjel ze Sýrie. Sám sice miluje Barsénis, ale sňatek s Kleoniké by mu dopomohl k trůnu. Barsénis truchlící Kleoniké utěšuje (sama je zamilována do Alkésta a rovněž vidí situaci příznivě pro sebe). Fénikios, kterému vypovězení Alkésta maří plány, přesvědčí Kleoniké k poslední schůzce s Alkéstem, která podle jeho názoru nemůže než vést k jejich usmíření. Při ní nejprve zahrne Alkéstes královnu urážkami, ale ta ho přesvědčí jak o své pevné lásce, tak o smysluplnosti oběti. Alkéstes svolí k trvalému odchodu. Zatímco Barsénis královnu za výsledek rozhovoru chválí, Fénikios jí spílá.\n\nAlkéstes se chystá odplout, popoháněn Olintem. Zadržuje jej ale Kleoniké, která bez něj nemůže žít, a navrhuje mu, že odpluje s ním a Sýrii přenechá svému osudu. To ovšem zase odmítá Alkéstes. Rozzlobená Kleoniké mu tedy přikazuje, že musí u dvora zůstat alespoň jako svědek jejího svatebního obřadu. Olintos si dělá nové naděje. Do přístavu přijíždějí krétské lodě; to je signál pro Fénikia, že je vhodný čas k nastolení Démétriova dědice.\n\nK Fénikiovi přichází Alkéstes s překvapivou zprávou: Kleoniké si zvolila za manžela právě Fénikia. Ten však Alkéstovi prozradí jeho skutečnou totožnost jako dědice seleukovského trůnu. Alkéstes hrubě odmítne milostné vyznání Barsénis, je však na rozpacích, jak prosazovat svá dědičná práva proti svému pěstounovi a milované Kleoniké.\n\nV chrámu, kde se má slavit svatba Fénikia a Kleoniké, se už rozšířila zvěst o Alkéstovi=Démétriovi. Olintes přichází s dokumenty přivezenými Kréťany, které mají prokázat falešnost Alkéstových nároků, ve skutečnost jej však jednoznačně potvrdí jako syna Démétria Sótéra. Fénikios se vzdává královniny ruky a místo toho k usmíření všech frakcí vede k oltáři Démétria a Kleoniké.\n\nNahrávka celé opery neexistuje, předehru však nahrála rakouská dirigentka Michi Gaiggová a L'Orfeo Baroque Orchestra, vydal CPO Records.\n\n\n\n"}
{"id": "594875", "url": "https://cs.wikipedia.org/wiki?curid=594875", "title": "Démétrios (Mysliveček 1779)", "text": "Démétrios (Mysliveček 1779)\n\nDémétrios (v italském originále Demetrio) je italská opera ve třech dějstvích českého skladatele Josefa Myslivečka. Bylo to skladatelovo druhé zhudebnění libreta italského básníka Pietra Metastasia, které bylo poprvé uvedeno roku 1731 s hudbou Antonia Caldary a v Myslivečkově době bylo jedním z nejpopulárnějších Metastasiových libret. Poprvé je zhudebnil roku 1773 pro Teatro Nuovo v Pavii. Lze předpokládat, že Mysliveček libreto zkrátil a upravil tak, aby vyhovovalo soudobému opernímu vkusu, tyto úpravy však nelze s určitostí identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nMyslivečkovo druhé zhudebnění \"Démétria\" bylo poprvé uvedeno v neapolském divadle Teatro San Carlo dne 13. srpna 1779 na počest narozenin neapolské královny Marie Karolíny. Byla to poslední z devíti oper, které Mysliveček napsal pro Teatro San Carlo v letech 1767-79; v tomto období pro too divadlo napsal více oper než kterýkoli jiný skladatel. Jeho \"Démétrios\" však měl jen skromný úspěch a běh jeho repríz byl přerušen erupcí Vesuvu. Na inscenaci v Teatro San Carlo nebylo ani obsazení rolí nejvýraznější, nicmeně zahrnovalo kastráta Domenica Bediniho, který zpíval v Praze roku 1791 v Mozartově opeře Titus.\n\nKrál Sýrie (Seleukovské říše) Démétrios I. Sótér byl svržen Alexandrem Balem a byl nucen uprchnout na Krétu, která mu zůstala věrná, a zanechat svého stejnojmenného syna v péči dvořana Fénikia. I po smrti Démétria staršího nechal Fénikios vychovávat mladého prince kvůli bezpečnosti v anonymitě mezi pastýři pod jménem Alkéstes. Později jej však přivedl ke dvoru, kde se Alkéstes díky svým schopnostem dostal postupně na přední místo ve velení vojsk. Zvěst o tom, že syn bývalého krále žije, podnítila povstání a v boji proti němu Alexandr Balós padl. Alkéstes se přitom bojů účastnil jako generál po jeho boku a od té doby je nezvěstný. Po Alexandrově smrti řada pretendentů z řad velmožů usilovala o syrský trůn a jako přechodné opatření byla královnou učiněna Alexandrova dcera Kleoniké, která je do Alkésta dávno zamilována. Fénikios stále doufá v dosazení Démétria (=Alkésta) na trůn, i proti zájmům svého syna Olinta.\n\nOlintos přesvědčuje Kleoniké, aby si mezi velmoži konečně vybrala manžela, který by říši dal stabilní vládu, a to nejlépe jeho samotného. Kleoniké se své důvěrnici Barsénis svěřuje, že stále doufá v Alkéstův návrat, ale ona i dvořan Mitranés potvrzují, že Alkéstes je s největší pravděpodobností mrtev. Fénikios vysvětluje Mitranovi svůj dlouhodobý úmysl dosadit na trůn Alkésta.\n\nV trůnním sále část velmožů v čele s Olintem naléhají na královnu, aby si konečně vybrala ženicha, část v čele s Fénikiem jí hodlá dát ještě čas na rozmyšlenou. Kleoniké se tedy rozhoduje, že již nebude s výběrem otálet, když se právě vrací Alkéstes. Kleoniké ho radostně vítá; jako manžela si jej však pro jeho nízký původ zvolit zřejmě nemůže. Kleoniké by se raději sama vzdala trůnu, podvolí se ale mínění rady velmožů. Olintes mezitím nenachází podporu pro svou kandidaturu u svého otce, který zjevně preferuje Alkésta.\n\nRada přiznala Kleoniké svobodnou volbu manžela, Kleoniké však vidí, že by povýšení prostého Alkésta znamenalo začátek nových vnitřních rozbrojů, a hodlá ve prospěch své země na Alkésta rezignovat. Proto mu oznamuje, že si jej vzít nemůže. Alkéstes nechápe.\n\nAlkéstes se snaží o schůzku s Kleoniké, ta mu však zakázala přístup a i svým dvořanům zakázala o něm mluvit. Olintos mu předává předstíraný příkaz královny, aby odjel ze Sýrie. Sám sice miluje Barsénis, ale sňatek s Kleoniké by mu dopomohl k trůnu. Barsénis truchlící Kleoniké utěšuje (sama je zamilována do Alkésta a rovněž vidí situaci příznivě pro sebe). Fénikios, kterému vypovězení Alkésta maří plány, přesvědčí Kleoniké k poslední schůzce s Alkéstem, která podle jeho názoru nemůže než vést k jejich usmíření. Při ní nejprve zahrne Alkéstes královnu urážkami, ale ta ho přesvědčí jak o své pevné lásce, tak o smysluplnosti oběti. Alkéstes svolí k trvalému odchodu. Zatímco Barsénis královnu za výsledek rozhovoru chválí, Fénikios jí spílá.\n\nAlkéstes se chystá odplout, popoháněn Olintem. Zadržuje jej ale Kleoniké, která bez něj nemůže žít, a navrhuje mu, že odpluje s ním a Sýrii přenechá svému osudu. To ovšem zase odmítá Alkéstes. Rozzlobená Kleoniké mu tedy přikazuje, že musí u dvora zůstat alespoň jako svědek jejího svatebního obřadu. Olintos si dělá nové naděje. Do přístavu přijíždějí krétské lodě; to je signál pro Fénikia, že je vhodný čas k nastolení Démétriova dědice.\n\nK Fénikiovi přichází Alkéstes s překvapivou zprávou: Kleoniké si zvolila za manžela právě Fénikia. Ten však Alkéstovi prozradí jeho skutečnou totožnost jako dědice seleukovského trůnu. Alkéstes hrubě odmítne milostné vyznání Barsénis, je však na rozpacích, jak prosazovat svá dědičná práva proti svému pěstounovi a milované Kleoniké.\n\nV chrámu, kde se má slavit svatba Fénikia a Kleoniké, se už rozšířila zvěst o Alkéstovi=Démétriovi. Olintes přichází s dokumenty přivezenými Kréťany, které mají prokázat falešnost Alkéstových nároků, ve skutečnost jej však jednoznačně potvrdí jako syna Démétria Sótéra. Fénikios se vzdává královniny ruky a místo toho k usmíření všech frakcí vede k oltáři Démétria a Kleoniké.\n\n\n\n"}
{"id": "594890", "url": "https://cs.wikipedia.org/wiki?curid=594890", "title": "Richard Jeřábek", "text": "Richard Jeřábek\n\nRichard Jeřábek (14. května 1931 Rožnov pod Radhoštěm – 14. října 2006 Palermo, Itálie) byl český etnolog a pedagog na Masarykově univerzitě v Brně.\n\nPo absolvování gymnázia ve Valašském Meziříčí studoval historii na Masarykově univerzitě v Brně, které zůstal věrný po celý život. Promoval roku 1955, roku 1963 se stal docentem, v roce 1968 profesorem. Za svůj život byl velmi produktivní, napsal mnoho knih a byl aktivním přispěvatelem do odborných časopisů a členem mnoha odborných rad. Zemřel během dovolené na Sicilii.\n\nManželka Alena a dcera, taktéž Alena, jsou také historičkami a vyučují na univerzitě v Brně.\n\n\n"}
{"id": "594912", "url": "https://cs.wikipedia.org/wiki?curid=594912", "title": "Cvika Greengold", "text": "Cvika Greengold\n\nCvi „Cvika“ Greengold (: צבי \"צביקה\" גרינגולד; narozen 10. února 1952) je izraelský národní hrdina, který bojoval v jomkipurské válce v roce 1973 jako velitel tanku Izraelských obranných sil (IOS). Je jedním z osmi lidí, jenž bojovali ve zmíněné válce a byli oceněni medailí Za hrdinství, která je nejvyšším izraelským vyznamenáním udíleným za hrdinství.\n\nNarodil se a vyrůstal v kibucu Lochamej ha-Geta'ot v severním Izraeli (v překladu doslova kibuc „Bojovníků z ghett“, založený přeživšími holocaustu, kteří se účastnili podzemního a partyzánského boje proti nacismu). V říjnu 1973 byl, tehdy jako 21letý poručík, na dvoutýdenní dovolence z armády, když Egypt a Sýrie zahájili překvapivý koordinovaný útok na dvou frontách, čímž vypukla jomkipurská válka. Kvůli dovolené před kurzem pro velitele rot nebyl přidělen k žádné jednotce, a když se dozvěděl o vypuknutí války, vydal se stopem do Nafechu, který byl velícím centrem a významnou křižovatkou na Golanských výšinách. Hned po příchodu na velitelství se dotázal na možnost přidělení velení a pro nedostatek tanků nejprve pomáhal raněným v táboře. Nedlouho poté byl informován o návratu čtyř tanků Centurion (z toho tří poškozených), nad kterými mu bylo svěřeno velení. Po vynesení mrtvých těl a opravách byla Greengoldova jednotka, označována jako „Cvikova skupina“ (), vyslána na taplinskou silnici (též známou jako ropná silnice).\n\nVyrazil ve 21.00 s rozkazem pokračovat po uvedené silnici, dokud se nesetká s formací velitele brigády. Během postupu však narazil na syrské jednotky (později se ukázalo, že šlo o jeden z hlavních směrů útoku syrské armády na Golanských výšinách), a proto ukryl své tanky v příhodných postaveních a následně zahájil palbu. Jeho taktikou byly náhlé výpady a schovávání, čímž v Syřanech vzbudil dojem, že narazili na mnohem větší odpor. Tak se mu podařilo zničit více než deset tanků.\n\nProti syrské přesile bojoval více než 20 hodin, někdy sám, někdy s posilou dalších tanků, a během této doby byl několikrát nucen vyměnit tank, když došlo k jeho zásahu. Při jednom takovém zásahu, během kterého se tank vzňal, začaly Greenbergovi hořet kalhoty i košile a utrpěl popáleniny dlaní a obličeje. I přesto však nadále pokračoval v boji proti syrskému postupu. Když se velitelství v Nafechu dostalo pod útok čerstvých syrských jednotek s tanky T-62, Greengold mu pospíchal na pomoc. Když už se vše zdálo ztraceno, přijela na posilu izraelská 679. záložní obrněná brigáda, která protivníka porazila. Chajim Herzog popisuje závěr Greenbergova boje následovně:\nAž do roku 2008 žil ve vesnici v Galileji. Stal se jedním ze zakladatelů společnosti Tiv'ol, specializující se na vegetariánskou stravu, a obchodním ředitelem chemické společnosti Frutarom. V roce 2008 byl zvolen starostou města Ofakim. O svých hrdinských činech z jomkipurské války pravidelně vypráví lidem jak v Izraeli, tak mimo něj.\n"}
{"id": "594919", "url": "https://cs.wikipedia.org/wiki?curid=594919", "title": "Gešer", "text": "Gešer\n\nGešer (: גֶּשֶׁר, doslova „Most“) může být:\n"}
{"id": "594922", "url": "https://cs.wikipedia.org/wiki?curid=594922", "title": "Hadohlavec červený", "text": "Hadohlavec červený\n\nHadohlavec červený (\"Channa micropeltes\") je dravá sladkovodní paprskoploutvá ryba z čeledi hadohlavcovití (Channidae). Pochází z jihovýchodní Asie. Jedná se o největšího hadohlavce, dorůstá přes 1 metr délky a přes 20 kilogramů hmotnosti. České druhové jméno poukazuje na juvenilní zbarvení. V bahnitých vodách dokáže dýchat atmosférický kyslík.\n\nVyžaduje nádrž odpovídající velikosti, dobře zakrytou, protože skáče.\n"}
{"id": "594923", "url": "https://cs.wikipedia.org/wiki?curid=594923", "title": "Tabor", "text": "Tabor\n\nSlovo Tabor může mít některý z těchto významů:\n"}
{"id": "594924", "url": "https://cs.wikipedia.org/wiki?curid=594924", "title": "Kardiomyocyt", "text": "Kardiomyocyt\n\nKardiomyocyty jsou elongované, na koncích rozvětvené buňky, dlouhé 85–100 μm a široké okolo 15 μm tvořící tkáň srdeční svaloviny. Kolem jednotlivých kardiomyocytů je vytvořena zevní lamina a velmi jemná pochva řídkého vaziva obsahující síť kapilár zajišťujících výživu. V každém kardiomyocytu je uloženo jedno až dvě světlá, poměrně velká jádra. Na rozdíl od syncytií příčně pruhovaného svalu nejsou jádra uložena excentricky, ale přibližně uprostřed buňky. Uspořádání tenkých aktinových a tlustých myozinových myofilament však odpovídá příčně purhované svalovině – je hexagonální parakrystalické. Myofibrily jsou vytvořeny, avšak jejich uspořádání není příliš pravidelné, taktéž tubuly sarkoplazmatického retikula se objevují nepravidelně mezi myofibrilami a terminální cisterny jsou málo četné. Sarkolema vytváří složité specializace, tzv. T tubuly. Jsou více vytvořeny v myokardu komor.\n\nNápadně temnější linie, které můžeme v srdeční svalovině pozorovat, se nazývají interkalární disky a představují spojovací komplexy mezi jednotlivými buňkami srdečního svalu. Tzv. \"adherens junctions\" se vyskytují především v transverzální části interkalárního disku. Jsou místem připojení aktinových filament terminálních sarkomer kardiomyocytu, zastupují tedy Z-linii. Dalším typem spoje jsou desmosomy, které zajišťují pevné spojení kardiomyocytů a brání odtržení jednotlivých buněk v průběhu kontrakce. Na laterální části interkalárního disku jsou vyvinuty \"gap junctions\", díky nimž mohou buňky komunikovat a koordinovat tak svou kontraktilní činnost.\n\nV okolí centrálně uloženého jádra se nachází nevýrazný Golgiho aparát. Mitochondrie jsou přítomny v hojném počtu (vyplňují až 40 % objemu kardiomyocytů), mají velký počet vnitřních krist, které jsou uspořádané pravidelně těsně vedle sebe. V cytoplazmě kardiomyocytů se dále vyskytují rozličné inkluze, zvláště lipidové kapénky obsahující triglyceridy a lipofuscinová granula. Obvykle se shlukují v okolí jádra a přibývají s věkem jedince.\n\nPři nedostatečném přístupu kyslíku ke kardiomyocytům nastane stav zvaný hypoxie – tzv. infarkt myokardu, který je způsoben uzávěrem některé koronární tepny. V důsledku toho dochází k metabolickým změnám, a to tak závažným, že vedou k apoptóze, popřípadě nekróze. Poškozená tkáň se pak hojí vazivovou jizvou. Pokud se v buňce metabolity jako laktát, serotonin nebo adenozin hromadí, způsobují bolest v dermatomech C7-T4. Na rozdíl od anginy pectoris dochází u infarktu myokardu k nekróze kardiomyocytů, bolest trvá déle než 15 minut a neustupuje v klidu ani po podání nitrátů.\n\nBiochemické vyšetření krve odhalí přítomnost některých proteinů uvolňovaných při nekróze kardiomyocytů. Kardiálně specifický troponin T (cTnT) a I (cTnI) jsou zcela specifické ukazatele nekrózy buněk srdečního svalu, které v plazmě za normálních okolností nelze prokázat, zvýšení hladiny nastává po 3–4 hodinách a přetrvává až dva týdny po prodělaném infarktu myokardu. Kreatinkináza (CK) a její izoenzym CK-MB se v plazmě zvýší po 4–8 hodinách a přetrvává 48–72 hodin. Myoglobin lze prokázat už během prvních hodin, hladina se však rychle snižuje. Přítomen je i při postižení kosterních svalů. Kardiální protein vázající mastné kyseliny (FABH) má kinetiku odpovídající myoglobinu, je však mnohem specifičtější. Při trvale zvýšené zátěži srdeční svaloviny vznikne jako kompenzační mechanismus hypertrofie myokardu. Kardiomyocyty se zvětší až na 25 μm přidáním sarkomer a kontraktilního aparátu (ale nedělí se). Dochází k reexpresi genů pro fetální izoformy kontraktilního aparátu, které ovšem nemají stejnou funkčnost jako izoformy dospělých.\n\nMolekulové změny vedoucí k hypertrofii kardiomyocytů jsou pravděpodobně ze začátku spojené především s drážděním mechanoreceptorů přetrvávajícím stresem nebo účinek na molekuly extracelulární matrix (integriny a adhezní molekuly). Signifikantní význam má ale především intracelulární signalizační kaskáda, prostřednictvím které iniciační události mohou působit na buněčné efektory. V důsledku toho pak dochází k sekreci preformovaných růstových faktorů a cytokinů, působících autokrinně nebo parakrinně na kardiomyocyty. Mezi nejznámější látky způsobující hypertrofii se obecně považuje angiotensin II a endothelin. V patologii kardiomyocytu (resp. srdečních onemocnění) hrají důležitou roli katecholaminy. Změny v systému b-adrenergních receptorů (jako je jejich „down-regulace“), odpojení od G-proteinů, internalizace receptorů a jejich degradace vedou k poruchám kontraktilní funkce. Zvýšení hladin inhibiční podjednotky G-proteinu zeslabuje signál v-receptorů: b-adrenergní receptorová kinasa 1 bývá zvýšena u srdečních onemocnění.\n\nVelký převrat v zařazení kardiomyocytů k buňkám, které mají nulovou schopnost dělení a obnovy, byla publikována v dubnu 2009 v časopisu Science. Studii prováděli vědci z Karolinska Institutet ve Švédsku. Obnovu buněk odvodili z jejich stáří které bylo zjišťováno detekcí radioaktivního izotopu uhlíku C. Tento izotop byl do kardiomyocytů zabudován kvůli testování nukleárních zbraní v 50. letech 20. století, kdy se ve velkém množství uvolnil do atmosféry. Vědci vycházeli z předpokladu, že při zrodu nové buňky se C integroval do genomu v míře úměrné okamžité koncentraci prvku v atmosféře. Z toho je možné odvodit stáří buněk a nepřímo detekovat tvorbu buněk nových. Bylo tedy zjištěno, že za celý život se obnoví téměř polovina všech kardiomyocytů.\n\n\n"}
{"id": "594927", "url": "https://cs.wikipedia.org/wiki?curid=594927", "title": "SC Freiburg", "text": "SC Freiburg\n\nSC Freiburg (celým názvem: Sport-Club Freiburg) je německý fotbalový klub, který sídlí v bádensko-württemberském městě Freiburg im Breisgau. Založen byl v roce 1904 pod názvem Freiburger FV 04. Svůj současný název nese od roku 1952. Od sezóny 2016/17 působí v Bundeslize, německé nejvyšší fotbalové soutěži. Své domácí zápasy odehrává na stadionu Schwarzwald-Stadion s kapacitou 24 000 diváků.\n\nV ročníku 2013/14 se představil po vydařené sezóně v německé Bundeslize v základní skupině Evropské ligy 2013/14, kde vedle českého týmu FC Slovan Liberec narazil i na na portugalský GD Estoril Praia a španělskou Sevillu. Ve skupině skončil se ziskem 6 bodů na třetím místě a do jarních vyřazovacích bojů nepostoupil, přičemž naději na postup ztratil v posledním utkání skupiny domácí prohrou 0:2 se Sevillou. Ve skupině hrála za tým i trojice českých hráčů Vladimír Darida, Pavel Krmaš a Václav Pilař.\n\nZdroj: \n\n\n\n\"Aktuální k datu: 17. září 2017\"\n\n\nZdroj: \n\n\n\nZdroj: \n\nSC Freiburg II, dříve znám také pod názvem SC Freiburg Amateure, je rezervním týmem Freiburgu. Největšího úspěchu dosáhl v sezóně 2013/14, kdy se v Regionallize (4. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n"}
{"id": "594928", "url": "https://cs.wikipedia.org/wiki?curid=594928", "title": "Chromatida", "text": "Chromatida\n\nChromatida je jedno ze dvou vláken DNA zreplikovaného chromozomu. Chromozom má před S fází buněčného cyklu pouze jednu chromatidu a proto tento termín dostává význam až v G2 fázi a hlavně během mitózy a meiózy, kdy dochází ke kondenzaci chromozomu (konkrétně v prometafázi mitózy nebo mezi diplotene a metafází druhého meiotického dělení). Sesterské chromatidy, tedy chromatidy jednoho chromozomu, jsou do anafáze spojeny v tzv. centromeře, načež z nich vzniknou samostatné chromozomy.\n\n\n"}
{"id": "594930", "url": "https://cs.wikipedia.org/wiki?curid=594930", "title": "Okres Neunkirchen", "text": "Okres Neunkirchen\n\nOkres Neunkirchen je správní obvod v jižní části rakouské spolkové zemi Dolní Rakousy s centrem ve městě Neunkirchen.\n\nOkres Neunkirchen se člení na 44 obcí, mezi nimi jsou tři města a 17 městysů.\n\n\n\n"}
{"id": "594934", "url": "https://cs.wikipedia.org/wiki?curid=594934", "title": "Tyler Myers", "text": "Tyler Myers\n\nTyler Myers (* 1. února 1990, Houston, Texas, USA) je hokejový obránce hrající v týmu Winnipeg Jets v severoamerické lize (NHL). Myers se sice narodil v USA, ale vyrůstal v Kanadě, kterou také reprezentuje v mezinárodním hokeji.\n\n\n"}
{"id": "594936", "url": "https://cs.wikipedia.org/wiki?curid=594936", "title": "Adobe Flash Player", "text": "Adobe Flash Player\n\nAdobe Flash Player je software určený pro prohlížení animací a filmů pomocí počítačových programů jako je například webový prohlížeč. Flash player je široce distribuovaný proprietární multimediální a aplikační přehrávač původně vytvořený společností Macromedia, po jeho získaní v současnosti vyvíjený a distribuovaný společností Adobe. Používá soubory typu SWF, které mohou být vytvořeny nástrojem Adobe Flash authoring tool, Adobe Flex, dalšími nástroji společnosti Macromedia, ale i nástroji třetích stran. Flash Player podporuje skriptovací jazyk nazývaný ActionScript (AS), který je založen na ECMAScript.\n\nFlash Player je dostupný jako plugin pro víceré verze webových prohlížečů (např. Mozilla Firefox, Opera, Safari) nebo jako ActiveX pro Internet Explorer na různých platformách. Adobe uvádí, že každá verze pluginu je zpětně kompatibilní, pouze s výjimkou bezpečnostních změn zavedených v rámci verze 10. Flash Player přestane být distribuován v roce 2020.\n\nPoslední verze Flash Playeru, verze 12 je dostupná pro operační systémy Windows XP a novější, Linux, Solaris, macOS, Android (pouze s ARM Cortex-A8 procesory, poslední verze 11.1) a nově podporuje nativně i všechny 64 bitové platformy.\nPředchozí verze 10 může fungovat i na Win9x za pomoci KernelEx.\n\nAdobe uvolnil verzi Flash Player 11 x86-64 a x86 pro operační systémy Linux, Windows, macOS, Android a Solaris 3. října 2011.\n\nSpolečně s vydáním nové verze Internet Explorer 9.0 beta Microsoftem 15. září, 2010 byla vydána preview verze Flash Playeru \"Square\" s nativní podporou 64bitových prohlížečů v 64bitových operačních systémech pro PC a Mac. K dispozici je 64bitové ActiveX pro Internet Explorer a Plugin pro ostatní prohlížeče na macOS, Windows a Linux.\nAdobe mimo jiné hovoří o výrazném zvýšení výkonu pomocí hardwarové akcelerace uvnitř prohlížeče Internet Explorer 9 a lepším vykreslování grafiky.\n\nV současné době již Flash Player (od stabilní 11 verze) nativně podporuje i procesory s architekturou x86-64.\n"}
{"id": "594941", "url": "https://cs.wikipedia.org/wiki?curid=594941", "title": "Mistrovství světa ve volejbale mužů 2010", "text": "Mistrovství světa ve volejbale mužů 2010\n\n17. mistrovství světa ve volejbale mužů proběhlo ve dnech 25. září – 10. října 2010 v Itálii.\n\nTurnaje se zúčastnilo 24 mužstev, která byla rozdělena do šesti čtyřčlenných skupin. Z každé skupiny postoupily nejlepší tři týmy do druhé fáze (osmifinále) turnaje. Tu utvořilo šest tříčlenných skupin, z nichž nejlepší dvě mužstva postupovala do třetí fáze (čtvrtfinále). Ve čtvrtfinále tak vznikly čtyři skupiny po třech týmech. Družstva na prvním místě postoupila do semifinále, družstva na druhém místě hrála o 5. až 8. místo a družstva na třetím místě hrála o 9. až 12. místo. Mistrem světa se potřetí za sebou stala Brazílie.\n\n Egypt – Írán 3:0 (25:21, 25:17, 25:21) \n\n25. září 2010 (17:00) – Milán\n\n25. září 2010 (21:00) – Milán\n\n26. září 2010 (17:00) – Milán\n\n26. září 2010 (21:00) – Milán\n\n27. září 2010 (17:00) – Milán\n\n27. září 2010 (21:00) – Milán\n\n Brazílie – Tunisko 3:0 (25:14, 25:21, 25:14) \n\n25. září 2010 (17:00) – Verona\n\n25. září 2010 (21:00) – Verona\n\n26. září 2010 (17:00) – Verona\n\n26. září 2010 (21:00) – Verona\n\n27. září 2010 (17:00) – Verona\n\n27. září 2010 (21:00) – Verona\n\n Rusko – Kamerun 3:0 25:11, 25:20, 25:22) \n\n25. září 2010 (17:00) – Modena\n\n25. září 2010 (21:00) – Modena\n\n26. září 2010 (17:00) – Modena\n\n26. září 2010 (21:00) – Modena\n\n27. září 2010 (17:00) – Modena\n\n27. září 2010 (21:00) – Modena\n\n Venezuela – Argentina 0:3 (23:25, 17:25, 18:25) \n\n25. září 2010 (17:00) – Reggio di Calabria\n\n25. září 2010 (21:00) – Reggio di Calabria\n\n26. září 2010 (17:00) – Reggio di Calabria\n\n26. září 2010 (21:00) – Reggio di Calabria\n\n27. září 2010 (17:00) – Reggio di Calabria\n\n27. září 2010 (21:00) – Reggio di Calabria\n\n Francie – Česko 3:2 (25:19, 22:25, 25:21, 24:26, 15:11)\n\n25. září 2010 (17:00) – Turín\n\n25. září 2010 (21:00) – Turín\n\n26. září 2010 (17:00) – Turín\n\n26. září 2010 (21:00) – Turín\n\n27. září 2010 (17:00) – Turín\n\n27. září 2010 (21:00) – Turín\n\n Polsko – Kanada 3:0 (25:22, 25:21, 25:13) \n\n25. září 2010 (17:00) – Terst\n\n25. září 2010 (21:00) – Terst\n\n26. září 2010 (17:00) – Terst\n\n26. září 2010 (21:00) – Terst\n\n27. září 2010 (17:00) – Terst\n\n27. září 2010 (21:00) – Terst\n\n Portoriko – Německo 0:3 (22:25, 22:25, 18:25) \n\n30. září 2010 (17:00) – Catania\n\n1. října 2010 (21:00) – Catania\n\n2. října 2010 (21:00) – Catania\n\n Kuba – Srbsko 1:3 (25:16, 19:25, 22:25, 19:25) \n\n30. září 2010 (17:00) – Milán\n\n1. října 2010 (21:00) – Milán\n\n2. října 2010 (17:00) – Milán\n\n Rusko – Egypt 3:0 (25:21, 25:17, 25:18) \n\n30. září 2010 (21:00) – Catania\n\n1. října 2010 (17:00) – Catania\n\n2. října 2010 (17:00) – Catania\n\n USA – Česko 0:3 (19:25, 22:25, 22:25) \n\n30. září 2010 (17:00) – Ancona\n\n1. října 2010 (21:00) – Ancona\n\n2. října 2010 (17:00) – Ancona\n\n Francie – Argentina 1:3 (25:16, 17:25, 23:25, 21:25) \n\n30. září 2010 (21:00) – Milán\n\n1. října 2010 (17:00) – Milán\n\n2. října 2010 (21:00) – Milán\n\n Polsko – Brazílie 0:3 (16:25, 20:25, 20:25) \n\n30. září 2010 (21:00) – Ancona\n\n1. října 2010 (17:00) – Ancona\n\n2. října 2010 (21:00) – Ancona\n\n Francie – USA 0:3 (16:25, 14:25, 23:25) \n\n4. září 2010 (17:00) – Řím\n\n5. září 2010 (21:00) – Řím\n\n6. září 2010 (21:00) – Řím\n\n Srbsko – Argentina 3:1 (25:15, 21:25, 25:22, 25:18) \n\n4. září 2010 (17:00) – Florencie\n\n5. září 2010 (17:00) – Florencie\n\n6. září 2010 (17:00) – Florencie\n\n Španělsko – Bulharsko 1:3 (21:25, 25:27, 28:26, 18:25) \n\n4. září 2010 (21:00) – Florencie\n\n5. září 2010 (21:00) – Florencie\n\n6. září 2010 (21:00) – Florencie\n\n Česko – Brazílie 2:3 (20:25, 25:22, 25:23, 21:25, 8:15)\n\n4. září 2010 (21:00) – Řím\n\n5. září 2010 (17:00) – Řím\n\n6. září 2010 (17:00) – Řím\n Srbsko – Kuba 2:3 (25:22, 17:25, 29:31, 25:22, 14:16)\n\n9. září 2010 (17:05) – Řím\n\n9. září 2010 (21:15) – Řím\n Kuba – Brazílie 0:3 (22:25, 14:25, 22:25)\n\n10. září 2010 (21:15) – Řím\n\n Srbsko – Itálie 3:1 (25:21, 25:22, 26:28, 25:19) \n\n10. září 2010 (17:05) – Řím\n Rusko – Bulharsko 3:1 (25:20, 26:24, 20:25, 25:23) \n\n8. září 2010 (17:05) – Modena\n\n8. září 2010 (21:05) – Modena\n Rusko – USA 3:0 (25:19, 25:21, 25:19)\n\n9. září 2010 (21:05) – Modena\n\n Bulharsko – Německo 3:0 (26:24, 26:24, 25:21) \n\n9. září 2010 (17:05) – Modena\n Argentina – Španělsko 3:1 (23:25, 25:19, 25:19, 26:24) \n\n8. září 2010 (17:05) – Florencie\n\n8. září 2010 (21:05) – Florencie\n Argentina – Česko 3:1 (25:22, 18:25, 25:21, 25:22)\n\n9. září 2010 (21:05) – Florencie\n\n Španělsko – Francie 1:3 (17:25, 23:25, 25:16, 21:25) \n\n9. září 2010 (17:05) – Florencie\n10. Česko\n\n"}
{"id": "594952", "url": "https://cs.wikipedia.org/wiki?curid=594952", "title": "Ʌ", "text": "Ʌ\n\nɅ, minuskule ʌ, je písmeno (grafém) latinské abecedy. Písmeno se používá v jazyce ibibio. Používá se také v jedné ortografii temneštiny, která je doporučovaná ve školách a na univerzitách v Sierra Leone, kde je v tomto případě i součástí názvu jazyka v něm samém, kʌThemnɛ.\n\nV Mexiku se používá pro zápis jihozápadní tepehuánštiny/o'othamštiny. V ilustrovaném wounmeu-španělsko-epena pedeeském slovníku je použito pro zápis wounmeuštiny, kde se navíc vyskytují i varianty písmena s diakritikou ʌ̈ a ʌ̃. V provincii Ontario a ve státě New York se používá v ortografii /oneidštiny.\n\nPísmeno je odvozeno ze symbolu IPA pro polootevřenou zadní nezaokrouhlenou samohlásku.\n\n\n"}
{"id": "594953", "url": "https://cs.wikipedia.org/wiki?curid=594953", "title": "Sam Shepard", "text": "Sam Shepard\n\nSam Shepard, rodným jménem Samuel Shepard Rogers III (5. listopadu 1943 Fort Sheridan, Illinois – 27. července 2017 Midway, Kentucky), byl americký dramatik, spisovatel, hudebník (kytarista, bendžista a bubeník), scenárista, herec a režisér. \n\nJako divadelní autor vytvořil několik desítek divadelních her. V roce 1979 se stal držitelem Pulitzerovy ceny za drama \"Pohřbené dítě\". Jedenáct jeho divadelních her obdrželo divadelní cenu Obie.\n\nOba jeho rodiče byli původním povoláním učitelé, jeho otec za 2. světové války sloužil v americkém letectvu jako bombardér a po válce v armádě zůstal natrvalo, své dětství proto strávil na různých amerických vojenských základnách, nakonec však celá rodina skončila na ovocnářské zemědělské farmě, kde on sám zpočátku také pracoval. Kromě toho se věnoval i sportu (rodeo a baseball) a hudbě, hrál mimo jiné také v rockové kapele, hudba jeho kapely The Holy Modal Rounders zazněla ve známém snímku \"Bezstarostná jízda\". \n\nPo ukončení střední školy krátce studoval i na vysoké škole, studium však nedokončil, neboť se připojil k zájezdové divadelní skupině. Službě ve vietnamské válce se vyhnul výmluvou na to, že je drogově závislý na heroinu.\n\nNa počátku osmdesátých let spolupracoval s velšským hudebníkem a hudebním skladatelem Johnem Calem; přispěl dvěma písňovými texty na jeho album \"Music for a New Society\", konkrétně k písním „If You Were Still Around“ a „Risé, Sam and Rimsky-Korsakov“.\n\n\n\n\n\n\n\n"}
{"id": "594955", "url": "https://cs.wikipedia.org/wiki?curid=594955", "title": "Goldburg (zřícenina zámku)", "text": "Goldburg (zřícenina zámku)\n\nGoldburg patří k šlechtickému rodu Althanů. Jejich zámek byl kdysi nádhernou stavbou v okrese Sankt Pölten-Land Dolních Rakousích.\n\nDnes zůstávají jen zbytky zdi zahrady v centru Murstettenu.\n\nV letech 1140 až do roku 1529 stál v areálu hradu Murstettenu, který sňatkem získal Althan. Během prvního obléhání Vídně Turky byl hrad zcela zničený.\n\nV roce 1580 Althan začal stavět nad stavbou bývalého hradu Goldburg ve stylu italské renesance. Roku 1644 byla dokončena stavba barokního zámku. V roce 1683 byl zámek v období druhého oblékání Vídně Turky opět poškozený, přesto po roce 1706 za hraběte Gundackera z Althanu (1665-1747) Johann Bernhard Fischer z Erlachu (1656-1723) ještě stavbu nádherněji přestavěl.\n\nCísař Karel VI. (1685-1740), císařovna Marie Terezie (1717-1780) a císař Josef II. (1741-1790) prominentní hosty hostili na Goldburgu u hraběte Gundackera z Althanu, který v té době byl dvorním radou. Po smrti hraběte se rodina v roce 1747 přesídlila na Zwentendorf an der Donau.\n\nV roce 1809 se v Murstetten Napoleonovi vojáci v uprázdněném Goldburgu obytovali. Když po prohýřené noci na zámeckém dvoře byl probodnut voják, nechal velitel bez okolků Goldburg vypálit. Potom už nebyl zámek znovu vybudován.\n\nDnes je areál v rozbujelém hloží pod památkovou ochranou. Vlastníci stále ještě bydlí ve Zwentendorfu.\n\nNad farním kostelem se najdou na okraji Haspelwaldu ještě nepoškozené Mausoleum, a dá se tušit minulá krása Goldburgu.\n\n"}
{"id": "594956", "url": "https://cs.wikipedia.org/wiki?curid=594956", "title": "Mistrovství světa ve volejbale žen 2010", "text": "Mistrovství světa ve volejbale žen 2010\n\n16. mistrovství světa ve volejbale žen proběhlo ve dnech 29. října – 14. listopadu 2010 v Japonsku.\n\nTurnaje se zúčastnilo 24 mužstev, rozdělených do čtyřech šestičlenných skupin. Z každé skupiny postoupily nejlepší čtyři týmy do dvou čtvrtfinálových skupin. Družstva, která skončila ve čtvrtfinále na prvním a druhém místě, postoupila do play off o medaile. Družstva na třetím a čtvrtém místě hrála o 5. - 8. místo a družstva na pátém a šestém místě hrála o 9. - 12. místo. Mistrem světa se stalo Rusko.\n\n Peru - Alžírsko 3:0 (25:16, 25:12, 25:18) \n\n29. října 2010 (12:30) – Tokio\n\n29. října 2010 (15:00) – Tokio\n\n29. října 2010 (18:00) – Tokio\n\n30. října 2010 (12:30) – Tokio\n\n30. října 2010 (15:00) – Tokio\n\n30. října 2010 (18:00) – Tokio\n\n31. října 2010 (12:30) – Tokio\n\n31. října 2010 (15:00) – Tokio\n\n31. října 2010 (18:00) – Tokio\n\n2. listopadu 2010 (13:00) – Tokio\n\n2. listopadu 2010 (15:30) – Tokio\n\n2. listopadu 2010 (18:45) – Tokio\n\n3. listopadu 2010 (12:30) – Tokio\n\n3. listopadu 2010 (15:00) – Tokio\n\n3. listopadu 2010 (18:00) – Tokio\n\n Brazílie - Keňa 3:0 (25:15, 25:16, 25:11) \n\n29. října 2010 (13:30) – Hamamatsu \n\n29. října 2010 (16:15) – Hamamatsu \n\n29. října 2010 (18:45) – Hamamatsu \n\n30. října 2010 (13:00) – Hamamatsu \n\n30. října 2010 (15:30) – Hamamatsu \n\n30. října 2010 (18:00) – Hamamatsu \n\n31. října 2010 (13:00) – Hamamatsu \n\n31. října 2010 (15:30) – Hamamatsu \n\n31. října 2010 (18:00) – Hamamatsu \n\n2. listopadu 2010 (13:30) – Hamamatsu \n\n2. listopadu 2010 (16:15) – Hamamatsu \n\n2. listopadu 2010 (18:45) – Hamamatsu \n\n3. listopadu 2010 (13:00) – Hamamatsu \n\n3. listopadu 2010 (15:30) – Hamamatsu \n\n3. listopadu 2010 (18:00) – Hamamatsu \n\n Německo - Kazachstán 3:0 (25:21, 25:14, 25:16) \n\n29. října 2010 (13:30) – Matsumoto \n\n29. října 2010 (16:15) – Matsumoto \n\n29. října 2010 (18:45) – Matsumoto \n\n30. října 2010 (13:00) – Matsumoto \n\n30. října 2010 (15:30) – Matsumoto \n\n30. října 2010 (18:00) – Matsumoto \n\n31. října 2010 (13:00) – Matsumoto \n\n31. října 2010 (15:30) – Matsumoto \n\n31. října 2010 (18:00) – Matsumoto \n\n2. listopadu 2010 (13:30) – Matsumoto \n\n2. listopadu 2010 (16:15) – Matsumoto \n\n2. listopadu 2010 (18:45) – Matsumoto \n\n3. listopadu 2010 (13:00) – Matsumoto \n\n3. listopadu 2010 (15:30) – Matsumoto \n\n3. listopadu 2010 (18:00) – Matsumoto \n\n Rusko - Dominikánská republika 3:1 (21:25, 25:9, 25:17, 25:11) \n\n29. října 2010 (13:30) – Ósaka \n\n29. října 2010 (16:15) – Ósaka \n\n29. října 2010 (18:45) – Ósaka \n\n30. října 2010 (13:00) – Ósaka \n\n30. října 2010 (15:30) – Ósaka \n\n30. října 2010 (18:00) – Ósaka \n\n31. října 2010 (13:00) – Ósaka \n\n31. října 2010 (15:30) – Ósaka \n\n31. října 2010 (18:00) – Ósaka \n\n2. listopadu 2010 (13:30) – Ósaka \n\n2. listopadu 2010 (16:15) – Ósaka \n\n2. listopadu 2010 (18:45) – Ósaka \n\n3. listopadu 2010 (13:00) – Ósaka \n\n3. listopadu 2010 (15:30) – Ósaka \n\n3. listopadu 2010 (18:00) – Ósaka \n\n Peru - Rusko 0:3 (15:25, 15:25, 20:25) \n\n6. listopadu 2010 (10:30) – Tokio\n\n6. listopadu 2010 (12:45) – Tokio\n\n6. listopadu 2010 (15:00) – Tokio\n\n6. listopadu 2010 (18:00) – Tokio\n\n7. listopadu 2010 (10:30) – Tokio\n\n7. listopadu 2010 (12:45) – Tokio\n\n7. listopadu 2010 (15:00) – Tokio\n\n7. listopadu 2010 (18:00) – Tokio\n\n9. listopadu 2010 (11:15) – Tokio\n\n9. listopadu 2010 (13:30) – Tokio\n\n9. listopadu 2010 (15:45) – Tokio\n\n9. listopadu 2010 (18:45) – Tokio\n\n10. listopadu 2010 (11:15) – Tokio\n\n10. listopadu 2010 (13:30) – Tokio\n\n10. listopadu 2010 (15:45) – Tokio\n\n10. listopadu 2010 (18:45) – Tokio\n\n Brazílie - Thajsko 3:0 (25:19, 25:19, 25:16) \n\n6. listopadu 2010 (11:00) – Nagoja\n\n6. listopadu 2010 (13:15) – Nagoja\n\n6. listopadu 2010 (15:30) – Nagoja\n\n6. listopadu 2010 (18:00) – Nagoja\n\n7. listopadu 2010 (11:00) – Nagoja\n\n7. listopadu 2010 (13:15) – Nagoja\n\n7. listopadu 2010 (15:30) – Nagoja\n\n7. listopadu 2010 (18:00) – Nagoja\n\n9. listopadu 2010 (11:45) – Nagoja\n\n9. listopadu 2010 (14:00) – Nagoja\n\n9. listopadu 2010 (16:15) – Nagoja\n\n9. listopadu 2010 (18:30) – Nagoja\n\n10. listopadu 2010 (11:45) – Nagoja\n\n10. listopadu 2010 (14:00) – Nagoja\n\n10. listopadu 2010 (16:15) – Nagoja\n\n10. listopadu 2010 (18:30) – Nagoja\n Rusko – USA 3:1 (25:16, 13:25, 25:19, 25:21) \n\n13. listopadu 2010 (15:00) – Tokio\n\n13. listopadu 2010 (18:00) – Tokio\n\n Rusko - Brazílie 3:2 (21:25, 25:17, 20:25, 25:14, 15:11)\n\n14. listopadu 2010 (19:30) – Tokio\n\n USA – Japonsko 2:3 (25:18, 23:25, 25:21, 19:25, 8:15)\n\n14. listopadu 2010 (17:00) – Tokio\n Německo – Turecko 2:3 (23:25, 18:25, 25:14, 25:20, 11:15)\n\n13. listopadu 2010 (15:30) – Tokio\n\n13. listopadu 2010 (18:00) – Tokio\n\n Itálie – Turecko 3:0 (25:21, 25:20, 25:21)\n\n14. listopadu 2010 (18:00) – Tokio\n\n Srbsko – Německo 1:3 (25:20, 21:25, 22:25, 23:25)\n\n14. listopadu 2010 (15:30) – Tokio\n Polsko – Nizozemsko 3:2 (24:26, 25:22, 25:22, 19:25, 15:9)\n\n13. listopadu 2010 (12:30) – Tokio\n\n13. listopadu 2010 (13:00) – Tokio\n\n Polsko - Čína 3:0 (25:23, 25:21, 25:22) \n\n14. listopadu 2010 (14:00) – Tokio\n\n Nizozemsko – Kuba 3:0 (32:30, 25:23, 25:17) \n\n14. listopadu 2010 (13:00) – Tokio\n"}
{"id": "594959", "url": "https://cs.wikipedia.org/wiki?curid=594959", "title": "Tia Carrereová", "text": "Tia Carrereová\n\nTia Carrereová, rodným jménem Althea Rae Duhinio Janairo (* 2. ledna 1967, Honolulu, Havaj) je americká herečka, modelka a zpěvačka, která se do širšího povědomí zapsala rolí \"Cassandry\" ve \"Waynově světě\" a \"Waynově světě 2\", jako \"Juno Skinnerová\" v akční komedii \"Pravdivé lži\" nebo postavou \"Sydney Foxové\" v seriálu \"Lovci pokladů\".\n\nNarodila se jako Althea Rae Duhinio Janairo v Honolulu na Havaji do rodiny správkyně počítačové sítě Audrey Duhinio Janairové a bankéře Alexandra Janaira. Vystudovala římskokatolicky zaměřenou střední školu pro dívky Sacred Hearts Academy. Od mládí se snažila se prosadit jako zpěvačka, přestože byla v roce 1985 vyřazena již v prvním kole z televizní pěvecké soutěže \"Star Search\". V sedmnácti letech ji během nakupování na Waikiki oslovili rodiče místního producenta. Následně došlo k jejímu obsazení ve filmu \"Aloha Summer\", což vedlo k nastartování herecké kariéry.\n\nV hudebním světě se poprvé prosadila v roce 1993, když vydala své premiérové sólové album \"Dream\", které získalo na Filipínách platinovou desku. Stejný rok se podílela na soundtracku k filmu \"Batman a fantom\", na němž zpívala poslední píseň \"I Never Even Told You\". Druhé album nazvané \"Hawaiiana\" bylo vydáno v červnu 2007 a připomnělo její havajské kořeny. Producentem se stal čtyřnásobný držitel Grammy Award Daniel Ho, jenž ji doprovázel na sólovou slack-key kytaru a ukulele. Deska byla v roce 2008 nominována na Grammy Award v kategorii Nejlepší havajské album roku.\n\nCenu Grammy obdržela následujícího roku 2009 za třetí album \"Ikena\". Čtvrtá deska vydaná v roce 2010 nese název \"He Nani\". Obě poslední alba produkoval opět Ho.\n\nV roce 1992 se provdala za Elieho Samaha. Pár se rozvedl v únoru 2000.\n\n30. listopadu 2002 uzavřela sňatek podruhé s fotografem Simonem Wakelinem. Z manželství se narodila dcera Bianca (nar. 25. září 2005). 2. dubna 2010 podala žádost o rozvod, který byl dokonán v srpnu 2010. S dcerou žije v Los Angeles.\n\n\n\n"}
{"id": "594961", "url": "https://cs.wikipedia.org/wiki?curid=594961", "title": "Visarg", "text": "Visarg\n\nVisarg (hindsky विसर्ग, \"visarga)\", čti hindsky \"[visarg],\" v sanskrtu \"[visarga],\" je znaménko v některých indických písmech, které označuje přídech podobný hlásce \"ch\" na konci slabiky. Ve většině těchto písem visarg připomíná dvojtečku za slabikou. Jde o nesamostatný znak, který není považován za plnohodnotnou souhlásku a nemůže tvořit slabiku. Z tohoto pohledu jde tedy spíše o diakritické znaménko. Ve standardní transliteraci sanskrtu se přepisuje jako \"ḥ.\"\n\nV sanskrtu se visarg vyslovoval jako lehce vydechnutá ozvěna předcházející samohlásky, např. शान्तिः, \"śāntiḥ,\" vyslov \"[śāntihi].\" V moderních indických jazycích se visarg používá poměrně zřídka, většinou jen ve slovech přejatých ze sanskrtu. Příklady z hindštiny:\n\nNa počítačích je v Unicode visarg reprezentován pouze jako samostatný znak (na rozdíl od českých diakritických znamének, kde existují kódy i pro všechny potřebné kombinace základních písmen s diakritikou). Kvůli jeho podobnosti s dvojtečkou se však stává, že autoři místo něj omylem použijí znak dvojtečky z latinky. Ze stejných důvodů se také v indických písmech většinou nepoužívá dvojtečka ve funkci dvojtečky, byť některá jiná evropská interpunkční znaménka do těchto písem pronikají.\n"}
{"id": "594964", "url": "https://cs.wikipedia.org/wiki?curid=594964", "title": "Wicked Lester", "text": "Wicked Lester\n\nWicked Lester byla americká rock-and-rollová kapela, kterou založili Paul Stanley, Gene Simmons, Brooke Ostrander, Tony Zarrella a Steve Coronel. Kapela vznikla počátkem roku 1970, ale nedosáhla výrazného úspěchu a na podzim roku 1972 zanikla. Dva z jejích členů byli zakladateli rockové skupiny Kiss.\n\nJejich první vystoupení bylo v květnu roku 1971 v Richmond College na Staten Islandu pod jménem \"Rainbow\". Na tomto vystoupení přišlo asi 10 lidí, přestože do sálu by se vešlo přes 500 lidí. Pod názvem \"Wicked Lester\" vystoupila dvakrát v roce 1971.\n\nNa podzim roku 1971 kapela natočila první album \"Wicked Lester\". Album obsahovalo skladby, které se později objevily na albu \"Dressed To Kill\" kapely Kiss. Album ale nebylo nikdy vydáno, některé skladby se objevily na desce Box Set kterou vydala kapela Kiss.\n\nNa podzim roku 1972 se skupina vracela do zkušebny kterou někdo vykradl což znamenalo že kapela nemohla dál zkoušet.\nJeště téhož roku se kapela rozhodla že ukončí svou činnost. Paul Stanley a Gene Simmons založili kapelu Kiss.\n\n"}
{"id": "594967", "url": "https://cs.wikipedia.org/wiki?curid=594967", "title": "Okres Sankt Pölten-venkov", "text": "Okres Sankt Pölten-venkov\n\nÚzemí Okresu Sankt Pölten-venkov zahrnuje zájmové území dolnorakouského hlavního města Sankt Pölten. Dislokovaná okresní hejtmanství Sankt Pölten-Land jsou v Kirchbergu an der Pielach a v Neulengbachu.\n\nOkres Sankt Pölten-Land se člení na 39 rakouských obcí, z toho 4 města a 22 městysů. V závorkách je uveden počet obyvatel k 1. dubnu 2009.\n\n\n\n"}
{"id": "594970", "url": "https://cs.wikipedia.org/wiki?curid=594970", "title": "Adolf Frumar", "text": "Adolf Frumar\n\nAdolf Frumar (29. srpna 1850 Brodce – 14. června 1913 Praha) byl český učitel a pedagog, autor učebnic a slabikářů.\n\nPo ukončení učitelského ústavu v Mladé Boleslavi roku 1868 působil na různých školách, od roku 1878 v Praze-Podskalí v ulici Na Hrádku, později byl řídícím učitelem u sv. Petra na Poříčí. Přispíval do učitelských časopisů, Pedagogického slovníku i do Ottova slovníku a vydal řadu učebnic a učebních pomůcek („Dějepisné obrazy“ k obrazům F. Jeneweina, „Zeměpisné obrazy“, „Pravopisné tabule“ aj.).\n\nByl také činný v učitelských spolcích, v letech 1896-1899 byl starostou „Ústředního spolku jednot učitelských“, členem výboru Ústřední matice školské a zakladatelem a předsedou učitelské záložny „Komenský“. Založil a redigoval časopis „Český učitel“ a od roku 1901 vydával „Učitelské noviny“. Roku 1896 vydal v Chicagu český slabikář pro americké děti, od roku 1899 vycházel Frumarův a Jursův „Slabikář“ s kresbami Mikoláše Alše („Alšův slabikář“, 9 vydání). Roku 1916, už po jeho smrti, vyšel nový Frumarův a Jursův „Slabikář B“ s barevnými obrázky A. Kašpara (10 vydání do roku 1927). \n\n\n"}
{"id": "594972", "url": "https://cs.wikipedia.org/wiki?curid=594972", "title": "Marta Ondráčková", "text": "Marta Ondráčková\n\nMarta Dřímal Ondráčková (* 19. února 1983 v Ostravě) je česká herečka a moderátorka.\nPochází z umělecké rodiny, matka Danuše Hostinská-Klichová je herečka a otec baletní tanečník. Moderuje i hraje již od útlého dětství, kdy se v roce 1990 poprvé objevila v českém dětském filmu \"Freonový duch\" režiséra Zdeňka Zelenky.\n\nPo studiích na brněnském gymnáziu vystudovala muzikálové herectví na brněnské JAMU. Moderování si vyzkoušela v TV Nova v pořadu \"Snídaně s Novou\".\n\nZaložila a pravidelně příspívá na svůj internetový blog \"Šťastně vdaná\", kde se zaměřuje na rodinnou problematiku všedního života.\n\n\n\n"}
{"id": "594973", "url": "https://cs.wikipedia.org/wiki?curid=594973", "title": "Jan Jursa", "text": "Jan Jursa\n\nJan Jursa (27. srpna 1853 Postřelmov – 21. srpna 1938 Praha) byl český učitel a pedagog, autor slabikářů, učebnic češtiny a čítanek.\n\nOd roku 1899 vycházel „Slabikář“ s kresbami Mikoláše Alše („Alšův slabikář“, 9 vydání), na němž Jursa spolupracoval s A. Frumarem. Roku 1916, už po Frumarově smrti, vyšel nový „Slabikář B“ s barevnými obrázky A. Kašpara (10 vydání do roku 1927). Roku 1932 vydal Jursa „Nový slabikář“, kde Alšovy a Kašparovy obrázky zkombinoval. Jursa pak spolupracoval s Josefem Sulíkem a později jako redaktor učebnic hlavně s Josefem Müllerem. \n\n"}
{"id": "594974", "url": "https://cs.wikipedia.org/wiki?curid=594974", "title": "Blunt", "text": "Blunt\n\nPříjmení Blunt nosí více různých osobností:\n\n"}
{"id": "594975", "url": "https://cs.wikipedia.org/wiki?curid=594975", "title": "Žihadlo", "text": "Žihadlo\n\nŽihadlo je ostrý orgán nebo část těla různých živočichů (typicky členovců), kterým živočich obvykle vstřikuje jed, nejčastěji propíchnutím kůže jiného živočicha. Skutečné žihadlo se liší od jiných bodacích struktur tím, že bodnutí je jeho vlastní akcí, na rozdíl od zubů, které probodávají silou čelistí, a od ostnů (trnů) či žahavých chlupů rostlin, kde je bodnutí plně v režii oběti.\n\nJako „žihadlo“ se označuje i zranění (bodnutí) způsobené žihadlem.\n\nHlavním typem konstrukce žihadel je ostrý orgán sloužící pro útok nebo obranu, zvláště je-li spojen s jedovou žlázou a přizpůsoben k zasazování ran bodáním; příkladem je ocasní žihadlo štíra. Vosa má žihadlo schopné způsobit velmi bolestivé bodnutí a používá ho cíleně v případech, kdy se cítí ohrožena.\n\nŽihadlo se nachází typicky na zadní části těla živočicha. Mezi živočichy disponující žihadlem patří například včely, vosy, sršně, čmeláci a štíři; štíří žihadlo však není homologní ke zbývajícím třem, je příkladem konvergenční evoluce.\n\nSpecificky u včely medonosné je žihadlo včelích dělnic (modifikované kladélko, stejně jako u jiných blanokřídlých s žihadlem) opatřené protisměrnými ostny. Po bodnutí uvízne ve tkáni savců a vytrhne se z těla včely, která pak během několika minut zahyne. Žihadlo má vlastní ganglion a po několik minut pokračuje v zařezávání do tkáně a vypouštění jedu. Na otázku, jak se tento rys vyvinul, když je pro jedince zjevně nevýhodný, dává odpověď uvědomění si, že predátoři z řad savců mohou snadno zničit celou kolonii, nejsou-li včas zahnáni. Po zničení kolonie hyne sterilní dělnice bez potomků, proto pouze ubráněním kolonie může dojít k přenosu genů na další generaci. Použití ostnatého žihadla je sebevražedné jen při zásahu proti savcům; včely (z jiných kolonií při vzájemných bojích) lze bodat opakovaně. Proto se sebevražednost použití žihadla dostane na scénu jen při obraně proti útoku, který hrozí zničením celé kolonie. Žihadla většiny ostatních včel a vos nemají ostny, proto mohou být používána opakovaně. Jedinou výjimkou jsou vosy \"Vespula\", \"Dolichovespula\" a \"Brachygastra mellifica\", které však mají ostny tak malé, že se žihadlo nevytrhne, takže mohou i tyto vosy bodat opakovaně.\n\nOrgány, které plní podobnou funkci u jiných živočichů než členovců, jsou někdy laicky označovány jako „žihadla“, přestože jsou po anatomické stránce něčím jiným (např. jedový osten). Patří mezi ně modifikovaný zubovitý výrůstek trnuchovitých, jedové bodce na zadních nohách ptakopyska nebo i žahavé buňky medúz.\n\nPodobně se termín někdy používá i pro zub hada. Jeden druh hadů v Jižní Africe, \"Psammophylax rhombeatus\", je známý také jako \"skaapsteker\" (afrikánsky „ovčí žihadlo“). Někteří nepoučení lidé dokonce přisuzují bodavou (žahavou) funkci i samotnému hadímu jazyku, který však slouží jako čichový orgán.\n\n"}
{"id": "594978", "url": "https://cs.wikipedia.org/wiki?curid=594978", "title": "Mistrovství světa juniorů v ledním hokeji 2006", "text": "Mistrovství světa juniorů v ledním hokeji 2006\n\nMistrovství světa juniorů v ledním hokeji 2006 (\"MSJ 2006\") bylo hráno ve Vancouveru, Kelowně a Kamloopsu v Kanadě. Mistrovství začalo 26. prosince 2005, a skončilo 5. ledna 2006. Zápasy byly hrány v GM Place a Pacific Coliseum v kanadském Vancouveru, Interior Savings Centre v Kamloopsu a Prospera Place v Kelowně. Zvítězil tým Kanady, když ve finále porazil Rusko 5-0. Celková návštěvnost byla 325 138. 10 týmů sehrálo 31 zápasů s průměrnou návštěvností 10 488 na zápas.\n\nVšechny časy jsou místní (UTC-8).\n\nVšechny časy jsou místní (UTC-8).\n\n\"Pozn.: Zápasy\" Slovensko 7–4 Lotyšsko \"a\" Švýcarsko 2–0 Norsko \"Byly započítány ze základních skupin.\"\n\nVšechny časy jsou místní (UTC-8).\n\n\" Lotyšsko a Norsko sestoupily do 1. divize.\"\n\nVšechny časy jsou místní (UTC-8).\n\n Kanada\n\nDevan Dubnyk, Justin Pogge, Marc Staal, Ryan Parent, Luc Bourdon, Steve Downie, Andrew Cogliano, Kris Russell, Kris Letang, Blake Comeau, Dustin Boyd, Kyle Chipchura, David Bolland, Guillaum Latendresse, Michael Blunden, Daniel Bertram, Ryan Omarra, Cam Barker, Tommy Pyatt, Jonathan Toews, Sasha Pokulok, Benoit Pouliot\nTrenér: \n\nSemjon Varlamov, Anton Chudobin, Alexej Jemelin, Nikita Nikitin, Kirill Ljamin, Enver Lisin, Jevgenij Ketov, Ilia Zubov,Sergej Ogorodnikov, Andrej Zubarev, Alexandr Akseněnko, Nikolaj Kuljomin, Jevgenij Birjukov, Roman Vološčenko, Jevgenij Malkin, Michail Junkov,Vjačeslav Buravčikov, Alexandr Radulov, Denis Bodrov, Gennadij Čurilov, Nikolaj Lemťjugov, Sergej Širokov\nTrenér: \n\nKarri Ramo, Tuukka Rask, Matti Koistinen, Risto Korhonen, Timo Seppanen, Erkka Leppanen, Juho Jokinen, Lauri Tukonen, Mikko Alikoski, Janne Kolehmainen, Petteri Wirtanen, Tommi Leinonen, Perttu Lindgren, Leo Komarov, Aki Seitsonen, Jesse Joensuu, Jari Sailio, Mikko Lehtonen, Tomas Sinisalo, Lauri Korpikoski, Teemu Laakso, Henri Heino\nTrenér: \n\nMarek Schwarz, Radek Fiala, náhradník Ondřej Pavelec - Ladislav Šmíd (1), Ondřej Šmach, Roman Polák, Michal Gulaši, Jakub Kindl, Tomáš Kudělka (1), Jaroslav Mrázek - Petr Kalus (1), Tomáš Káňa (2), Michael Frolík, Jiří Tlustý, Martin Hanzal, Vladimír Sobotka (2), David Krejčí (3), Zdeněk Bahenský, Václav Meidl (1), Jakub Šindel, Petr Pohl (4), Karel Hromas (1), Michal Birner. Trenéři: Radim Rulík a Jan Votruba.\n\n\"Hráno 11.-17. prosince 2005 v Bledu, Slovinsko.\"\n\"Hráno 12.-18. prosince 2005 v Minsku, Bělorusko.\"\n\" Německo a Bělorusko postoupily mezi elitu, zatímco Japonsko a Maďarsko sestoupily do 2. divize.\"\n\n\"Hráno 12.-18. prosince 2005 v Bukurešti, Rumunsko.\"\n\"Hráno 10.-16. ledna 2006 v Bělehradě, Srbsko a Černá Hora.\"\n\n\" Velká Británie a Estonsko postoupily do 1. divize, zatímco Nový Zéland a Čína sestoupily do 3. divize.\"\n\n\"Hráno v Elektrenai a Kaunasu, Litva 3.-9. ledna 2006.\"\n\n\" Litva a Island postoupily do 2. divize.\"\n\n"}
{"id": "594979", "url": "https://cs.wikipedia.org/wiki?curid=594979", "title": "Seram", "text": "Seram\n\nSeram (zastarale též Ceram) je osmý největší ostrov Indonésie. Nachází se v centrální části souostroví Moluky ve východní části státu. Celý ostrov je součástí provincie Moluky.\n\nSeram je druhý největší z Moluckých ostrovů (po ostrově Halmahera). Leží jižně od rovníku, ze severu je omýván Seramským a z jihu Bandským mořem. Nejbližším velkým ostrovem je Buru na západě. Napříč celým ostrovem se táhne geologicky mladé pohoří, nejvyšší vrchol v centrální části ostrova přesahuje 3000 m.\n\nOstrov je poměrně řídce osídlen. Největším městem je Masohi na jižním pobřeží. Jihozápadně od Seramu se na malém ostrově nachází největší město oblasti, Ambon. Žije v něm více lidí než na celém Seramu. Obyvatelé jsou převážně muslimové nebo křesťané.\n\nPůvodní porost ostrova tvoří deštné lesy, jejichž charakter závisí na nadmořské výšce. V nejvyšších místech přechází les v travnaté porosty.\n\nPříroda Seramu má vysokou úroveň biodiverzity a endemismu, přestože ve srovnání s jinými oblastmi Indonésie a Malajsie je tato úroveň průměrná až nižší. Ostrov je bohatý na ptačí druhy, z více než 213 druhů lze 33 považovat za endemity (14 z nich nežije jinde než na Seramu). Z 38 druhů místních savců je endemických 9. Některé druhy jsou vázány na určité nadmořské výšky.\n\nChráněná území tvoří necelou pětinu ostrova (3122 km²), většinu této plochy tvoří Národní park Manusela, který se rozkládá v centrální části ostrova, zahrnuje všechny hlavní biotopy a pokrývá celý rozsah nadmořských výšek na ostrově.\nNejvětšími hrozbami pro přírodu ostrova jsou dřevotěžba a obchod se vzácnými druhy, včetně ilegálních variant těchto činností.\n"}
{"id": "594983", "url": "https://cs.wikipedia.org/wiki?curid=594983", "title": "Shepard", "text": "Shepard\n\nShepard nebo Shepherd [šeped] (ovčák) může znamenat:\n\n\n"}
{"id": "594984", "url": "https://cs.wikipedia.org/wiki?curid=594984", "title": "Zevulun Orlev", "text": "Zevulun Orlev\n\nZevulun Orlev (: זבולון אורלב‎, narozen 9. listopadu 1945) je izraelský politik a bývalý předseda Národní náboženské strany. V letech 2003 až 2004 byl členem izraelské vlády, v níž zastával post ministra sociální péče a sociálních služeb. V letech 1999 až 2013 zastával post poslance Knesetu za strany Židovský domov a Národní náboženská strana. Orlev je vyznamenaný válečný hrdina; za jeho chrabrost během jomkipurské války mu byla udělena medaile Za zásluhy.\n\nNarodil se v Rechovotu ještě za dob britské mandátní Palestiny. Vystudoval sociologii na Hebrejské univerzitě v Jeruzalémě a pedagogiku na Morešet Ja'akov College. Během své povinné vojenské služby u Izraelských obranných sil dosáhl hodnosti četaře a za svou chrabrost během jomkipurské války mu byla udělena medaile Za zásluhy. Později pracoval jako generální ředitel na ministerstvu pro náboženské záležitosti a na ministerstvu školství a kultury. Společně se svou ženou Ninou žije v jeruzalémské čtvrti Givat Mordechaj. Společně mají čtyři děti.\n\nPoslancem byl poprvé zvolen ve volbách v roce 1999, v nichž kandidoval za Národní náboženskou stranu. Svůj poslanecký mandát obhájil i v následujících volbách v roce 2003, po nichž byl jmenován ministrem sociální péče a sociálních služeb ve vládě premiéra Ariela Šarona. Během stranické krize, způsobená Šaronovým plánem na jednostranné opuštění Pásma Gazy, Orlev vedl tu část strany, podle níž bylo lepší volbou zůstat ve vládě, spíše než ji opustit. V důsledku toho označil Orleva předseda strany Efrajim Ejtam „mejmadnikem.“ Když Ejtam a Jicchak Levy opustili v roce 2004 vládu, odmítl Orlev a řada poslanců strany učinit totéž. Orlevovi se podařilo převzít kontrolu nad stranou, což vedlo k odchodu Ejtama a Levyho, kteří založili Obnovenou národní náboženskou sionistickou stranu (později Achi), která se následně připojila k Národní jednotě.\n\nSvůj poslanecký mandát obhájil ve volbách v roce 2006. V roce 2008 vystoupil v Knesetu s projevem francouzský prezident Nicolas Sarkozy, jehož slova Orlev okomentoval následovně:\nPřed následujícími volbami v roce 2009 byla Národní náboženská strana rozpuštěna a její členové přešli do nově vzniklé strany Židovský domov. Na její kandidátní listině získal Orlev druhé místo a v následujících volbách tak opět obhájil svůj mandát.\n\nV roce 2009 Kneset projednával zákon, navržený Orlevem, podle něhož by byl trestně stíhán každý, kdo by popíral, že je Izrael židovský a demokratický stát. Zákon prošel v prvním čtení.\n\n"}
{"id": "594986", "url": "https://cs.wikipedia.org/wiki?curid=594986", "title": "Zevulun", "text": "Zevulun\n\nZevulun (: זבולון) je židovské jméno. Mezi jeho nositele patří:\n\nDalší významy jsou geografického rázu:\n"}
{"id": "595005", "url": "https://cs.wikipedia.org/wiki?curid=595005", "title": "DR řada E 42", "text": "DR řada E 42\n\nŘada E 42, resp. od roku 1970 242 Deutsche Reichsbahn bývalé NDR je elektrická lokomotiva určená především pro nákladní dopravu a osobní vlaky. Je pomalejší variantou lokomotivy řady E 11. Několik lokomotiv bylo ještě do roku 1992 nasazeno v provozu DB AG. Několik lokomotiv této řady bylo provozováno i ve Švýcarsku.\n\nPodvozky jsou svařované konstrukce ze skříňových nosníků. Na příčníku jsou zavěšeny tlapové motory. Přenos tažných sil je uskutečněn přes otočný čep. Podvozky jsou vzájemně propojeny mezipodvozkovou vazbou pro snížení opotřebení při průjezdu obloukem.\n\nRám lokomotivy je taktéž svařované konstrukce. Podlahové plechy stanoviště i strojovny jsou součástí rámu. Lokomotivní skříň je samonosná lehká konstrukce a je k rámu přivařena.\n\nLokomotiva je vybavena samočinnou tlakovou brzdou, přímočinnou brzdou a vřetenovou ruční brzdou.\n\nNa střeše lokomotivy jsou umístěny dva pantografové sběrače se dvěma kontaktními lištami. Hlavní vypínač je tlakový, je schopen rozepnout výkon 200 MVA. Transformátor je plášťový, vzduchem chlazený. Má 15 vývodů pro trakci, dva pro topení vlaku a jeden pro pomocné pohony. Přepínač odboček má 14 jízdních stupňů. Cize chlazené dvanáctipólové jednofázové sériové motory mají kompenzační i komutační vinutí.\n\nDle zadání měly lokomotivy ř. E 42 utáhnout na rovině vlak o hmotnosti 1.800 t rychlostí 80 km/h a na stoupání 5 ‰ nákladní vlak o hmotnosti 1.000 t rychlostí 60 km/h nebo osobní vlak o hmotnosti 500 t rychlostí 90 km/h. Ve skutečnosti byly dosažené hodnoty ještě lepší – na rovině utáhly požadovanou rychlostí vlak o hmotnosti 1.900 t a na stoupání 5 ‰ tisícitunový vlak osmdesátikilometrovou rychlostí a rychlostí 90 km/h vlak o hmotnosti 825 t. .\n\nPrvní dva prototypy (E 42 001 a 002) dodala firma LEW Hennigsdorf v roce 1962. V následujícím roce započala sériová výroba – do roku 1976 bylo dodáno celkem 292 strojů. Vedle nasazení v nákladní dopravě a na osobních vlacích byly nasazeny i v sítích lipského a drážďanského S-Bahnu.\n\nV průběhu dodávek provedl výrobce na lokomotivách některé konstrukční změny, ty se ovšem neosvědčily a lokomotivy byly uváděny do podoby staršího provedení.\n\nNěkteré lokomotivy ř. E 42 byly podle potřeb provozu přestavěny na řadu 211 (E 11 po přeznačení). Po dodávkách řady 243 se naopak přebytečnými staly některé lokomotivy řady 211, takže DR měla k 1. 1. 1992 ve stavu 305 strojů ř. 242, resp. 142. V následujících letech již byly tyto lokomotivy většinou sešrotovány\n\n18 lokomotiv bylo na přelomu let 1993/1994 prodáno do Švýcarska společnosti Lokoop - sdružení Mittelthurgaubahn (MThB), Südostbahn (SOB) a Reisebüro Mittelthurgau (RMT). Lokomotivy prošly opravou, při které byl sejmut jeden sběrač a na jeho místo dosazen odporník elektrodynamické brzdy, bylo jim dosazeno násobné řízení firmy Stadler Rail AG a byly nasazeny do nákladní dopravy na východě Švýcarska jako řada Ae 477 (později Ae 476). Po fúzi SOB s BT ovšem nová SOB ze sdružení vystoupila, MThB upadla do finančních problémů a byla zlikvidována a lokomotivy se staly přebytečnými. Všech 18 lokomotiv zakoupila v roce 2003 německá společnost Westfälische Almetalbahn GmbH (WAB) a provozuje je po celém území Německa. Počátkem roku 2008 opustila Švýcarsko poslední lokomotiva bývalé řady 242 - Ae 476 012 (ex Ae 476 468 ex DB 142 042). Tato lokomotiva byla do Švýcarska zakoupena jako první - samostatně společností SOB mimo Lokoop.\n\nV současné době existuje jediný muzejní stroj. Spolek \"Thüringer Eisenbahnverein e.V.\" (TEV – Duryńský železniční spolek) získal v roce 1998 od DB AG stroj 242 151. Po opravě byla pronajata švýcarské Centralbahn AG\n\n"}
{"id": "595008", "url": "https://cs.wikipedia.org/wiki?curid=595008", "title": "MÁV řada 242", "text": "MÁV řada 242\n\nLokomotivy řady 242 byly oplášťované tendrové lokomotivy Maďarských státních drah (MÁV).\n\nNastupující krize ve 30. letech 20. století nedovolovala velké investice do obnovy vozidlového parku maďarských železnic. Proto se vedení maďarských drah rozhodlo zavést lehké rychlíky složené ze 3 – 4 čtyřnápravových vozů, vedené parní lokomotivou. Pro tento účel byla zkonstruována lehká tendrová lokomotiva řady 242.\n\nPrvní dvě lokomotivy dodala budapešťská lokomotivka v roce 1936. Lokomotivy dosáhly při zkušebních jízdách rychlosti 152 km/h, avšak v běžném provozu jim byla stanovena maximální rychlost 120 km/h. V roce 1940 byly dodány další, poslední dva kusy.\n\nJiž při konstrukci lokomotiv bylo velmi dbáno na konstrukci pojezdu. Podařilo se sestrojit pojezd, který měl vynikající chodové vlastnosti, díky čemuž mohly lokomotivy dopravovat vlaky rychlostí o 20 až 30 km/h vyšší, než ostatní parní lokomotivy. Poměrně malé zásoby uhlí však omezovaly dojezd lokomotivy na 200 – 250 km.\n\nLokomotivy zůstaly v provozu i po válce. Byly posledními evropskými oplášťovanými parními lokomotivami v pravidelném provozu. Ke konci svého nasazení tahaly ve dvojicích těžký Balt-Orient expres v úseku Budapešť – Biharkeresztes.\n\nLokomotiva 242 002 dosáhla v roce 1961 při zkouškách nových vozů rychlosti 161 km/h - rychlostního rekordu maďarských parních lokomotiv.\n\nLokomotivy měly dvě spřažená dvojkolí o průměru 2 000 mm. Na obou koncích byly opatřeny dvounápravovým běžným podvozkem. Plechový rám byl z hmotnostních důvodů nedostatečně dimenzován, což se projevovalo jeho praskáním. Také ocelové topeniště prvních dvou strojů bylo náchylné ke vzniku trhlin, proto bylo u dalších dvou strojů nahrazeno měděným. Rošty byly naklápěcí pro snadné odstraňování škváry vznikající z nekvalitního maďarského uhlí. Oplášťování bylo časem v oblasti pojezdu částečně odstraněno pro snadnější údržbu.\n"}
{"id": "595010", "url": "https://cs.wikipedia.org/wiki?curid=595010", "title": "Pontští Řekové", "text": "Pontští Řekové\n\nPontští Řekové jsou etničtí Řekové z kraje Pontos, který se nachází v dnešním východním Turecku. Pontos byl až do roku 1921 řecký kraj.\n\nPodle legendy byli první Řekové na území Pontu Iásónovi argonauti. V současnosti se předpokládá, že pověst o argonautech vznikla z pravdivé řecké výpravy za kolchidským zlatem. Jisté a důležité však je, že první Řekové se tu usadili v roce 800 před Kr., když tu Iónové založili město Sinopé. V roce 783 před Kr. bylo na východ od Sinopy postaveno další velkoměsto Trapezus a též Samsun, později také Rize a Athény. Potom se v Pontě usadili další řečtí kolonisté. V starověkém období se tu hovořilo místní formou staré ionštiny. Z Pontu pocházel i známý řecký astronom Heraklides a filozof Díogenés ze Sinópé. Později tu byla založena města Tripolis, Komana a Kotyora. Následně byl tento řecký kraj ovládaný Peršany, které z Anatolie vyhnal Alexandr Veliký. V helenistickém období tu bylo založeno řecké Pontské Království. Nejslavnější je král Mithridates, který vyhnal rozpínající se Římany z Anatolie a ovládl i Atény. Jeho přemožitelem se stal až římský generál Lucius Cornelius Sulla. Následně se Pontos dostává pod římskou vládu. V této době byl Pontos rozdělen na dvě provincie. Západní provincie byla Pontus, východ s Trapezuntem patřil pod správu provincie Kappadokie. V průběhu římské vlády prosperovala všechna města Anatolie, přičemž Trapezunt se stal základnou římské námořní legie. Císař Dioklecián zřídil diecézní systém dělení říše a zřídil diecézi Pontus, která zahrnovala velkou část Anatolie. Řekové už v prvním století konvertovali ke křesťanství, a tak i v Pontě vznikla silná křesťanská komunita. Pohanské kulty postupně vymizely v 5. století. Mezi pohanskými bohy se tu mimo jiných řeckých kultů vyznával i kult boha Mithry. Od roku 395 se Pontos dostává do Východořímské (Byzantské) říše.\n\nOd 6. století se Byzantská říše stává říší Řeků, přičemž Trapezus byl důležitým křesťanským městem. Stojí tu i velkolepá bazilika. Na východě Pontu žili kromě Řeků i kavkazské národy, Lazové, kteří v minulosti často vzdorovali římské moci. V 7. století se k hranicím Pontu dostávají Peršané, kterým se podařilo prolomit východní byzantskou hranici. Později se Řekům podařilo zbavit se Peršanů a situace se uklidnila po porážce Arabů, nových vládců Perské říše. Území Pontu bylo následně rozděleno na více thém. V Pontě, který tvořil hranice řecko-arabského světa, sloužili velmi známí byzantští těžkoodění kavaléristé, Akrites, kteří měli na starosti bránit hranice před arabskými nájezdy. Právě o nich byl napsán nejznámější středověký řecký epos, Digenis Akritas. O těchto bojovnících se často zpívá i v pontských lidových písních. Od 12. století pronikají do Anatolie Turci, kteří však Pontos díky okolním vysokým horám ovládají jen krátce. Po pádu Byzance v roce 1204 zde vzniklo Trapezuntské císařství, svobodný řecký stát. V tomto období sehrávalo důležitou úlohu i město Samsuna. Po znovuobnovení Byzancie trapezuntské císařství nezaniklo, naopak pomáhalo Byzanci a dokonce ji i přežilo. Turci se ho zmocnili až v roce 1461, přičemž Trapezuntské císařství Komninovců bylo posledním řeckým státem.\n\nV Osmanské říši bylo postavení křesťanů těžší než muslimů, proto většina anatolského obyvatelstva přestupovala na islám. Řekové se udrželi právě v Pontu, části Kappadokie a v západní a jižní části Anatolie. Pontští Řekové odolávali poturčování. Nejvíc obyvatel přestoupilo na islám až v 17. století. Pontos si však jako řecký kraj uchoval v rámci Osmanské říše víceméně autonomní postavení s různými výhodami až do začátku 20. století.\nNejznámějšími městy byla Synopi, Samsunda, Kerasunda, Amisos, Trapezunda, Argyrupoli, Rašupoli, Amissos, Neokesarea a Athina. V 18. století se začíná formovat řecká národní identita. Tak tomu bylo i v Pontě. V 19. století se především v mateřském Řecku formují národní požadavky. Z těchto událostí nakonec vzešla řecká válka za nezávislost. Tato válka se neobešla bez etnických čistek na obou stranách. Řekové pobili 15 000 muslimů v jižním Řecku. Turci nato vyvraždili Řeky v Konstantinopoli, na Chiosu a i v Trapezuntě. Turci už dál od masakrování neupustili. Řekové byli systematicky vyvražďováni v celé Anatolii a hlavně v Pontě.\nNěkolik pontských Řeků se usadilo v Řeckém státě. Největší masakr však přišel po zrušení sultanátu, tedy po vzniku Turecka. Za touto genocidou stál prezident Mustafa Kemal Atatürk. Pontští Řekové měli být systematicky vyvražďováni, když řecká armáda vstoupila do války s Tureckem. Po porážce u Sakayre v r. 1921 Kemal vyvraždil 50 000 Řeků v Smyrně, potom zaútočil na Pontos, kde vyvraždil další tisíce Řeků. Na rozdíl od Smyrny tu Kemal využil jinou taktiku. O této genocidě se totiž svět dozvědět neměl. Neměla být prolita ani kapka krve. Turci posílali pontské Řeky na pochody smrti do vyprahlých území Anatolie, kde je nechali zemřít, nebo je posílali do pracovních táborů, odkud se nikdo nevrátil. Nastal rychlý útěk anatolských Řeků. Nejhorší byla cesta z Pontu do Řecka, při které zahynulo velké množství lidí. Někteří pontští Řekové utekli do Ruska. Většina Řeků se po 3000 letech z Anatolie vystěhovala. Potom byla podepsána výměna obyvatelstva mezi Řeckem a Tureckem, přičemž o svůj domov přišly nejméně 2 miliony Řeků. V Řecku tato výměna způsobila velké ekonomické problémy. Kromě toho byla pontská a kappadocká řečtina pro Řeky ze západu téměř nesrozumitelná. Proto se pontští Řekové museli naučit fakticky nový jazyk. Usadili se především v Makedonii, která se tímto měla celkově pořečtit, ale také v Athénách a v Attice.\n\nKulturu Pontu prezentují řecký folklor a zvyky. Pontský se odlišuje od ostatního řeckého folklóru krojem i hudbou. Známý je pontský hudební nástroj Kemenče, který je podobný krétské nebo trácké lyře. Na rozdíl od houslí se kemenče drží v ruce svisle. Tento nástroj je pro pontské písně charakteristický, stejně jako pontský buben. Tanec je kruhový, přičemž kroky nejsou v pevninském řeckém stylu. Místní militantní tanec pyrchikos, se tancuje stejně jako ve starověku. Rytmus je orientální, ale jiný než řecký orientální rytmus. V hudbě a v krocích můžeme zpozorovat i keltské prvky. Mužský tanec Sera je jeden z nejstarších písemně dochovaných tanců na světě. Dodnes si pontští Řekové udržují v Řecku své zvyky, organizují kulturní festivaly a hovoří svým jazykem. V Řecku existují také media pontských Řeků. V Řecku žije kolem 2 000 000 Pontů. Jazyková skupina pontských Řeků žije i v Gruzii, Arménii, Ázerbájdžánu, Rusku a na Krymu. Většina z nich se po pádu komunismu v roce 1989 vrátila do Řecka. Přibližně 4 000 pomuslimštěných pontských Řeků žije dodnes v Turecku.\n\n\n"}
{"id": "595013", "url": "https://cs.wikipedia.org/wiki?curid=595013", "title": "Eva Irmanová", "text": "Eva Irmanová\n\nEva Irmanová (* 6. května 1943, Kolín) je česká historička a hungaristka. \n\nZabývá se především historií Maďarska 19. a 20. století v kontextu střední Evropy. Působí v Historickém ústavu AV ČR a jako pedagožka na Fakultě sociálních věd Karlovy univerzity. Rovněž překládá z maďarštiny do češtiny.\n\nDne 8. prosince 2010 jí bylo předáno vyznamenání udělené prezidentem Maďarské republiky – Důstojnický kříž Řádu Maďarské republiky za zásluhy.\n\n\n\n"}
{"id": "595014", "url": "https://cs.wikipedia.org/wiki?curid=595014", "title": "Antonín Pavel Wagner", "text": "Antonín Pavel Wagner\n\nAntonín Pavel Wagner (3. července 1834 Dvůr Králové nad Labem – 27. ledna 1895 Vídeň) byl český sochař.\n\nPocházel z textilácké rodiny. Proto po absolvování hlavní školy ve Dvoře Králové nastoupil podle přání rodičů do závodu Adolfa Dittricha, pražského obchodníka s plátnem, aby se od něj naučil kupeckému řemeslu. Více ho ale lákalo výtvarné umění, ve volném čase maloval a kreslil. Roku 1851 z obchodu odešel do učení k sochaři Josefu Maxovi, kde byl v té době už zaměstnán jeho bratr František. Strávil zde šest let. Společně s bratrem pracoval na zakázkách pro Hradec Králové, Poličany a Dvůr Králové nad Labem.\n\nRoku 1857 se přestěhoval do Vídně, kde na Akademii výtvarných umění vystudoval sochařství v ateliéru Franze Bauera. Během studií získal tři ocenění, z nich se realizovala například kašna před Mariahilfer Kirche. Roku 1868 cestoval po Německu, Dalmácii a Itálii. Postupně si získal velký respekt v uměleckých kruzích, byť zakázek neměl mnoho. V roce 1873 získal ocenění na světové výstavě ve Vídni, o rok později reprezentoval vídeňské sochaře na oslavách 400 let Michelangela ve Florencii, roku 1878 získal medaili na světové výstavě v Paříži.\n\nAčkoli prožil většinu života ve Vídni, cítil se stále Čechem, což projevil svou účastí na výzdobě Národního divadla a Národního muzea (viz níže). Jako jeho pomocník se na těchto zakázkách uplatnil Čeněk Vosmík. \n\nVzhledem k malé poptávce po monumentálních sochách se Wagner v Čechách proslavil poměrně pozdě, ve 47 letech. Stal se řádným členem Akademie výtvarných umění v Praze a mimořádným členem České akademie věd a umění.\n\n\n\n"}
{"id": "595016", "url": "https://cs.wikipedia.org/wiki?curid=595016", "title": "LUN", "text": "LUN\n\nLUN nebo také Logical Unit Number je identifikátor zařízení adresovaného prostřednictvím protokolu SCSI, resp. Fibre Channel nebo iSCSI. Ten může být použit u jakéhokoliv zařízení, které umožňuje čtení a zápis, nejznámější užití je však v oblasti disků nebo diskových polí.\n\nMějme diskové pole s několika SCSI porty. Každý port má přidělenu jednu cílovou adresu (jedná se tedy o SCSI target). Dále, toto diskové pole je nakonfigurováno pomocí RAID do několika oddělených diskových svazků. Aby tyto svazky mohly být viditelné pro klientská zařízení (např. souborové servery), SCSI target je konfigurován tak, aby poskytoval logické jednotky. Každý SCSI target může poskytovat více logických jednotek, tedy prezentovat více svazků. Každá logická jednotka tedy musí být jednoznačně identifikována, obdrží LUN.\n\nV protokolu SCSI je LUN definován jako 64-bitové číslo. Je rozděleno na 16-bitové segmenty, které označují víceúrovňové schema adresace.\n"}
{"id": "595019", "url": "https://cs.wikipedia.org/wiki?curid=595019", "title": "Antonín Wagner", "text": "Antonín Wagner\n\nAntonín Wagner (5. prosince 1904 Jaroměř – 11. ledna 1978 tamtéž) byl český sochař, architekt a restaurátor, bratr sochaře Josefa Wagnera. Je spoluautorem sochy Jaroslava Vrchlického na Petříně a podílel se na obnově areálu Betlém u Kuksu.\n\n"}
{"id": "595028", "url": "https://cs.wikipedia.org/wiki?curid=595028", "title": "Matos (příjmení)", "text": "Matos (příjmení)\n\nMatos nebo Mattos, méně častěji de Matos nebo de Mattos je portugalské příjmení.\n\n"}
{"id": "595035", "url": "https://cs.wikipedia.org/wiki?curid=595035", "title": "HC Jugra Chanty-Mansijsk", "text": "HC Jugra Chanty-Mansijsk\n\nHC Jugra Chanty-Mansijsk ( Югра Ханты-Мансийск) je profesionální ruský hokejový tým. Byl založen v roce 2006. Do KHL vstoupil v roce 2010.\n\n\n"}
{"id": "595036", "url": "https://cs.wikipedia.org/wiki?curid=595036", "title": "Tomáš Durdík", "text": "Tomáš Durdík\n\nTomáš Durdík (24. ledna 1951 Praha – 20. září 2012 Praha) byl český archeolog a kastelolog, který se specializoval na českou hradní architekturu, hmotnou kulturu vrcholného a pozdního středověku i ochranu národního kulturního dědictví. \n\nAbsolvoval studia prehistorie a historie na Filozofické fakultě Univerzity Karlovy v Praze v roce 1974. Po celou svou aktivní kariéru pracoval v Archeologickém ústavu AV ČR. Přednášel na Fakultě architektury ČVUT, Filozofické fakultě UK v Praze a také na Západočeské univerzitě v Plzni, kde od července 2012 vedl katedru archeologie.\nStal se členem vědeckých rad EUROPA NOSTRA, Deutsche Burgenvereinigung e. V., expertem ICOMOS/UNESCO, dále byl člen Comité permanent Castrum Bene a Comité Castella Maris Baltici, člen poroty pro udělování Ceny EU za ochranu evropského kulturního dědictví, člen vědecké rady NPÚ, předseda Stálé komise MK ČR pro hodnocení kulturních památek, starosta Společnosti přátel starožitností, člen Exekutivního výboru Českého národního komitétu ICOMOS, předseda Nezávislé památkové unie, člen Hlavního výboru České archeologické společnosti a člen Centra medievistických studií. Byl rovněž vedoucím redaktorem a předsedou redakční rady \"Časopisu Společnosti přátel starožitností\", členem redakční rady časopisu \"Zprávy památkové péče\" a editorem sborníku \"Castellologica bohemica\". \n\nKromě odborných knih a článků byl autorem scénářů k televizním seriálům \"Hrady obývané i dobývané\" (1991) a \"Štíty království českého\" (2007).\n\nV roce 2011 mu byla udělena prestižní mezinárodní cena Europa Nostra.\n\nZemřel náhle 20. září 2012, den po návratu z archeologické konference Archaeologia historica v Českém Těšíně.\n\nSvými znalostmi, vtělenými též do četných publikací, i neformálním pedagogickým působením mezi „kopáči“ – brigádníky na archeologických výzkumech, přehledným objasňováním významu archeologického i stavebního dědictví na četných přednáškách či v televizních pořadech nepominutelně ovlivnil značnou část svých současníků i následovníků, orientovaných na kastelologii a středověké stavitelství vůbec.\n\nJedním z projevů tohoto odkazu je již pravidelné konání podzimní kastelologické konference na hradě Křivoklát.\n\nPřehled publikační činnosti vydaný na webu Archeologického ústavu AV ČR v lednu 2013; docx on-line\n\n\n"}
{"id": "595038", "url": "https://cs.wikipedia.org/wiki?curid=595038", "title": "Kiži", "text": "Kiži\n\nKiži je malý ostrov v Oněžském jezeře. Na délku měří asi 7 km, na šířku 0,5 až 1 km.\n\nPozoruhodností je komplex dvou dřevěných kostelů a zvonice, zapsaných od roku 1990 do seznamu kulturních památek UNESCO - tzv. Kižský pogost. Starší z kostelů (Kostel Proměnění Páně, Preobraženský chrám) byl postaven v roce 1714 z borovicového dřeva bez použití jediného hřebíku. Mladší kostel Panny Marie Orodovnice pochází z roku 1764. Osmiboká zvonice byla postavena v roce 1862. Po roce 1960 zde sovětské úřady zřídily muzeum lidové architektury a přestěhovaly na ostrov stavby z jiných míst Karélie.\n"}
{"id": "595042", "url": "https://cs.wikipedia.org/wiki?curid=595042", "title": "BMW řady 1", "text": "BMW řady 1\n\nBMW řady 1 (běžně označováno jako BMW 1xx) je řada rodinných vozidel nižší střední třídy od německého automobilového výrobce BMW.\n\nV prodeji je od roku 2004 a je k mání ve 4 karosářských variantách. V paletě vozidel BMW přebírá jedničková řada od r. 2004 roli nejlevnějšího malého auta z Mnichova a je nástupcem řady 3 s podoznačením compact, které byly často kritizovány za nevkusné \"očesaní\" řady 3. Posledním kompaktem byly vozy generace E46.\n\nTato řada se začala prodávat na podzim roku 2004 a sdílela mnoho komponentů s řadou 3. Jako první byl uveden pětidveřový hatchback (E87). Od roku 2007 je také v prodeji třídveřový hatchback (E81), kupé (E82) a kabriolet (E88).\n\nV modelovém roce 2007, 3 roky po představení BMW 1, došlo k faceliftu. Modernizace se dotkla hlavně nových moderních motorizací s vyššími výkony. Také se zvýšila kvalita zpracování interiéru. \n\nPo celou dobu výroby byly k dispozici 4válcové naftové motory přeplňované turbodmychadlem a 4- nebo 6válcové benzínové motory. Motory byly spojené buď s manuální nebo automatickou převodovkou. \n\nV roce 2011 byla výroba ukončena. \n\nTato řada se začala prodávat v roce 2011. Jako první byl uveden pětidveřový hatchback (F20).\nVyrábí se pouze jako hatchback, dvoudveřové kupé se prodává jako BMW řady 2\n\n"}
{"id": "595044", "url": "https://cs.wikipedia.org/wiki?curid=595044", "title": "Moringa", "text": "Moringa\n\nMoringa (\"Moringa\") je jediný rod teplomilných rostlin z monotypické čeledi moringovité (\"Moringaceae\").\n\nČeleď moringovité byla ve starších taxonomických systémech, založených na posuzování morfologických vlastností, řazena někdy v řádu \"Capparales\", jindy v samostatném řádu \"Moringales\". Příchodem moderního zatřiďování podle evolučních vztahů byla taxonomickým systémem APG III čeleď moringovité začleněna do řádu brukvotvarých.\n\nMoringa se vyskytuje asi v 13 druzích historicky na indickém subkontinentu, Arabském poloostrově, Madagaskaru i v tropických a subtropických oblastech kontinentální Afriky. Její přirozený výskyt je v oblastech s vysychavou písčitou nebo jílovitou půdou. Bez újmy snáší dlouhá období sucha, ve kterých prožívá období vegetačního klidu. Roste i v místech s ročním úhrnem srážek menším než 200 mm. Pro svůj zdárný růst nutně potřebuje hodně slunce a tepla.\n\nNejznámější druh moringa olejodárná se kvůli zvlášť vysoké užitkovosti rozšířil téměř do celého tropického a subtropického pásma. Bývá také pěstován \"průmyslově\" na plantážích, které se pro co největší výnosy zakládají na místech s dostatkem vláhy a výživnou půdou, kde rostou celoročně. Některé kultivary jsou tam pro snazší sklizeň a větší výtěžnost seřezávány blízko u země a vypadají pak spíše jako keře než stromy.\n\nRod moringa jsou opadavé nebo stálezelené stromy, zřídka keře (\"M. rivae\") nebo dřevnatějící byliny (\"M. pygmaea\"). Stromy mohou vyrůst až do 20 m (\"M. hildebrandtii\"), některé mají kmen štíhlý (\"M. oleifera\"), jiné svým ztlustlým kmenem (\"M. ovalifolia\") připomínají baobab. Ztlustlý dužnatý kmen je zásobárnou vody pro období sucha, některé druhy ho mají chráněný kůrou tlustou až 15 cm (\"M. concanensis\"). Druhy které nemají zásobu vody v kmeni, mají hluboko v zemi na kořenech velké hlízy (\"M. borziana\"). Některé se řadí mezi sukulenty (\"M. ovalifolia\"). V kůře i v měkkém světlém dřevě kmene mívají kanálky s lepivým myrosinem.\n\nStřídavé listy bez palistů rostoucí ve spirále jsou jednou až třikrát zpeřené, lysé až drobně pýřité, lístky jsou vstřícné, celokrajné, někdy opadávající. Voňavé oboupohlavé květy, barvy bílé, žluté nebo červené, vyrůstají v úžlabí a jsou uspořádány do latnatých květenství. Ohnutých tyčinek s volnými nitkami je v květu 5, stejně tolik bývá i patyčinek, vytvářejí dva přesleny. Jediný pestík je složený ze tří plodolistů, má štíhlou čnělkou a drobnou bliznou, semeník je svrchní. Kališních lístků je pět, stejně jako korunních které bývají nestejné. Opylení zajišťuje létající hmyz nebo ptáci.\n\nPlody jsou prodloužené, hranaté a zobákovité pukající tříchlopňové tobolky s větším množstvím semen, některá mají 3 křídla.\n\nVelký význam pro obyvatelstvo tropických a subtropických oblastí třetího světa má druh moringa olejodárná, strom původem z podhůří Himálaje, který se nejčastěji pěstuje pro své listy a plody. Listy syrové i vařené jsou velmi vydatnou stravou, navíc se i suší pro období nedostatku. Obsahují velká množství vitamínů, minerálů i proteinů. Stejně oblíbené a výživné jsou dozrávající plody ve tvaru zelených lusků, které se jí vařené, shodně jako květy. Semena z dozrálých plodů s velkým obsahem oleje se buďto praží a pak jsou pochoutkou, nebo se lisují a získává se nevysychavý olej vhodný v kuchyni, kosmetice i k mazání jemných strojních součástek. Využívá se i kořenů, které přestože obsahují toxický alkaloid, slouží pro svou ostrou chuť jako náhrada křenu.\n\nV poslední době se převážně v Africe ve velké začíná pěstovat a šlechtit i druh \"Moringa stenopetala\". Ostatní druhy moringy jsou hospodářsky bezvýznamné.\n\nNěkteré druhy se vyskytují roztroušeně až vzácně, \"Moringa arborea\" je podle Červeného seznamu IUCN považována dokonce za zranitelný druh.\n\nRod moringa obsahuje těchto 13 uznávaných druhů:\n\n"}
{"id": "595045", "url": "https://cs.wikipedia.org/wiki?curid=595045", "title": "Carleton Putnam", "text": "Carleton Putnam\n\nCarleton Putnam (19. prosince 1901 – 5. března 1998) byl americký průkopník letectví a vědecký spisovatel.\n\nVzdělání získal na Princetonské univerzitě a Columbijské univerzitě. Byl se zakladatelem a vůdčí osobností společnosti Chicago and Southern Airlines, která se později stala součástí Delta Air Lines. V dalších letech zastával vedoucí pozice v Delta Air Lines a v jejím výboru byl až do své smrti.\n\nZnám je zejména svým vědeckým dílem \"Race and Reason\" (Rasa a rozum) z roku 1961, které zkoumalo rasové rozdíly a na jejich základě podporovalo koncept rasové segregace. Na tuto knihu navázal v roce 1967 spisem \"Race and Reality\". Napsal též biografii Theodora Roosevelta. Jeho předkem byl generál Israel Putnam.\n\n\n"}
{"id": "595051", "url": "https://cs.wikipedia.org/wiki?curid=595051", "title": "Odynofagie", "text": "Odynofagie\n\nOdynofagie je lékařský termín označující bolestivé polykání. Příčinou jsou nejčastěji zánětlivá či nádorová onemocnění hltanu či jícnu. Diagnostika problému se provádí rentgenem, endoskopem, ultrazvukem nebo magnetickou rezonancí. Název pochází z řečtiny: \"odyno\" značí „bolest“, \"phagia\" pak pochází z \"phagein\", slovesa „jíst“.\n\n"}
{"id": "595052", "url": "https://cs.wikipedia.org/wiki?curid=595052", "title": "Royal Leamington Spa", "text": "Royal Leamington Spa\n\nRoyal Leamington Spa, Leamington Spa nebo jen Leamington je čtyřicetitisícové město v britském hrabství Warwickshire v centrální Anglii. Bývalé lázeňské město leží v regionu West Midlands, v oblasti, která se nachází nejdále od moře. Na severní a jižní část dělí město řeka Leam. Leamington je vzdálený 10 mil od Coventry a 25 mil od Birminghamu. Nedaleko, na druhém břehu Avony stojí historicky významné město Warwick se středověkým hradem. Na jihozápadě je Stratford nad Avonou, rodiště Williama Shakespeara.\n\nDnešní Leamington patří k turisticky atraktivním místům díky přetrvávající lázeňské atmosféře. Pro krásné georgiánské a raně viktoriánské budovy se město stalo oblíbeným místem nákupů. Za návštěvu stojí i místní městské parky. Především Jephson Gardens v centru města, vysazený barevnými květy. Uvnitř parku také najdete jezero s loďkami, viktoriánskou kavárnu nebo skleník s tropickými rostlinami.\n\nAtmosféru Leamingtonu jako živého města v podvečer dokresluje studentská komunita z blízkých univerzit.\n\nAž do konce 18. století stála na jižním břehu řeky Leam malá vesnice známá jako Leamington Priors. V roce 1784 místní rodák Benjamin Satchwell znovuobjevil minerální prameny, o kterých se vědělo už od 15. století. Tentokrát se město rozhodlo využít ozdravných účinků místní vody a vybudovat lázně. Satchwell se věnoval psaní poezie a článkům o vesnici a jejím pramenům, což pomohlo získat první lázeňskou klientelu. Leamington se tak začal rozšiřovat směrem na sever od řeky Leam. První ulicí, která byla postavena je The Parade. Nejstarší budovy postavené na této ulici jsou naproti hotelu Travelog.\n\nV roce 1814 byla blízko řeky Leam otevřena lázeňská budova Royal Pumps Rooms and Baths. Později vznikl naproti lázeňský park Jephson Gardens pojmenovaný po doktoru Henry Jephsonovi. Místní doktor byl proslulý svou úspěšnou lázeňskou léčbou, založenou na přísné dietě, pravidelných procházkách spolu se společenskou konverzací a popíjení minerální vody.\n\nV průběhu 19. století zažíval Leamington největší rozmach. Stal se oblíbeným lázeňským městem pro zámožnou klientelu. A na Parade byl v roce 1819 postaven jeden z největších hotelů v Evropě, The Regent Hotel (dnešní Travelodge). Lázeňští hosté se věnovali ozdravným procedurám a společenské zábavě zahrnující časté koncerty, divadelní představení, ohňostroje nebo hraní kriketu.\n\nRegent Hotel v roce 1830 hostil jedenáctiletou princeznu Viktorii, budoucí dlouholetou panovnici monarchie. Díky této návštěvě dostal Leamington o osm let později privilegium používat titul královský - Royal. Panovnice navštívila Leamington i jako královna v roce 1858.\n\nSlužeb stejného hotelu využil i Charles Dickens, který do Leamingtonu přijel předčítat ze svých literárních děl. Později spisovatel umístil některé scény svého románu Dombey a syn na leamingtonskou ulici Holly Walk.\n\nDalšími osobnostmi, které byly ubytovány v Regent Hotelu, byli také Napoleon III. později Winston Churchill nebo současná královna Velké Británie Alžběta II.\n\nZlatá éra Leamingtonu jako lázeňského města ale končí na konci 19. století, kdy lázně přestávají být v Anglii populární, a ekonomika města klesá. Leamington se ale díky krásné architektuře stává oblíbeným místem důchodců z okolí Coventry a Birminghamu.\n\nMěsto Leamington Spa je významně spjato s dějinami českého státu. Během druhé světové války bylo sídlem československých parašutistů, kteří byli součástí speciálního výcviku. Sedm z nich provedlo seskok v rámci operace Anthropoid, aby 27.5.1942 provedli atentát na říšského protektora Heydricha. Reinhard Heydrich podlehl následkům zranění. Atentátníci byli ale do tří týdnu dopadení a zabiti. Kvůli atentátu zesílil nacistický teror nad českým národem a byly vypáleny obce Lidice a Ležáky. Tuto událost připomíná kašna ve tvaru padáku se sedmi vyrytými jmény umístěná ve zmíněném parku Jephson Gardens.\n\nNaproti hlavního vchodu do Jephson Garden stojí Royal Pumps Rooms and Baths se zahradami. Bývalý lázeňský prostor, kde se v minulosti odehrával kulturně bohatý život. Dnes uvnitř budovy sídlí městské muzeum, informační centrum, knihovna a kavárna. Před budovou je stále možné najít kašnu s leamingtonskou minerální vodou. Lázeňské zahrady napravo od budovy jsou volně přístupné odpočinku.\n\nImpozantní katedrála nacházející se v blízkosti Jephsons Gardens i Royal Pumps Rooms je novogotický Kostel Všech Svatých –The Parish Church of All Saint, stojící na místě původního středověkého kostela.\n\nHlavní třídou Leamingtonu je dlouhá ulice The Parade vedoucí z jihu města přes řeku Leam na sever. Právě podél Parade a v postranních uličkách jsou koncentrovány obchody a restaurace. Stojí zde také budova radnice z roku 1830 se sochou královny Viktorie poblíž vchodu. Během druhé světové války, když německé letectvo bombardovalo Británii, bylo terčem útoku v noci 14.11.1940 blízké industriální město Coventry. Několik německých bomb ale omylem dopadlo na Leamington. Jedna z nich posunula sochu královny Viktorie před leamingtonskou radnicí o 1 inch dále. Socha nebyla poškozena a dodnes je k vidění na místě, kam ji bomba přemístila.\n\nKromě malých obchůdků je v Leamingtonu možné nakupovat také ve dvou obchodních domech. První z nich The House of Fraser ležící severně na Parade. Dalším je Royal Priors. Když do tohoto obchodního domu vstoupíte nablýskaným vchodem z ulice Warwick street ocitnete se přesně na místě, kde se kdysi nacházela chudinská čtvrť Leamingtonu a domy s červenými lucernami.\n\nV době, kdy Leamington vzkvétal jako lázeňské město, začal zde svoji praxi na poli architektury provozovat dvaatřicetiletý William Thomas (1799-1860). Thomas se v mládí vyučil za tesaře a truhláře, ale brzy po vyučení odešel od své rodiny do Birminghamu. V Birminghamu se oženil a začal pracovat pod vlivem manželčina příbuzného, architekta a stavitele Richarda Tutina. Jejich spolupráce později zanikla a Thomas s rodinou přesídlil do Leamingtonu, kde bylo dostatek zakázek pro jeho architektonickou práci z řad místní střední třídy. Navrhl tak řadu leamingtonských honosných budov a sídel. K nejcennějším patří řadové domy ve tvaru půloblouku v klasicistním stylu Lansdowne Crescent nebo georgiánské vily seřazené do tvaru podkovy a částečně oddělené od zbytku města na blízké Lansdowne Circus. Thomasovu práci v Leamingtonu přerušil krach místních bank v roce 1837 a krize ve stavebním průmyslu ve čtyřicátých letech. V roce 1843 architekt emigroval se svojí ženou a deseti dětmi do Toronta. Za oceánem mohla jeho kariéra růst a Thomas se tak stal významným kanadským architektem. Dva z jeho synů později pokračovali v jeho řemesle.\n\nO padesát let mladší než Thomas byl Samuel Lockhart (1851–1933). Narodil se v Leamingtonu jako druhorozený syn do známé cirkusové rodiny. Nejprve pokračoval v rodinné tradici a účinkoval společně se svým starším bratrem jako akrobat a klaun v cirkuse. V roce 1875 ale utrpěl zranění při pádu z koně a cirkus opustil. Vydal pracovat na čajovou plantáž na Srí Lanku a během svého pobytu na tropickém ostrově se naučil pracovat se slony. Později trojici slonů přivezl do Leamingtonu a začal je pod uměleckým jménem „The Three Graces“ trénovat pro cirkusová představení. Lockhart byl jako trenér slonů velmi úspěšný a několik cirkusových představení tak viděla i královna Viktorie. A pokud nebyl cirkus zrovna mimo Leamington, měli místní možnost vidět sloní koupel v řece Leam nedaleko Jephsons Gardens. Dodnes pěší stezce kolem řeky Leam říká „Elephant Walk“.\n\nLeamington je spjat se vznikem bílého sportu, tenisu. V roce 1872 zde vznikl první tenisový klub na světě a o dva roky později stanovil tento tenisový klub moderní pravidla hry. Jedenáct let před vznikem Leamingtonského tenisového klubu se zde na Brandon Parade narodila dvojčata Ernest a William Renshawovi. A oba bratři si během středoškolských studií začali trénovat, aby v 80. letech kralovali Wimbledonu. Společně pětkrát zvítězili v mužské čtyřhře. Vystupovali ale i jako soupeři. A o patnáct minut starší o něco vyšší Ernest vyhrál Wimbledon v mužské dvouhře v roce 1888. Jeho mladší bratr dosáhl na tenisovém trávníku ještě větších úspěchů a je považován za jednoho z nejlepších tenistů vůbec. William Ernesta jako soupeře se ve finále Wimbledonu třikrát porazil a celkem mu patří sedm samostatných výher. První Wimbledonské výhry přitom dosáhl už ve svých dvaceti letech. Jako třicetiletý po úspěšné kariéře odešel do důchodu. Ernest jako první zavítal do tenisového nebe, když zemřel ve věku osmatřiceti let. O pět let později tento osud zastihl i Williama.\nDalší významný leamingtonský sportovec byl o osmdesát let mladší než Renshawovi. V roce 1928 se zde narodil boxer Randolph Turpin (1928-1966), aby započal svůj životní příběh s tragickým koncem. V domě na Willes Road 4 se narodil otci z Guyany a britské matce. Společně se svým bratrem Dickem se začal brzy věnovat zápasu v ringu. V osmnácti letech se vydal do Londýna za profesionální boxerskou kariérou v doprovodu svého bratra, který mu dělal trenéra. Turpin zápasil úspěšně a v čtyřicátých a padesátých letech patřil mezi nejlepší evropskou špičku ve střední váze. Stal se britským národním hrdinou, když porazil předchozího i následného vítěze světového šampionátu Sugar Ray Robinsna v roce 1951. Ale Turpinovy úspěchy v ringu netrvaly věčně a brzy po světové výhře začal prohrávat. Těžko se vyrovnával se ztrátou popularity a života světového šampiona, prohlubovaly se jeho emoční i finanční problémy. Ačkoli pokročoval v profesionálním boxování, nikdy už předchozích úspěchů nedosáhl. A v roce 1966, ve věku sedmatřiceti let, spáchal sebevraždu. Ještě předtím se pokusil zabít svou sedmnáctiměsíční dceru, na kterou dvakrát vystřelil. Holčička útok svého otce přežila a po pár dnech byla puštěna z nemocnice. Na padesátileté výroční od Turpinovy proslulé výhry byla na náměstí Market Square ve Warwicku postavena jeho socha.\n\nO něco méně významně než s oblastí sportu je Leamington spjat se světem literatury. Na Lansdowne Circus navržené Thomasem, v domě číslo 10, nějakou dobu pobýval americký spisovatel Nathaniel Hawthorne (1804-1864). Spisovatelovo původní jméno bylo Hathorne, ale písmeno W od svého jména přidal, aby se distancoval od svých příbuzných, především Johna Hatorna, soudce během jednoho z mála čarodějnických procesů v Usa, Salemského čarodějnického případu. Na Leamington spisovatel později vzpomínal jako na klidné a příjemné místo a zmíněný dům nazýval jedním z nejútulnějších koutků v celé Anglii.\n\nV roce 1883 se V Leamingtonu narodila básnířka a spisovatelka Ethel Andersonová (1883-1958). Brzy po narození ale spolu s australskými rodiči odjela zpět do Sydney, kde vyrostla. Když se vdala za generála Andersona, přestěhovala se zpátky do Anglie, kde pobývala deset let a žila uměleckým životem s otevřenými dveřmi.\n\n\n"}
{"id": "595057", "url": "https://cs.wikipedia.org/wiki?curid=595057", "title": "Bloková smyčka", "text": "Bloková smyčka\n\nBloková smyčka je způsob obracení (otáčení) tramvají či trolejbusů (popř. jiných drážních vozidel), které není realizováno jako klasická točna (správněji smyčka), ale formou zpravidla jednosměrné části trati objíždějící blok domů nebo staveb. Blokovou smyčkou není nazývána určitá část tratě vedená v opačných směrech různými komunikacemi z důvodů stavebních (šířka komunikace) nebo dopravních (jednosměrné ulice), pokud neslouží k plynulé změně směru linky.\nBlokové smyčky se využívají tehdy, pokud není v husté zástavbě prostor pro klasickou smyčku nebo pokud je to výhodnější z dopravních důvodů (jednodušší obsluha většího území).\n\nPříkladem blokové smyčky jsou pražské zastávky \"Podolská vodárna\" nebo \"náměstí Bratří Synků\".\n"}
{"id": "595058", "url": "https://cs.wikipedia.org/wiki?curid=595058", "title": "Státní svátky Slovinska", "text": "Státní svátky Slovinska\n\nStátní svátky Slovinska jsou upraveny zákonem o státních svátcích a dnech pracovního klidu v Republice Slovinsko ( ), jenž rozlišuje státní svátky, které jsou zároveň i dny pracovního klidu, státní svátky, které nejsou dny pracovního klidu, a dny pracovního klidu. Slovinské státní svátky lze rozdělit na církevní a občanské, přičemž tři státní svátky nejsou dny pracovního klidu. Dnů pracovního klidu – bez statutu státního svátku – je šest.\n\nSlovinská zákonná úprava výslovně stanovuje, že pokud připadne státní svátek na neděli, nepřesouvá se den pracovního klidu na bezprostředně následující pracovní den. Před rokem 1991 jugoslávská úprava toto připouštěla.\n\n"}
{"id": "595067", "url": "https://cs.wikipedia.org/wiki?curid=595067", "title": "Marika Pečená", "text": "Marika Pečená\n\nMarika Pečená (* 1973, Praha) je česká sbormistryně a organizátorka hudebního života.\n\nNarodila se v Praze. Vystudovala medicínu na 2. lékařské fakultě Univerzity Karlovy.\n\nV letech 1996–1998 působila jako druhý sbormistr v souboru Bach-Collegium Praha. V roce 1999 založila sbor Collegium 419, specializovaný na historicky poučenou interpretaci staré hudby, včetně děl méně známých a novodobých premiér. V Collegiu 419 působila jako umělecká vedoucí až do roku 2007.\n\nOd roku 2003 je členem výboru Společnosti pro duchovní hudbu. Pro Společnost pro duchovní hudbu vede organizaci některých ročníků mezinárodní letní školy duchovní hudby Convivium (2004–2005, 2011, 2014) v Želivském klášteře.\n\nSoukromě studovala hru na klavír u Marie Magdaleny Horňanové a sborové dirigování u Čestmíra Staška a Marka Štryncla. Věnuje se vyhledávání a spartaci historických notových materiálů. S Collegiem 419 nastudovala mj. cyklus kantát Dietricha Buxtehudeho Membra Jesu Nostri, výběr z cyklu \"Israelis Brünnlein\" od Johanna Hermanna Scheina, \"Historia der Auferstehung\" od Heinricha Schütze a další. V rámci festivalu Svatováclavské slavnosti provedla s tímto souborem v roce 2005 novodobou premiéru Responsorií Jakuba Jana Ryby. Zajímá se též o hudbu východních křesťanů.\n\nV březnu 2010 provedla se souborem Sursum Corda v rámci cyklu Postní pátky \"Musikalische Exequien\" od Heinricha Schütze.\n\nOd roku 2010 působí jako umělecká ředitelka festivalu Musica Figurata v Želivském klášteře.\n\n"}
{"id": "595069", "url": "https://cs.wikipedia.org/wiki?curid=595069", "title": "Moravská národní obec", "text": "Moravská národní obec\n\nMoravská národní obec (MNO) je spolek věnující se moravské kultuře, dějinám, tradicím a Moravě všeobecně. Usiluje především o rozvoj moravského národního vědomí, podporuje také snahy o obnovu zemského zákonodárného orgánu pro moravské území.\n\nPředchůdcem Moravské národní obce byl \"Klub přátel Moravy\", existující v Brně v letech 1985–1990. Jeho členové založili \"Moravské hnutí proti byrokracii\", v říjnu 1991 přejmenované na \"Moravskou národní obec\". Předsedou Moravské národní obce byl tehdy zvolen Jaroslav Krábek.\n\nOrganizace má v současnosti jedenáct místních sdružení (Blansko, Brněnsko, Brno, Horácko, Olomoucko, Podstarohorci, Politaví, Přerovsko, Sever, Slovácko-Valašsko a Uničovsko), jedno sdružení mládežnické (Mladá sajtna) a jednu oblastní organizaci (Haná).\n\nZ iniciativy Moravské národní obce začaly od roku 2010 některé moravské radnice vyvěšovat při příležitosti státního svátku Dne slovanských věrozvěstů Cyrila a Metoděje (5. července) tzv. moravskou vlajku. Do prvního ročníku akce (2010) se zapojilo celkem 73 radnic, ve druhém ročníku to bylo již 220 radnic. V obou letech vlála vlajka také na budově Nového zemského domu, současném sídle krajského úřadu Jihomoravského kraje. V roce 2012, tedy ve třetím ročníku, se k této iniciativě připojilo téměř 400 měst a obcí, mezi nimi i několik českých a nejméně jedna slovenská. O oprávněnosti vyvěšované vlajky se vedou letité spory. Jaroslav Martykán, předseda občanského sdružení Česká vexilologická společnost, kritizoval, že vlajka vychází z rakousko-uherského znaku Moravy se zlato/žluto-červeným šachováním. Ten se v historii dlouhodobě neužíval, až na výjimky se udržel znak se stříbro/bílo-červeným šachováním. Česká vexilologická společnost podporuje spíše stříbro-červeno-modrou trikolóru. \nTuto trojici zemských barev podporuje také Ivan Štarha, člen parlamentního poradního orgánu pro heraldiku a vexilologii.\nHeraldik Karel Müller pro \"Týden.cz\" uvedl, že zemské vlajky právně neexistují, vyvěšovaná moravská vlajka neprošla odbornou diskusí, a má proto podle něj nulový význam a platnost. Mezi námitky patří i historická podpora žluto-červených zemských barev výhradně moravskými Němci, zatímco česky mluvící Moravané upřednostňovali bílo-červeno-modrou trikolóru. Hlavní koordinátor iniciativy „Za vyvěšování moravské vlajky“ Vladimír Novotný pro \"iHNed.cz\" uvedl: „My jsme tuto variantu moravské vlajky nevybrali, mezi lidmi se spontánně rozšířila a my jsme to pouze podpořili.“ Podle předsedy Krábka je jedním z cílů Moravské národní obce zahájit jednání o zavedení zemských vlajek v Parlamentu České republiky, přičemž na jejich konečné podobě už tolik nezáleží jako na tom, aby byly oficiální.\n\nV roce 2011 byly z iniciativy Moravské národní obce při příležitosti Dne slovanských věrozvěstů Cyrila a Metoděje volně zpřístupněny muzejní expozice v městě Uničově a kostnice v chrámu Jména Panny Marie ve Křtinách.\n\nK dalším aktivitám spolku patří např. pochody moravských patriotů, kulturní oslavy nebo pietní akty.\n\n"}
{"id": "595097", "url": "https://cs.wikipedia.org/wiki?curid=595097", "title": "Murstetten", "text": "Murstetten\n\nMurstetten je jedno z katastrálních území obce Weißenkirchen an der Perschling v okrese Sankt Pölten-Land v rakouské spolkové zemi Dolní Rakousy. \n\nMurstetten leží severozápadně od města Neulengbach v nadmořské výšce 278 m na úpatí „Frauenbergu“ (378 m), u severního okraje Haspelwaldu. \n\nV centru Murstetten se nachází rozpadající se ohradní zeď bývalé zahrady Goldburgu, kdysi skvostného zámku v Dolních Rakousích, který byl zničený v roce 1809 vojsky Napoleona I. (1769-1821). Dne 17. května 1884 podlehlo ničivému požáru 14 domů, kostel, škola a fara. Poté byl založen sbor dobrovolných hasičů. \n\n"}
{"id": "595103", "url": "https://cs.wikipedia.org/wiki?curid=595103", "title": "Valerij Leonťjev", "text": "Valerij Leonťjev\n\nValerij Jakovlevič Leonťjev (; * 19. března 1949 Usinsk, Republika Komi, RSFSR, SSSR) je sovětský a ruský popový zpěvák, jehož popularita dosáhla vrcholu na počátku 80. let 20. století. V roce 1996 obdržel titul ruského národního umělce. Je znám jako jeden z nejvýznamnějších umělců ruské hudby. V průběhu své dlouholeté kariéry natočil více než 30 alb, z nichž mnohých se prodaly miliony kopií.\n\n\n"}
{"id": "595111", "url": "https://cs.wikipedia.org/wiki?curid=595111", "title": "Malý Mikuláš (kniha)", "text": "Malý Mikuláš (kniha)\n\nMalý Mikuláš, : , je první knížka ze série Malý Mikuláš, kterou napsal francouzský spisovatel René Goscinny a ilustroval Jean-Jacques Sempé. Do češtiny knihu přeložila Tamara Sýkorová-Řezáčová a vydalo nakladatelství BB art v roce 1997.\n\n\n\n"}
{"id": "595125", "url": "https://cs.wikipedia.org/wiki?curid=595125", "title": "Mikulášovy přestávky", "text": "Mikulášovy přestávky\n\nMikulášovy přestávky, : , je druhá knížka ze série Malý Mikuláš, kterou napsal francouzský spisovatel René Goscinny a ilustroval Jean-Jacques Sempé. Do češtiny knihu přeložila Tamara Sýkorová-Řezáčová a vydalo nakladatelství BB art v roce 1997.\n\n\n\n"}
{"id": "595129", "url": "https://cs.wikipedia.org/wiki?curid=595129", "title": "Jessica Benjaminová", "text": "Jessica Benjaminová\n\nJessica Benjaminová (* 17. ledna 1946) je americká psychoanalytička feministické orientace.\n\nNa rozdíl od feministických psychoanalytiček z Evropy, které navázaly především na Jacquese Lacana (Kristeva, Irigarayová, Cixous), ona (spolu s Nancy Chodorowovou) navázala přímo na dílo Sigmunda Freuda. Vyhraňuje se však vůči jeho falocentrismu a také odmítá diskurz egopsychologie, kleiniánů a teoretiků objektních vztahů, kteří hovoří o vztahu subjektu a objektu. On sama tvrdí, že kdykoli přijmeme kategorii subjekt–objekt, vždy se nám automaticky zjeví kategorie pasivní–aktivní, mužský–ženský, dominance–submisivita. Je třeba o každém vztahu, i o vztahu kojence a matky, vždy uvažovat jako o vztahu subjekt–subjekt. V tomto smyslu zastává pozici interpersonální psychoanalýzy.\n\nVěnovala též velkou pozornost vztahu dítěte ženského pohlaví a jeho matky. Ten je podle ní zásadní, ale také komplikovanější než vztah dítěte mužského pohlaví k matce. Budí v dítěti-dívce také velký strach a vede k obranným strategiím, mezi nimiž základní je masochismus, který se tak stává v ženské sexualitě všudypřítomný.\n\nNa otce se dívá jako na toho, kdo pomůže zahnat obraz pohlcující matky, kvůli čemuž je idealizován, čímž se také rozšíří schopnost milovat u dítěte, neboť se prvně naučí milovat prvek, na němž není závislé.\n\nBenjaminová přispěla též k teorii genderu. Odmítla tradiční psychoanalytické kategorie preoidipské-oidipské, které považovala za společensky podmíněné. Identifikace každého je podle ní mnohočetná a prochází napříč preoidipovskou i oidipovskou krajinou. Cílem je dosáhnout pozice post-oidipovské, kde preoidipské a oidipovské prvky nejsou v protikladu, ale působí komplementárně a pluralitně.\n\n\n"}
{"id": "595132", "url": "https://cs.wikipedia.org/wiki?curid=595132", "title": "Luce Irigarayová", "text": "Luce Irigarayová\n\nLuce Irigarayová (* 3. května 1932) je belgická feministka, poststrukturalistická filozofka a psychoanalytička lacanovsko-feministické orientace. Narodila se v Belgii, ale převážnou část svého života prožila ve Francii. \n\nOvlivnilo ji především učení Jacquese Lacana, s nímž se však brzy dostala do sporu – když publikovala roku 1974 svou doktorskou práci \"Speculum de L'autre femme\", byla ihned vyloučena z Lacanovy organizace \"École Freudienne\". Je považována za klíčovou postavu feministické psychoanalýzy (spolu s Julií Kristevou a Hélène Cixous, které vycházejí stejně jako ona z lacanismu, a Nancy Chodorowovou, která vyšla z freudismu).\n\nIrigarayová tvrdí, že žena se nachází \"mimo ekonomii Oidipova komplexu\", tedy \"mimo Symbolické\" (Lacanův pojem), a jako taková nemá v patriarchálním světě žádnou vlastní podstatu a je definovatelná pouze jako \"to, co je vylučováno\".\n\nIrigarayová rovněž podrobila kritice diskurz západní filozofie, který podle ní jen předstírá, že je schopen doložit svá tvrzení, a v tomto předstírání spočívá jeho podstata.\n\n\n"}
{"id": "595137", "url": "https://cs.wikipedia.org/wiki?curid=595137", "title": "Judith Butlerová", "text": "Judith Butlerová\n\nJudith Butlerová (* 24. února 1956 Cleveland, Ohio, USA) je americká feministka, filozofka a teoretička psychoanalýzy. Její knihy také odstartovaly ve feministickém diskurzu posun od politiky k otázkám kultury, jazyka, obrazu a identity.\n\nNarodila se v Clevelandu do rodiny ruských a maďarských Židů. Mnoho jejích příbuzných z matčiny strany zahynulo během Holokaustu.\n\nJejí dvě nejznámější knihy \"Gender Trouble\" (1990) a \"Bodies That Matter\" (1993) jsou označovány za přelomové ve feministickém hnutí a za znak přechodu k postfeminismu. Podkopala v nich základy tradičního feminismu, když zpochybnila samotnou kategorii ženy, s níž feminismus pracuje. Tím navázala na koncepce Michela Foucaulta.\n\nPodle ní klasický feminismus konstruuje umělý pojem žena, aby jeho prostřednictvím mohl prosazovat určité požadavky. Tato konstrukce však přitom určitý typ žen vylučuje a znehodnocuje (lesby, bezdětné, černošky, nezápadní ženy), a tím podkopává samotný feminismus jako hnutí pro všechny ženy. Představuje si, že nový feminismus by měl umět zpochybňovat vlastní předpoklady a být \"nikdy nekončícím revizionismem\". V tomto smyslu je Butlerová reprezentantkou postmoderního obratu na poli feminismu.\n\nKritizovala také feministické tendence, jež reprezentuje Catherine MacKinnonová se svou kritikou pornografie a označováním pornografie za násilí vůči ženě. Takové názory jsou podle ní pouze puritánstvím převlečeným do feministického dresu.\n\nTvrdí, že společenskému řádu vládne \"heterosexuální model\", tedy ideologický systém, který určitým tělům a touhám přisuzuje \"přirozenost\". V průběhu devadesátých let 20. století, v době, kdy homosexuální téma vstoupilo do řady obsahů pop-kultury, Butlerová dodala ke své základní tezi, že heterosexuální model si osvojil rafinovanější prostředky.\n\nTeze o \"heterosexuálním modelu\" vyvěrají z polemiky s učením Sigmunda Freuda, která je v centru filozofie Butlerové. Ta tvrdí, že primárním tabu kultury není incest, jak tvrdil Freud (či Lévi-Strauss), ale tabu homosexuality. Freud tvrdil, že dítě je primárně \"bisexuální\" (v různých fázích jeho tvorby to mělo různý význam a nakonec to zcela popíral), tedy že dokáže získávat slast z mužské i ženské (pasivní i aktivní) pozice. Podle Butlerové se v tomto Freud mýlil, dítě je pro ni primárně homosexuální. Této homosexuality se však vzdává přijetím oidipovského řádu, což mu umožní nebýt psychotickým. Zůstane v něm (a v celé heterosexuální kultuře) ovšem stín melancholie, tesknoty po ztraceném stejnopohlavním objektu. Heterosexualita je tak vždy v zásadě potlačenou primární homosexualitou, a to, co je v kultuře běžně homosexualitou nazýváno, je jen jakýsi nutný dovětek útlaku, cosi, co vždy znovu vstoupí do hry jako \"vzpomínka\" při vynucování heterosexuality. V tomto smyslu by podle Butlerové homosexualita bez kulturního útlaku neexistovala. Homosexuální touha je kulturou vyvolávána, aby mohla být vzápětí potlačena. Heterosexuální útlak je však nutný, jinak by kultura nemohla přežít.\n\nObjekt ztracené touhy si podle ní nachází v kultuře své místo – především v módě a v subkulturách. Tato kulturální aplikace jejích tezí je podstatná, neboť z ní vyvěrá obecná definice kulturní moci: ta vždy dle Butlerové postupuje tak, že na svou periferii umístí určité prostředky, které jí jsou protiváhou a zdánlivě ji podkopávají (například subkultury). Ve skutečnosti musejí tyto prostředky (subkultury) přijmout cosi ze řádu, který je zplodil. Už tím, že se naformují, přijímají určitý rámec, proti němuž tak mohou rezistovat jen částečně – částečně ho zároveň svou rezistencí posilují. Tato koncepce je blízká teorii hegemonie Antonia Gramsciho, Butlerová však zdůrazňuje, že tento nenápadný útlak není primárně politický, jak si myslel Gramsci, ale uskutečňuje se tlakem na formování těla a jeho obalu (styl, móda), tlakem v nejintimnější zóně, zóně sexuality a identity (v tom navazuje na Foucaulta).\n\nTechniku útlaku v intimní zóně nazývá performativita. Krom Foucaultova konceptu z \"Dějin sexuality\" do pojmu Butlerová zakomponovala i Derridův koncept \"Zákona\", Austinův koncept ilokučních (též mluvních) aktů a Althusserův koncept interpelace. Obecně Butlerová definuje performativitu jako aktivitu, která vytváří to, co zdánlivě jen popisuje. V oblasti genderu to znamená, že zdánlivý neutrální popis (žena je to a to) teprve popisované vytváří (gender žena). Gender je tak podle ní zcela diskurzivní a kulturní kategorií, není nijak podmíněn anatomií těla a biologickým pohlavím. Je to \"regulativní ideál\".\n\nToto její konstatování v \"Gender trouble\" vedlo ve feminismu mimo jiné ke snahám \"vytvořit si vlastní gender podle svého\", což Butlerová v pozdějších pracích kritizovala jako nepochopení své myšlenky. Podle Butlerové totiž gender vždy musí vytvořit kultura, neboť žádné esenciální já, které by se mohlo odhodlat k tvorbě vlastního genderu bez kultury, neexistuje.\n\nJejí psychoanalytický přístup je krom polemiky s Freudem vymezen také její polemikou s Jacquesem Lacanem, na nějž navázala především. Lacan tvrdil, že vstup dítěte do jazyka je podmíněn přijetím genderu (\"jednoho z pohlaví\"), jinak u dítětě dojde k psychóze a k nemožnosti stát se sociální bytostí. Klíčovým je přitom falus, neboť přijetí genderu znamená přijmout buď ideu že falus mám (mužský gender), nebo že falem jsem (ženský gender). Jedinou možností, jak žena dle Lacana může falus mít, je, že se identifikuje s hrozivou figurou falické matky (což se na rovině perverze může vyjevit například rolí \"dominy\"). Ovšem ona sama, ač přijímá prakticky celý Lacanův model, s ním polemizuje právě v názoru, že identifikace s falickou matkou je jediným způsobem, jak se žena může k vlastnictví falu dopracovat (falem není míněn fyzický penis, ale idea zákona, s níž je penis spojen). Ona sama věří, že může vzniknout i jiný typ falické ženy: \"Falická dívka\", která není mocnou matkou, jež učiní falus ze svého dítěte. Falická dívka je tak podle ní jediná alternativa k moci kultury v oblasti genderu.\n\nKritizovala též lacanismus (potažmo freudismus), že symbolické, tedy oidipovský řád významů spjatý s falem a otcem, nejen popisují, ale i vytvářejí, a fungují tak jako stráž kultury bojující proti alternativě a utopii. Z druhé strany byl ovšem lacanismus obviňován z přesně opačného hříchu, z pokusu oidipovský řád podkopat ve jménu utopie (viz Janine Chasseguet-Smirgelová).\n\n\n\n"}
{"id": "595145", "url": "https://cs.wikipedia.org/wiki?curid=595145", "title": "Nancy Chodorowová", "text": "Nancy Chodorowová\n\nNancy Chodorowová (* 20. ledna 1944 New York City, New York, USA) je americká feministka, teoretička genderu a psychoanalýzy.\n\nPokusila se uchopit dílo Sigmunda Freuda z pozic feminismu. Za tím účelem přeformulovala jeho teorii oidipovského komplexu – v něm se na výsledných procesech tvorby identity podle ní nepodílejí jen touhy a obavy dítěte, ale i touhy a obavy rodičů. Dítě v oidipovském komplexu nezvnitřní jen princip autority, jak se domníval Freud (Superego), ale i rodičovské představy o sobě – včetně představy o genderu. Gender tak je dílem spíše kultury než dítěte. \n\nV souvislosti s oidipovským komplexem Chodorowová rovněž tvrdí, že důvodem, proč je identita žen mlhavější než identita mužů, a proč jsou ženy méně nezávislé – obě pohlaví totiž údajně prožívají proces separace a individuace se stejnou figurou, s matkou. Chlapci ovšem vnímají svou odlišnost od matky, proto si samozřejměji osvojují nezávislou identitu. Dívky naopak vnímají podobnost mezi sebou a matkou, a tak snadněji regredují k fantaziím o splynutí.\n\nMuži mají podle ní v patriarchátu, kde je mateřská péče vyhrazena ženám, strach z matek. Proto v politické rovině prosazovala větší zapojení mužů do péče o dítě. Přílišná vázanost ženy na mateřství je podle Chodorowové také zásadním důvodem, proč v západní kultuře převládá vzorec dominantního muže a zároveň muže dehonestujícího z obranných důvodů ženu (kvůli strachu z pohlcení matkou v dětství).\n\n\n"}
{"id": "595153", "url": "https://cs.wikipedia.org/wiki?curid=595153", "title": "Michael Balint", "text": "Michael Balint\n\nMichael Balint (maďarsky \"Bálint Mihály\", 3. prosince 1896, Budapešť – 31. prosince 1970, Bristol) byl maďarský psychoanalytik, který se stal jedním z inspirátorů britských teoretiků objektních vztahů (tzv. Nezávislá skupina).\n\nNarodil se jako \"Mihály Maurice Bergsmann\" v Budapešti v rodině maďarských Židů, později si ale změnil jméno na \"Bálint Mihály\" a konvertoval k unitářství.\n\nJeho analytikem byl Sándor Ferenczi. I díky jeho vlivu se zásadněji odklonil od Freudova učení a terapeutické techniky. Balint byl přesvědčen, že vážně psychicky nemocní pacienti v terapii hledají především \"primární milující objekt\", který jim byl odepřen v dětství, načež došlo k tzv. \"bazální chybě\" – roztříštění Self. Podle Balinta je touha být milován vrozená a dítě předpokládá, že objekt (matka) existuje, aby ho miloval.\n\nBalint definoval rovněž takzvaný filobatický a oknofilický přístup kojence ke zvládání úzkosti.\n\nBalint nejvíce ovlivnil britského psychoanalytika Ronalda Fairbairna.\n\n\n\n"}
{"id": "595156", "url": "https://cs.wikipedia.org/wiki?curid=595156", "title": "Harry Guntrip", "text": "Harry Guntrip\n\nHarry Guntrip (1901–1975) byl britský psychoanalytik, žák Ronalda Fairbairna a Donalda Woodse Winnicotta. Syntetizoval jejich přínos i přínos ostatních příslušníků britské psychoanalytické školy (Michael Balint, John Bowlby).\n\nGuntrip byl přesvědčen, že klíč k psychopatologii tkví v raných dětských zážitcích frustrace a nespokojenosti s matkou, jež se nedostatečně přizpůsobila jeho potřebám. Guntrip rozlišil u kojence tzv. libidinosní Ego, které je vázané na vzrušující objekt, a antilibidinosní Ego, které se identifikuje s odmítajícím objektem. Pokud je situace pro kojence extrémně frustrující, dochází ke štěpení libidinosního Ega – vznikne tzv. regredující Ego, které se zříká jakéhokoli objektu a stáhne se do úplné izolace. Toto Ego pak trpí chorobnou touhou po návratu do dělohy a naplňuje osobnost bezmocí a beznadějí.\n\n"}
{"id": "595161", "url": "https://cs.wikipedia.org/wiki?curid=595161", "title": "Wolfgang Fritz Haug", "text": "Wolfgang Fritz Haug\n\nWolfgang Fritz Haug (* 23. března 1936) je marx-freudovský teoretik zaobírající se především reklamou a jejím vztahem k fetišismu.\n\nNejznámější Haugovou prací je kniha \"Warenästhetik\" (angl. \"Commodity Aesthetic\"), v níž vyjádřil názor, že reklama převádí sexuální touhy člověka (v širokém freudovském smyslu) na touhy konzumní, což je výhodné pro celý kapitalistický systém, neboť lidskou touhu lze takto ukojit, předvídat, kontrolovat a nakonec i skrze nabídku fetišizovaných předmětů formovat. Haugova kritická analýza reklamy se podobá analýze Judith Williamsonové v knize \"Decoding advertisements\". Z freudismu si Haug vypůjčuje zejména koncept sublimace, z marxismu koncepty reifikace (György Lukács) a hegemonie (Antonio Gramsci).\n\n"}
{"id": "595166", "url": "https://cs.wikipedia.org/wiki?curid=595166", "title": "Joseph Sandler", "text": "Joseph Sandler\n\nJoseph Sandler (10. ledna 1927 Kapské Město − 6. října 1998 Londýn) byl britský psychoanalytik (narozen v Jižní Africe), žák Anny Freudové, který patřil k egopsychologii, ale ovlivnil svými koncepcemi i vývoj interpersonální psychoanalýzy.\n\nSandler rozpracoval především koncepci vnitřní reprezentace, do níž zahrnul pojetí self-reprezentace Edith Jacobsonové, koncept mentální reprezentace kognitivního psychologa Jeana Piageta a Headův pojem tělesného schématu.\n\nV rámci koncepce vnitřních reprezentací od sebe odlišil:\n\nSandler též odmítl Freudovo pojetí primárního narcismu, domníval se, že popisovat tento stav za pomoci pojmu libido je nevhodné. Narcistické poruchy obecně vymezil diskrepancí mezi self-reprezentací a ideální podobou Self. Odmítl též Freudův názor, že cílem Ega je snižovat úzkost. Domníval se, že je jím naopak maximalizovat bezpečí.\n\nSpolu s manželkou Anne-Marie Sandlerovou formuloval též tzv. tříschránkový model nevědomí. Nevědomí podle Sandlerových má tři sféry:\n\nSandler ovlivnil svými koncepcemi psychology uvnitř psychoanalýzy (Daniel Stern) i mimo ni (Robert Emde).\n\n"}
{"id": "595170", "url": "https://cs.wikipedia.org/wiki?curid=595170", "title": "Bangka", "text": "Bangka\n\nBangka je jedenáctý největší ostrov Indonésie. Leží blízko východního pobřeží Sumatry, oba ostrovy odděluje průliv Bangka. Bangka je součástí provincie Bangka-Belitung.\n\nBangka je převážně nížinatý ostrov, nejvyšší vrcholy nepřesahují 700 m n. m. Většinu území pokrývají deštné lesy a zamokřená území. Ostrov je omýván Jihočínským mořem ze severu a Jávským mořem z jihu. Východně od Bangky leží ostrov Belitung. Největším městem je Pangkalpinang na východě ostrova se 150 000 obyvateli.\n\nVětšinu obyvatel tvoří indonéští Malajci a Číňané, především Hakka. Hustota zalidnění je v rámci Indonésie podprůměrná.\n\nOstrov má významná ložiska cínu, nejdůležitějším centrem zpracování je Muntok na západě ostrova. Dalšími důležitými produkty jsou palmový olej, pryž a bílý pepř.\n"}
{"id": "595172", "url": "https://cs.wikipedia.org/wiki?curid=595172", "title": "Mogán", "text": "Mogán\n\nMogán je obec na jihozápadě ostrova Gran Canaria. Náležící do kanárské provincie Las Palmas.\n\nObec se táhne osídleným údolím k jeho ústí, kde leží přístav Puerto de Mogán. K 1.1.2018 žilo v obci 19 657 občanů, z toho 6 645 cizinců (33,8%). V roce 2015 byl počet obyvatel 23 491 (z toho cizinců 10 769 – 45,8%). V roce 2010 to bylo 22 600 obyvatel, dvojnásobek oproti roku 1996.\n\nTypickým znakem městečka jsou malebné městské domy obrostlé bugenviliemi a úzké uličky.\n\nDo staré zástavby Puerta de Mogán není možné vjet autem, díky čemuž si zachovává tradiční kanárský ráz.\nV přístavišti i přilehlých uličkách je mnoho restaurací, převážně kontinentálního stylu. Tyto restaurace provozují většinou přistěhovalci z Evropy (Angličané, Skandinávci, Němci).\n\nV přístavišti kotví své lodě a jachty hlavně bohatí Evropané.\n\nAtrakcí pro turisty je například půlhodinový výlet ponorkou, která odveze zájemce k nedalekému vraku lodi. Každý pátek se konají v centru městečka oblíbené trhy.\n\n"}
{"id": "595178", "url": "https://cs.wikipedia.org/wiki?curid=595178", "title": "Mikulášovy prázdniny", "text": "Mikulášovy prázdniny\n\nMikulášovy prázdniny, : , je třetí knížka ze série \"Malý Mikuláš\", kterou napsal francouzský spisovatel René Goscinny a ilustroval Jean-Jacques Sempé. Do češtiny knihu přeložila Tamara Sýkorová-Řezáčová.\n\nPrvní kniha s názvem \"Mikulášovy prázdniny\" vyšla poprvé vyšla v roce 1981 (podruhé v roce 1993) z nakladatelství Albatros, jednalo se sice o překlad původní verze \"Les Vacances du Petit Nicolas\", ale dále byla kniha ještě rozšířena o další vybrané povídky ze všech ostatních originálních knih.\n\nPrvní samostatnou knihu \"Mikulášovy prázdniny\", založenou pouze na překladech originální verze, vydalo nakladatelství BB art v roce 1997.\n\nJelikož se děj těchto příběhů odehrává o prázdninách mimo město, nevystupují zde Mikulášovy přátelé ze školy – Albín, Augustýn, Celestýn, Fridolín, Jáchym, Kryšpín a Vendelín.\n\nV první polovině knihy jsou hlavními postavami Mikuláš, jeho maminka a tatínek a dále jeho prázdninoví kamarádi – Bonifác, Horác, Ignác, Pankrác, Pafnuc, Servác. Ve druhé části knihy to jsou kluci z táborového oddílu Rysí oko – Gualbert, Herbert, Hubert, Robertek a jejich vedoucí Bertrand Bašta.\n\n\n\n"}
{"id": "595184", "url": "https://cs.wikipedia.org/wiki?curid=595184", "title": "Mathieu Biron", "text": "Mathieu Biron\n\nMathieu Biron (* 29. dubna 1980 v Lac-St-Charles, Québec, USA) je bývalý kanadský hokejový obránce.\n\nByl draftován v roce 1998 v 1 kole, celkově 21. týmem Los Angeles Kings.\n\nZ týmu New York Islanders byl vyměněn s Zigmundem Pálffym, Bryanem Smolinskim, Marcelem Cousineau a 4. kolo výběru (Daniel Johansson) do týmu Los Angeles Kings za Olli Jokinena, Joshe Greena a první kolo draftu 1999 (Taylora Pyatta).\n\n15. června 2003 podepsal smlouvu s týmem Florida Panthers na 3 roky.\n\n13. října 2003 si pohmoždil ruku v zápase proti Boston Bruins. Místo něho nastoupil Jaroslav Bednář.\n\n15. prosince 2006 byl vyměněn do týmu Montreal Canadiens za prostřednictvím obchodu s týmem San Jose Sharks za Patricka Traverse.\n\n\n\n"}
{"id": "595185", "url": "https://cs.wikipedia.org/wiki?curid=595185", "title": "Nina Dobrevová", "text": "Nina Dobrevová\n\nNina Dobrevová, známá pod uměleckým jménem Nina Dobrev a pod rodným jménem Nikolina Konstantinova Dobreva (bulharsky: Николина Константинова Добрева) (* 9. ledna 1989, Sofie, Bulharsko), je bulharsko-kanadská herečka, známá pro své role v seriálech \"\" (2006-09) a \"Upíří deníky\" (2009-2015).\n\nNarodila se v Sofii v Bulharsku. Ve dvou letech se s rodiči přestěhovala do Kanady (Toronto, Ontario). Mluví plynule anglicky, francouzsky a bulharsky. Má staršího bratra Alexandra (1984). Její otec Konstantin je počítačový specialista a její matka Michaela je umělkyně.\n\nNavštěvovala J. B. Tyrrell Sr. Public School, kde začala s baletem a gymnastikou, uměleckou školu Wexford Collegiate School for the Arts a Ryerson University v Torontu, obor sociologie. Školu opustila v roce 2008 kvůli herecké kariéře. Herecké lekce brala v \"Amstrong Acting Studios\".\n\nNa začátku své kariéry se objevila v menších rolích v několika filmech \"Daleko od ní\" (2006), \"Tajemství mé dcery\" (2007), \"V rytmu stepu\" (2007). V roce 2001 se jako dvanáctiletá objevila v seriálu \"\". Přelomovým filmem její kariéry se stal televizní snímek s názvem \"Too Young to Marry\" (2007), který jí umožnil ztvárnit hlavní postavu. Zde si jí všimli také jiní režiséři a nastartovali její hereckou kariéru. Následoval film \"Never Cry Werewolf\" (2008), ve kterém si zahrála s Kevinem Sorbem.\n\nV roce 2008 se objevila v televizním muzikálu \"The American Mall\" a v roce 2009 získala hlavní roli v seriálu \"Upíří deníky\" (\"The Vampire Diaries\") ve kterém hrála do roku 2015. Také ztvárnila jednu z postav ve filmu \"Pokušení\" (\"Chloe\"), který měl premiéru 26. března 2010. V roce 2011 získala roli ve filmu \"Spolubydlící\".\n\nV roce 2012 byla obsazena do role Candace ve filmu \"Charlieho malá tajemství\", po boku Logana Lermana a Emmy Watson. Film měl premiéru 21. září 2012.\n\nV srpnu roku 2014 hrála s Jakem Johnsonem a Damonem Wayansem ve filmu Falešní poldové. Dne 6. dubna 2015 oznámila prostřednictvím sítě Instagramu, že seriál \"Upíří deníky\" opouští. V roce 2015 vystoupila v hororovém filmu \"Poslední nás zachrání\". S Christinou Applegate začala na podzim 2015 natáčet film \"Crash Pad\". V dubnu 2016 bylo oznámeno, že bude hrát ve filmu \"\" s Vinem Dieselem a Samuelem L. Jacksonem. V březnu 2018 byla obsazena do role Clem v komediálním seriálu \"Fam\". Stanice objednala produkci první řady v květnu 2018.\n\nBěhem let 2006 až 2009 chodila s kanadským hercem Benem Hollingsworthem. Při natáčení seriálu \"\" se seznámila s hercem Evanem Williamsem a prožili si spolu roční románek. Čtyři roky a pět měsíců chodila s hercem Ianem Somerhalderem, se kterým se seznámila na natáčení seriálu \"Upířích deníků.\" Několik měsíců v roce 2013 chodila s tanečníkem Derekem Houghem. V dubnu 2015 začala chodit s americkým hercem Austinem Stowellem. Dvojice se rozešla v únoru 2016. Skoro rok chodila s hercem Glenem Powellem. Rozešli se v listopadu 2017.\n\n"}
{"id": "595186", "url": "https://cs.wikipedia.org/wiki?curid=595186", "title": "Sarachs", "text": "Sarachs\n\nSarachs ( ) je město v Íránu, v provincii Chorásán Razaví. Leží přímo na hranicích s Turkmenistánem, kde se také nachází značná část historického jádra města, jež je dnes součástí turkmenského města Saraghs. Největšího rozkvětu zažíval Sarachs v jedenáctém století jako jedna ze zastávek na Hedvábné stezce.\n\nV roce 2006 měl Sarachs necelých devadesát tisíc obyvatel.\n"}
{"id": "595190", "url": "https://cs.wikipedia.org/wiki?curid=595190", "title": "Dolní Heršpice-Přízřenice", "text": "Dolní Heršpice-Přízřenice\n\nDolní Heršpice-Přízřenice je název navržené obce, o jejímž vzniku se rozhodovalo 12. září 2010 v místním referendu o odtržení místních části Dolní Heršpice a Přízřenice od města Brna. Katastrální území Přízřenice má rozlohu 3,8163 km², Dolní Heršpice 3,1258 km², dohromady cca 6,9421 km². V referendu se sice většina hlasujících vyslovila pro odtržení, ale protože tito tvořili pouze 41 % oprávněných voličů, referendum dle zákona souhlas nevyjádřilo.\n\nPřízřenice i Dolní Heršpice se staly 16. dubna 1919 součástmi města Brna. V Dolních Heršpicích až do roku 1939 působil místní výbor, do roku 1945 pak místní úřadovna, 27. dubna 1945 zde byl ustaven místní národní výbor s působností pro katastrální území Dolní Heršpice, který byl zrušen s koncem roku 1946. Od 1. ledna 1947 do 30. září 1949 byly obě vesnice začleněny do městského obvodu Brno VIII, od 1. října 1949 do 30. dubna 1954 do obvodu Brno XI, od 1. května 1954 do obvodu Brno IX. V první polovině 50. let byly upraveny hranice Přízřenic s Modřicemi. Městský obvod Brno IX byl roku 1957 přejmenován na Brno IX-Horní Heršpice, roku 1960 změněn v městskou část Horní Heršpice a roku 1971 opět přejmenován na Brno IX. Horní Heršpice. Ve druhé polovině 60. let došlo v rámci katastrální reformy Brna k novému vymezení katastrálních hranic, přičemž některé pozemky byly převedeny z Přízřenic do Dolních Heršpic a Moravan a došlo opět k úpravě hranic mezi Přízřenicemi a Modřicemi, upraveny byly hranice mezi Dolními a Horními Heršpicemi a k Dolním Heršpicím byly připojeny okrajové pozemky z Brněnských Ivanovic a Holásek. V letech 1975–1990 připadly Přízřenice do městského obvodu Brno IV, od 24. listopadu 1990 do samosprávné městské části Brno-jih.\n\nV roce 2010 na území Dolních Heršpic a sousedních Přízřenic vznikla sdružení Samostatný jih (mluvčí Pavel Reich) a Pěkný jih, která vyjadřují nespokojenost s plánovanou výstavbou nového bytového komplexu pro 2000 obyvatel, který by podle jejich mínění narušil vesnický vzhled těchto částí. Také se z jejich řad ozývala kritika, že městská část Brno-jih na jejich území nevěnuje úměrné náklady a nedostatečně pečuje například o kanalizaci, chodníky a školku. Impulsem k protestům byl záměr výstavby prvních 30 rodinných domů a 800 bytů v lokalitě Na slunné louce (investorem rodinných domů je firma Reko) a vyhrazení dalších ploch pro bydlení v návrhu změny územního plánu z roku 2008.\n\nSdružení Samostatný jih uspořádalo petici požadující referendum o odtržení Dolních Heršpic a Přízřenic od Brna a vytvoření nové obce Dolní Heršpice-Přízřenice, kterou podepsalo přes 50 % oprávněných voličů. Tehdejší starosta městské části Brno-jih Josef Haluza (ČSSD) argumentoval proti odtržení a říkal, že ufinancovat provoz školek, dostavět kanalizaci či protipovodňová opatření se lépe daří se silným partnerem za zády a že samostatné obce s malým počtem obyvatel jsou finančně v nevýhodě. Pavel Reich tvrdil, že výhody převažují nad riziky, argumentoval příklady obcí úspěšně odtržených od jiných měst a uváděl, že zisky z těchto dvou vesnic nyní unikají do rozpočtu městské části, tedy po osamostatnění jim zůstane více peněz. Starosta se snažil uspořádat setkání s firmou Reko a sdružením Pěkný jih a pro propagaci argumentů proti odtržení využít speciální číslo časopisu městské části Jižní kurýr. Město Brno podle iDnes.cz navrhlo, že pokud nedojde k odtržení, město problémové pozemky odkoupí a zabrání výstavbě. Odpůrci odtržení založili sdružení Občané proti odtržení, které letákem varovalo například před zdražením vody a jízdného. Odpůrci odtržení se odvolávali rovněž na sounáležitost s městem Brnem a na lepší podmínky pro studium v Brně.. Sdružení Samostatný jih v petici navrhovalo konání referenda na 2. října, městem bylo vyhlášeno na 12. září 2010. Pokud by referendum návrh bylo odsouhlasilo, změna by podle lhůt daných zákonem o obcích nabyla účinnosti k 1. lednu 2012.\n\nOd roku 1990 se jednalo o první vážnou snahu o osamostatnění některých částí Brna a v případě prosazení by se bylo jednalo o vůbec první osamostatnění některé části Brna za celou jeho historii.\n\nÚčast v referendu dosáhla 69 %. 353 lidí hlasovalo pro odtržení, 243 proti odtržení. Návrh by byl odsouhlasen, kdyby pro něj hlasovalo nejméně 445 hlasujících.\n"}
{"id": "595195", "url": "https://cs.wikipedia.org/wiki?curid=595195", "title": "Opičí proces", "text": "Opičí proces\n\nOpičí proces (v USA známý jako Scopesův Opičí proces, oficiálně Tennessee v. Scopes) se stal zatím nejznámějším soudním procesem v historii, týkajícím se evolucionismu. V roce 1925 byl v městečku Dayton ve státě Tennessee obžalován středoškolský učitel John Thomas Scopes za porušení tzv. \"Butlerova zákona\", zakazujícího výuku evoluce.\n\nScopes byl v tomto procesu shledán vinným a odsouzen k mírné pokutě, ale verdikt byl následně zrušen kvůli formálním nedostatkům, takže Scopes nebyl nikdy potrestán.\n\nJiž ve svém průběhu získal proces obrovskou publicitu a do malého města se hrnuli reportéři z celých Spojených států, aby zachytili souboj dvou proslulých právníků, zastupujících sporné strany. Byli jimi hluboce věřící William Jennings Bryan, trojnásobný kandidát Demokratů na úřad prezidenta USA (zastupující stát Tennessee), a slavný obhájce, agnostik Clarence Darrow (hájící Scopese).\n\nProces proti sobě postavil modernisty, tvrdící, že náboženství je v souladu s teorií evoluce, a fundamentalisty, trvající na tom, že slovo Boží, tak, jak je zjeveno v Bibli, pokrývá veškeré lidské poznání.\n\nProces byl tedy i jakýmsi náboženským či teologickým soubojem a soudem nad věrohodností moderní vědy, alespoň pokud jde o spor mezi kreacionisty a evolucionisty.\n\nVe své snaze zvrátit prostřednictvím státu a jeho zákonů trend, kdy výuka vědy a evoluce čím dál tím více ovlivňovala veřejné mínění, však fundamentalisté v soudní síni selhali.\n\nProces je velmi známý i díky divadelní hře \"Kdo seje vítr\", která byla celkem čtyřikrát zfilmována (např. v roce 1960 se Spencerem Tracym v hlavní roli).\n\nCelý proces vznikl v důsledku toho, že William Bell Riley, prezident \"Světové společnosti křesťanských fundamentalistů\" (\"World's Christian Fundamentals Association\", dále jen „WCFA“) lobboval u státní legislativy za přijetí anti-evolucionistických zákonů a povedlo se mu uspět ve státech Florida, Oklahoma a 13. března 1925 i v Tennessee, kde byl přijat tzv. „Butlerův zákon“ (podle navrhovatele Johna Butlera Washingtona, 1875–1952, farmáře a člena Sněmovny reprezentantů státu Tennessee), který zakazoval výuku evoluce.\n\nNa to reagovala \"Americká unie občanských svobod\" (\"American Civil Liberties Union\", dále jen „ACLU“) oznámením, že poskytne obhajobu komukoliv, kdo bude kvůli výuce evoluce obviněn.\n\nJistý George Rappleyea, který řídil několik místních dolů, přesvědčil skupinu podnikatelů v Daytonu, že kontroverznost takového procesu by městečku přinesla velmi prospěšnou publicitu. S jejich souhlasem pak zavolal svému příteli, čtyřiadvacetiletému Johnu Thomasu Scopesovi, který byl středoškolským učitelem biologie v Clark County, a požádal ho, aby v jedné ze svých tříd učil teorii evoluce.\n\nRappleyea poukázal na skutečnost, že zatímco „Butlerův zákon“ výuku evoluce zakazuje, stát požaduje, aby učitelé používali učebnice, které otevřeně popisují a schvalují teorii evoluce, takže je tedy fakticky nutí zákon překračovat.\n\nScopes uvedl, že si není jistý, zda skutečně \"vyučoval\" evoluci, ale že nicméně určitě evoluční kapitolu i graf se třídou prošli. Pak dodal: „\"Pokud můžete prokázat, že jsem tím učil evoluci, a že to opravňuje mě zažalovat, pak budu ochoten stanout před soudem\"“. Poté se stal čím dál tím více ochotnějším účastníkem celé akce, dokonce svědčil sám proti sobě a vyzýval žáky, aby vypovídali proti němu.\n\nScopes byl zadržen a obviněn 5. května 1925 a obžalován 25. května, poté, co tři studenti jeho výzvu uposlechli a svědčili proti němu před velkou porotou. Soudce John T. Raulston svolal velkou porotu neobvykle rychle a „\"doslova ji nutil Scopese obvinit, ačkoliv důkazy proti němu byly skrovné a nebylo jisté, zda výpovědi stačí k prokázání skutkové podstaty obvinění\"“.\n\nNakonec byl Scopes obviněn z toho, že dne 7. dubna 1925 učil evoluci podle kapitoly z učebnice, která obsahovala myšlenky pocházející z knihy Charlese Darwina „\"O původu druhů\"“ a tím porušil zákon. Následně byl formálně zatčen, ačkoliv nebyl nikdy uvězněn, byl totiž okamžitě propuštěn na kauci 100 dolarů, vyplacenou Paulem Pattersonem, majitelem listu „\"Baltimore Sun\"“.\n\nProtože poměrně volný a složitý právní systém USA má mnoho možností, došlo následně k velikému množství změn a přesunů různých person na obou stranách sporu. Původními státními žalobci (prokurátory) byli Herbert a Sue Hicksovi, místní právníci a Scopesovi přátelé.\n\nBaptistický pastor William Bell Riley, zakladatel a prezident WCFA, se však začal ve sporu angažovat a přemluvil Williama Jenningse Bryana, trojnásobného kandidáta na úřad prezidenta USA, aby do sporu vstoupil jako právní zástupce WCFA. Státní žalobce Sue Hicks následně Bryanovi nabídl, aby se stal spolupracovníkem prokuratury a Bryan ochotně přijal, ačkoliv se již dlouho zabýval výlučně politikou a žádný právní případ neměl již třicet šest roků.\n\nScopes uvedl: „\"Poté, co byl Bryan jmenován státem jako mimořádný prokurátor kauzy, nebyla vůbec žádná naděje na to, že by se spor udržel v mezích ústavnosti\".“\n\nTým žalobců nakonec vedl Tom Stewart, okresní prokurátor pro 18. obvod a pozdější senátor USA, a dále v něm byli Herbert a Sue Hicksovi, Ben B. McKenzie a jako zvláštní prokurátor William Jennings Bryan.\n\nPůvodce celého procesu, George Rappleyea, snažící se o co největší publicitu, oslovil nejdříve tehdy velmi populárního anglického spisovatele H. G. Wellse (jehož evolucionistická kniha „\"Dějiny světa\"“ byla v té době jednou z nejprodávanějších knih na světě vůbec), aby se připojil k týmu obhájců. Wells nabídku odmítl s poukazem na to, že nemá vůbec žádné právnické vzdělání ani ve Velké Británii, natož v USA.\n\nZato John R. Neal, profesor práva z Knoxville, prohlásil, že bude hájit Scopese, i kdyby nechtěl, a stanul v čele týmu obhajoby.\n\nV reakci na jmenování Bryana „zvláštním prokurátorem“ nabídl obhajobě své služby proslulý obhájce a agnostik Clarence Darrow. Po mnoha přesunech sem a tam se nakonec tým obhajoby ustálil ve složení: Clarence Darrow, Arthur Garfield Hays (právník ACLU) a Dudley Field Malone, mezinárodní rozvodový právník, který pracoval na ministerstvu zahraničí v době, kdy byl Bryan ministrem.\n\nProces byl sledován nejznámějšími reportéry USA i celého světa, mj. i H. L. Menckenem z listu „\"Baltimore Sun\"“, který hradil část nákladů obhajoby. A byl to právě Mencken, který poskytl procesu jeho nejkřiklavější titulek: „\"Opičí proces s bezvěrcem Scopesem\"“.\n\nVzhledem k popularitě žalobce Bryana a obhájce Darrowa se stal proces také prvním soudním řízením v USA, přenášeným rádiem po celé zemi.\n\nDo Daytonu přijelo i mnoho aktivistů z obou táborů a nakonec bylo v době procesu v městečku se 1 756 obyvateli přes 5 000 lidí, přičemž atmosféra připomínala karneval.\n\nPředsedající soudce John T. Raulston byl v průběhu procesu obviňován z podjatosti a mezi ním a obhájcem Darrowem docházelo po celou dobu k ostrým srážkám. Hned na počátku Raulston citoval knihu Genesis a „Butlerův zákon“ a varoval porotu, aby nerozhodovala o zákonu (což by se mohlo stát ohniskem sporu), ale o tom, zda byl porušen, což označoval za „\"závažný přečin\"“.\n\nSám hlavní porotce nebyl přesvědčen o správnosti „Butlerova zákona“, ale jako většina poroty se přizpůsobil soudcovým pokynům. V porotě zasedalo šest baptistů, čtyři metodisté, jeden člen církve „Campbellitánští učedníci Krista“ a jen jeden člověk, který se nehlásil k žádné církvi.\n\nACLU původně zamýšlela postavit se proti „Butlerovu zákonu“ s odůvodněním, že porušuje osobní práva učitelů a akademické svobody a proto je protiústavní. Během stání však Darrow původní strategii ACLU opustil a napadl princip doslovného výkladu Bible, stejně tak jako omezené znalosti prokurátora Bryana, co se týče vědy i jiných náboženství. K výchozí strategii se vrátil až při pozdějším odvolacím řízení, kde tvrdil, že původní proces byl neplatný, neboť „Butlerův zákon“ zvýhodňoval konkrétní náboženskou skupinu, což bylo protiústavní.\n\nBěhem procesu se Darrow nejdříve pokusil argumentovat tím, že \"evoluce a stvoření, tak jak je popsáno v Bibli, vlastně nejsou vůbec v žádném rozporu\" (úhel pohledu, později označovaný jako „\"teistický evolucionismus\"“). Na podporu tohoto tvrzení povolal osm známých vědců, zabývajících se teorií evoluce.\n\nŽalobce Bryan v souladu se strategií prokurátora Stewarta tvrdil, že \"nabízená vědecká svědectví jsou nepodstatná\", neboť nemají žádný vztah k faktu, zda Scopes učil nebo neučil ve škole evoluci. Později se však sám nechal Darrowem zatáhnout do velmi sofistikovaného sporu.\n\nZe všech svědků obhajoby soudce dovolil vypovídat pouze zoologu Maynardu Metcalfovi a ostatním vědcům povolil pouze předložit písemná vyjádření k věci, aby mohly být použity při případném odvolání. I tak následně Raulston prohlásil všechna svědectví obhajoby, týkající se Bible, za irelevantní a zakázal je předložit porotě (která byla během obhajoby z jednání vyloučena). Přes soudcovu snahu směrovat proces pouze k prokázání faktu, zda byl či nebyl porušen „Butlerův zákon“, mělo jednání mnoho dramatických zvratů a zaznělo v něm mnoho pozoruhodných argumentů, typických pro fundamentalismus, modernismus i agnosticismus.\n\nAčkoliv by pro obžalobu bylo jistější držet se jen skutkové podstaty Scopesova obvinění, byl to právě Bryan, který chtěl, aby proces vyzněl jako odsouzení \"celého\" evolucionismu, a Darrow na tuto „hru“ přistoupil.\n\nNa podporu svého tvrzení, že výuka evoluce je morálně zhoubná, např. Bryan citoval slavný proces \"Leopold vs. Loeb\", v němž sám Darrow jen o rok dříve zachránil před trestem smrti dva mladíky, obviněné z vraždy teenagera, a to argumentací, že jen vzali vážně Nietzscheho filosofii, která jim byla přednášena na univerzitě, a začali se pod jejím vlivem formovat do pozice „nadlidí“.\n\nDále si Bryan stěžoval na to, že evoluce učí děti, že lidé jsou jen jedním „\"ze 35 000 druhů savců\"“ a pohoršoval se, že tvrdí i takové věci jako, že se lidé vyvinuli „\"dokonce nikoliv z americké opice, ale z nějaké staré opice světové!\"“ \n\nObhájce Malone odpověděl projevem, obecně považovaným za řečnický triumf procesu. Vyjadřoval v něm obavy z „inkvizitorství“ a argumentoval, že Bible by měla být používána v oblasti teologie a morálky, ale nikoliv stavěna do cesty vědě. V závěru Malone prohlásil, že Bryanův „boj na život a na smrt“ proti evoluci by neměl jednostranně ovlivnit soud natolik, že upře obhajobě její hlavní svědky. Sliboval, že v případě jejich svědectví nepůjde o žádný duel, neboť „\"pravdu není možno vyzvat na souboj\"“.\n\nMaloneova řeč vzbudila v soudní síni bouřlivé reakce a Scopes ji označil za \"dramatický zlatý hřeb celého procesu\". Tvrdil také, že jediný důvod, proč chtěl Bryan ještě poté znovu předstoupit před soud, byla snaha získat zpět alespoň trochu z jeho poskvrněné slávy. Soudce však svůj odpor vůči svědectvím vědců nezměnil.\n\nŠestý den procesu obhajobě došli svědkové a proto sedmého dne požádala obhajoba soudce, aby, když jsou její vlastní svědci prohlašováni za irelevantní, předvolal samotného Bryana, jako svědka v otázkách týkajících se Bible, což plánoval Darrow již den předem, kdy označil Bryana za „experta na Bibli“, a na konfrontaci s Bryanem se důkladně připravil.\n\nTento krok všechny přítomné překvapil, protože Bryan v procesu zastupoval obžalobu a sám se nikdy za experta na Bibli neoznačoval, ačkoliv se svou znalostí Bible vychloubal. Bryan souhlasil pod podmínkou, že následně i on bude moci vyslechnout Darrowa.\n\nCelá Bryanova výpověď, která se kvůli mimořádnému vedru odehrála na trávníku před budovou soudu za asistence přihlížejících davů, se pak točila kolem několika otázek, týkajících se biblických příběhů a Bryanových přesvědčení, a vyústila v to, že Bryan obvinil Darrowa, že využívá soud ke „\"špinění Bible\"“, zatímco Darrow označil Bryanova tvrzení o Bibli za „\"pošetilá\"“ a „\"urážlivá pro každého člověka vědy a vzdělání na světě, který nevěří vašemu bláznivému náboženství\"“.\n\nV průběhu této dvouhodinové konfrontace zaznělo několik „klasických“ otázek či přímo vtipů, zpochybňujících doslovnost Bible, např.: \"Pokud byla první žena Eva skutečně vytvořena z Adamova žebra, kde vzal jejich syn Kain svoji ženu?\", nebo: \"Když se v Bibli píše, že Joshua zastavil Slunce, věříte, že Slunce obíhá kolem Země?\" , či \"Ryby se při Potopě světa také utopily?\" \n\nNakonec Darrow nachytal Bryana otázkou: „\"Jestliže Bůh stvořil Slunce až čtvrtý den, jak dlouho trval den třetí?\"“ (Když 24hodinový den je dán otáčením Země ve vztahu ke Slunci.) Bryan připustil, že takový „den“ mohl trvat třeba méně hodin, nebo více hodin, pokud Bůh chtěl, čímž však byl nakonec nucen připustit, že mohl trvat i milion hodin či milion let a jak dodal Darrow „\"nebo mohl trvat 80 milionů let!\"“ (tj. doba, na kterou se tehdy odhadovala evoluce života na Zemi). Tudíž Bryan připustil, že nemuselo jít o den v našem slova smyslu, ale jen o jednu z jakýchsi šesti „period“ stvoření – což ovšem popírá jeho požadavek na doslovný výklad Bible.\n\nBryanova výpověď by pravděpodobně pokračovala i další den, ale poté, co se Bryan do svých odpovědí čím dál tím více zamotával, soudce ji opět prohlásil za irelevantní a nařídil vyškrtnout ze záznamu. Tím ovšem ztratil Bryan příležitost předvolat ke konfrontaci Darrowa.\nKdyž soudce odmítl i poslední pokus obhajoby o předložení důkazů, Darrow rovnou požádal porotu o vynesení verdiktu s tím, že když jsou u tohoto soudu jeho důkazy odmítány, musí jít celý proces tak jako tak k vyšší instanci, kde se bude ze všeho nejdříve řešit zda jsou či nejsou přípustné.\n\nDarrow se vzdal i práva na závěrečnou řeč, což podle práva státu Tennessee znamenalo, že ji nemohla pronést ani obžaloba.\n\nSám Scopes v průběhu procesu vůbec nevypovídal.\n\nPo osmi dnech procesu trvalo porotě rozhodnutí jenom devět minut. 21. července 1925 byl Scopes porotou shledán vinným, ovšem soudcem byl odsouzen pouze k pokutě 100 dolarů (v r. 1925 byl plat učitele v USA 80 dolarů měsíčně).\n\nPo vynesení rozsudku Scopes dostal příležitost říci svá první a poslední slova u soudu. Prohlásil, že byl odsouzen za porušení nespravedlivého zákona, že se bude v budoucnosti chovat stejně jako v minulosti a že jakékoliv jiné jeho jednání by bylo v rozporu s jeho ideály akademické svobody, to jest: učit pravdu, což mu zaručuje Ústava Spojených států, garantující občanské a náboženské svobody.\n\nOdvolací soud Tennessee následně přijal všechna svědectví obhajoby, nicméně po jejich analýze prohlásil s rozsáhlým odůvodněním jednotlivých bodů, že neprokazují, že by byla Scopesovým odsouzením porušena ústava USA. Uznal za správný i postup, jímž porota shledala Scopese vinným. Shledal však formální chybu na straně soudce, který nesměl podle zákonů Tennessee uložit vyšší pokutu než 50 dolarů, čímž byl jeho rozsudek zrušen. Soudní dvůr pak vydal zcela nečekané doporučení:\n\n„\"Nevidíme nic, čeho by se mohlo dosáhnout prodlužováním této bizarní kauzy. Naopak si myslíme, že klid a důstojnost státu, který stíhá všechny kriminální činy za tím účelem, aby došlo k nápravě, budou nejlépe zachovány, když bude trestní stíhání s okamžitou platností ,nolle prosequi‘ (tedy zastaveno).\"“\n\nGenerální prokurátor okamžitě oznámil, že nebude usilovat o obnovu řízení, zatímco Scopesovi právníci komentovali ohromující rozsudek s velkým rozhořčením.\n\nNěkteří fundamentalisté spatřovali v rozhodnutí o Scopesově vině (byť se zrušeným rozsudkem a zastaveným stíháním) své vítězství. Fakticky to však byla jejich prohra, neboť výsledek procesu znamenal, že i pokud by nějaký soud ještě vůbec kdy podobný případ přijal a odsoudil, stačí zaplatit malou pokutu a kdokoliv může evoluci vyučovat (v USA nemůže být nikdo obžalován dvakrát za jeden čin).\n\nPřesto si fundamentalisté a později kreacionisté na základě uznání Scopesovy viny vynutili obdobné zákony ve většině dalších států USA . Jejich ostrý boj ztratil na síle až po roce 1957, kdy se s érou Sputniku a nástupem kosmonautiky změnila nálada americké veřejnosti ve prospěch podpory moderní vědy a techniky.\n\nV roce 1968 rozhodl Nejvyšší soud Spojených států v případu \"Epperson vs. Arkansas\", že \"takové zákazy, jako byl Butlerův zákon, jsou v rozporu s prvním dodatkem Ústavy Spojených států, protože jejich primárním cílem je zbožnost\". V Tennessee byl Butlerův zákon zrušen jen o rok dřív.\n\nPočátkem 21. století se fundamentalisté a kreacionisté spíše než zákazu výuky evoluce snaží dosáhnout, aby byl kreacionismus vyučován na školách jako alternativní teorie k teorii evoluce.\n\n\n"}
{"id": "595200", "url": "https://cs.wikipedia.org/wiki?curid=595200", "title": "Primo Victoria", "text": "Primo Victoria\n\nPrimo Victoria \"(První vítězství)\" je debutové studiové album od švédské power metalové skupiny Sabaton, vydané 15. března 2005 ve vydavatelství Black Lodge Records. V roce 2010 vyšla Re-Armed edice s několika bonusy.\n\n\nRe-Armed edice – bonus\n\n\n"}
{"id": "595201", "url": "https://cs.wikipedia.org/wiki?curid=595201", "title": "Klimt", "text": "Klimt\n\nPříjmení Klimt, přechýleně Klimtová, nosí více různých osobností:\n\n"}
{"id": "595202", "url": "https://cs.wikipedia.org/wiki?curid=595202", "title": "Mikuláš a jeho přátelé", "text": "Mikuláš a jeho přátelé\n\nMikuláš a jeho přátelé, : , je čtvrtá knížka ze série Malý Mikuláš, kterou napsal francouzský spisovatel René Goscinny a ilustroval Jean-Jacques Sempé. Do češtiny knihu přeložila Tamara Sýkorová-Řezáčová a vydalo nakladatelství BB art v roce 1997.\n\n\n\n"}
{"id": "595205", "url": "https://cs.wikipedia.org/wiki?curid=595205", "title": "Fakulta právnická Západočeské univerzity", "text": "Fakulta právnická Západočeské univerzity\n\nFakulta právnická (FPR) Západočeské univerzity v Plzni (ZČU) představuje jednu z devíti fakult této vysoké školy. Vznikla v roce 1993 jako čtvrtá právnická fakulta v České republice. Mediálně známou se stala v důsledku tzv. kauzy plzeňských práv.\n\nTříletý bakalářský studijní program (Bc.) \"Právní specializace\", studijní obor Veřejná správa.\n\nDvouletý navazující magisterský studijní program (Mgr.) \"Právní specializace\", obor Veřejná správa.\n\nPětiletý magisterský studijní program \"Právo a právní věda\", obor Právo, včetně dodatečné možnosti vykonat z některého právního oboru rigorózní zkoušku (JUDr.).\n\nČtyřletý doktorský studijní program (Ph.D.) \"Teoretické právní vědy\", obor Občanské právo.\n\nFakulta se skládá z celkem dvanácti kateder.\n\n\n\n\n\nFakulta po svém vzniku sídlila v pozdně funkcionalistické budově na rohu Americké třídy a Prokopovy ulice, která byla původně v roce 1939 postavena pro brněnskou Hasičskou vzájemnou pojišťovnu a která po válce sloužila jako sídlo krajského výboru KSČ. Po roce 2005 se přesunula do novorenesanční budovy bývalé plzeňské obchodní komory v sadech Pětatřicátníků, postavené v letech 1904 a 1905, jenž je od roku 1993 chráněna jako kulturní památka.\n\nV srpnu 2009 bylo v MF DNES zveřejněn první text o tehdejších poměrech na fakultě. V září 2009 bylo v Lidových novinách zveřejněno, že proděkan fakulty Ivan Tomažič opsal desítky stran své disertační práce, kterou obhájil v roce 2006. Jeho školitelem byl další proděkan fakulty Milan Kindl a oponentem Jaroslav Zachariáš. I Zachariášův oponentský posudek je plagiátem, a to 12 let starého článku z časopisu \"Právní rozhledy\". Zachariáš, Tomažič i Kindl se pod tlakem médií vzdali svých funkcí. Později rezignoval i šéf katedry správního práva Květoslav Kramář.\n\nRektor univerzity Josef Průša proto 29. září dočasně pověřil výkonem funkce děkana bývalého ministra spravedlnosti Jiřího Pospíšila (ODS), který byl posléze zvolen řádným děkanem na zasedání Akademického senátu fakulty dne 2. listopadu 2009. Ten pak potvrdil, že některé absolventské práce vznikly až dodatečně.\n\nNa základě tohoto skandálu pak byly speciálním softwarem Masarykovy univerzity zkontrolovány další práce, které byly na fakultě obhájeny a jen u rigorózních prací vyšlo najevo, že 34 prací vykazovalo shodu s jinými do 10 procent, devět prací mezi 20 až 30 procenty a pět jich bylo více než z poloviny opsaných (z toho jedna byla kompletní plagiát).\n\nNa fakultě bylo dříve možné studovat v doktorském studijním programu (Ph.D.) \"Teoretické právní vědy\" obory Mezinárodní právo, Občanské právo, Obchodní právo, Právní dějiny, Správní právo, Teorie práva, Trestní právo a Ústavní právo (od roku 2004 však již bez oborů Správní právo a Teorie práva). Od roku 2007 se úrovní studia opakovaně zabývala Akreditační komise, podle které fakulta dlouhodobě neměla vlastní kvalitní vědeckou činnost, neodpovídalo složení zkušebních komisí, objevovaly se neadekvátní specializace, chyběl systém vnitřního hodnocení a dlouhodobá koncepce tohoto typu vysokoškolského studia apod.\n\nMinisterstvo nakonec z těchto důvodů prodloužilo akreditaci pouze oborům Občanské právo a Trestní právo. U oboru Obchodní právo však byla Akreditační komise tehdejším vedením fakulty uvedena v omyl, proto byla prodloužena akreditace i pro tento obor, byť jen do konce roku 2009, a v prověřování jak doktorského studia (doktor – Ph.D.), tak rigorózního řízení (doktor práv – JUDr.), se dále pokračovalo. Nakonec Akreditační komise doporučila ministerstvu rozhodnout o časově neurčitém pozastavení přijímání studentů do doktorského studia a o podobném pozastavení realizace rigorózního řízení. K tomu skutečně došlo 15. ledna 2010, rigorózní řízení a udělování titulů JUDr. bylo ale nakonec obnoveno.\n\nV červnu 2011 nicméně Akreditační komise navrhla mj. úplné odebrání akreditace pro veškeré doktorské (Ph.D.) studium na fakultě. Ministerstvo 7. listopadu návrhu vyhovělo a k 29. únoru 2012 fakultě akreditaci doktorského studia odebralo. Zároveň rozhodlo o tom, že fakulta už nemůže konat státní rigorózní zkoušky a udělovat titul JUDr.\n\nSituace se ale později změnila, v únoru a v dubnu 2015 Akreditační komise na svých zasedáních zaujala kladné stanovisko k žádosti fakulty o novou akreditaci doktorského studijního oboru Občanské právo, stejně jako k obnovení rigorózního řízení. Na doktorské studium nemá být přijato více jak 10 studentů ročně.\n\nNejvyšší státní zástupkyně Renata Vesecká podala ke konci roku 2008 sedm správních žalob proti rozhodnutím Západočeské univerzity v Plzni, která nostrifikovala diplomy absolventů Zakarpatské státní univerzity (založena v roce 1995 a zanikla v roce 2013 spojením s tradiční Užhorodskou Národní univerzitou) z Užhorodu. Ukrajinské právnické diplomy zprostředkovával českým zájemcům Mezinárodní institut podnikatelství a práva, s.r.o., ale Česká advokátní komora odmítla uznat jejich platnost, když podle ní je právo v každé zemi jiné. Podle tehdejšího rektora Západočeské univerzity Josefa Průši však nebyl důvod tyto tituly nenostrifikovat, protože ukrajinská univerzita měla vzdělávat v oborech českého práva. Krajský soud v Plzni v roce 2010 podaným žalobám vyhověl a napadená rozhodnutí plzeňské univerzity zrušil, pouze jednu žalobu odmítnul. Celkem však šlo o 44 žalob, z nichž do konce června 2011 stihl krajský soud projednat 25, všem vyhověl a rozhodnutí o uznání ukrajinských diplomů zrušil. V šesti případech pak byla těmi, co jim byla nostrifikace takto oduznána, podána kasační stížnost k Nejvyššímu správnímu soudu, všechny ovšem neúspěšně.\n\nFakulta také řešila studenty, kteří podle všeho nesplnili všechny požadavky na úspěšné ukončení studia, např. proto, že „studovali“ příliš krátkou dobu, nebo protože jim mělo být uznáno studium před rokem 1989. Na jiných právnických fakultách v České republice se takové problémy se studenty neprokázaly. V ohrožení svého akademického vzdělání se tak ocitli např. šéf plzeňské městské policie Luděk Hosman, náměstek policejního prezidenta Jan Brázda, vyšetřovatelka protikorupční policie Monika Kocourková, podnikatel Jan Harangozzo, který figuroval i v kauze konkurzních podvodů soudce Jiřího Berky, poslanec Marek Benda (ODS), primátorka Chomutova Ivana Řápková (ODS) či potomci zavražděného „kmotra podsvětí“ Františka Mrázka Michal a Monika Mrázkovi. Správní řízení, které nespočívalo v rušení titulů, ale ve zrušení neoprávněně vydaných diplomů, jakožto osvědčení o řádném ukončení studia, bylo zahájeno v celkem 69 případech. Z toho bylo 7 bakalářů (Bc.), 41 magistrů (Mgr.), 12 doktorů práv (JUDr.) a 9 doktorů (Ph.D.). Po prověření všech skutečností mělo ke zrušení diplomu dojít ale pouze u zhruba dvaceti absolventů, např. Ivany Řápkové, v jejím případě ovšem nakonec došlo k zastavení řízení.\n\nKe květnu 2011 fakulta už zrušila sedm magisterských diplomů. Mezi postiženými osobami byli Michal Mrázek a Monika Mrázková. Mrázková nezískala dostatečný počet bodů u přijímací zkoušky (14 bodů ze 40), děkan Kindl ji poté přijal na odvolání, měla absenci řady zápočtů a u existujících panovala nejistota pravosti, magisterský program pak absolvovala za rok a devět měsíců, diplomová práce není k nalezení a v datum oficiální státnice 20. října 2003 nezasedala žádná oficiální zkušební komise. Dalším byl Jan Harangozzo, který v Plzni vystudoval za pouhé dva měsíce a dva týdny. Hájil se tím, že mu bylo uznáno předchozí studium na bratislavské univerzitě, tam ale studoval jen jeden rok, než jej vyloučili. Ve věci zrušení diplomů šlo i o podnikatele Ladislava Cirhana, absolventa po 2,5 letech, či makléře a podnikatele Petra Matušku, který vystudoval už za 7 měsíců. U obou navíc nelze nalézt jejich diplomové práce. Diplom byl též zrušen šéfovi Sdružení sportovních svazů Zdeňku Ertlovi, kterému bylo uznáno předchozí studium elektrotechniky z roku 1987, nebo Barboře Havlové, která studovala měsíců devět, protože jí byly uznány znalosti nabyté na Vysoké škole cestovního ruchu. Podle právního experta celé univerzity a zároveň náměstka na ministerstvu spravedlnosti Františka Korbela měla být celá záležitost uzavřena do konce června 2011. Diplom byl nakonec zrušen pouze 7 magistrům (třem z nich zároveň i diplom o udělení titulu JUDr.), jednomu držiteli titulu Ph.D. a jednomu bakaláři. Tím byl bývalý šéf plzeňských městských strážníků Luděk Hosman, u kterého k tomu došlo ale až po roce, v červnu 2012. Jeho právní zástupce Radek Ondruš uvedl, že zrušení bakalářského diplomu napadne správní žalobou, protože diplom prý nelze po dlouhé době zrušit, kdyby to možné bylo, šlo by tak zrušit celou řadu dalších dokumentů, např. osvědčení o státním občanství. Podobnou žalobu pak podal i ve věci Jana Harangozza. Krajský soud v Plzni jejich argumenty uznal a rozhodnutí o odebrání vysokoškolského titulu Hosmanovi i Harangozzovi zrušil. Škola však proti tomu podala kasační stížnost a rozhodne tak ještě Nejvyšší správní soud.\n\nV červenci 2012 bylo vyšetřování kauzy zastaveno. Policii a státnímu zastupitelství se totiž nepovedlo shromáždit dostatek důkazů, že by kdokoliv z bývalého vedení fakulty dopustil trestného činu. Státní zástupkyně Antonie Zelená se k tomu vyjádřila slovy: „K programu celoživotního vzdělávání neexistuje prakticky žádná dokumentace. Nedohledali jsme obsahovou náplň kurzů, nevíme, co se tam učilo a jak dlouho. Prostě nic.“\n\nBěhem dočasného ročního vedení fakulty Jiřím Pospíšilem začala její stabilizace, po zvolení nového děkana Květoslava Růžičky v říjnu 2010 se ale situace opět vyhrotila. Na svou funkci proděkana a vedoucího katedry soukromého práva a civilního procesu např. rezignoval hlavní autor nového občanského zákoníku prof. Karel Eliáš. Později dokonce prohlásil, že chce z fakulty odejít, stejné stanovisko zaujali i doc. Bohumil Havel, Petr Bezouška nebo garantka trestního práva prof. Helena Válková, kteří považovali nové vedení za nekompetentní, nenakloněné reformám a spojené s bývalým vedením Jaroslava Zachariáše, Milana Kindla a Ivana Tomažiče. Ukončit svůj malý učitelský závazek chtěl i původní děkan a pozdější ministr spravedlnosti Jiří Pospíšil, který ale právě Růžičku ve zvolení původně podporoval.\n\nV květnu 2011 se ukázalo, že z fakulty kromě Karla Eliáše chce odejít dalších pět lidí, z toho dva docenti, dalších deset, z toho tři docenti, odchod zvažovali. Fakulta proto za ně hledala adekvátní náhradu. Nakonec počet odcházejích pedagogů stoupl na 29, z toho byli tři profesoři (Karel Eliáš, Pavel Šámal a Helena Válková) a dva docenti (Bohumil Havel a Petr Hůrka). Do prvního kola výběrového řízení na nové učitele se ale přihlásilo jen osm lidí.\n\nV září 2011 vydala Bezpečnostní informační služba výroční zprávu, ve které mimo jiné uvedla, že nedošlo k vyvození jasné a konkrétní odpovědnosti v případech klientelismu a korupce plzeňské právnické fakulty. Reformní úsilí se podle BIS zaměřilo na postihování studentů či doktorandů, zatímco i po výměně vedení pokračovalo ovlivňování probíhajících kontrol, pozměňování dat v elektronických databázích fakulty, popřípadě i k jejich „ztrátě“. Podle BIS je varujícím především propojení vyučujících právnické fakulty s některými představiteli policie, advokacie, státní správy a samosprávy. BIS také zmínila, že podobné \"dysfunkce\", jaké se vyskytly na plzeňské právnické fakultě, byly zaznamenány i na jiných vysokých školách. Mělo by se jednat především o školy se zaměřením na právo a veřejnou správu.\n\nAkreditační komise v červnu 2011 navrhla úplně odebrat akreditaci pro doktorské studium (Ph.D.), neudělovat titul JUDr. a omezit akreditaci u magisterského studia (Mgr.) tak, aby nebylo možné přijímat nové studenty. Zdůvodnila to tím, že se fakulta se svými skandály nedokázala sama vypořádat. Na tomto základě bylo v listopadu 2011 rozhodnuto o ukončení doktorského studia i konání státních rigorózních zkoušek. Podobně dne 1. února 2012 akreditační komise rozhodla, že nevydá souhlasné závazné stanovisko k reakreditaci magisterského studia, která tak fakultě měla skončit na konci akademického roku 2011/2012. Do konce října 2012 fakulta dostala čas pouze pro převedení stávajících magisterských studentů na jiné české právnické fakulty, ty moravské se však k tomu postavily velmi rezervovaně: zatímco děkanka brněnské fakulty poukázala, že počet studentů na všech právnických fakultách je už i tak dost vysoký, olomoucká univerzita upozornila, že její platný statut všeobecně neumožňuje přestup studentů z jiných škol.\n\nProti „rozhodnutí“ Akreditační komise podalo pět studentů fakulty ústavní stížnost, podle jednoho z nich mělo totiž jít o „hazard se životy a vzděláním“. Mluvčí Ústavního soudu nechtěl výsledek řízení předjímat, ačkoli obecně platí, že stěžovatel musí před podáním takové stížnost vyčerpat všechny jiné možnosti obrany a musí také prokázat přímý zásah do jeho základních práv. Ústavní stížnosti také nakonec byly odmítnuty pro nepřípustnost. Ústavní soud konstatoval, že samotným stanoviskem nemohlo dojít k zásahu do práv vysoké školy ani subjektivních práv studentů, protože je pouze podkladem pro rozhodnutí ministerstva. Mezitím se rektorka Západočeské univerzity Ilona Mauritzová pokoušela dohodnout schůzku s ministrem školství, aby si mohla ujasnit, jakou má škola možnost opravných prostředků. Studenti fakulty proti uzavření uspořádali celou řadu demonstrací, v jejichž čele stáli student prvního ročníku a člen Mladých konzervativců Jakub Sivák a student pátého ročníku a člen ODS Jiří Fremr, který dříve vešel ve známost v souvislosti se spácháním trestného činu těžké ublížení na zdraví. Sivák pak v polovině února 2012 oznámil, že některým studentům bylo v souvislosti s pořádáním akcí za zachování fakulty údajně vyhrožováno. Naopak se studentem Tomášem Hnetilou, který studentské protesty kritizoval a který podepsal prohlášení „Rozumem proti emocím“, bylo zahájeno disciplinární řízení za údajné poškození dobrého jména fakulty a za „porušení svého imatrikulačního slibu“.\n\nPodle zveřejněného stanoviska Akreditační komise však magisterské studium uskutečňované fakultou vykazuje závažné nedostatky dlouhodobě. Má jít hlavně o personální zabezpečení výuky a s tím související odbornou a vědeckou činnost akademických pracovníků. Z hlediska garantů nutných pro akreditaci pak mají představovat největší problém předměty Teorie práva, Římské právo, Trestní právo a Pracovní právo, a to ať už se jedná o věk, výši úvazku nebo publikační činnost. Nakonec u většiny klíčových právních disciplín má být habilitovaným pouze jejich garant, vedle něhož mají působit už jen asistenti. Co se týče celkové věkové struktury, jen tři profesoři jsou mladší 65 let a pouze jeden profesor, starší 80 let, vyučuje výhradně zde. Také toto má být podle Akreditační komise problematické, převážná část vyučujících má silné úvazky i jinde, na jiných fakultách, ale řešení nedostatečného personálního zabezpečení prostřednictvím „výpůjček“ nemůže fungovat dlouhodobě. Akreditační komise dále fakultě vytýká vědeckou činnost. Žádný z profesorů ani docentů neměl za posledních pět let realizovat jakýkoli výzkumný projekt a pokud publikují, tak převážně texty učebnicového charakteru. Fakulta jako celek pak nerealizuje žádný vědecký výzkum. Na od roku 2008 pravidelné výtky ve všech těchto směrech však měla reagovat jen formálními úpravami pracovních úvazků, aby „vnějškově odpovídaly základním kvantitativním kritériím“. Akreditační komise proto konstatovala, že „na Fakultě právnické Západočeské univerzity v Plzni nejsou vytvořeny podmínky pro kvalitní vzdělávací činnost v magisterském studijním programu.“\n\nVedení fakulty vypracovalo k výše zmíněnému stanovisku vyjádření, ve kterém závěry Akreditační komise odmítlo a konstatovalo, že splňuje veškeré standardní podmínky vyslovené Akreditační komisí k prodloužení platnosti akreditace.\n\nPodle průzkumu společnosti SANEP ze 7. až 10. února 2012 54,5 % Čechů souhlasilo s uzavřením plzeňské právnické fakulty, dokonce 86,1 % z nich soudilo, že svůj kredit už ztratila. Naopak jen 15,7 % bylo přesvědčeno, že požadavky pro akreditaci magisterského studia byly splněny.\n\nKvůli námitkám ministerstva školství, mládeže a tělovýchovy, že komise sice s reakreditací nesouhlasí, ale stávající prodlužuje až do října 2012, Akreditační komise vydala 6. března nové stanovisko, ve kterém znovu podrobně rozebrala situaci na fakultě, zcela jednoznačně setrvala na nesouhlasu s reakreditací magisterského studia, pouze nově nenavrhla jakkoli prodlužovat stávající, která tedy měla skončit v červenci 2012. Děkan Jan Pauly byl z tohoto nového stanoviska šokovaný, ale s důvěrou čekal na rozhodnutí ministerstva. Ministr Dobeš pak 9. března 2012 oznámil, že sice souhlasí se stanoviskem Akreditační komise, ale akreditaci fakultě prodlužuje do 31. července 2016, aby mohli stávající studenti dostudovat. Podle něj bylo vycházeno z právnických posudků a zohledněn byl také lidský rozměr věci. Podle Akreditační komise však její stanovisko nelze obejít a proto se proti z jejího pohledu nezákonnému rozhodnutí ministra bude bránit. Vzhledem k tomu, že stanovisko Akreditační komise je pro rozhodnutí ministerstva školství, mládeže a tělovýchovy i ve věci prodloužení platnosti akreditace ze zákona skutečně závazné, vznikla tak otázka, zda je rozhodnutí ministra Dobeše nezpochybnitelné a tedy zda by studenti, kteří by své studium ukončili na této fakultě až po červenci 2012, vystudovali skutečně řádně a opravdu tak získali vysokoškolskou kvalifikaci. Podle předsedkyně Akreditační komise Dvořákové by jejich diplomy nemohly být platné. Rozhodnutí ministerstva o prodloužení platnosti akreditace magisterského studia bylo nicméně možné zvrátit již jen ve správním soudnictví, přičemž žalobu mohl kromě účastníka řízení, jímž je Západočeská univerzita v Plzni (ZČU), podat pouze z důvodu závažného veřejného zájmu nejvyšší státní zástupce nebo Veřejný ochránce práv. Akreditační komise pak nejvyššímu státnímu zástupci podnět k podání takové žaloby podala 19. března.\n\nTento podnět se ale stal po třech měsících de facto zbytečným, protože nový ministr školství, mládeže a tělovýchovy Petr Fiala v červnu původní rozhodnutí o prodloužení akreditace do roku 2016 zrušil a v souladu s novým stanoviskem Akreditační komise a po jednání jak s Akreditační komisí, tak se zástupci ZČU rozhodl o prodloužení akreditace magisterského studia pouze do 31. října 2013. Podle něj tak vznikl prostor, aby Západočeská univerzita vytvořila, pro stávající studenty, dostatečné podmínky pro dokončení studia. Prodloužená akreditace kromě toho není definitivní, univerzita může po roce opět požádat o další prodloužení, nicméně fakulta bude muset prokázat, kdo bude zajišťovat výuku předmětů klíčových právních odvětví. Kromě toho bude ministerstvo mezitím na činnost fakulty dohlížet, její odborníci budou např. zasedat u státních zkoušek. V mezidobí ovšem právnické fakulty v Praze, Brně a Olomouci potvrdily, že se k nim snaží přestoupit stovky studentů plzeňských práv.\n\nNárodní akreditační úřad pro vysoké školství na podzim roku 2018 fakultě udělil akreditaci pro studijní programy v doktorském studijním programu (Ph.D.), magisterském studijní programu (Mgr.) \"Právní specializace\", obor Veřejná správa., i v pětiletém magisterském studijním programu \"Právo a právní věda\", obor Právo, a to na maximální možnou délku 10 let.\n\nV červnu 2008 vydala akreditační komise posudek, který hodnotil fakultu. Kladně hodnocené bylo jak bakalářské, tak magisterské studium (na základě dotazníků studentů a zároveň hodnocení kvality bakalářských a diplomových prací). Magisterské studium však vykazovalo závažné nedostatky z hlediska personálního zabezpečení a související výzkumné a odborné činnosti. Také byly shledány vážné nedostatky ve studiu doktorském. Za nejasné byly označeny přijímací zkoušky do bakalářského studia. Akreditační komise také označila za nevhodné, aby „Fakulta právnická či přímo Západočeská univerzita v Plzni byly spojovány s nostrifikacemi v případech, kdy daná instituce jednoznačně obchází podmínky pro akreditaci podle zákona o vysokých školách.“ Organizace fakulty však byla na základě dotazníkového šetření mezi studenty označena za dobře fungující.\n\nPověsti fakulty značně uškodila kauza rychlostudentů a plagiátorů v roce 2009. To vyvolalo obavy studentů školy, že po absolvování školy nenajdou zaměstnání. Někteří absolventi školy začali tajit, kde vystudovali. Bývalý student fakulty a náměstek hejtmana Karlovarského kraje Martin Havel se ke kauze vyjádřil slovy: „Nehodlám se stydět za tuto školu. Studoval jsem poctivě čtyři roky a titul magistra jsem obhájil minulý rok. Index i diplomové práce na požádání předložím. Štve mě ale, že s aférou na škole se teď svezou i ti, kteří zde studovali a studují řádně.“\n\nŠkola se v žebříčcích srovnávajících právnické fakulty umisťovala těsně na poslední místo za právnickou fakultou v Olomouci. Po roce 2009 však vykazovala zlepšení ve vědeckých výsledcích, které měla postupně třetí nejlepší ze všech čtyř právnických fakult. V roce 2013 se v tomto kritériu umístila na druhém místě (za Právnickou fakultou Masarykovy univerzity), jednalo se však o jedno z kritérií, které byly v žebříčcích hodnoceny. V ostatních kritériích (světovost školy a zájem o školu) se umístila na posledním místě. Celkově dosáhla právnická fakulta ZČU srovnatelného výsledku jako olomoucká právnická fakulta, která měla o jednu desetinu bodu více. Spolu s tímto žebříčkem byl v roce 2013 vydán i graf zaměstnanosti absolventů, z 421 absolventů měli být 4 nezaměstnaní.\n\nPodle serveru StudentMag je FPr ZČU druhou v republice, z hlediska zaměstnanosti absolventů. Míra zaměstnanosti je 98,5 %.\n\nStudenti FPR ZČU v posledních letech obsadili významná umístění v celostátních soutěžích právnických fakult:\n\n\n\n\n\n"}
{"id": "595207", "url": "https://cs.wikipedia.org/wiki?curid=595207", "title": "Mikulášovy průšvihy", "text": "Mikulášovy průšvihy\n\nMikulášovy průšvihy, : , je pátá knížka ze série Malý Mikuláš, kterou napsal francouzský spisovatel René Goscinny a ilustroval Jean-Jacques Sempé. Do češtiny knihu přeložila Tamara Sýkorová-Řezáčová a vydalo nakladatelství BB art v roce 1997.\n\n\n\n"}
{"id": "595212", "url": "https://cs.wikipedia.org/wiki?curid=595212", "title": "Národní íránská ropná společnost", "text": "Národní íránská ropná společnost\n\nNárodní íránská ropná společnost ( , , zkracováno NIOC) je íránský producent ropy a zemního plynu. Firma byla založena v roce 1948, je vlastněna státem a její vedení sídlí v Teheránu. Jedná se o druhou největší ropnou společnost na světě (po saúdskoarabském Aramcu).\n\nV rámci Íránu má firma monopol v oblasti hledání, těžby, transportu a exportu ropy, zemního plynu a zkapalněného zemního plynu. Při exportu dbá na doporučení Organizace zemí vyvážejících ropu.\n"}
{"id": "595222", "url": "https://cs.wikipedia.org/wiki?curid=595222", "title": "Sárospatak", "text": "Sárospatak\n\nSárospatak [\"šárošpatak\"] (česky \"Šarišský Potok\" či \"Blatný Potok\") je město v severovýchodním Maďarsku, blízko slovenských hranic, asi 60 km JV od Košic a 70 km SV od Miskolce. Leží na řece Bodrogu, na východním úpatí Zemplína, ve vinařské oblasti Tokaj. Žije zde obyvatel. V letech 1650-1654 zde působil Jan Amos Komenský, který tu má také pomník.\n\nV 10. století zde vzniklo sídliště, kde si pak uherští králové zřídili lovecký tábor. Někdy v 11. století postavili mohutnou hradní věž, kde se roku 1207 patrně narodila dcera krále Arpáda, pozdější svatá Alžběta Durynská. Místo se poprvé připomíná 1221 pod názvem Potoc. Po vymření Arpádovců se hrad dostal do majetku rodiny Rákóczi, která zde vybudovala reprezentativní zámek (Hrad Rákóczi) a řadu vzdělávacích institucí. V Sárospataku roku 1648 zemřel Jiří I. Rákóczi a jeho nástupce Jiří II. roku 1650 pozval J. A. Komenského, aby zde vybudoval „pansofickou školu“. Zde Komenský napsal „Orbis pictus“ i knihu „Škola hrou“ (\"Schola ludus\"). V 17. století patřili Rákócziové k nejbohatší uherské šlechtě a vedli řadu povstání proti Habsburkům. Poslední vedl František II. Rákóczi v letech 1703-1711.\n\nHrad, původně postavený k ochraně města má tři části: mohutnou středověkou věž, čtvercový renesanční zámek a bastionové opevnění kolem věže.\n\n\n\n\n"}
{"id": "595223", "url": "https://cs.wikipedia.org/wiki?curid=595223", "title": "Štaflík a Špagetka", "text": "Štaflík a Špagetka\n\nŠtaflík a Špagetka je český animovaný seriál režiséra Václava Bedřicha, scenáristky Aleny Munkové podle námětu Jiřího Munka a výtvarníka Zdeňka Smetany s původním názvem \"Psí život\", který vznikl jako večerníček pro děti pro vysílání v někdejší Československé televizi v roce 1971.\n\nSeriál má celkem 39 dílů po 8 minutách. První díly vznikly už v roce 1968 a premiéru měly již v roce 1969. Původní název \"Psí život\" museli však autoři kvůli tehdejší politické atmosféře změnit. Na televizní obrazovku byla první černobílá třináctidílná série uvedena až roku 1971. Následovala druhá – nyní už barevná – série třinácti dílů z roku 1988. Třetí a prozatím poslední třináctidílná řada byla natočena v roce 2014.\n\nHlavními postavami jsou dva stylizovaní pejsci (černý dlouhý Špagetka, bílý vysoký Štaflík), třetí výraznou postavou všech příběhů se stala vrána (havran/krkavec).. Všechny tři měly předlohu ve zvířatech, která v dětství choval Jan Munk.\n\nPrvní řada byla natočena černobíle, další dvě řady už barevně:\n\n\n\n\nSeriál byl vydán v roce 2000 nakladatelstvím Albartros i v knižní podobě, jeho autorkou je Alena Munková, neuvedeným spoluautorem Jiří Munk.\n\n"}
{"id": "595230", "url": "https://cs.wikipedia.org/wiki?curid=595230", "title": "DR řada SVT 137", "text": "DR řada SVT 137\n\nPředválečné motorové jednotky DRG/DRB byly označeny řadou SVT 137. Jednotky, které přešly po válce k Deutsche Reichsbahn si zachovaly svá původní čísla, a to až do přečíslování v roce 1970, pokud byly tou dobou ještě v provozu. Jednalo se o jednotky následujících typů: \n\n"}
{"id": "595231", "url": "https://cs.wikipedia.org/wiki?curid=595231", "title": "Gozzoburg", "text": "Gozzoburg\n\nGozzoburg je známý jako jeden z městských hradů pozdního středověku v městě Kremži (Krems an der Donau) v okrese Kremže-venkov (Krems-Land) v rakouské spolkové zemi Dolní Rakousy. \n\nMěstský hrad je jednou z nejvýznamnějších staveb rané gotiky v Dolních Rakousích. Stavba sestává z východního a západního křídla, které jsou vzájemně propojeny. \n\nPozdně románská stavba půdorysného tvaru písmene L byla postavena v období po roce 1235. Tvoří s hlavní budovou Gozzoburgu ústřední objekt s hlavním vstupem se třemi obloukovými okny. První písemná zmínka pochází z roku 1258. Z roku 1267 je zaznamenáno vysvěcení nově postavené kaple svaté Kateřiny. V roce 1320 byl hrad v držení Habsburků.\n\nPo převzetí tohoto domu městským soudcem Gozzem v pozdních čtyřicátých letech 13. století, byla hlavní budova postavena ve třech etapách v působivý palácový komplex. V 15. století byl hrad častokrát zastaven. V roce 1477 během obléhání města vojsky uherského krále Matyáše Korvína byl hrad poškozen. V letech 1484 až 1487 byl pak opraven. \n\nV 19. století byla zbourána hradní věž. V období 1958 až 1964 se prováděla rozsáhlá renovace stavby. Generální obnova a rozsáhlá revitalizace hradu byla dokončena až v létě 2007. Od 21. září téhož roku byl palác měšťana Gozza poprvé zpřístupněn pro veřejnost. Revitalizace byla patrně nejzdařilejší při odkrývání nejstarších světských fresek ve střední Evropě. Od roku 2007 pokračuje výzkum a revitalizace hradního nádvoří a kaple svaté Kateřiny i malé kapličky. \n\nRevitalizace Gozzoburku v roce 2009 byla uváděna jako vzorový příklad zachování kulturního dědictví a odměněna významnou cenou. \n\nV Gozzoburgu také sídlí konzervátorské dílny Zemského památkového úřadu.\n\n\n\n"}
{"id": "595236", "url": "https://cs.wikipedia.org/wiki?curid=595236", "title": "DR řada V 200", "text": "DR řada V 200\n\nŘada V 200 Deutsche Reichsbahn je šestinápravová dieselelektrická lokomotiva určená především pro nákladní dopravu. Jde o variantu typu M62, kterým zásoboval Sovětský svaz země východního blouku. U ČSD byla tato lokomotiva označena řadou T 679.1. Při přečíslování v roce 1970 obdržely tyto lokomotivy řadové označení 120 a strojům, které vydržely v provozu do roku 1992, byla přidělena řada 220. Jedná se o druhé obsazení této řady - viz DB řada V 200.\n\nV 60. letech stupňovalo úsilí o likvidaci parní trakce a její náhradu motorovými lokomotivami. Řada V 180 však pro těžší výkony nepostačovala a podle specializačních dohod RVHP neměly být v NDR vyráběny lokomotivy vyšších výkonů. Proto bylo rozhodnuto o dovozu lokomotiv typu M62 z luhanské lokomotivky (od 1970 se město nazývalo Vorošilovgrad). Celkem bylo v letech 1966 - 1975 dovezeno 378 lokomotiv této řady (120 001 - 378).\n\n"}
{"id": "595239", "url": "https://cs.wikipedia.org/wiki?curid=595239", "title": "Zachraňte Willyho!", "text": "Zachraňte Willyho!\n\nZachraňte Willyho! (v anglickém originále Free Willy) je americký rodinný film Simona Wincera z roku 1993. Hlavní roli chlapce, jenž se spřátelí s kosatkou, ztvárnil Jason James Richter.\n\nNa film navazovala další dvě pokračování, třetí nenavazující \"\" a animovaný seriál. Snímek byl finančně úspěšný a z protagonisty Willyho kosatky Keiko udělal hvězdu. Titulní píseň filmu \"Will You Be There\" nazpíval a produkoval Michael Jackson.\n\nFilm začíná scénou, kde velrybáři loví kosatky. Jednu – Willyho se jim podaří ulovit a ta je pak převezena do místního zábavního parku.\n\nPozději je Jesse, malý chlapec, jenž vyrůstá na ulici již šest let od doby, kdy ho opustila matka, dopaden policií kvůli krádeži jídla a vandalismu v místním zábavním parku, které prováděl s dalšími opuštěnými dětmi (které nebyly dopadeny). Sociální pracovník Dwight, jenž má Jesseho na starosti, ho zbaví trestu, pokud zůstane u poručníků a uklidí nepořádek, který napáchal v parku. Tam se Jesse spřátelí s Willym, kosatkou s ohnutou hřbetní ploutví. Willy poslouchá jeho příkazy. To se jeho trenérce Rae Lindleyové nepodařilo. Jesse a Willy se potom stanou nejlepšími přáteli a Jesse získá v parku trvalou práci. Mezitím se učí žít se svými poručníky Glenem a Annie Greenwoodovými.\n\nMajitel parku Dial se dozví o tom, že Willy Jesseho poslouchá a má v plánu vytvořit show, která by přinesla parku a jemu peníze. V den jejich prvního vystoupení je vše připraveno, ale Willy nevypluje na hladinu kvůli dětem, které neustále bouchají na podvodní skleněné stěny. Willy je vyděsí, když do stěny narazí, čímž ale zároveň stěnu poškodí. Jesse si později všimne Dialova asistenta Wadea a dalších mužů, kteří se vkradou do parku a poškodí nádrž, kde je Willy, aby voda postupně vytekla a Willy zemřel. Dial chce Willyho zabít, aby získal jeho životní pojistku na milion dolarů.\n\nJesse, haidský šaman Randolph a Rae mají kvůli tomu v plánu Willyho pustit na svobodu. S pomocí nářadí z parku dostanou Willyho na přívěs a pak si \"půjčí\" Glenův náklaďák, aby ho mohli dopravit do oceánu. Drží se vedlejších silnic, aby nebyli nápadní, ale nakonec uvíznou. Mezitím Wade informuje Diala, že kosatka zmizela, a tak ji začnou hledat.\n\nJesse požádá o pomoc Glena a Annie, kteří pomohou náklaďák s Willym uvolnit, a tak pokračují v cestě do přístavu. Dial ví, kam mají zamířeno, a tak tam na ně spolu s Wadem a dalšími muži čeká a blokuje bránu u vjezdu do přístavu. Glen proti nim ale jede v plné rychlosti, a tak uhnou. Glen pak rychle dopraví Willyho do vody, čímž zatopí i svoje auto.\n\nWilly je tak nakonec ve vodě, ale Dial a jeho nohsledi se mu snaží zabránit v úniku. Jesse se snaží Willyho dovést dále, ale Dialovi muži přístav obkličují a dávají do vody sítě. Jesse proto běží ke skalní stěně a říká Willymu, aby ho následoval. Ten tak uniká Dialovým lodím. Jesse potom Willymu řekne, že jestli skálu přeskočí (což by byl největší skok, o který se kdy pokusil), bude volný. Jesse pak začne odříkávat modlitbu, kterou ho naučil Randolph podle příběhu jeho kmene, a dá Willymu znamení, aby skočil. K překvapení všech Willy skok bez problému zvládne a je tak volný a může se vrátit ke své rodině. Všichni se radují, Jesse skáče radostí, ale přestane, když si uvědomí, že už Willyho nikdy neuvidí.\n\nFilm končí scénou, kde Willy, jenž nalezl svou rodinu, spolu s ní pluje a skáče v oceánu.\n\nPodle Box Office Mojo utržil film během úvodního víkendu po uvedení ve Spojených státech téměř 8 milionů dolarů. Celkové celosvětové tržby činily více než 153 milionů. I přes velký komerční úspěch, byly kritické recenze smíšené. Server \"Rotten Tomatoes\" uděluje filmu hodnocení 50% na základě 20 názorů kritiky.\n\nBěhem prvních promítání ve Spojeném království se publikum v kinech zmítalo smíchy, protože termín \"willy\" je slangovým slovem pro penis. Ačkoli bývají jména v jiných amerických filmech v Británii měněna, titul \"Free Willy\" zůstal i zde.\n\n"}
{"id": "595248", "url": "https://cs.wikipedia.org/wiki?curid=595248", "title": "Rosemarie DeWitt", "text": "Rosemarie DeWitt\n\nRosemarie DeWitt (* 26. října 1974, Flushing, Queens, New York, USA) je americká herečka, držitelka divadelní ceny Obie.\n\nDivadlo hraje amatérsky již od svých dětských let, po ukončení vysokoškolských studií se začala věnovat nejprve divadelnímu herectví. S příchodem 21. století se začala postupně prosazovat nejprve v televizi v amerických televizních seriálech a později i ve filmu.\n\nPrvním významnějším seriálem se stal \"Zákon a pořádek: Útvar pro zvláštní oběti\", v roce 2005 pak film \"Těžká váha\", který pojednával o jejím vlastním dědečkovi, irském boxerovi Jamesi Walteru Braddockovi. Opravdový zlom a popularitu jí ale přinesl až televizní seriál \"Policejní vyjednavači\" z roku 2006. Velký úspěch zaznamenal i snímek \"Rachel se vdává\", kde hrála druhou hlavní postavu filmu – nevěstu Rachel. Vystupuje i v seriálu \"Tara a její svět\".\n\n"}
{"id": "595251", "url": "https://cs.wikipedia.org/wiki?curid=595251", "title": "8Ball &amp; MJG", "text": "8Ball &amp; MJG\n\n8Ball & MJG je americké hip hopové duo z Memphisu, stát Tennessee. Tvoří jej \"Premrose \"8Ball\" Smith\" a \"Marlon Jermaine \"MJG\" Goodwin\".\n\nČlenové dua se poprvé setkali na střední škole v roce 1984. Díky různým lokálním vystoupením získali smlouvu u Suave House Records, kde v roce 1993 vydali svůj debut \"Comin' Out Hard\", tímto albem se dostali do povědomí fanoušků jižanského rapu. Kritici byli nadšení a nešetřili chválou. Tím získali smlouvu s větším labelem Relativity Records, na kterém o rok později vydali své druhé album \"On The Outside Looking In\", tímto albem se poprvé dostali do žebříčku Billboard 200, jejich album se vyšplhalo na 106. příčku. Ovšem již o rok později, v roce 1995, vydali své třetí album \"On Top Of The World\", to se již dostalo mezi špičku, skončilo na osmé příčce žebříčku Billboard 200 a v USA se stalo zlatým.\n\nPo úspěchu alba se rozhodli, každý vydat sólové počiny. První připravil desku \"MJG\", se svým sólo debutem \"No More Glory\" se představil v roce 1997. Následujícího roku vydal svůj debut i \"8Ball\" deska se jmenovala \"Lost\". Ovšem ani jedno album nevzbudilo adekvátní zájem. Proto \"MJG\" zanechal své sólové kariéry na dlouhých jedenáct let do roku 2008, kdy opět začal vydávat sólo alba. To \"8Ball\" pokračoval dál, ale ani pozdější alba nezaznamenala úspěch.\n\nPo neúspěšných sólo debutech začali připravovat nové album dua. Smlouvu získali u silného labelu Universal Music Group. Album \"In Our Lifetime, Vol. 1\", bylo připravené v roce 1999 a zaznamenalo podobný úspěch jako jejich předchozí společné album. Umístili se na desátém místě žebříčku Billboard 200 a získali zlaté ocenění od společnosti RIAA. Poznali, že jejich potenciál je ve společných albech. Po vydání alba jim skončila smlouva u Universal M.G., a tak hledali nový \"domov\", ten nalezli u dalšího silného labelu Interscope Records. Tam v roce 2000 vydali album \"Space Age 4 Eva\", to ovšem výrazný úspěch nezaznamenalo. Po neúspěchu s nimi byla rozvázána smlouva.\n\nNa konci roku 2003 získali smlouvu u podlabelu Bad Boy South. Zde vydali v květnu 2004 své nejúspěšnější album \"Living Legends\", to se umístilo na třetím místě žebříčku \"Billboard 200\" a stalo se zlatým. Po doznění vlny úspěchu začali pracovat na novém albu, to vyšlo v roce 2007 a neslo název \"Ridin' High\". Zaznamenalo výborné umístění na osmé pozici, ale neuspělo v prodeji. Prodalo se ho okolo 200 000 kusů. Tím byla jejich spolupráce s Bad Boy South ukončena.\n\nRoku 2010 získali smlouvu u labelu Grand Hustle, kde vydali album \"Ten Toes Down\", prodalo se ho však jen 30 000 kusů. V říjnu 2010 vydali u nezávislého labelu \"Real Talk Entertainment\" street-album \"From the Bottom 2 the Top\".\n\n\n\n"}
{"id": "595255", "url": "https://cs.wikipedia.org/wiki?curid=595255", "title": "Poslední bojiště", "text": "Poslední bojiště\n\n„Poslední bojiště“ (v originále „Let That Be Your Last Battlefield“) je patnáctý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 10. ledna 1969, v České republice 11. července 2003.\n\nPíše se hvězdné datum 5730.2 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka míří na planetu Ariannus, kde má pomoci dekontaminovat zamořenou atmosféru.\n\nCestou \"Enterprise\" objevuje malý transportní raketoplán Federace, který odpovídá popisu ukradeného plavidla z jedné základny hvězdné flotily. Na palubě je pouze jeden humanoid, muž s doslova černo-bílou tváří. Když se neznámý probere na ošetřovně, představuje se jako Lokai z planety Cheron. Kirka udivuje, jak se Lokai dostal téměř na druhou stranu galaxie, ale ještě víc, proč ukradl Lokai plavidlo Federace. Host není moc sdílný a odmítá se dál s kapitánem bavit. Před \"Enterprise\" se objevuje malé, neviditelné plavidlo s kolizním kurzem. V momentě srážky se však nic nestane, ale na můstku se objevuje další zástupce planety Cheron. Ten se představuje jako Bele a žádá o vydání Lokaie. Stejně jako Lokai má i Bele půl tváře černou a půl bílou. Když jej Kirk zavede na ošetřovnu na Lokaiem, oba se začnou hádat. Z rozhovoru je patrné, že Lokai je politický běženec, zatímco Beleho úkolem je ho zatknout a přivést zpět na Cheron. Navzájem se osočují jako zástupci různých ras. Lokai opovrhuje otrokářským způsobem zacházení strany Beleho a Bele naopak namítá, že Lokaiovi lidé měli dost příležitostí na zařazení do společnosti a žití normálního života. Nakonec je Kirk musí od sebe odtrhnout. \"Enterprise\" se náhle odchyluje ze svého kuru a Spock se domnívá, že míří k Cheronu. Na můstek přichází Bele, který oznamuje, že lodi velí on a hodlá loď dovézt na Cheron, kde bude Lokai vydán jejich zpravedlnosti. Kirk protestuje, stejně tak i Lokai, ale Bele nechce svou neznámou silou nechat letět loď jinam. Kirk se odmítá podrobit a společně se Spockem a Scottym zadávají potřebné kódy pro autodestrukci \"USS Enterprise\". Šest sekund před započetím destrukce Bele souhlasí a Kirk zničení lodi odvolává. Bele souhlasí s tím, že Kirk může splnit úkol na planetě Arianus, ale pak by chtěl odvézt na Charon. Kirk o kontrolu nad lodí nesmlouvá, a tak mu Bele musí předat řízení kormidla. Kirk pak oba nabádá, aby čas na \"Enterprise\" trávili v poklidu a nesnažili se opětovně převzít kontrolu nad lodí.\n\nZatímco Lokai rozmlouvá s posádkou, Kirk, Spock a Bele sedí u večerního drinku. Během rozhovoru přichází očekávaná zpráva z vedení Hvězdné flotily, která zamítá Beleho žádost o vydání Lokaie a po provedení úkolu na Arianu mají být oba dopraveni ke komisi flotily. Bele nadšený není, ale přijímá zprávu poměrně klidně. Když se jej Spock ptá, jak se vlastně od sebe s Lokaiem liší, když pro ostatní vypadají stejně, rozhořčeně Bele vysvětluje, že on má černou pravou stranu tváře, kdežto Lokai a jeho lidé mají pravou stranu bílou. Spock i Kirk tuto titěrnou odlišnost moc nechápou. Když \"Enterprise\" dokončí dekontaminaci na Arianu, vydává se na hvězdnou základnu 4 k předání obou cestujících. Bele opět odklání loď z kurzu a ničí tentokrát i autodestrukční mechanismus. Lokai se s tím nechce smířit. V momentě, kdy se oba do sebe zaklesnou, síla, která je chrání před phasery, se navzájem s druhou polaritou nesnese a začne kolem obou jiskřit. Kirk je vyzývá, aby toho nechali, nebo zničí můstek a Belových padesát tisíc let hledání a honění Lokaie a současně stejná doba Lokaiových útěků budou k ničemu. Oba přestanou a Bele také vrací řízení zpět Kirkovi. Spock poznamenává, že Charon je díky vychýlení na dosah. Když ovšem přilétají k planetě, senzory ukazují velká města obývaná pouze malými živočichy a tisíce mrtvých těl původních obyvatel. Bele i Lokai jsou rozčarováni tím, že jsou každý poslední svého druhu. Nicméně chvilku na to se už zase perou a ohrožují stabilitu lodi. Kirk je přemlouvá, aby toho nechali, že už to nemá žádný smysl a boj, který spolu po desetitisíce let vedou, dávno skončil spolu s jejich civilizací. Lokai začne utíkat a Bele za ním. Oba se dostanou k transportérům a přenáší se na povrch mrtvé planety.\n\nUhura nechápe, proč neskončí, když už ani není soud, který by jednoho nebo druhého mohl soudit. Spock s Kirkem poznamenávají, že nenávist k tomu druhému je vše, co jim vlastně zůstalo. Kirk dává rozkaz opustit orbitu a odletět.\n\n\n"}
{"id": "595256", "url": "https://cs.wikipedia.org/wiki?curid=595256", "title": "Eric Borel", "text": "Eric Borel\n\nEric Borel (11. prosinec 1978, Pau, Francie – 24. září 1995, Cuers, Francie) byl francouzský teenager a masový vrah, který v 16 letech zabil celou svoji rodinu. Druhý den odjel do vedlejšího města, kde ve svém běsnění pokračoval. Nakonec spáchal sebevraždu.\n\nEric Borel se narodil Marii Jeanny Parenti a Jacquesovi Borelovi. Oba pracovali v armádě. Moc dlouho spolu nebyli, malý Eric vyrůstal u otcovy babičky v Limogesu. Později si ho matka opět vzala do své péče a přestěhovala se do Solliès-Pont.\n\nBorelova matka byla autoritářská a nábožensky založená osoba pracující v katolické pomocné službě. Svého syna zneužívala a bila ho, věřila že je „hříšným dítětem“, navíc si nikdy nevyvinula blízký vztah se svým novým společníkem Yvesem Bichetem. Ten měl podle jeho vlastních synů Franckem a Jean-Lucem k Ericovi dobrý vztah.\n\nKdyž si Eric v osmi letech zlomil ruku, neodešel domů, ale odešel do města, kde byl do doby, než ho v bolestech našli. Podle sousedů byl Eric klidný a zamlklý chlapec, který se uzavřel do sebe a neukazoval se moc a veřejnosti. Později začal obdivovat armádu a vymýšlel si lživé historky o hrdinských činech svého otce během indočínské války a zbožňoval svého nevlastního bratra Francka Bicheta, který sloužil v armádě. Eric měl cit pro zbraně a měl ve zvyku střílet vrabce.\n\nAž do své smrti byl Eric studentem lycea Georges-Cisson v Toulonu, kde studoval elektromechaniku. Podle učitelů byl disciplinovaný a klidný student. Brzy se však jeho chování radikálně změnilo. Odcházel ze třídy bez povolení či vysvětlení a stal se záškolákem. Řekl, že doma to nemohl vydržet, že musel dělat mnoho domácích prací a doma mu bylo ubližováno. Zároveň začal projevovat své přání vstoupit do armády. Týden před vraždami řekl svému spolužákovi, že by si vzal život, a před tím by zabil dva nebo tři lidi.\n\nJediným Ericovým přítelem byl sedmnáctiletý Alan Guillemette, který byl ve třídě poměrně oblíbený a chodil s Ericem k sobě domů.\n\nEricův nevlastní otec Yves Bicher navštívil v roce 1989 několik schůzek Národní fronty. Ericův pokoj byl proto posetý nacistickými symboly a plakáty s Hitlerem. Začal také malovat graffiti na dveře budov, nejčastěji maloval hákový kříž. V knihovně měl několik knih o druhé světové válce.\n\nKrátce před vražedným běsněním zemřel Ericův skutečný otec Jacques, který s rodinou několik let nežil, na rakovinu.\n\nOd té doby byl Eric ještě víc uzavřenější do sebe a rozrušený. Přestal se stýkat s kamarádem Giullemettem a celé hodiny vysedával ve svém pokoji. V té době začal vraždit. Pravděpodobným motivem byla smrt otce.\n\nV neděli 23. září 1995 odešel Eric ze svého domu v Solliès-Pont bezcílně bloudit městem. Později se vrátil. V 18:00 místního času vzal pušku vzor .22 a zastřelil s ní nevlastního otce Yvese Bicheta. Poté ho udeřil několika ranami kladivem do hlavy. Následně zabil svého nevlastního bratra Jean-Yvese Bicheta, který sledoval televizi. Zabil ho podobným způsobem, střelil ho puškou a zasadil mu několik ran kladivem do hlavy. Poté čekal Eric na příchod své matky.\n\nJakmile se jeho matka vrátila domů z kostela asi v 20:30 místního času domů, Eric ji ihned zastřelil jediným výstřelem do hlavy. Na rozdíl od nevlastního otce a bratra ji nezmlátil kladivem. Poté co byli všichni v domě mrtví, začal Eric čistit dům od krve, pokryl těla novinami a uzavřel okna. Připravil si tašku s jídlem, penězi, pláštěnkou, mapou Limogese a puškou a několik zásobníků. Poté si vzal otcovo auto a odjel. Po pár kilometrech však narazil do zdi a nakonec šel pěšky.\n\nMrtvoly nalezl druhý syn Yvese Bicheta Jean-Luc Bichet, který studoval v Antibes a navštěvoval rodinu jen o víkendech. Okamžitě zavolal policii. Určitou dobu byl Jean-Luc podezřelým z vražd. Jediné, co bylo zarážející, byla nepřítomnost Erica.\n\nNásledujícího dne 24. září v 7:15 ráno přijel Eric k domu svého kamaráda Alana Guillemetty. Pohovořili spolu, a když byl Alan na odchodu, střelil ho Eric do zad. Poté odešel a narazil na několik lidí. Nikoho nenapadlo volat policii, tehdy byla ještě pozdní lovecká sezóna a pohled na pušku tehdy nikoho nepřekvapil.\n\nAsi v 7:30 přišel Eric do města Cuers. Vstoupil do tamní restaurace \"Café du Commerce\". Tam okamžitě zastřelil Ginette Vialetta a Denise Ottovou, která byla na odchodu. Poté udeřil Denisina manžela Jeana do ramena. Následovně zranil Eric postarší ženu, která vešla do restaurace. Poté postřelil Rodolpha Incorvala, který se Erica pokusil zneškodnit. Incorvalo zemřel později v nemocnici. Následovně dvěma výstřely zabil Mohammeda Maarda.\n\nPoté Eric vyšel zpátky na ulici, kde zabil výstřely do břicha a hlavy místního prodavače novin Maria Paganiho, stejně jako Maarada. Poté se vydal k místním budovám pošty a školy, které stály naproti sobě, oddělené parkovištěm. Zde zabil Eric André Toureta a Mariuse Boudona, kteří si vybírali peníze z bankomatu, a Andrée Colettovou, která venčila svého psa. Poté zastřelil náhodného chodce Pascala Mostacchiho.\n\nV 8:00 ráno přijela namísto policie. Eric se mezitím schoval za strom a spáchal sebevraždu střelou do hlavy.\n\nPozději zemřeli v nemocnici další dva zranění, Jeanne Laugierová a Pierre Marigliano. Eric Borel tak celkově zabil 15 lidí a 3 zranil. Toto vraždění je dosud nejhorším ve Francii od 12. července 1989, kdy Christian Dornier zabil v Luxiolu 14 lidí.\n\nMezi zraněnými byli i Jean Otto a Jean Boursereau.\n\n"}
{"id": "595259", "url": "https://cs.wikipedia.org/wiki?curid=595259", "title": "Alena Munková", "text": "Alena Munková\n\nAlena Munková, rozená Alena Synková (24. září 1926 Praha – 14. dubna 2008 Praha) byla česká novinářka a publicistka, scenáristka a dramaturgyně, vnučka nakladatele Adolfa Synka a mladší sestra spisovatele Františka Listopada, která se stala jednou z posledních osob, které byly v době 2. světové války v dětském věku vězněny v Terezínském ghettu a přežily holokaust. Její tehdejší dívčí básničky pocházející z let 1942–1945, kdy zde byla vězněna, byly několikrát i zhudebněny.\n\nPo 2. světové válce vystudovala žurnalistiku na fakultě Vysoké školy politické a sociální a posléze pracovala ve Filmovém studiu na Barrandově, nicméně z politických důvodů byla na počátku 50. let donucena této činnosti zanechat. Poté od roku 1954 pracovala v nakladatelství Naše vojsko a souběžně s tím vystudovala pražskou FAMU, poté pracovala v dokumentačním oddělení Ústřední půjčovny filmů v Praze, kde vydávala pravidelný týdenní bulletin \"Filmové informace\". Od roku 1964 působila jako scenáristka a dramaturgyně Studia kresleného a loutkového filmu, od té doby se váže její spolupráce na animovaných dílech a televizních seriálech populárních večerníčků s Václavem Bedřichem, Vladimírem Jiránkem nebo Jiřím Šalamounem.\n\nSpolečně se svým manželem Jiřím Munkem pracovala jako významná scenáristka dokumentárních a zejména animovaných filmů a seriálů – například:\n\n\n"}
{"id": "595261", "url": "https://cs.wikipedia.org/wiki?curid=595261", "title": "Brno I", "text": "Brno I\n\nBrno I bylo označení centrálního městského obvodu v Brně v letech 1947–1990. Rozsah a vymezení obvodu se během správních reform několikrát změnily. \n\n\n"}
{"id": "595264", "url": "https://cs.wikipedia.org/wiki?curid=595264", "title": "Brno II", "text": "Brno II\n\nBrno II bylo označení druhého městského obvodu v Brně v letech 1947–1990. Rozsah a vymezení obvodu se během správních reforem několikrát změnily. \n\n\n"}
{"id": "595267", "url": "https://cs.wikipedia.org/wiki?curid=595267", "title": "Brno III", "text": "Brno III\n\nBrno III bylo označení třetího městského obvodu v Brně v letech 1947–1990. Rozsah a vymezení obvodu se během správních reforem několikrát změnily. \n\n\n"}
{"id": "595269", "url": "https://cs.wikipedia.org/wiki?curid=595269", "title": "Hélène Cixous", "text": "Hélène Cixous\n\nHélène Cixous (* 5. června 1937, Oran, Alžírsko) je francouzská feministka, poststrukturalistická filozofka, literární kritička, spisovatelka, dramatička a teoretička psychoanalýzy. Navázala především na Freudovu a Lacanovu psychoanalýzu, strukturalismus Ferdinanda De Saussura a koncepce filozofa Jacquese Derridy.\n\nZápadní kultura je podle Cixous falocentrická a logocentrická, což je spolu provázáno. Falocentrismus a logocentrismus ruku v ruce univerzalizují mužství jakožto lidství. Program, který to má narušit, nazývá Cixous \"l´écriture féminine\" (ženské psaní – nejde ale jen o psaní, ale komplexní sebevyjádření). Ženská kultura je dle Cixous decentrovaná, a proto pluralitní a mnohovrstevnatá. \n\nŽeny také disponují zvláštním typem slasti, kterou nazývá \"jouissance\" (pojem užívaný Lacanem i Barthesem). Tato rozkoš je spojena se ztrátou a rozpuštěním kulturně (oidipovsky) formovaného já, mužská slast je naopak založena na ukájení oidipovských tužeb. \n\nŽeny by podle Cixous měly také přijmout a oslavovat svou bisexualitu. \n\nMusejí též pochopit, že mají kastrační komplex (v tom souhlasí s Freudem), ale naučit se vnímat absenci penisu jako požehnání, odnaučit se poměřovat se mužskými měřítky.\n\n\n"}
{"id": "595270", "url": "https://cs.wikipedia.org/wiki?curid=595270", "title": "Brno IV", "text": "Brno IV\n\nBrno IV bylo označení čtvrtého městského obvodu v Brně v letech 1947–1990. Rozsah a vymezení obvodu se během správních reforem několikrát změnily. \n\n\n"}
{"id": "595274", "url": "https://cs.wikipedia.org/wiki?curid=595274", "title": "Andrea Slováková", "text": "Andrea Slováková\n\nAndrea Slováková (* 1981) je slovenská režisérka, dokumentaristka, filmová teoretička a kurátorka žijící v České republice. Je autorkou portrétu českého matematika Petra Vopěnky, kurátorkou experimentálních filmů Mezinárodního festivalu dokumentárních filmů Jihlava, jednou z kurátorek portálu online distribuce dokumentů Doc Alliance Films a zakladatelkou nakladatelství Nová beseda. Byla ředitelkou Nakladatelství Akademie múzických umění v Praze, ředitelkou pro publikační činnost Mezinárodní festival dokumentárních filmů Jihlava, šéfredaktorkou a editorkou sborníku textů o dokumentárním filmu DO, založila tréninkový workshop pro studenty filmové vědy a žurnalistiky Média a dokument. Přednáší dějiny a metody dokumentárního filmu, dějiny experientálního filmu a filmozofii na Masarykově univerzitě v Brně, kromě toho učí také na Filmové a televizní fakultě Akademie múzických umění v Praze. Je členkou redakční rady periodika o dokumentárním filmu Dok.revue (vychází jako nepravidelná příloha týdeníku Respekt), filmového časopisu Iluminace, expertkou Státního fondu kinematografie a členkou odborné komise slovenského Audiovizuálního fondu. Publikuje články o filmech a rozhovory s režiséry v různých filmových a kulturních časopisech (například Kino Ikon, Cinepur, A2, Kinečko). V roce 2018 vydalo nakladatelství Větrné mlýny její debutovou básnickou sbírku Vně.\n\nFilmy Andrey Slovákové byly promítány na Mezinárodním filmovém festivalu v Marseille, Festivalu Audiovisual ressources v Paříži, Festivalu nového filmu a videa v Novém Bělehradě, Mezinárodním festivalu studentských filmů a videí při Pekingské filmové akademii, slovenském Febiofestu či Art Film Festu v Košicích. Její experimentální film distribuuje a mezinárodně ji zastupuje distribuční společnost Vtape.\n\n\n\n"}
{"id": "595275", "url": "https://cs.wikipedia.org/wiki?curid=595275", "title": "Brno V", "text": "Brno V\n\nBrno V bylo označení pátého městského obvodu v Brně v letech 1947–1990. Rozsah a vymezení obvodu se během správních reforem několikrát změnily. \n\n\n"}
{"id": "595276", "url": "https://cs.wikipedia.org/wiki?curid=595276", "title": "Champagne Life", "text": "Champagne Life\n\nChampagne Life je píseň amerického R&B zpěváka Ne-Yo. Píseň pochází z jeho čtvrtého alba \"Libra Scale\". Produkce se ujal producent D. DoRogh Gough.\n"}
{"id": "595277", "url": "https://cs.wikipedia.org/wiki?curid=595277", "title": "Whatcom County", "text": "Whatcom County\n\nWhatcom County je okres ležící v americkém státě Washington. Jeho jméno znamená v jazyce indiánského kmenu Lummijů „hlučná voda“. V roce 2010 zde žilo 201 140 obyvatel. Okresním městem i největším městem v okresu je Bellingham. Severní hranice okresu je mezinárodní hranicí mezi USA a Kanadou, provincií Britská Kolumbie, především předměstími Vancouveru nebo městem Abbotsford. Dva z pěti hraničních přechodů se nachází ve městě Blaine, ostatní se nachází v menších městech Lynden, Sumas a Point Roberts.\n\nOkres Whatcom byl v roce 1854 vykrojen z okresu Island a původně obsahoval také nyní samostatné okresy San Juan a Skagit.\n\nOkres má rozlohu celkem 6 485 km², z čehož 995 km² je voda a zbytek souš. Patří sem jezero Whatcom, které spojuje s Bellinghamovým zálivem stejnojmenný potok. Fyziograficky je jezero odtržená část Fraserova údolí, které leží nedaleko v Britské Kolumbii. Dříve také některá ramena řeky Fraser ústila do Bellinghamského zálivu nynějším ústím řeky Nooksack. Nejvyšším bodem okresu je Mount Baker s 3 285 m n. m. a nejnižší body se nachází na úrovni moře při pobřeží Tichého oceánu.\n\n\n\n\n\nV okrese existuje pět institucí vyššího vzdělání. Dvě univerzity a dvě vysoké školy jsou v Bellinghamu, jedna vysoká škola je v indiánské rezervaci Lummi Nation západně od okresního města. Bellingham Technical College je veřejná technická odborná vysoká škola v Belinghamu. Trinity Western University je soukromá křesťanská univerzita v Langley, v Britské Kolumbii, která provozuje jeden kampus v Bellinghamu. Western Washington University je třetí největší veřejná univerzita ve Washingtonu, navštěvuje ji 15 tisíc studentů. Whatcom Community College je městská vysoká škola v Bellinghamu.\n\nNorthwest Indian College je vysoká škola podporovaná indiánským kmenem Lummi, nacházící se v jejich rezervaci, zhruba pět mil západně od Bellinghamu.\n\nPři sčítání lidu v roce 2000 zde žilo 166 814 lidí, hustota osídlení byla 30/km². Nejčastější rasou byli běloši s 88%, na druhém místě byli původní obyvatelé a asiati s necelými třemi procenty.\n\nV roce 2004 vyprodukovali zdejší zemědělci 46 milionů liber malin a s 85 procenty státní produkce vedli i produkci v celých Spojených státech, se 75 procenty.\n\n(Seřazená od největšího k nejmenšímu).\n\n"}
{"id": "595279", "url": "https://cs.wikipedia.org/wiki?curid=595279", "title": "Ludwigshafen", "text": "Ludwigshafen\n\nLudwigshafen am Rhein je průmyslové město v Německu, spolkové zemi Porýní-Falc. Leží na levém břehu Rýna, naproti Mannheimu a soutoku Neckaru s Rýnem. Město bylo téměř úplně zničeno bombardováním za druhé světové války.\n\nV místech dnešního Ludwigshafenu byl římský tábor Rufiniana. Roku 1607 zde vybudoval kurfiřt Fridrich IV. Falcký předsunutou pevnost k obraně Mannheimu, kterou roku 1800 zbořili francouzští vojáci. Roku 1811 zde vniklo přístaviště, po roce 1815 připadlo místo Bavorsku, které zde začalo podporovat podnikání v konkurenci vůči bádenskému Mannheimu. Na počest bavorského krále Ludvíka I. dostalo město název Ludwigshafen a 1859 se stalo městem. Od roku 1882 má oficiální název Ludwigshafen am Rhein, aby se odlišilo od jiných měst téhož jména. Roku 1895 mělo město 40 tisíc obyvatel, roku 1925 přes 101 tisíc.\n\nRoku 1869 zde byla založena chemická továrna \"Badische Anillin- und Sodawerke\" (BASF), která se rozvinula ve světový koncern. Za války zde pracovalo asi 50 tisíc dělníků na nucených pracích a po 124 náletech bylo město z 80 % zničeno. Poválečná obnova probíhala velmi chaoticky, takže město nemá žádné centrum ani dominanty. Při velkém výbuchu v BASF roku 1948 zahynulo přes 200 dělníků. Od 60. let 20. století vznikla ve městě řada velkých dopravních projektů a koncem století se začalo i s urbanistickým plánováním města. Roku 1989 se zde bratři Pospíšilové stali podvacáté mistry světa v kolové.\n\nHlavním zaměstnavatelem jsou závody průmyslového koncernu BASF, které tvoří největší souvislou chemičku v Evropě. Město má velmi dobré železniční spojení a tramvajovou dopravu společnou s Mannheimem. Na městský okruh navazuje řada dálnic: A6, A61, A65, A67 a blízko je i A5.\n\nLudwigshafen má filharmonický orchestr, několik divadel a muzeí. \"Ernst-Bloch-Zentrum\" spravuje filosofovu pozůstalost, \"Wilhelm-Hack-Museum\" má pozoruhodné sbírky starého i současného umění. Jeho fasádu vyzdobil katalánský umělec Joan Miró.\n\n\n\n\n\n"}
{"id": "595281", "url": "https://cs.wikipedia.org/wiki?curid=595281", "title": "Breaking Point", "text": "Breaking Point\n\n„Breaking Point“ je píseň americké R&B zpěvačky Keri Hilson. Píseň se nachází na jejím druhém studiovém albu \"No Boys Allowed\". Produkce se ujal producent Timbaland. Keri Hilson tuto píseň napsala společně s Attitudem.\n"}
{"id": "595283", "url": "https://cs.wikipedia.org/wiki?curid=595283", "title": "Coat of Arms", "text": "Coat of Arms\n\nCoat of Arms je páté studiové album švédské power metalové skupiny Sabaton, které vyšlo v roce 21. května 2010. Jde o první album Sabatonu, jež bylo vydáno v rámci vydavatelství Nuclear Blast.\n\n\n\n\n"}
{"id": "595289", "url": "https://cs.wikipedia.org/wiki?curid=595289", "title": "Fonók", "text": "Fonók\n\nFonók je debutové album českého hudebního dua DVA. Vyšlo 30. září 2008 u labelu Indies Scope (ve formě downloadu bylo k dispozici již 18. září). \"Fonók\" je označován za jednu z nejvýraznějších českých desek toho roku. Na nahrávání alba se podílel berlínský hudební producent jayrope.\n\nPísnička \"Pingu Hop\" vyšla i na sampleru \"Bongo BonBoniéra\" (2010).\n\n\n\n\n"}
{"id": "595296", "url": "https://cs.wikipedia.org/wiki?curid=595296", "title": "Zachraňte Willyho 2", "text": "Zachraňte Willyho 2\n\nZachraňte Willyho 2 (orig. \"Free Willy 2: The Adventure Home\") je americký rodinný film Dwighta H. Littlea z roku 1995, navazující na film \"Zachraňte Willyho!\" a předcházející snímku \"Zachraňte Willyho 3\". V hlavních rolích se opět objevili Jason James Richter a kosatka Keiko.\n\nJesse byl adoptován svými poručníky Glenem a Annie Greenwoodovými. Společně přišli na San Juan Island, odkud mají sledovat Willyho nový domov. Než opustí město, dozvědí se, že Jesseho biologická matka, která ho před osmi lety opustila, zemřela v New Yorku. Navíc musí Jesse čelit svému upovídanému a uličnickému bratrovi Elvisovi, jehož považuje za vetřelce. Elvis často lže a leze Jessemu na nervy. Elvis je pozván na jejich rodinný výlet, aby se oba bratři mohli poznat.\n\nNa výletu se Jesse znovu setká se svým přítelem, indiánským šamanem Randolphem a rychle se zamiluje do jeho kmotřenky Nadine. Jesse jí pak pomůže se seznámit s Willym a jeho sourozenci Lunou a Flíčkem.\n\nBěhem výletu v oblasti havaruje ropný tanker a ropná skvrna uvězní kosatky v malé zátoce. Když vyjde najevo, že kosatky jsou uvězněné a Luna umírá, prezident ropné společnosti Milner přijde s plánem na odchycení kosatek do zajetí, kde by se mohly zotavit ze svých zranění. Jeho skutečný plán ale je prodat zvířata do zábavního parku, kde by měla vystupovat.\n\nJesse, Nadine a Elvis pomocí člunu, jenž ukradnou Glenovi, dovedou kosatky do bezpečí, ale nejsou schopni zachránit sebe, když tanker exploduje a ropná skvrna začne hořet. Jejich člun narazí do skály a začne se potápět. Při záchraně vrtulníkem se Nadine a Elvis dostanou nahoru, ale Jesse spadne do vody. Vrtulník se pro něj nemůže vrátit, protože je tam příliš mnoho kouře. Pod vodou Jesse narazí na Willyho, a tak se ho chytne. Willy podplave hořící skvrnu a dopraví Jesseho k Randolphovu člunu. Potom nechce odplavat, ale po Jesseho a Randolphovu naléhání uplave. Na člun se později dostanou i Nadine a Elvis. Ten dá Jessemu fotku, kde je Jesse s matkou a řekne mu, že si nikdy neodpustila, že ho opustila. Elvis a Jesse tak k sobě konečně najdou cestu.\n\n"}
{"id": "595300", "url": "https://cs.wikipedia.org/wiki?curid=595300", "title": "Myška", "text": "Myška\n\nMyška může být:\n\n\noznačení pro několik rodů myší z různých taxonomických skupin čeledi myšovití:\n\n\n"}
{"id": "595303", "url": "https://cs.wikipedia.org/wiki?curid=595303", "title": "Anenský hřbet", "text": "Anenský hřbet\n\nAnenský hřbet (německy společně s Kunštátským hřbetem \"Böhmer Kamm\") je geomorfologický podokrsek Orlických hor. Nachází se v jejich centrální části a ve východní části Královéhradeckého kraje v okresu Rychnov nad Kněžnou. Nejvyšší horou hřbetu je Anenský vrch (991 m).\n\nAnenský hřbet náleží do geomorfologického celku Orlické hory, podcelku Deštenská hornatina a okrsku Orlický hřbet. Od Kunštátského hřbetu - sousedního podokrsku v rámci Orlického hřbetu jej na severozápadě odděluje sedlo Mezivrší, od Říčských rozsoch údolí Hlubokého potoka a Říčky, od Podorlické pahorkatiny údolí Rokytenky. Hranice s Bartošovickou vrcnovinou na jihu probíhá přibližně podél zelené turistické značky z Rokytnice v Orlických horách do Bartošovic. Východní svahy hřbetu spadají do Orlickézáhorské brázdy.\n\nNejvyšším a zároveň asi jediným významným vrcholem hřbetu je Anenský vrch s nadmořskou výškou 991 metrů. Dalším výraznějším je dnes bezejmenný vrchol 939 metrů severozápadně od něj.\n\nAnenský hřbet spadá do povodí Divoké Orlice, která protéká pod jeho východními svahy. Významnějším potokem, který pramení na západním svahu je říčka \"Rokytenka\".\n\nAnenský hřbet je porostlý téměř výhradně hospodářskými smrčinami, které jsou ve vrcholových partiích rozrušeny rozsáhlými pasekami. Louky se vyskytují v blízkosti obcí v dolních partiích, jejich pás přechází hřbet také v prostoru Panského Pole, malá luční enkláva je též v okolí osady Hadinec. Až na malou část na jižním zakončení se hřbet nachází na území Chráněné krajinné oblasti Orlické hory. Na jihovýchodním svahu Anenského vrchu se nachází přírodní rezervace Černý důl.\n\nV prostoru Panského Pole přechází hřbet silnice II/319 z Rokytnice v Orlických horách do Bartošovic. V jejím nejvyšším bodě se nachází v sezóně placené parkoviště. V zimě neupravovaná silniční komunikace z Říček do Orlického Záhoří prochází přes sedlo Mezivrší. Hřebenová cesta ze Šerlichu na Zemskou bránu je v celé své délce sledována červeně značenou Jiráskovou cestou a cyklotrasou 4071.\n\nCivilní roztroušená zástavba zasahuje do vrcholových partií hřbetu pouze v prostoru Panského Pole, jinak se omezuje převážně na spodní části svahů. Hlavní hřeben sleduje linie lehkého i těžkého opevnění budovaného v druhé polovině třicátých let proti nacistickému Německu. V jeho rámci byla vybudována i dělostřelecká tvrz Hanička, která je v současnosti muzejně zpřístupněna. Muzejně zpřístupněn je i objekt R-S 87 Průsek u Anenského vrchu a R-S 72 Nízká u Panského Pole. Objekt R-S 74 Na holém přímo na Panském Poli dnes slouží jako rekreační objekt Klubu vojenské historie Praha.\n\n"}
{"id": "595305", "url": "https://cs.wikipedia.org/wiki?curid=595305", "title": "Brno VI", "text": "Brno VI\n\nBrno VI bylo označení šestého městského obvodu v Brně přinejmenším v letech 1947–1964. Rozsah a vymezení obvodu se během správních reforem několikrát změnily. \n\n\n"}
{"id": "595308", "url": "https://cs.wikipedia.org/wiki?curid=595308", "title": "Brno VII", "text": "Brno VII\n\nBrno VII bylo označení sedmého městského obvodu v Brně přinejmenším v letech 1947–1960. Rozsah a vymezení obvodu se během správních reforem několikrát změnily. \n\n\n"}
{"id": "595310", "url": "https://cs.wikipedia.org/wiki?curid=595310", "title": "Ašraf Barhom", "text": "Ašraf Barhom\n\nAšraf Barhom (ar. أشرف برهوم) je izraelský arabský herec. Vyrůstal v galilejské vsi Taršicha a poté studoval herectví na Haifské univerzitě.\n\n\n"}
{"id": "595311", "url": "https://cs.wikipedia.org/wiki?curid=595311", "title": "Brno VIII", "text": "Brno VIII\n\nBrno VIII bylo označení osmého městského obvodu v Brně přinejmenším v letech 1947–1960. Rozsah a vymezení obvodu se během správních reforem několikrát změnily. \n\n\n"}
{"id": "595312", "url": "https://cs.wikipedia.org/wiki?curid=595312", "title": "Brno IX", "text": "Brno IX\n\nBrno IX bylo označení devátého městského obvodu v Brně přinejmenším v letech 1947–1960. Rozsah a vymezení obvodu se během správních reforem několikrát změnily. \n\n\n"}
{"id": "595313", "url": "https://cs.wikipedia.org/wiki?curid=595313", "title": "Keiko (kosatka)", "text": "Keiko (kosatka)\n\nKeiko (1977 – 12. prosince 2003) byl samec kosatky dravé známý svým účinkováním v prvních třech filmech ze série \"Zachraňte Willyho!\".\n\nKeiko byl chycen nedaleko Islandu v roce 1979 a prodán do islandského akvária v Hafnarfjörður. O tři roky později byl prodán do zábavního parku v Ontariu, kde začal poprvé vystupovat před publikem a vyvinuly se mu také kožní léze, svědčící o špatném zdraví. V roce 1985 byl prodán do zábavního parku v Ciudad de México. V roce 1993 hrál ve filmu \"Zachraňte Willyho!\".\n\nSláva plynoucí z účinkování filmu vedla k úsilí studia Warner Bros. najít kosatce lepší domov. Byla založena nadace a s její pomocí a s pomocí darů milionů školních dětí akvárium v Newportu v Oregonu utratilo 7 milionů dolarů, aby mohlo Keika vyléčit a vypustit ho zpět do volné přírody.\n\nPlán vrátit ho zpět do volné přírody se stal kontroverzním. Někteří považovali vzhledem k jeho letům v zajetí takový přesun za nemožný. Pozdější studie jim daly zapravdu. Norský politik zasazující se o lov velryb Steinar Bastesen prohlásil, že by Keiko měl být místo toho zabit a jeho maso by mělo být posláno do Afriky v rámci zahraniční pomoci. Proces přípravy přesunu Keika do volné přírody začal v září 1998, kdy byl převezen do Vestmannaeyjaru na Islandu. Při přistávání došlo k nehodě, ale Keiko nebyl zraněný. Keiko se podroboval tréninku pro život na svobodě, který zahrnoval také plavání ve volném oceánu.\n\nV červenci 2002 během jednoho tohoto plavání jeho trenéři ztratili jeho trasu a nebyli schopni ho lokalizovat pomocí zařízení pro satelitní zaměřování, které bylo umístěné na hřbetní ploutvi kosatky. Nakonec byl nalezen 1 400 kilometrů od pobřeží Norska. V září následoval rybářskou loď do Halsy v Norsku, kde dovolil svým fanouškům si s ním hrát. Během svého pobytu v severním Atlantiku ale vyhladověl a ztratil váhu. Chovatelé se ho snažili odradit od kontaktů s lidmi a doufali, že se ho ujme nějaká skupina kosatek a dovede ho zpět na volný oceán. Ta se ale nikdy neobjevila, a tak ho nadále krmili jeho trenéři.\n\nKeiko zemřel 12. prosince 2003 ve fjordu Taknes v Norsku ve věku 26 let. Jako příčina smrti byl později uveden zápal plic. Po žádostech fanoušků uspořádalo 20. února 2004 oregonské akvárium, kde Keiko dříve pobýval, vzpomínkovou bohoslužbu, které se účastnilo 700 lidí.\n\nV Halse Keikovi místní postavili památník. Norské děti na místě, kde je pohřben, postavily mohylu.\n\n"}
{"id": "595315", "url": "https://cs.wikipedia.org/wiki?curid=595315", "title": "Brno X", "text": "Brno X\n\nBrno X bylo označení desátého městského obvodu v Brně přinejmenším v letech 1947–1960. Rozsah a vymezení obvodu se během správních reforem několikrát změnily. \n\n\n"}
{"id": "595317", "url": "https://cs.wikipedia.org/wiki?curid=595317", "title": "Brno XI", "text": "Brno XI\n\nBrno XI bylo označení jedenáctého městského obvodu v Brně přinejmenším v letech 1949–1960. Rozsah a vymezení obvodu se během správních reforem několikrát změnily. \n\n\n"}
{"id": "595318", "url": "https://cs.wikipedia.org/wiki?curid=595318", "title": "Brno XII", "text": "Brno XII\n\nBrno XII bylo označení dvanáctého městského obvodu v Brně přinejmenším v letech 1949–1960. Rozsah a vymezení obvodu se během správních reforem několikrát změnily. \n\n\n"}
{"id": "595319", "url": "https://cs.wikipedia.org/wiki?curid=595319", "title": "Giorgio Armani", "text": "Giorgio Armani\n\nGiorgio Armani (* 11. července 1934, Piacenza, Emilia-Romagna, Itálie) je italský módní návrhář a podnikatel. Jde o jednoho z nejznámějších světových módních návrhářů, který se dokázal postupně prosadit prakticky ve všech oblastech módy. Jeho největší přínos v oboru je mu ale připisován zejména v oblasti pánské módy.\n\nTvořit pánskou módu začal u Nina Cerrutiho v roce 1964, v roce 1966 se poprvé setkal se svým velmi blízkým přítelem a spolupracovníkem architektem Sergiem Galeottim. V roce 1970 pak s jeho podporou a pomocí založil vlastní návrhářské studio. V roce 1974 pak byla založena jeho společnost Giorgio Armani S.p.A., dnes pouze Giorgio Armani. V témže roce představil svá první mužská saka, o rok později pak jejich ženskou variantu. Tato saka se posléze stala jakousi \"uniformou\" pro nejbohatší vrstvy obyvatel.\n\nJeden ze zlomů v jeho kariéře nastal v roce 1980, kdy americký herec Richard Gere hrál v jeho saku ve snímku \"Americký gigolo\", což fakticky předznamenalo otevření pobočky jeho firmy v kalifornském Hollywoodu v roce 1983.\n\nV roce 1985 zemřel na AIDS jeho přítel Sergio Galeotti, do firmy pak vstoupila jeho sestra Rossana.\n\nJe považován za jednoho z nejúspěšnějšího italských módních návrhářů všech dob, jeho majetek byl časopisem Forbes v roce 2010 odhadován na více než 5 miliard dolarů.\n\n\n\nCelkový obrat jeho společností ročně přesahuje čtyři miliardy eur, jeho firmy zaměstnávají asi 5000 zaměstnanců, jeho koncern provozuje 13 vlastních továren a přibližně 250 vlastních exkluzivních obchodů ve 36 zemích světa. Produkty jeho firem se prodávají ve více jak 2000 obchodech po celém světě.\n\nKromě módy a oděvů jeho firmy vyrábějí také brýle, parfémy, podnikají i v hotelnictví a gastronomii.\n\n\n\n"}
{"id": "595320", "url": "https://cs.wikipedia.org/wiki?curid=595320", "title": "Brno XIII", "text": "Brno XIII\n\nBrno XIII bylo označení třináctého městského obvodu v Brně nejméně ve dvou obdobích historie města. \n\n\n"}
{"id": "595323", "url": "https://cs.wikipedia.org/wiki?curid=595323", "title": "Tatrovický potok", "text": "Tatrovický potok\n\nTatrovický potok pramení u osady Poušť v Krušných horách v kopcích nad obcí Tatrovice. Potok vzniká soutokem několika menších potůčků.\n\nNad obcí Tatrovice se nachází Přehrada Tatrovice, sloužící jako zásobárna technologické vody pro průmyslový komplex Sokolovské uhelné ve Vřesové. Voda z přehrady je vedena spodní výpustí hráze do manipulačního domku pod hrází a přes MVE do koryta potoka. Malá vodní elektrárna je ve dvou objektech osazena třemi Bankiho turbinami. Na pravém břehu je po 150 metrů pod hrází voda z jímána do potrubí a vedena do průmyslového komplexu ve Vřesové.\n"}
{"id": "595324", "url": "https://cs.wikipedia.org/wiki?curid=595324", "title": "Inés de Castro", "text": "Inés de Castro\n\nInês Pérez de Castro (Inés ve španělštině a galicijštině, 1325 – 7. ledna 1355, Coimbra) byla španělská šlechtična. Byla milenkou a po své smrti prohlášenou právoplatnou manželkou portugalského krále Petra I. Petr ji prý coby král dal exhumovat a prohlásit za portugalskou královnu.\n\nOtcem Inês byl Pedro Fernández de Castro, pán na Lemosu a Sarrii, a matkou jeho milenka Aldonza Lorenzo de Valladares. Její předci byli manželští i nemanželští potomci galicijských a portugalských šlechtických rodin.\n\nInês přišla do Portugalska v roce 1340 jako dvorní dáma Konstancie z Villeny, nedávno provdané za portugalského prince Petra, dědice trůnu (jeho první manželství z roku 1325 s Blankou Kastilskou bylo roku 1333 anulováno). Princ se však zamiloval právě do Konstanciiny dvorní dámy a začal zanedbávat svou zákonnou manželku, čímž ohrozil již tak slabé vztahy s Kastilií. Kromě toho přivedla Petrova láska k Inês k moci kastilskou šlechtu ve vyhnanství, bratři Inês se stali princovými rádci. Král Alfons IV. Portugalský, Petrův otec, sledoval vliv Inês na svého syna s nelibostí. Čekal, že jejich vztah odezní, ale to se nestalo.\n\nKonstancie zemřela v roce 1345. Afons IV. se pokusil několikrát přichystat pro syna další sňatek, ale Petr odmítal vzít si jinou ženu než Inês, jejíž původ ji příliš nepředurčoval k tomu být královnou. Petrův legitimní syn, budoucí král Ferdinand I. Portugalský, byl křehké dítě, zatímco nemanželské děti Petra a Inês se měly k světu, což vyvolávalo u portugalské šlechty obavy týkající se kastilského vlivu na Petra. Afons IV. po smrti Constanzy vykázal Inês ode dvora, Petr vztah neukončil. Afons IV. nakonec v roce 1355 nařídil Inês zabít. Pêro Coelho, Álvaro Gonçalves a Diogo Lopes Pacheco odjeli do kláštera Santa Clara ve městě Coimbra, kde prý Inês usekli hlavu před jejím malým dítětem. Když se Petr o její smrti doslechl, dal vrahy hledat a dva z nich se mu skutečně podařilo najít. Byli veřejně popraveni a jejich srdce vyrvána z těla. Petr prohlásil, že mu totiž rozbili srdce na prach.\n\nPetr se stal králem o dva roky později, v roce 1357. Poté prohlásil, že se s Inês tajně oženil (prý v roce 1354), tudíž že je právoplatná královna. Jeho slova byla a stále jsou jediným dokladem o uzavření manželství. Legenda vypráví, že Petr dal tělo Inês exhumovat a nutil celý dvůr přísahat věrnost nové královně tak, že jí políbí ruku. Později byla pohřbena v cisterciáckém klášteře Alcobaça, kde je její rakev stále k viděni, naproti Petrově, a tak na sebe znovu budou moci pohlédnout v den posledního soudu. Obě mramorové rakve jsou bohatě zdobeny výjevy z jejich života, a Petrovým slibem, že spolu budou \"até ao fim do mundo\" (až do konce světa). Je to nejsilnější milostný příběh v portugalských dějinách.\n\nInês de Castro a Petr I. měli následující děti:\n\n\n\n"}
{"id": "595326", "url": "https://cs.wikipedia.org/wiki?curid=595326", "title": "Hearts Don't Lie", "text": "Hearts Don't Lie\n\n\"Hearts Don't Lie\" je píseň australské popové zpěvačky-skladatelky Gabriella Cilmi. Píseň pochází z jejího druhého alba \"Ten\". Produkce se ujal producent Xenomania.\n"}
{"id": "595329", "url": "https://cs.wikipedia.org/wiki?curid=595329", "title": "Grätzelův článek", "text": "Grätzelův článek\n\nGrätzelův článek (nebo také \"barvivem senzitizovaný článek\") je relativně nová třída nízkonákladových solárních článků. Je založen na zachycení světla na barvivem fotosenzitizované polovodivé anodě s následnou regenerací barviva elektrolytem. Tento článek byl vynalezen Michaelem Grätzelem a Brianem O'Reganem na École Polytechnique Fédérale de Lausanne v roce 1991.\n\nTento článek je technologicky atraktivní, neboť je tvořen z relativně levných materiálů a levným výrobním procesem. Jeho výroba je mnohem levnější, než výroba starších metod založených na ultračistém křemíku, jehož výroba je energeticky náročná. Může být upraven do flexibilních listů a je mechanicky poměrně robustní, takže nepotřebuje další ochranu proti poškození například padáním větví a krup.\n\nPřestože jeho konverzní účinnost je menší, než u nejlepších křemíkových článků, jeho poměr cena/výkon by měla být dostatečná, aby se více rozšířil. Komerční aplikace, které byly zpočátku zpomaleny problémy s chemickou stabilitou článků, se nicméně stále častěji objevují.\n\n"}
{"id": "595331", "url": "https://cs.wikipedia.org/wiki?curid=595331", "title": "Oscar Isaac", "text": "Oscar Isaac\n\nÓscar Isaac Hernández Estrada, \"Óscar Isaac Hernández Estrada\" (* 9. března 1979) je divadelní a filmový herec pocházející z Guatemaly. \n\nIsaakův otec lékař je původem Kubánec a matka mající v sobě i francouzskou a izraelskou krev pochází z Guatemaly. Rodina přišla do Spojených států, když měl Isaac pět měsíců. Óscar Isaac dostudoval v roce 2005 a živil se v Miami jako hudebník se svou kapelou \"The Blinking Underdogs\". První větší rolí byl Josef v \"Příběhu zrození\" v roce 2006. Za film \"Balibo\" dostal v roce 2009 cenu Australského filmového institutu a díky roli Oresta v \"Agoře\" se zřejmě dostal k roli krále Jana ve velkofilmu Ridleyho Scotta \"Robin Hood\".\n\n\n"}
{"id": "595336", "url": "https://cs.wikipedia.org/wiki?curid=595336", "title": "Waidhofen an der Ybbs", "text": "Waidhofen an der Ybbs\n\nWaidhofen an der Ybbs (česky: \"Bejdov nad Jívicí\") je statutární město v Dolním Rakousku. Žije zde obyvatel.\n\n\n\n"}
{"id": "595337", "url": "https://cs.wikipedia.org/wiki?curid=595337", "title": "Nádrž", "text": "Nádrž\n\nNádrž je většinou uzavřená nádoba nebo obezděný prostor pro uchovávání kapalin (vody). Nádrží na palivo (palivová nádrž) obvykle bývají vybavena všechna motorová vozidla. Ta mohou mít i další menší nádrže na motorový olej, brzdnou kapalinu.\n\nNádrž na uskladnění vody se může nazývat také vodojem, speciální nádrž pro uskladnění plynu pak plynojem.\n\n\n"}
{"id": "595342", "url": "https://cs.wikipedia.org/wiki?curid=595342", "title": "Prešerenův den", "text": "Prešerenův den\n\nPrešerenův den, slovinský kulturní svátek (: ) je slovinský státní svátek, který připadá na 8. února. V tento den zemřel v roce 1849 slovinský básník France Prešeren. Počátky svátku sahají do roku 1942, kdy se den slavil na územích osvobozených partyzány. V roce 1945 byl 8. únor oficiálně prohlášen za kulturní svátek. Při oslavě svátku bývá každoročně udělována Prešerenova cena a koná se slavnostní shromáždění.\n"}
{"id": "595345", "url": "https://cs.wikipedia.org/wiki?curid=595345", "title": "Rukávník", "text": "Rukávník\n\nRukávník (štuc, štucl, štucel) je část oblečení sloužící k ochraně rukou před mrazem. Jedná se o kus kožešiny nebo látky sešitý do válcovitého tvaru s otvory pro ruce po obou stranách. Rukávník se také v 16. století objevuje jako pojmenování malého psíka nošeného v rukávu.\n\nRukávník se používal od 16. století, populární se stal ve století 17. a 18. a to mezi ženami i muži. Ženy nosily rukávníky ještě v první polovině 20. století. Provedení a zdobení se v průběhu doby měnilo.\n\nDnes se rukávník používá také jako doplněk na dětské kočárky. Tento rukávník má tvar obdélníku přehnutého kolem rukojeti, na bocích je sepnutý. Ruce se do něj vkládají zepředu. Při použití rukávníku na moderních kočárcích je důležité, aby byl dostatečně velký a bylo možné manipulovat s ruční brzdou na kočárku. První patent rukávníku na kočárek byl zaregistrován v Anglii roku 1920, potom 1936 v USA, 2005 v Německu a jako užitný vzor v roce 2005 v Česku.\n\n"}
{"id": "595346", "url": "https://cs.wikipedia.org/wiki?curid=595346", "title": "Kryštof 18", "text": "Kryštof 18\n\nKryštof 18 je volací znak a všeobecně rozšířené označení vrtulníku a základny letecké záchranné služby (LZS) v Libereckém kraji. LZS byla v Liberci do provozu uvedena v roce 1992. Provozovatelem vrtulníku je nestátní společnost DSA. Zdravotnickou část posádky LZS zajišťuje Zdravotnická záchranná služba Libereckého kraje, ostatní provozní pracovníky včetně pilotů zajišťuje společnost DSA.\n\nV roce 1992 byl zahájen zkušební provoz letecké záchranné služby v Liberci. Prvním provozovatelem byla soukromá společnost BEL AIR, která pro LZS nasazovala vrtulník Mil Mi-2. K 1. lednu 1993 přebírá chod LZS nestátní společnost DSA. Do roku 1996 slouží na stanici vrtulník Mi-2. V průběhu roku 1996 je do služby nasazen modernější dvoumotorový vrtulník Eurocopter AS 355 F2 Ecureuil 2 (imatrikulace \"OK-BIC\"). Později slouží na stanici další stroje Eurocopter AS 355 F2 (\"OK-MIA\", \"OK-WIQ\"). V únoru 2003 se na stanici představil vrtulník Eurocopter EC 135 T1 (\"OK-DSA\"), který se v České republice objevil pro potřeby LZS vůbec poprvé. Vrtulník se v roce 2003 představil na třech stanicích LZS a byl trvale nasazen na stanici Kryštof 05 v Ostravě. K další velké změně vrtulníku dochází na počátku roku 2005, kdy zakoupila společnost DSA tři nové vrtulníky Eurocopter EC 135 T2. Po krátkém představení jsou vrtulníky trvale nasazeny na stanicích Kryštof 05 v Ostravě, Kryštof 15 v Ústí nad Labem a stroj s imatrikulací \"OK-DSC\" slouží trvale v Liberci.\n\nStanice letecké záchranné služby se nachází v areálu Letiště Liberec v Liberci. V současné době (2012) slouží na stanici trvale vrtulník Eurocopter EC 135 T2 (\"OK-DSC\"). Provoz stanice je omezen na VFR/den. V nočních hodinách je oblast Libereckého kraje pokryta pro neodkladné sekundární a ambulanční lety vrtulníky z provozních stanic zajišťujících nepřetržitý provoz LZS. Jako záloha pro stanici Kryštof 18 slouží vrtulník Eurocopter EC 135 T1 (\"OK-DSA\"). Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\n"}
{"id": "595347", "url": "https://cs.wikipedia.org/wiki?curid=595347", "title": "Cesta kolem světa za 80 dní (film, 2004)", "text": "Cesta kolem světa za 80 dní (film, 2004)\n\nCesta kolem světa za 80 dní (anglicky: \"Around The World In 80 Days\") je americký akční film z roku 2004 režiséra Franka Coraciho, v němž je děj stejnojmenného románu Julesa Vernea dosti volně převyprávěn tak, aby mohlo vyniknout bojové umění Jackieho Chana. Ve filmu se objevují stroje steampunkového designu a příběh se od původního knižního výrazně liší. Délka filmu činí 116 min.\n"}
{"id": "595350", "url": "https://cs.wikipedia.org/wiki?curid=595350", "title": "Svatá Anna (přírodní památka)", "text": "Svatá Anna (přírodní památka)\n\nPřírodní památka Svatá Anna je čedičová kupa (358 m n. m.) porostlá smíšenou teplomilnou habrovou doubravou. Vrch se nalézá v Českém ráji se asi 5 km severozápadně od Jičína mezi obcemi Ostružno a Dolní Lochov. Náleží do katastrálních území těchto dvou obcí. Na vrcholku suku stojí raně barokní kaple stejného jména.\n\nPředmětem ochrany je dubohabřina na čedičovém vrchu. Roste zde vzácná teplomilná květena.\n\nKaple rotundového půdorysu byla vystavěna na vrcholu kolem roku 1670 na popud Františka Josefa Šlika. Autorem návrhu byl pravděpodobně architekt Jean Baptiste Mathey. Stavba dodnes slouží jako poutní místo.\n\nJe to kuželovitý neovulkanický suk zvedající se nad Jičínskou kotlinou. Vrch je utvořen z bazaltoidních neogenních vulkanitů, ve kterých dominuje vulkanická brekcie. Vystupuje ze svrchnokřídových sedimentů (vápnitých jílovců a pískovců teplického souvrství). Půdní pokryv je složen z nasycené eutrofní kambizemě s rankery (typickým, litickým) obklopené hnědozeměmi (pseudoglejovou i typickou) a pararendzinami (kambizemní).\n\nV oblasti terciérních vulkanitů mezi Mladou Boleslaví a Jičínem převládají izolované výskyty vulkánů strombolského typu vyskytující se podél zlomů směru V­–Z. Pouze vulkány Dubolka, Houser a Svatá Anna jsou spojeny v celek tvořící jednu soustavu přívodních kanálů.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Troskovická vrchovina, konkrétně do její Samšinské části.\n\nV oblasti roste teplomilná flóra dubohabřin a lesních lemů. Díky specifickému geologickému podkladu s vysokým obsahem živin a přirozenému složení stromového patra se zde daří řepíku lékařskému (Agrimonia eupatoria), bukvici lékařské (Betonica officinalis), srpku obecnému (Falcaria vulgaris), svízeli lesní (Galium sylvaticum), hrachoru jarnímu (Lathyrus vernus), hruštičce menší (Pyrola minor), lilii zlatohlavé (Lilium martagon), hrachoru černému (Lathyrus niger) a černohlávku velkokvětému (Prunella grandiflora).\n\nMísto je důležitým hnízdištěm několika druhů ptáků. Mezi ně patří hrdlička divoká (Streptopelia turtur), strakapoud velký (Dendrocopos major), drozd zpěvný (Turdus philomelos), brhlík lesní (Sitta europaea). Na kraji lesního porostu se vyskytuje slepýš křehký (Anguis fragilis).\n\nLes je z větší míry tvořen habrovou doubravou. Roste zde i smrková a borová monokultura. Záměrem lesního hospodaření v dubohabřině je odstraňování vtroušeného smrku a borovice. Smrčina má být postupně nahrazena dubem s příměsí buku.\n\nNa severní straně protéká rybniční potok Malý Porák, na jižní straně zase rybniční potok Velký Porák protékající podél jižní strany celé skupiny Dubolka, Houser, Svatá Anna.\n\nPěšky se dá přijít odbočením z červené turistické značky vedoucí z Dolního Lochova, ze žluté začínající v Ostružně nebo ze silnice obě obce spojující. Automobilem se dá přijet do obou obcí odbočením ze silnice Mladá Boleslav – Jičín.\n"}
{"id": "595351", "url": "https://cs.wikipedia.org/wiki?curid=595351", "title": "Emblingia calceoliflora", "text": "Emblingia calceoliflora\n\nEmblingia calceoliflora je vytrvalá rostlina, jediný druh rodu Emblingia i monotypické čeledi Emblingiaceae.\n\nJe to endemit, lze jej nalézt výhradně na písčitých pláních v Západní Austrálii. Na kvalitu půdy a další přírodní podmínky, vyjma tepla a světla, není náročný. Vyskytuje se v oblastech, kde často rostou již jen xerofyty.\n\nS vývojem systematického třídění založeného na morfologii se zařazení čeledě \"Emblingiaceae\" postupně měnilo, byla zatříďována do řádů \"Capparales\", \"Polygalales\" nebo mýdelníkotvarých. S nástupem kladistického taxonomického systému APG III je čeleď \"Emblingiaceae\" začleněna do řádu brukvotvarých.\n\n\"Emblingia calceoliflora\" je nízký, poléhavý polokeř, nemá horní části stonků dřevnaté. Řapíkaté listy vejčitého tvaru vyrůstají na stoncích jednotlivě, téměř v opozici proti sobě. Okraje nedělených, měkkých, polštářkovitých listových čepelí jsou zvlněné a ztvrdlé, na koncích jsou čepele zašpičatělé.\n\nOboupohlavné nápadné květy vyrůstají solitérně v úžlabí listů, mívají barvu od krémově bílé přes žlutavou až po narůžovělou, květní orgány mají uspořádány v pěti kruzích. Květy jsou pouze v jednom směru souměrné a otočeny jsou \"vzhůru nohama\". V květu je 4 až 5 tyčinek s prašníky a 4 až 5 neplodných patyčinek. Korunních plátků uspořádaných do dvou přeslenů bývá 7 a kališních jen 5. Pestík je vytvořen z jednoho plodolistu, krátká blizna je s lalokem.\n\nSuché plody s tenkým oplodím jsou nepukavé, visí na prodlouženém květním lůžku gynoforu. Semena se silným osemením mají dužnatý obal míšek, endospermu je v nich minimálně.\n\n\"Emblingia calceoliflora\" nenabízí žádné možností hospodářského využití, mimo přirozený výskyt se uměle nepěstuje. Její zralé plody požírají ptáci, kteří se zato starají o rozšiřování semen do okolí. Mladé listy jsou vhodnou nouzovou potravou drobných divoce žijících býložravců.\n\n"}
{"id": "595358", "url": "https://cs.wikipedia.org/wiki?curid=595358", "title": "Teplička (rozcestník)", "text": "Teplička (rozcestník)\n\nTeplička může mít následující významy:\n\n\n"}
{"id": "595364", "url": "https://cs.wikipedia.org/wiki?curid=595364", "title": "Beckovský", "text": "Beckovský\n\nPříjmení Beckovský nosí více různých osobností:\n\n"}
{"id": "595396", "url": "https://cs.wikipedia.org/wiki?curid=595396", "title": "Spojení Slovinců ze Zámuří s matičním národem", "text": "Spojení Slovinců ze Zámuří s matičním národem\n\nSpojení Slovinců ze Zámuří s matičním národem (: ) je slovinský státní svátek, který připadá na 17. srpna. V tento den v roce 1919 bylo oficiálně vyhlášeno připojení oblasti Zámuří ke Království Srbů, Chorvatů a Slovinců. Tento den byl za svátek prohlášen v roce 2005.\n\nZámuří (: ) bylo součástí Uherska. Po skončení první světové války požadovali místní obyvatelé, podrobení v předchozích letech násilné maďarizaci, připojení ke státu jižních Slovanů. První vojenské oddíly Království SHS vstoupily do Zámuří 12. srpna 1919. Za státní svátek byl prohlášen den, kdy byla oblast předána do civilní správy.\n\nTento státní svátek není dnem pracovního klidu.\n"}
{"id": "595403", "url": "https://cs.wikipedia.org/wiki?curid=595403", "title": "Rusek (rozcestník)", "text": "Rusek (rozcestník)\n\nSlovo Rusek má více významů:\n\n\n"}
{"id": "595404", "url": "https://cs.wikipedia.org/wiki?curid=595404", "title": "Farní sbor Českobratrské církve evangelické ve Svitavách", "text": "Farní sbor Českobratrské církve evangelické ve Svitavách\n\nFarní sbor Českobratrské církve evangelické ve Svitavách je sborem Českobratrské církve evangelické ve Svitavách. Sbor spadá pod brněnský seniorát.\n\nFarářem sboru je Filip Keller, kurátorkou sboru Věra Konečná.\n\nNa adrese evangelického sboru v Poličské ulici 1203/3 sídlí též Sbor Církve adventistů sedmého dne Svitavy,\nSbor Církve bratrské v Litomyšli a AA – Anonymní alkoholici.\n\n\n"}
{"id": "595407", "url": "https://cs.wikipedia.org/wiki?curid=595407", "title": "Saab 35 Draken", "text": "Saab 35 Draken\n\nSaab 35 Draken byl stíhací letoun vyráběný mezi roky 1955 a 1974 švédskou firmou Saab. Draken byl původně navržen, aby nahradil starší letouny Saab J 29 Tunnan a později i stíhací verzi (J 32B) letounu Saab 32 Lansen. Bylo u něho představeno inovativní dvojité delta křídlo. Za účelem otestování tohoto dosud neprobádaného aerodynamického prvku bylo vyrobeno a zalétáno menší experimentální letadlo, Saab 210. Do služby u švédského letectva byl zařazen 8. března 1960. První modely byly zamýšleny výhradně k provádění misí protivzdušné obrany a v této době byly považovány za schopného stíhače pro manévrový vzdušný souboj.\n\nŠlo o první plně nadzvukové letadlo, které bylo v západní Evropě nasazeno do služby. V 80. letech 20. století byly švédské Drakeny do značné míry nahrazovány vyspělejším stíhačem Saab 37 Viggen, zatímco zavedení výkonnějšího stíhače Saab JAS 39 Gripen se očekávalo během deseti let, i když se nakonec zpozdilo. V důsledku omezení a vysokých nákladů na údržbu se švédské letectvo rozhodlo, že v prosinci 1999 budou Drakeny vyřazeny. Díky tomu, že šlo o vysoce účinný nadzvukový stíhací letoun, došlo během studené války i k jeho vývozu. Jeden z dochovaných letounů je umístěn i v leteckém muzeu Kbely.\n\nPrototyp SAABu 35 poprvé vzlétl 25. října 1955 poháněn motorem Rolls-Royce Avon, druhý prototyp v polovině března 1956 a třetí o čtvrt roku později. 15. února 1958 byl zalétán první předsériový stroj z celkem devadesáti vyrobených \"J-35A\" (sériová čísla 35 001-35 090) s výkonnějším motorem Rolls-Royce Avon 200 o 67 kN tahu. První sériové J-35A se dostaly do výzbroje švédského letectva roku 1960. První let následné varianty \"J-35B\" (35 201-35 289) s prodlouženou komorou přídavného spalování připadl na 29. listopadu 1959, dvoumístná cvičná bojová varianta \"Sk-35C\" (35 801-35 822) pak 30. prosince 1959. Instalací výkonnějšího licenčního motoru RM-6B o tahu 78 kN s přídavným spalováním do draku verze J-35B pokračoval vývoj Drakenů typem \"J-35D\" se zvětšenou kapacitou vnitřních nádrží. Prototyp vzlétl 27. prosince 1960 a celkem bylo vyprodukováno 91 letounů sériových čísel 35 301-35 391. Vzrostla stoupavost i maximální rychlost na dvojnásobek rychlosti zvuku.\n\nFotoprůzkumný \"S-35E\" dostal nové vystřelovací sedadlo SAAB S-73E umožňující katapultáž v nulové výšce a rychlosti, kryt kabiny z jednoho kusu organického skla a rekonstruovanou přetlakovou příď s kamerami OMERA SKa-16B a SKa-24. První \"éčko\" vzlétlo 27. června 1963 a bylo dodáno celkem šedesát letounů výrobních čísel 35 901-35 960. \"J-35F\" dostal modernizovaný střelecký systém pro vypouštění střel s radiolokačním naváděním Rb-27 a infračerveným naváděním Rb-28. Zvýšená hmotnost stroje byla kompenzována odstraněním jednoho kanónu ADEN M-55. Celkem bylo vyrobeno 208 kusů (35 401-35 608) a první z nich zahájily službu v roce 1965.\nBěhem operačního nasazení pak postupně procházely modernizacemi na verze \"J-35F-1\" a \"J-35F-2\" s moderní avionikou, novým překrytem kabiny a radarem Ericson PS-011/A. Pohon zajišťoval motor Svenska Flygmotor RM6C Model 67 s přídavným spalováním.\nPo ověřování dalších úprav na \"J-35F Mod\" a \"J-35Ny\" bylo na nový standard \"J-35J\" přestavěno v letech 1987 až 1991 66 kusů J-35F.\nPrvním švédským útvarem, vyzbrojeným Drakeny, se v březnu 1960 stala 13. Flygflottilj v Norrkopingu, naopak poslední švédskou jednotkou užívající J-35J byl stíhací wing F10 v Angelholmu.\n\n29. ledna 1970 byla zalétána exportní varianta \"Saab 35XD\" pro Dánsko vyvinutá z typu F se zvýšenou nosností a doletem. Do roku 1971 obdržela Kongelige Danske Flyvevaben 20 stíhacích bombardovacích \"F-35\" (351001-351020), 20 průzkumných \"RF-35\" (351101-351120) s kamerami Vinten a 6 cvičných dvoumístných \"TF-35\". \"Saab 35XH\" (350 11) byla exportní varianta pro švýcarské vzdušné síly, které však nakonec objednalo letouny Mirage III, proto zůstalo pouze u jednoho exempláře. 12 finských \"Saab 35XS Draken\" (351301-351312), (\"J-35B\", \"Sk-35C\" a \"J-35F\") bylo dodáno v dílech, které letecká továrna \"Valmet\" v letech 1974-75 smontovala. Dodávce předcházel pronájem šesti švédských upravených letounů na variantu \"J-35BS\" v roce 1972 pro seznámení a přeškolení s novým typem. Posledním zahraničním uživatelem se stalo Rakousko s letouny \"J-35OE\".\n\n\n\n\n"}
{"id": "595410", "url": "https://cs.wikipedia.org/wiki?curid=595410", "title": "Giant's Causeway", "text": "Giant's Causeway\n\nGiant's Causeway ( , či \"Obrovy schody\", nebo ) je zvláštní geologický útvar v Severním Irsku, který se řadí mezi kamenné varhany vzniklé díky sloupcovité odlučnosti bazaltů. V oblasti se nachází okolo 40 000 sloupců čediče, které vznikly jako výsledek dávné sopečné erupce. Nachází se v hrabství Antrim v Severním Irsku přibližně tři kilometry od města Bushmills. Tento přírodní úkaz byl v roce 1986 zařazen na Seznam světového dědictví v Evropě a o rok později byl prohlášen národní přírodní rezervací. Sloupce čediče vytváří přirozené útesy vedoucí do moře, kde pokračují i pod jeho hladinou. Většina těchto sloupců je šestistěnná, ale dají se mezi nimi pozorovat i kusy, které mají čtyři, pět, sedm i osm stěn. Nejvyšší odkrytý sloupec měří 12 metrů a lávový příkrov zde dosahuje mocnosti 28 metrů.\n\nGiant's Causeway patří pod správu National Trust for Places of Historic Interest or Natural Beauty a řadí se mezi turisticky nejpopulárnější přírodní památky Severního Irska. Památka je přístupná po asfaltové silnici, která vede až k ní, v poslední části je ale vyhrazena jen pro speciální autobus. Nejvhodnější je zaparkovat u návštěvnického centra (za poplatek) a vydat se k Giant's Causeway pěšky nebo zmíněným autobusem.\n\nPřibližně před 50 až 60 milióny let během období paleogénu došlo v oblasti Antrimu k intenzivní sopečné činnosti z velké praskliny, kdy vysoce pohyblivý roztavený bazalt intrudoval do vrstvy křídy, čímž vytvořil mocné lávové plató. Z pozorování je patrné, že v oblasti došlo ke trojici výlevů bazaltů formující spodní, střední a svrchní vrstvu bazaltů. Následně po erupci prostřední vrstvy došlo k rychlému ochlazení lávy, což vedlo ke kontrakcím. Zatímco kontrakce ve vertikálním směru zmenšily mocnost lávového proudu, horizontální kontrakce se mohly shromažďovat pouze pomocí prasklin skrze proud. Velikost sloupců je primárně definována rychlostí, jakou láva chladla po sopečné erupci. Síť extenzivních prasklin vytvořila vzhled, který je dnes v lokalitě pozorovatelný jako odlučnost bazaltů. Vzniklý bazalt byl původně součástí sopečného plató nazývaného Thulean Plateau.\n\nPo vzniku sloupců se ujala hlavní role v jejich formování eroze spojená nyní s mořem. Díky tomu mají některé sloupce různorodé tvary a připomínají například \"obrovu botu\" (\"Giant's Boot\"), další jsou známé jako \"Obrovy oči\" (\"Giant's Eyes\"), což jsou vlastně červené oblázky zvětralého sloupce čediče.\n\nDle legendy postavil chodník irský bojovník Fionn mac Cumhaill (Finn McCool), aby mohl přejít do Skotska bojovat se svým skotským protějškem Benandonnerem. Jedna verze legendy praví, že Fionn do Skotska nedorazil, protože usnul. Když Fionn stále nepřicházel, rozhodl se mnohem větší Benandonner, že se za ním do Irska vypraví. Oonagh, Fionnova manželka, chtěla svého muže zachránit a vymyslela proto lest. Přehodila přes Fionna přikrývku, a předstírala, že jde o jejich malého syna. Podle druhé verze Fionn do Skotska dorazil, ale když Benandonnera uviděl, zalekl se jeho velikosti a utekl zpět. Jelikož věděl, že Benandonner si pro něj půjde, poprosil svou manželku, aby ho přestrojila za malé dítě a předstírala, že je jejich syn. Obě verze pak vyprávějí o tom, jak se Benandonner při pohledu na takto obrovské „dítě“ vyděsil, jelikož si uvědomil, že pokud dítě je takto veliké, pak jeho otec musí být opravdu obrovský; utekl pak v hrůze zpět do Skotska a cestou zničil chodník, aby ho nemohl Fionn pronásledovat. Další z verzí zase tvrdí, že Oonagh se rozhodla pro jinou lest. Pomalovala jeden kámen tak, aby vypadal jako steak. Ten pak dala Benandonnerovi a svému dítěti (Fionnovi) pak podala pravý kousek masa. Benandonner netušil, že on má v rukou kámen a při pohledu na dítě, které bez potíží pojídalo svůj příděl, dostal strach, co že tady žije za monstrum, když pouhé dítě se živí něčím, co on, největší obr Skotska, nedokáže ani ukousnout. Strachy utekl a chodník za sebou zničil.\n\nLegenda je založena na skutečnosti, že se podobná geologická formace hexagonálních sloupců bazaltů nachází i na pobřeží Skotska u Fingal's Cave na ostrově Staffa. To je důsledek skutečnosti, že se jde o stejný lávový proud vzniklý ve stejné době.\n\nSvět se o objevení Giants´s Causeway dozvěděl v roce 1693 díky pojednání, které o tomto úkazu prezentoval Královské společnosti Sir Richard Bulkeley, člen Trinity College v Dublinu. Ve skutečnosti by však objevení tohoto přírodního úkazu mělo být připisováno biskupovi z Derry, který místo navštívil rok před Sirem Bulkeleym. Místo získalo mezinárodní věhlas po tom, co si jej v roce 1739 vybrala dublinská malířka Susanna Drury jako námět pro sérii akvarelů. Díky nim vyhrála první místo v soutěži vyhlášené Royal Dublin Society v roce 1740. V roce 1743 byly tyto malby přenesy i do rytin. V roce 1765 inspirovaly tyto rytiny zařazení hesla Giant´s Causeway do 12. dílu francouzské encyklopedie \"Encyclopédie\". Rytina \"East Prospect\" se pak objevila v obrazové příloze k této encyklopedii v roce 1768. Francouzský geolog Nicolas Desmares v popisku k tomuto obrázku jako vůbec první naznačil, že by úkaz mohl být sopečného původu.\nLokalita získala průběhu 19. století velkou oblibu mezi turisty, k čemuž významně přispělo otevření Giant's Causeway Tramway. V roce 1897 proběhla soudní pře o to, jestli má být vstup do oblasti lokality zpoplatněn či nikoliv. Soud rozhodl, že přístupová cesta k památce je veřejná a toto rozhodnutí rozšířil i na přilehlý čedičový chodník. Společnost, která Giants´s Causeway pak dostala pod svou správu, však přesto začala později vybírat vstupné. To se platilo až do 60. let 20. století, kdy lokalitu převzala pod svou správu nestátní nezisková organizace National Trust. Nyní je vstup opět zdarma. Čedičové sloupy se nacházejí na okraji moře, přibližně osm set metrů od parkoviště a je možné se po nich volně procházet.\n\nTato přírodní památka byla od roku 2000, kdy shořela předchozí budova, bez stálého návštěvnického centra. Projektový návrh nové budovy, která co nejméně zasahuje do rázu okolní krajiny, získal v roce 2007 předběžný souhlas z Ministerstva pro životní prostředí i od Arlene Foster, členky DUP. Po menších neshodách mezi soukromým developerem Seymourem Sweeneym a DUP , které na určitou dobu zastavily pokračování projektu, byla budova dokončena v roce 2012.\n\nV okolí lokality rozkládající se na 0,7 km hnízdí buřňáci, mořští kormoráni, alky malé a další.\n\n"}
{"id": "595417", "url": "https://cs.wikipedia.org/wiki?curid=595417", "title": "Claude Chabrol", "text": "Claude Chabrol\n\nClaude Chabrol (24. června 1930 v Paříži – 12. září 2010 tamtéž) byl francouzský filmový režisér, filmový producent a scenárista, jeden z hlavních představitelů tzv. Nové vlny.\n\n"}
{"id": "595425", "url": "https://cs.wikipedia.org/wiki?curid=595425", "title": "Džisaburó Ozawa", "text": "Džisaburó Ozawa\n\nDžisaburó Ozawa (: 小沢治三郎, \"Ozawa Džisaburó\"; 2. října 1886 – 9. listopadu 1966) byl \"čúdžó\" (中将 ~ viceadmirál) japonského císařského námořnictva v průběhu druhé světové války. Na počátku války velel \"Nanken kantai\" (南遣艦隊 ~ jižní expediční loďstvo), která kryla japonský postup do Britského Malajska a později i Holandské východní Indie. V listopadu 1942 vystřídal \"čúdžó\" Nagumu ve velení 3. \"kantai\" (艦隊 ~ loďstvo), která v té době tvořila hlavní svaz letadlových lodí císařského námořnictva. Od 29. května 1945 až do konce války zastával funkci velitele \"Rengó kantai\" a vrchního velitele císařského námořnictva.\n\n"}
{"id": "595437", "url": "https://cs.wikipedia.org/wiki?curid=595437", "title": "PSR B1620-26", "text": "PSR B1620-26\n\nPSR B1620-26 je dvojhvězda nacházející se ve vzdálenosti 12 400 světelných let v kulové hvězdokupě Messier 4 v souhvězdí Štíra. Dvojhvězda se skládá z pulsaru (PSR B1620-26A) a bílého trpaslíka (WD B1620-26 nebo PSR B1620-26 B). Kolem této dvojhvězdy obíhá exoplaneta.\n\nExistuje domněnka, že původně měla soustava PSR B1620-26 dalšího bílého trpaslíka s nižší hmotností, který byl vyhozen ze soustavy hvězd, když současná PSR B1620-26 B byla ještě v původním hvězdném systému. Tehdy byla PSR B1620-26 B ještě hvězdou hlavní posloupnosti se svojí planetou. Načež se planeta usadila na oběžné dráze okolo obou hvězd.\n\nTrojitý systém se nachází kousek od jádra kulové hvězdokupy. Stáří hvězdokupy se odhaduje na přibližně 12,2 miliardy let. Tato doba je odhad pro zrod planety a obou hvězd.\n"}
{"id": "595438", "url": "https://cs.wikipedia.org/wiki?curid=595438", "title": "Captrain Polska", "text": "Captrain Polska\n\nCaptrain Polska sp.z.o.o., do 22. 10. 2014 ITL Polska Sp. z o.o., (VKM: ITLPL) je polský železniční dopravce zabývající se nákladní dopravou. Jedná se o dceřinou společnost německé firmy ITL Eisenbahngesellschaft ze skupiny SNCF. Sídlem společnosti je Wrocław.\n\nSpolečnost vznikla 29. ledna 2007 zápisem do obchodního rejstříku. 10. prosince 2007 společnost získala licenci pro provozování nákladní drážní dopravy. První vlak na vlastní licenci vypravila společnost 23. dubna 2009. \n\nPrvní investicí do parku vozidel byl nákup modernizované lokomotivy M62-1154 „Kathrina“ v roce 2008. V dubnu 2009 později pak společnost získala dvě lokomotivy řady 311D, které jezdily u společnosti RCO, která vyhlásila úpadek. Společnost také využívá moderní elektrické lokomotivy: Bombardier TRAXX F140 MS a Siemens ES64F4.\n\n"}
{"id": "595439", "url": "https://cs.wikipedia.org/wiki?curid=595439", "title": "DILIA", "text": "DILIA\n\nDILIA, divadelní, literární, audiovizuální agentura, z. s., je spolek, jehož hlavním předmětem činnosti je kolektivní zajišťování ochrany autorských práv. To v praxi znamená například uzavírání hromadných smluv s televizními a rozhlasovými stanicemi nebo s provozovateli kopírovacích služeb a následné rozúčtování odměn a náhrad nositelům autorských práv.\n\nDILIA vypisuje granty na podporu mladých českých autorů a divadelníků. V roce 2010 se do grantového řízení přihlásilo 14 projektů. Kromě toho DILIA vydává divadelní hry předních českých i zahraničních autorů, které zastupuje.\n\nDILIA je členem nevládních mezinárodních organizací CISAC, GESAC, IFRRO a SAA.\n\n"}
{"id": "595442", "url": "https://cs.wikipedia.org/wiki?curid=595442", "title": "Vlajka Nové Kaledonie", "text": "Vlajka Nové Kaledonie\n\nVlajka Nové Kaledonie, zvláštního francouzského území \"Společenství sui generis\" s kódem 988 (viz článek Zámořská Francie), je zároveň francouzskou vlajkou.\n\nRoku 2010 schválil kongres Nové Kaledonie návrh používat kanackou vlajku spolu s vlajkou francouzskou. 17. července 2010 se tehdejší francouzský premiér François Fillon zúčastnil oficiální ceremonie v hlavním novokaledonském městě Nouméa, při které byla kanacká vlajka povýšena na druhou oficiální vlajku Nové Kaledonie.\n\nNová kanacka vlajka byla před přijetím, v poměrně širokém neoficiálním použití, vlajkou \"Front de libération nationale kanak et socialiste\" (FLNKS) - politické strany pro nezávislost Nové Kaledonie.\n\nPřijetí kanacké vlajky se však ukázalo jako kontroverzní. Část obyvatel argumentuje pro zcela novou vlajku, která by více respektovala \"společný osud\" obou skupin obyvatel, etnických Kanaků i francouzských obyvatel Nové Kaledonie. Debata o nalezení nové vlajky tak dále pokračuje.\n\nPoužívání dvou vlajek může vypadat jako praktická ukázka sjednocenosti ostrova, kde žijí dvě různá etnika (Evropané a Melanésané) nebo naopak jako symbol rozdělenosti, kdy se obyvatelé nedokáží shodnout na společné vlajce.\n\nNová Kaledonie je rozdělena na tři provincie s vlastními regionálními vlajkami.\n\n\n"}
{"id": "595444", "url": "https://cs.wikipedia.org/wiki?curid=595444", "title": "Stará pinakotéka", "text": "Stará pinakotéka\n\nStará pinakotéka (německy Alte Pinakothek) je muzeum umění (pinakotéka, obrazárna) v Mnichově, jedna z nejvýznamnějších galerií světa. Jsou zde vystaveny obrazy malířů od středověku až do poloviny 18. století. Díla jsou součástí \"Bavorských státních obrazových sbírek (Bayerische Staatsgemäldesammlungen)\".\nNaproti Alte Pinakothek se nachází Nová pinakotéka s díly 19. a počátku 20. století. Spolu s Pinkotékou moderny a Muzeem Brandhorst s díly 20. a 21. století patří do tzv. \"Umělecké čtvrti\" (\"Kunstareal München\").\n\nDějiny Staré pinakotéky začínají již historickými obrazy, které si od roku 1528 nechával malovat bavorský vévoda Vilém IV. (vládl 1508–1550). Tak vznikl i slavný obraz Albrechta Altdorfera \"\"Alexandrova bitva\"\". Maxmilián I. Bavorský (vládl 1598–1651) získal mimo jiné díla Albrechta Dürera. V roce 1627 dostal díky jemnému nátlaku na norimberské radní Dürerův obraz \"Čtyři apoštolové\", který malíř svému rodnému městu daroval. Měšťanům oznámil, že by toto dílo rád měl a zamítavé stanovisko by bral jako \"zvláště velké opovržení\". Během švédské okupace za třicetileté války však utrpěl velké ztráty, neboť 21 obrazů bylo odvezeno do Stockholmu a jen pět z nich bylo později navráceno.\n\nJeho vnuk Maxmilián II. Emanuel (vládl 1679–1726) získal jako místodržící Španělska v Holandsku mnohé obrazy holandských a vlámských malířů. V roce 1698 koupil v Antverpách 12 obrazů Petera Paula Rubense a 13 obrazů od van Dycka, přičemž Rubensovy obrazy pocházely z osobního dědictví umělce a tudíž vůbec nebyly určeny k prodeji. Za následovníků Maxmiliána Emanuela byly nákupy z důvodu omezeného rozpočtu přerušeny.\n\nRozvážným sběratelem holandského malířství byl také Maxmiliánův falcký bratranec Johann Wilhelm (vládl 1690–1716), jemuž vděčí Düsseldorfská galerie, kterou založil jeho dědeček Wolfgang Wilhelm, za svá nejcennější díla. Po sloučení Bavorska a Falcka se staly také falcké sbírky součástí Alte Pinakothek, neboť do bezpečí před francouzskými revolučními vojsky musely být přeneseny jak galerie v Mannheimu (1798) a Zweibrückenu (1799), tak nakonec v roce 1806 i düsseldorfská sbírka. Umělečtí agenti Johanna Wilhelma, kteří působili po celé Evropě, byli pověřeni vydat veškeré peníze raději za jeden vynikající obraz než za několik průměrných děl. Dnes je v Alte Pinakothek 32 obrazů z jeho sbírky Rubensových děl. Jako dar k sňatku s Marií Luisou de Medici dostal Raffaelův slavný obraz \"\"Svatá rodina z domu Canigiani\"\".\n\nMannheimskou galerii založil bratr Johanna Wilhelma, kurfiřt Karl Philipp (vládl 1716–1742). V rozšiřování galerie pak pokračoval jeho nástupce Karl Theodor (vládl 1742–1799), který měl slabost pro holandské malířství. Tak získal mimo jiné Rembrandtovu \"\"Svatou rodinu\"\". Sbírka z Zweibrückenu, která byla před přibližujícími se francouzskými vojsky převezena ze zámku Karlsberg nejdříve do Mannheimu a poté do Mnichova, vznikla ze soukromé sbírky Christiana von Mannlich (německý malíř a architekt), kterou od něj vévoda odkoupil. Vedle německých, vlámských a holandských obrazů zahrnuje také díla mladých francouzských malířů, např. obraz \"\"Odpočívající dívka\" (Marie-Louise O'Murphy)\" od Francoise Bouchera.\n\nO něco později však utrpěla sbírka ztráty díky výpravě Napoleona Bonaparta, a tak např. Altdorferova \"\"Alexandrova bitva\"\" visela náhle v Napoleonově koupelně. Jen 27 obrazů z celkového zabaveného množství se po jeho svržení vrátilo zpátky do Mnichova. Proto se ze čtyř velkých loveckých obrazů, které si kdysi objednal Maxmilián I. u Rubense, nachází v Mnichově pouze \"\"Lov hrocha\"\". Díky sekularizaci v Bavorsku však současně přešlo do královského vlastnictví mnoho obrazů ze zrušených klášterů, z čehož obzvláště profitovala sbírka děl starých německých mistrů.\n\nKrál Ludvík I. Bavorský (vládl 1825–1848) nechal své agenty umění nakoupit řadu mistrovských děl. S oblibou sbíral staré německé obrazy a díla italské renesance. V roce 1827 získal sbírku Sulpize Boisseréeho s 216 díly starých německých a holandských mistrů. V roce 1828 se králi podařila koupě sbírky knížete Wallersteina s 219 díly hornoněmeckého a švábského malířství.\n\nV roce 1838 vyšel první katalog obrazů. Později ještě stát koupil několik jednotlivých mistrovských děl. V roce 1852 však bylo 1000 obrazů prodáno v dražbě, mimo jiné např. Dürerova \"\"Sv. Anna samotřetí\"\" (dnes Metropolitní muzeum v New Yorku) a Grünewaldův \"\"Oltář Panny Marie Sněžné\"\" (nyní ve Freiburgu). Teprve od roku 1875, když byl vedoucím galerie jmenován Franz von Reber (1834 - 1919; ve funkci 1875 - 1909), byla Alte Pinakothek věnována opět větší pozornost. Období velkých nákupů bylo však pryč, i když von Reber a jeho následovník Hugo von Tschudi (1851 - 1911; ve funkci 1909 - 1911) pro pinakotéku získali několik vynikajících obrazů. Tak se do Mnichova dostali např. da Vinciho \"\"Madona s karafiátem\"\" nebo El Grekovo \"\"Svlékání Krista\"\".\n\nSe začátkem války byla díla přemístěna, aby nevznikly žádné ztráty. V druhé polovině 20. století se především díky dlouhodobým půjčkám od bank podařilo nakoupit mnohá díla 18. století. Galerie získala např. Lancretovu \"\"Ptačí klec\"\" a Boucherovu \"\"Madame de Pompadour\"\". V roce 1988 jeden z návštěvníků Alte Pinakothek, Hans-Joachim Bohlmann, těžce poničil kyselinou několik děl Albrechta Dürera a ta pak byla řadu let restaurována. V roce 1990 se galerii podařilo získat obraz vlámského malíře Dierica Boutse \"\"Ecce Agnus Dei\"\".\n\nUmělecká díla královské sbírky se původně nacházela v různých zámcích a obyčejní lidé je nemohli obdivovat. Ludvík I. Bavorský obrazy pouze nenakupoval, ale chtěl také tyto umělecké poklady zpřístupnit veřejnosti. Proto pověřil architekta Lea von Klenze, aby na severním okraji Mnichova postavil budovu galerie. Základní kámen byl položen 7. dubna 1826 a na podzim roku 1836 byla budova dostavěna.\n\nStará pinakotéka byla největší muzejní budovou světa a na svou dobu byla architektonicky velice moderní. Již vnější vzhled budovy se zřetelně liší od typických muzejních budov počátku 19. století. Tato stavba se stala vzorem pro některé galerie v Římě, Petrohradě či v Kasselu.\n\nPo těžkém poškození především střední části budovy v letech 1943 a 1944 byla Stará pinakotéka v letech 1952–1957 rekonstruována německým architektem Hansem Döllgastem. Způsob rekonstrukce, při kterém zůstalo patrné poškození budovy, je dodnes veřejností hodnocen sporně.\n\nV roce 1994 byla budova z důvodu generální rekonstrukce uzavřena a vybraná mistrovská díla byla vystavena v Nové pinakotéce. 23. července 1998 byla Stará pinakotéka znovu zpřístupněna veřejnosti.\n\nVýstavní prostory se nacházejí jak v přízemí, tak i v prvním patře. Většina děl je vystavena v prvním patře. Jednotlivé výstavní místnosti se dělí na sály a kabinety. V sálech jsou vystavena především významná a velká umělecká díla; v menších kabinetech pak méně významné obrazy.\n\nRozmístění výstavních prostorů v přízemí:\n\nRozmístění výstavních prostorů v prvním patře (hlavní výstavní prostory):\n\n700 maleb z celkem více než 1000 obrazů je stále vystaveno. Mimo to se v Alte Pinakothek konají různé krátkodobé výstavy.\n\nStará pinakotéka vlastní nejrozsáhlejší sbírku starého německého malířství, mimo jiné s díly Stefana Lochnera (\"Sv. Kateřina, Sv. Hubert a Sv. Quirinus s donorem\", kolem r. 1435), Michaela Pachera (\"Oltář církevních Otců\", kolem r. 1480), Albrechta Dürera (\"Autoportrét v kožichu\", 1500, \"Oltář Paumgartnerů\", 1503, \"Čtyři apoštolové\", 1526), Hanse Baldunga Griena (\"Christoph I. von Baden\", 1515), Albrechta Altdorfera (\"Listnatý les se Sv. Jiřím\", kolem r. 1510, \"Zuzana v lázni\", 1526, \"Dunajská krajina\", kolem r. 1525, \"Alexandrova bitva\", 1529), Lucase Cranacha st. (\"Ukřižování\", 1503), Hanse Holbeina (\"Oltář Sv. Šebestiána\", 1516), Matthiase Grünewalda (\"Setkání Sv. Erasma a Sv. Mauricia\", kolem r. 1520), Hanse von Aachen (\"Vítězství Pravdy\", 1598), Adama Elsheimera (\"Útěk do Egypta\", 1609), Johanna Lisse (\"Smrt Kleopatry\", kolem r. 1622)\n\nSbírka starých holandských maleb patří k nejlepším na světě a zahrnuje mistrovská díla mimo jiné od Rogiera van der Weydena (\"Oltář Sv. Colomby\", kolem r. 1455), Diericka Boutse (\"Ecce Agnus Dei\", kolem r. 1462), Hanse Memlinga (\"Sedm radostí Panny Marie\", 1480), Lucase van Leydena, Gerarda Davida, Adriaena Isenbranta (\"Odpočinek na útěku z Egypta\", kolem r. 1520), Jana Gossaerta zvaného Mabuse (\"Danaé\", 1527), Marinuse van Reymerswaele (\"Výběrčí daní s manželkou\", 1538), Hieronyma Bosche\n\nSbírka holandského barokního malířství tvoří v podstatě základ galerie. Zahrnuje díla početných mistrů, jako jsou např. Rembrandt van Rijn (\"Autoportrét\", 1629, \"Svatá rodina\", kolem r. 1633, \"Snímání z kříže\", kolem r. 1633), Pieter Lastman (\"Odyseus a Nausicaa\", 1619), Frans Hals (\"Portrét Willema van Heythuysena\", kolem r. 1625), Carel Fabritius (\"Autoportrét\", 1650), Ferdinand Bol (\"Guvernéři cechu obchodníků s vínem\", 1659), Pieter Claesz (\"Zátiší s cínovou konvicí\", kolem r. 1635), Adriaen van Ostade (\"Popíjející venkované v krčmě\", kolem r. 1635), Salomon van Ruysdael (\"Říční krajina s přívozem\", kolem r. 1630), Gerard ter Borch (\"Chlapec vybírající psovi blechy\", kolem r. 1665), Willem van de Velde ml. (\"Klidné moře\", 1655), Karel Dujardin (\"Nemocná koza\", kolem r. 1665), Jacob van Ruisdael, Emanuel de Witte (\"Portrét rodiny\", 1678) a Adrieaen van der Werff (\"Hrající si děti pod sochou Herkula\", 1687).\n\nSbírka vlámských mistrů zaujímá hlavní sály Alte Pinakothek a zahrnuje mimo jiné hlavní díla Pietera Brueghela st. (\"Země blahobytu\", 1566), Jana Brueghela st. (\"Svatá rodina\", kolem r. 1623), Petra Paula Rubense (\"Velký poslední soud\", 1617, \"Malý poslední soud\", 1620, \"Únos dcer Leukippových\", 1615/1616, \"Helena Fourmentová se synem Fransem\", 1634), Anthonise van Dycka (\"Autoportrét\", kolem r. 1621, \"Zuzana a starci\", kolem r. 1622), Adriaena Brouwera (\"Chudí při kouření a popíjení\", kolem r. 1635), Jacoba Jordaense (\"Sedlák a satyr\", po r. 1620), Jana Siberechtse\n\nSbírka Rubensových děl s 72 obrazy je vůbec největší stálou výstavou tohoto umělce na světě. Malba \"Velký poslední soud\" je přitom největším vystaveným obrazem muzea.\n\nSbírka zažíná díly italské gotiky - mj. Giottova slavná \"Večeře Páně\" (krátce po r. 1306). Dále jsou zde zastoupeny všechny malířské školy italské renesance a baroka s díly mj. Fra Angelica (\"Ukládání do hrobu\", kolem r. 1438), Fra Filippa Lippi (\"Zvěstování Panně Marii\", kolem r. 1450), Leonarda da Vinci (\"Madona s karafiátem\", kolem r. 1473), Antonella da Messina, (\"Annunciata\", 1474), Sandra Boticelliho (\"Kladení do hrobu\", kolem r. 1490), Domenica Ghirlandaia (\"Marie s dítětem a Sv. Dominik, Jan Křtitel a Jan Evangelista\", kolem r. 1494), Lorenza Lotta (\"Mystická svatba sv. Kateřiny\", kolem r. 1505), Raffaela (\"Svatá rodina z domu Canigiani\", kolem r. 1505, \"Madonna Tempi\", 1507, \"Madona s baldachýnem\", 1514), Tiziana (\"Portrét Karla V.\", 1548), Jacopa Tintoretta (\"Mars a Venuše překvapeni Vulkánem\", kolem r. 1555), Guida Reni (\"Nanebevzetí Panny Marie\", 1631/42), Luca Giordana (\"Cynický filosof\", kolem r. 1660), Antonia Canaletta (\"Piazetta v Benátkách\", kolem r. 1730), Giovanniho Battisty Tiepola (\"Klanění tří králů\", 1753) a Francesca Guardi (\"Regata na kanále della Guidecca\", kolem r. 1784).\n\nI přes blízký vztah Wittelsbachů k Francii zůstala sbírka francouzských maleb druhou nejmenší sbírkou v Alte Pinakothek. Tvoří ji díla Nicolase Poussina (\"Midas a Bacchus\", kolem r. 1627), Clauda Lorraina (\"Přístav při východu slunce\", 1674), Nicolase Lancreta (\"Ptačí klec\", 1735), Jeana Siméona Chardina, Maurice Quentina de La Tour (\"Mademoiselle Ferrand přemýšlící o Newtonovi\", 1752), Clauda Josepha Verneta (\"Orientální přístav při východu slunce\", 1755), Françoise Bouchera (\"Madame de Pompadour\", 1756), Jeana-Honoré Fragonarda (\"Dívka se psem\", kolem r. 1770) a další.\n\nAčkoliv je oddělení \"Španělské malířství\" vůbec nejmenší v pinakotéce, jsou zde zastoupeni všichni velcí mistři: El Greco (\"Svlékání Krista\", kolem r. 1595), de la Cruz (\"Infantka Isabella Clara Eugenia Španělská\", 1599), Velázquez (\"Mladý španělský šlechtic\", kolem r. 1625), Jusepe de Ribera (\"Sv. Bartoloměj\", kolem r. 1635), Zurbarán (\"Kladení do hrobu sv. Kateřiny Alexandrijské na hoře Sinaj\", kolem r. 1636), Murillo (\"Malá úprava\", kolem r. 1673). Obrazy Francisca Goyi byly začleněny do Nové pinakotéky.\n\nVybrané obrazy:\n\n"}
{"id": "595449", "url": "https://cs.wikipedia.org/wiki?curid=595449", "title": "Korejská strana práce", "text": "Korejská strana práce\n\nKorejská strana práce (nebo též Strana práce Severní Koreje) je vládnoucí politická strana v Severní Koreji. Obecně je vnímána (lidmi), podobně jako komunistické strany, na pozici krajní levice, někteří, jako třeba profesor Brian Reynolds Myers, ji však označují za krajně pravicovou stranu.\n\nStranu založil severokorejský vůdce Kim Ir-sen v roce 1945, který vykonával od roku 1949 funkci jejího generálního tajemníka až do své smrti v roce 1994. Po tříletém interregnu, kdy nebyl úřad obsazen, jej nahradil Kim Čong-il. Po jeho skonu nastoupil v dubnu 2012 do čela strany nejmladší syn Kim Čong-un.\n\nOficiální stranickou doktrínou je čučche.\n\nNejvyšším orgánem strany je sjezd.\n\n\n\n\n"}
{"id": "595457", "url": "https://cs.wikipedia.org/wiki?curid=595457", "title": "Right Above It", "text": "Right Above It\n\n„Right Above It“ je píseň amerického rappera Lil Waynea. Píseň pochází z jeho osmého alba \"I'm Not a Human Being\". Produkce se ujal producent Kane Beatz. S touto písní mu vypomohl americký rapper Drake.\n"}
{"id": "595458", "url": "https://cs.wikipedia.org/wiki?curid=595458", "title": "Dayton (Tennessee)", "text": "Dayton (Tennessee)\n\nDayton, Tennessee je město v okresu Rhea County, ve státě Tennessee, Spojené státy americké. V roce 2000 v něm žilo 6 180 obyvatel. Na územním celku, zahrnujícím i urbanizované příměstské okolí, sahající na jih ke \"Graysville, Tennessee\" žilo v r. 2000 celkem 9 050 lidí. Je to okresní město.\n\nDayton, Tennessee celosvětově proslul v roce 1925, kdy se v něm odehrál tzv. Scopesův Opičí proces, v němž se utkali kreacionisté s evolucionisty o právo vyučovat v Tennessee evoluční teorii.\nV roce 2000 mělo 16.5 km², z čehož tvořily 3.62 % vodní plochy (řeky a zátočiny).\nDle sčítání lidu v r. 2000 se skládal Dayton z 6 180 lidí, kteří tvořili 2 323 domácností a 1 558 rodin. Hustota obyvatel byla 389.3/km².\n\n\"Městu výrazně dominovala bělošská populace\" s 90.70 %, dále v něm žilo 5.26 % afroameričanů, 3,12 % hispánců a latinoameričanů, 0,73 % asiatů, 0,23 % domorodých američanů, 0,03 % ostrovanů z oblasti Pacifiku, 1.75 % hlásících se k jinému etniku a 1,31 % hlásících se k více etnikům. Průměrná rodina se skládala z 2,95 lidí a střední věk byl 34 let.\n\nMuži měli střední příjem 30.521 dolarů ročně oproti 22.144 dolarů pro ženy. \"Přibližně 13,4 % rodin a 16,9 % populace žilo pod hranicí bídy\", včetně 24.0 % nedospělých a 16,6 % lidí nad 65 let.\nMísto bylo osídleno v r. 1820 a původně nazýváno \"Smith's Crossroads (Smithova Křižovatka)\". Jméno Dayton nese město od r. 1877. Prvotní průmysl tvořily především doly a manufaktury na zpracování surového železa.\nOpičí proces byl vyvolán do jisté míry záměrně místními podnikateli v čele s Georgem Rappleyeaem, kteří si od něj slibovali zvýšení pozornosti a popularity Daytonu, což se povedlo v míře, kterou ani nečekali.\n\nDo města s tehdy jen 1 756 obyvateli přijely stovky novinářů a nakonec v něm bylo po dobu procesu \"přes 5 000 lidí\".\n\nG. Rappleyea se totiž dohodl s místním učitelem Johnem T. Scopesem a následně padlo jeho obvinění z porušení tzv. „Butlerova zákona“, zakazujícího výuku evoluce. Vzhledem k tomu, že žalobce zastupoval W. J. Bryan, trojnásobný kandidát na úřad prezidenta USA a obhajobu proslulý advokát C. Darrow, upoutal proces celosvětovou pozornost a stal se prvním soudním řízením přenášeným rádiem po celých USA.\n\nScopes byl v procesu shledán vinným, ale rozsudek byl následně zrušen pro formální nedostatky a stíhání zastaveno.\nDnes je město malým průmyslovým centrem, produkujícím nábytek, oblečení, automobilové součástky, klimatizační zařízení a topná tělesa. Největším zaměstnavatelem je firma \"La-Z-Boy\". 32 kilometrů od města se nachází jaderná elektrárna.\nOd roku 1990 byl zaznamenán nárůst bytové výstavby, zejména kolem \"Chickamauga Lake\", mělké zátočiny řeky \"Tennessee River\", kde se usídlují zvláště rentiéři.\nDayton je sídlem čtyřleté křesťanské školy svobodných umění \"Bryan College\" (pojmenované po W. J. Bryanovi, který zemřel v Daytonu pět dnů po skončení opičího procesu). Daytonská městská škola a K-8, největší veřejná škola v Tennessee, jsou pro obyvatele Daytonu bezplatné. V Daytonu se též nachází \"Oxford Graduate School\", křesťanská škola pro postgraduální vzdělávání, patřící společenství \"Dayton's Crystal Springs\".\n\n\n"}
{"id": "595460", "url": "https://cs.wikipedia.org/wiki?curid=595460", "title": "Defender", "text": "Defender\n\n\"Defender\" je píseň australské popové zpěvačky-skladatelky Gabriella Cilmi. Píseň pochází z jejího druhého alba \"Ten\". Produkce se ujal producent The Invisible Men.\n"}
{"id": "595468", "url": "https://cs.wikipedia.org/wiki?curid=595468", "title": "PSR B1620-26 b", "text": "PSR B1620-26 b\n\nPSR B1620-26b je exoplaneta, vzdálená 12 400 světelných let od Země v souhvězdí Štíra v kulové hvězdokupě Messier 4. Má neoficiální přezdívku \"Metuzalém\" či \"planeta Genesis\" díky svému extrémnímu věku 12,7 miliardy let a několika populárních zdrojích má tento objekt pojmenování \"PSR B1620-26 c\" (viz dále v diskusi). Obíhá okolo dvojhvězdy PSR B1620-26, jejíž složkami je pulsar PSR B1620-26A a bílý trpaslík WD B1620-26.\n\nOznačení PSR B1620-26 b není užíváno v žádné z vědeckých prací, ale pod tímto názvem v je databázi SIMBAD. V populárních článcích se často nazývá PSR B1620-26 c, pravděpodobně proto, že \"a\" a \"b\" se týká označení obou hvězd. Toto se nepoužívá v odborné literatuře, ani v databázi SIMBAD. Od listopadu 2008 je známa další planeta obíhající zákrytovou proměnnou hvězdou HW Virginis, nicméně článek o objevu se vyhýbá označení planety. Tato exoplaneta je jediná, která nese biblické jméno - Metuzalém. Dále existují ještě dvě extrasolární planety, které nesou jména mytologických postav - Osiris a Bellerophont.\n\nPSR B1620 26b byla objevena jako většina exoplanet díky Dopplerovu posunu. Tým astronomů vedený Donaldem Beckerem studoval chování pulsaru a bílého trpaslíka v roce 1990. Došli k závěru, že třetí objekt je příliš lehký na to, aby mohl být hvězdou. V roce 1993 oznámil Stephen Thorsett a jeho sekretářka, že třetí těleso je planeta.\n\nPSR B1620 26b obíhá kolem dvojhvězdy, jimiž jsou neutronová hvězda (pulsar), která se otáčí kolem své osy 100krát za sekundu a bílý trpaslík o hmotnosti 0,34 hmotnosti našeho Slunce. Jejich vzájemná vzdálenost je 1 AU. Exoplaneta PSR B1620 26b kolem vícenásobné hvězdy obíhá ve vzdálenosti 23 AU (3400 milionů km). Je 2,5krát těžší než Jupiter a její orbita trvá zhruba 100 let.\n\nTrojitý systém se nachází těsně mimo jádro kulové hvězdokupy Messier 4. Všechny hvězdy v tomto shluku vznikly zhruba před 12,7 miliardami let. Z toho vyplývá, že i extrasolární planeta PSR B1620 26b má stejné stáří, a tudíž je o celých 8 miliard let starší než naše Země a přináší nám důkaz o brzkém vývoji planet již v počátcích vesmíru.\n\nVědci předpokládají,že exoplaneta PSR B1620 26B dříve patřila do hvězdného systém hvězdy WD B1620 26,z které se později vyvinul bílý trpaslík.Je velmi nepravděpodobné,že by extrasolární planeta pocházela od neutronové hvězdy,protože výbuch supernovy(stádium hvězdy) by ji zničil,takže si tento solární systém ,přitáhl\" svou gravitací pulsar.\nTento jev není v Mléčné dráze příliš častý,ale muže se to stát v kulové hvězdokupě,jako je Messier 4.\n"}
{"id": "595470", "url": "https://cs.wikipedia.org/wiki?curid=595470", "title": "Techmania", "text": "Techmania\n\nTechmania Science Center o. p. s. je pilotním projektem science centra v Česku. Do Techmanie ročně zamíří kolem 200 tisíc návštěvníků. Ke květnu 2018 zde pracovalo více než sto zaměstnanců.\n\n\"SC Techmania \" bylo založeno v areálu podniku Škoda v Plzni roku 2005 a pro veřenost bylo otevřeno 4. listopadu 2008. Jeho zřizovateli jsou Západočeská univerzita v Plzni a společnost Škoda Holding a.s. Cílem \"Techmania Science Center\" je „podnítit nebo posílit zájem veřejnosti o vědu a techniku a inspirovat děti a mládež ke spojení jejich profesní kariéry s výzkumem a technickými obory.“ Techmania je členem České asociace science center.\n\nTSC je instituce věnující se podpoře zájmu o studium technicky a přírodovědně orientovaných oborů včetně matematiky na středních a vysokých školách. Expozice jsou navrženy tak, aby návštěvník hravou formou přišel na určité technicko-přírodovědné zákonitosti. Základní složkou Techmania Science Center jsou interaktivní exponáty, které herní formou přibližují určitý technický či přírodovědný princip. Interaktivita spočívá v tom, že návštěvník svojí činností exponát „rozhýbe“ tak, aby se prostřednictvím daného děje ukázal a objasnil vlastní princip daného jevu. Učení je zde postaveno na vlastním prožitku – zkušenosti.\n\nVýznamným rozšířením prošla Techmanie v roce 2014: na jaře otevřelo science center zrekonstruovanou hlavní expoziční halu s novými expozicemi, věnovanými např. lidskému tělu, obnovitelným zdrojům energie, filmové a televizní technice, fyzice, matematice, chemii, geologii nebo vodnímu světu.\n\nTechmania Science Center nabízí tematické expozice věnované vědě a technice. Expozice jsou putovní, v současné době jsou v Techmania Science Center:\nPutovní expozice toho času zapůjčené do jiných science center v Evropě:\n\nOd svých počátků nabízí Techmania science show pro veřejnost. Ty se zaměřují na vysvětlení fyzikálních a chemických jevů, jako je tlak vzduchu, statická elektřina nebo třeba tekutý dusík. Show zajišťuje tým tzv. edutainerů. Jedná se zpravidla o vysokoškolské studenty či absolventy, kteří ve science centrech vysvětlují vědu veřejnosti, a to jak na bázi průvodců expozicemi, tak jako moderátoři a aktéři science show. Výraz pochází z anglického „educative entertainer“, tedy „vzdělávací bavič“.\n\nKromě show pracují edutaineři také ve špičkově vybavených laboratořích biologie, fyziky a chemie a v dílnách. Tady všude nabízejí návštěvníkům atraktivní programy, které je opět hravou formou zavádějí do světa vědy.\n\nV rámci areálu Techmania Science Center bylo 4. listopadu 2013 otevřeno první a dnes i jediné 3D planetárium v Česku. Jedná se o zařízení, které jako jedno z mála v současné Evropě dokáže promítat trojrozměrný obraz na kulovou plochu, a to technologií SkyScan. Moderní instituce, která vznikla totální přestavbou původního objektu \"škodovácké\" jídelny z roku 1917, nabízí svým návštěvníkům:\n\n\n"}
{"id": "595476", "url": "https://cs.wikipedia.org/wiki?curid=595476", "title": "Třída Comandanti", "text": "Třída Comandanti\n\nTřída Comandanti je třída oceánských hlídkových lodí italského námořnictva. Všechny čtyři postavené lodě jsou stále v aktivní službě.\n\nLoděnice Fincantieri postavila pro italské námořnictvo čtyři jednotky, přijaté do služby v letech 2002–2004.\n\nJednotky třídy \"Comandanti\":\nHlavní výzbrojí je jeden 76mm kanón OTO Melara v příďové dělové věži. Doplňují ho dva 25mm kanóny OTO Melara. Na zádi je přistávací plocha a hangár pro jeden vrtulník typu AB212 či NH90. Pohonný systém tvoří dva diesely GM Trieste Wartsila W18-V 26 XIV a tři dieselové generátory Isotta Fraschini 1712 T2 ME. Nejvyšší rychlost lodí je 26 uzlů. Dosah je 3500 námořních mil při ekonomické rychlosti 14 uzlů.\n\n\n"}
{"id": "595486", "url": "https://cs.wikipedia.org/wiki?curid=595486", "title": "Rybník Jíkavec", "text": "Rybník Jíkavec\n\nPřírodní památka Rybník Jíkovec je menší vodní plocha rozkládající se nedaleko obce Ostružno, na katastrálním území obce Ohařice. Do chráněného území spadá kromě rybníku \"Jíkavec\" i rybník \"U Sv. Trojice\". Předmětem ochrany jsou vlhké louky s výskytem vzácných rostlin a živočichů. Oba rybníky jsou napájeny potokem Velký Porák a jsou též součástí větší soustavy osmi Ostruženských rybníků.\n\nV blízkosti rybníka se nacházejí slatinné louky na kterých se daří vlhkomilným druhům. Mezi ně patří suchopýr úzkolistý (\"Eriophorum angustifolium\"), svízel severní (\"Galium boreale\"), žluťucha lesklá (\"Thalictrum lucidum\"), kozlík dvoudomý (\"Valeriana dioica\"), violka bahenní (\"Viola palustris\").\n\nRybník Jíkavec leží v těsném sousedství rekreačního areálu \"Sklář Ostružno u Prachovských skal\", které vzniklo v druhé polovině 20. století. Na rybníku je provozováno rybářské hospodářství. Kolem rybníka vedou žlutá a červená turistická trasa.\n"}
{"id": "595500", "url": "https://cs.wikipedia.org/wiki?curid=595500", "title": "Austrosaurus", "text": "Austrosaurus\n\nAustrosaurus („jižní ještěr“) byl rodem titanosaurního sauropodního dinosaura, žijícího v období spodní křídy (geologický stupeň alb, asi před 110 až 105 miliony let) na území dnešní Austrálie (souvrství Winton, Queensland). Typový druh \"A. mckillopi\" byl objeven v roce 1932 jistým H. B. Wadem a popsán o rok později Heberem Longmanem. V letech 1999 a 2007 byly v Austrálii objeveny další kosti obřích sauropodů, které by snad mohly náležet stejnému rodu. V roce 2017 byla znovu objevena původní lokalita nálezu a přitom bylo potvrzeno, že tento sauropod náležel do skupiny Somphospondyli.\n\nRozbor dochovaných fosílií odhalil, že \"Austrosaurus\" dosahoval výšky v ramenou kolem 3,9 metru a v kyčlích asi 4,1 metru, jeho hřbet byl tedy téměř vodorovný. Délka se pohybovala asi kolem 15 až 20 metrů. Hmotnost dosahovala přibližně 16 metrických tun. Šlo o masivního čtyřnohého býložravce.\n\n"}
{"id": "595502", "url": "https://cs.wikipedia.org/wiki?curid=595502", "title": "Zachraňte Willyho 3", "text": "Zachraňte Willyho 3\n\nZachraňte Willyho 3 (orig. \"Free Willy 3: The Rescue\") je americký rodinný film Sama Pillsburyho z roku 1997, navazující na filmy \"Zachraňte Willyho!\" a \"Zachraňte Willyho 2\" a předcházející snímku \"\". V hlavních rolích se opět objevili Jason James Richter a kosatka Keiko.\n\nJesse má 16 let a pracuje jako výzkumník kosatek na lodi \"Noah\" spolu se svým starým přítelem Randolphem. Předpokládají, že Willy a jeho skupina jsou loveni velrybáři, kteří se tváří jako obyčejní rybáři. Na jednu takovou loď Botany Bay právě nastupuje desetiletý chlapec Max, který tak má jít na první výlet na lodi se svým otcem, velrybářem z dlouhé linie velrybářů, a dozví se tak pravdu o rodinné historii. Během svého prvního lovu spadne Max přes palubu a dostane se tváří v tvář k Willymu. Od této události, Max pracuje proti svému vlastnímu otci a pomáhá Jessemu a Randolphovi Willyho zachránit. Jesse Maxe představí Willymu hned, jak se dozví o jeho zkušenostech a jak má Max rád kosatky. Jesse se snaží, aby jeho a Randolphův šéf začal brát hrozbu kosatek vážně, ale ten odmítá, a tak se Jesse rozhodne s Maxovou pomocí získat důkaz.\n\nJesse ví, že se velrybáři vrátí k Willymu a jeho skupině a použijí melodii, kterou Jesse hraje na harmoniku, aby nalákali Willyho. Ten nepozná pravdu, dokud nebude pozdě. Jesseho šéf plánuje zavolat pomoc další den, ale protože vědí, že to už bude pozdě, Jesse, Randolph a jejich kolegyně Drew ukradnou loď Noah a vydají se za velrybáři sami. Max se rozhodne pro ně získat čas tím, že skočí do vody a přinutí tak velrybáře ho zachránit. Maxův otec se rozčílí, protože zjistí, že jeho syn není na jeho straně a domnívá se, že Max poškodil motor, ale ani to ho nezastaví.\n\nJesse, Randolph a Drew se pokouší oklamat velrybáře a přinutit je zastavit svůj lov, ale neúčinně. Jesse narazí do jejich lodi, velrybáři ztratí Willyho a Maxův otec spadne přes palubu. Willy se ho pokusí zabít, ale Jesse a Max mu v tom zabrání. Maxův otec potom uvízne v síti a téměř se utopí, protože ho síť táhne ke dnu. S Willym se potom setká tváří v tvář. Willy, místo, aby ho zabil, ho zachrání a vyzvedne na hladinu, kde ho drží dostatečně dlouho, aby ho mohli Jesse a Randolph vytáhnout. Přijede námořní hlídka, kterou Jesse zavolal, než narazil do Botany Bay, a zatkne velrybáře, kteří jsou ohromení tím, že Willy zachránil jejich velitele. Díky tomu, že byl zachráněn Willym, uzná Maxův táta, že se ohledně velryb mýlil a svému synovi se omluví. Max mu odpustí.\n\nPozději jsou Jesse, Randolph, Drew a Max svědky porodu Willyho syna. Jesse se rozhodne ho pojmenovat Max. Film končí, když velryby se svým mládětem odplouvají pryč na volné moře.\n\n"}
{"id": "595512", "url": "https://cs.wikipedia.org/wiki?curid=595512", "title": "Moussa Dembélé", "text": "Moussa Dembélé\n\nMoussa Sidi Yaya Dembélé (* 16. července 1987) je belgický fotbalista a reprezentant aktuálně hrající za anglický klub Tottenham Hotspur. Dembélého otec pochází z Mali, jeho matka je Belgičanka. Účastník MS 2014 v Brazílii a EURA 2016 ve Francii.\n\nDembélé začal kariéru v belgickém Germinal Beerschot a první zápas odehrál v šestnácti letech. V roce 2005 přestoupil do nizozemského týmu Willem II Tilburg, kde však přetrval jen jednu sezonu. Pak přestoupil do jiného nizozemského klubu AZ Alkmaar, kde si ho našel trenér Louis van Gaal. V sezóně 2008/09 vyhrál s AZ Alkmaar nizozemský titul.\n\nDíky přesvědčivým výkonům přestoupil v roce 2010 za 5 milionů liber do anglického Fulhamu. Za Fulham skóroval už ve svém druhém zápase v Carling Cupu proti Port Vale. První ligové dva góly zaznamenal také brzy, když zajistil Fulhamu výhru 2-1 nad Wolverhamptonem. Další gól vstřelil Dembélé v zápase FA Cupu proti Tottenhamu po sólu přes polovinu hřiště a zvýšil vedení na 4-0. Tento gól byl zvolen fanoušky Fulhamu jako nejhezčí ze sezony 2010/11.\n\nV srpnu 2012 přestoupil do Tottenhamu za 15 milionů liber. Při svém debutu 1. září 2012 zařídil svým gólem remízu 1:1 proti hostujícímu Norwichi. V odvetném zápase šestnáctifinále Evropské ligy 2012/13 21. února 2013 proti Olympique Lyonnais se trefil v 90. minutě a vyrovnával tak na konečných 1:1. Tento gól znamenal postup Tottenhamu do osmifinále (první zápas v Londýně skončil výsledkem 2:1 pro Tottenham). 7. března absolvoval první zápas osmifinále proti italskému klubu Inter Milán, Tottenham vyhrál na domácím stadionu White Hart Lane 3:0. V odvetě 14. března byl účastníkem divokého zápasu v Miláně, který málem stál Tottenham postup. Inter dokázal smazat třígólové manko z prvního utkání, nakonec o postupu anglického klubu do čtvrtfinále rozhodl v prodloužení Emmanuel Adebayor. Tottenhamu k němu nezvykle stačila prohra 1:4. Dembélé odehrál celý zápas. Obdobně ofenzivně laděný byl i první zápas čtvrtfinále proti švýcarskému celku FC Basilej, kde nastoupil také v základní sestavě. Švýcaři vedli v Londýně již 2:0, ale Adebayor a po něm Sigurdsson dokázali pro anglické mužstvo zachránit alespoň remízu 2:2. V odvetném zápase 11. dubna dostal žlutou kartu a v 59. minutě střídal, zápas dospěl do penaltového rozstřelu, v němž byla úspěšnější Basilej v poměru 4:1. Tottenham ze soutěže vypadl.\n\nDembélé působil v mládežnických reprezentacích Belgie od kategorie do 16 let.\n\nZúčastnil se také Letních olympijských her v roce 2008, kde odehrál šest zápasů (olympijské výběry jsou do 23 let). V základní skupině C hrála Belgie postupně s Brazílií (prohra 0:1), Čínou (výhra 2:0, Dembélé vstřelil v 8. minutě první gól) a Novým Zélandem (výhra 1:0). Ve čtvrtfinále si Belgie poradila s Itálií 3:2 a Démbélé skóroval dvakrát (ve 23. a 79. minutě). V semifinále turnaje přišla porážka s Nigérií 1:4 a v souboji o třetí místo opět prohra znovu s Brazílií 0:3.\n\nZa seniorskou reprezentaci si zahrál poprvé v domácím kvalifikačním utkání o EURO 2008 11. října 2006 proti Ázerbájdžánu, přičemž vstřelil jeden ze tří gólů svého týmu. Belgie zvítězila v Bruselu 3:0. 22. srpna 2007 přispěl ve stejné kvalifikaci dvěma góly k domácímu vítězství 3:2 nad Srbskem. 17. října 2007 dal svůj čtvrtý gól kvalifikace opět v domácím střetnutí, tentokrát proti Arménii, kterou belgické mužstvo porazilo v Bruselu rozdílem třídy 3:0.\n\nV reprezentačním zápase 5. září 2009 v kvalifikaci na MS 2010 proti domácímu Španělsku byl u prohry 0:5. Belgie se neprobojovala na závěrečný turnaj, skončila až čtvrtá ve své kvalifikační skupině.\n\n6. února 2013 nastoupil v základní sestavě v Bruggách proti hostujícímu Slovensku, Belgie zvítězila 2:1 gólem Driese Mertense z 90. minuty. Dembélé odehrál kompletní zápas. 22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Absolvoval i domácí kvalifikační utkání na MS 2014 26. března proti stejnému soupeři, Belgie zvítězila 1:0. Dembélé hrál do 56. minuty, pak jej vystřídal Nacer Chadli. \n\nTrenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii. Se šampionátem se Belgie rozloučila čtvrtfinálovou porážkou 0:1 s Argentinou.\n\nMarc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil v jediném z pěti zápasů svého mužstva na šampionátu (v základní skupině E proti Irsku).\n\nGóly Moussy Dembélého v belgickém reprezentačním A-mužstvu\nAZ Alkmaar\n\n"}
{"id": "595523", "url": "https://cs.wikipedia.org/wiki?curid=595523", "title": "Fakulta sociálně ekonomická Univerzity Jana Evangelisty Purkyně", "text": "Fakulta sociálně ekonomická Univerzity Jana Evangelisty Purkyně\n\nFakulta sociálně ekonomická (FSE) Univerzity Jana Evangelisty Purkyně v Ústí nad Labem (UJEP) je jednou ze osmi fakult Univerzity Jana Evangelisty Purkyně v Ústí nad Labem.\n\nFakulta vznikla v roce 1991 a společně s Pedagogickou fakultou a Fakultou životního prostředí je zakládající fakultou Univerzity Jana Evangelisty Purkyně. Své dobré jméno si vybudovala během 90. let řešením ožehavých ekonomických problémů v regionu, který tehdy procházel transformací průmyslu. Nezaměstnanost zde patřila k nejvyšším v republice.\n\nJe jedinou veřejnou fakultou se zaměřením na sociální a ekonomická studia v Ústeckém kraji. Jejími hlavními úkoly je příprava vzdělaných odborníků pro státní i soukromý sektor, rozvíjení vědecko-výzkumné činnosti v návaznosti na region, dále také rozvíjet spolupráci s jinými univerzitami a státními institucemi. Fakulta dále podporuje program celoživotního vzdělávání. V současnosti na FSE pracuje okolo 70 akademických pracovníků a studuje zde kolem 2220 studentů, jak v bakalářských studiích prezenčního či kombinovaného typu, tak navazujících magisterských studiích.\n\nBudova od svého prvopočátku vždy primárně sloužila ke vzdělávání. V roce 1896 zde byla otevřena Německá obecná a měšťanská škola (dříve ulice Františka Josefa I., nyní Moskevská). Důvodem pro její vybudování byl postupný nárůst žactva a malý počet adekvátních prostor a tříd.\n\nOd roku 1902- 1932 zde také sídlil po boku obecné a měšťanské školy Německý učitelský ústav, který zajišťoval vzdělávání učitelek pro obecné a měšťanské školy. Neměl vlastní profesorský sbor. Výuka zde byla vedena pro-fesory z ústeckého gymnasia a ústecké obchodní akademie. V roce 1932 se přestěhoval do dívčího reálného gymnasia a v roce 1937 byl zestátněn.\n\nPřed samotným založením fakulty se v budově nacházelo pracoviště Sociálně-ekonomického ústavu, který byl zrušen Akademií věd ČR s účinnosti k 30. 6. 1993.\n\nFakulta se v současné době dělí na 8 odborných kateder, z nichž 3 mají ekonomické zaměření.\n\n\nStandardní délka studia jsou 3 roky, absolventi poté získávají bakalářský titul - Bc. Na fakultě je možnost studovat 3 studijní programy, v rámci nichž probíhají 3 studijní obory.\n\n\nStandardní délka studia jsou 2 roky, absolventi získávají inženýrský titul – Ing. Studenti mají možnost po absolvování některého z bakalářských programů dále studovat na navazujícím studiu. Škola disponuje 3 studijními programy a 3 navazujícími magisterskými obory.\n\n\n\n"}
{"id": "595526", "url": "https://cs.wikipedia.org/wiki?curid=595526", "title": "Letter from a Thief", "text": "Letter from a Thief\n\n„Letter from a Thief\" je singl od americké alternative metalové kapely Chevelle z jejich pátého studiového alba \"Sci-Fi Crimes\". Píseň byla poprvé zahrána 9. dubna 2009 při vystoupení v Atlantě.\n\nText „Letter From A Thief\" přímo odkazuje na krádež z května 2007, během níž kapela přišla o veškeré své vybavení.\n\nNa singl byl vytvořen oficiální videoklip, jehož premiéra se uskutečnila 18. prosince 2009. Snímek nemá žádný příběh, pouze zobrazuje všechny členy Chevelle.\n"}
{"id": "595528", "url": "https://cs.wikipedia.org/wiki?curid=595528", "title": "Seznam dílů seriálu Sladký život na moři", "text": "Seznam dílů seriálu Sladký život na moři\n\nToto je seznam dílů seriálu \"Sladký život na moři\". Americký seriál \"Sladký život na moři\" je pokračováním populárního seriálu \"Sladký život Zacka a Codyho\". Seriál měl premiéru 26. září 2008 ve Spojených státech a 4. října 2010 v Česku. Poslední díl byl v USA odvysílán 6. května 2011 a v Česku o dva roky později 15. prosince 2013.\n\nSeriál skončil třetí řadou s celkovým počtem 73 dílů a jedním televizním filmem.\n\n<onlyinclude>\n</onlyinclude>\n\n"}
{"id": "595536", "url": "https://cs.wikipedia.org/wiki?curid=595536", "title": "Krnovec", "text": "Krnovec\n\nKrnovec je přírodní rezervace ev. č. 1129 na k.ú. Bystrc v Brně, okres Brno-město. Správa AOPK Brno. Nachází se nad pravým břehem Brněnské přehrady v Hvozdecké pahorkatině, západně od hradu Veveří. Důvodem ochrany jsou přírodě blízká až přirozená lesní společenstva dubohabřin a druhově bohatý bylinný podrost. Rezervace je částečně znehodnocena ukládáním odpadu ze zahrádkářské kolonie.\n\nPodloží tvoří biotitické až amfibol-biotitické granodiority brněnského masívu, devonské vílémovické vápence a rokytenské slepence permu Boskovické brázdy. Půdy reprezentují kambizem typická a rankery s typickou litozemí.\n\nZ dřevin jsou nejdůležitější dub zimní, habr obecný, lípa malolistá, javor mléč, buk lesní, jasan ztepilý, dub letní, jeřáb břek, vrba bílá, mezi keři jsou zastoupeny bez černý, brslen bradavičnatý, brslen evropský, dřín jarní, kalina obecná, klokoč zpeřený, líska obecná, ptačí zob obecný či svída krvavá. Rostlinstvo zastupuje brambořík nachový, čilimník řezenský, dymnivka plná, chrastavec křovištní, kyčelnice devítilistá, medovník velkokvětý, oměj vlčí mor, pryšec mandloňovitý, vemeník dvoulistý, zapalice žluťuchovitá a další.\n\nZ plazů je to slepýš křehký, u vody užovka podplamatá a užovka obojková, z ptáků brhlík lesní, datel černý, lejsek šedý, lejsek bělokrký, rehek zahradní, strakapoud prostřední, žluna zelená či žluva hajní.\n\n"}
{"id": "595538", "url": "https://cs.wikipedia.org/wiki?curid=595538", "title": "Scaligerové", "text": "Scaligerové\n\nScaligerové, it. \"de Scalis\" nebo \"della Scala\" byl vládnoucí šlechtický rod v italské Veroně v období středověku.\n\nZakladatelem rodu byl v roce 1262 Jacopino della Scala.\n\nPrvním vládcem Verony se stal Ezzelino III., když byl roku 1226 zvolen podestou obce a podařilo se mu úřad převést do trvalého držení rodu. Ve Veroně Scaligerové nechali během svého mnohaletého působení vystavět hrad a most \"Ponte Scaligero\". U kostela Santa Maria Antica, jehož farnost patřila k části města, kde bylo sídlo rodu, stojí tři jezdecké náhrobky patřící Cangrandemu I., který je zde zpodobněn jako usmívající se rytíř, Mastinovi II. a Cansignoriovi.\n\nČlenka rodu, Beatrix Regina (1331-1384), byla manželkou milánského panovníka Bernabò Viscontiho. Ta nechala roku 1381 v Miláně vystavět kostel Santa Maria della Scala, na jehož místě v 18. století vzniklo světoznámé divadlo alla Scala.\n\n"}
{"id": "595541", "url": "https://cs.wikipedia.org/wiki?curid=595541", "title": "Parlamentní volby ve Švédsku 2010", "text": "Parlamentní volby ve Švédsku 2010\n\nŠvédské parlamentní volby 2010 se konaly 19. září 2010. Švédové zvolili 349 členů Riksdagu. Ve volbách zvítězila koalice pravicových a středových stran, nezískala ovšem v parlamentu většinu.\n\nAliance je koaliční uskupení stran Umírněná strana (M), Strana středu (C), Liberální lidová strana (FP) a Křesťanští demokraté (KD), zatímco Červeno-zelený blok (Blok) tvoří Sociální demokraté (SAP), Levicová strana (V) a Strana zelených (MP). Švédští demokraté se nepřidali k žádnému koaličnímu bloku.\n\nVýsledky průzkumů veřejného mínění jsou převzaty z SVT.se .\n\n"}
{"id": "595544", "url": "https://cs.wikipedia.org/wiki?curid=595544", "title": "Bulšit", "text": "Bulšit\n\nBulšit (v anglickém originále Not Another Teen Movie) je \"americká\" filmová komedie režiséra Joela Gallena z roku 2001. Snímek paroduje teenagerské filmy, které se v Hollywoodu objevily za poslední desetiletí. Základní zápletka je založena na filmech \"Taková normální holka\" a \"Deset důvodů, proč tě nenávidím\".\n\nV komunitě stereotypní střední školy John Hughes High se sexy roztleskávačka Priscilla rozejde se svým přítelem Jakem Wylerem, fotbalovou hvězdou. Když Jake zjistí, že Priscilla nyní chodí s Lesem jen, aby ho naštvala, Jakeův kamarád Austin ho přiměje k tomu, aby to Priscille oplatil tím, že udělá z Janey Briggsové královnu plesu. Jake se pokusí získat Janeyinu lásku, ale brání mu v tom jeho sestra Catherine, která by s ním chtěla mít sex, Ricky, Janeyin nejlepší přítel, jenž je do ní zamilovaný, a vzpomínky z jeho fotbalové kariéry. Catherine mu ale nakonec pomůže změnit Janeyin vzhled tím, že ji zbaví brýlí a ohonu, čímž se Janey náhle stane krásnou dívkou.\n\nMezitím Janeyin mladší bratr Mitch uzavře se svými přáteli Oxem a Brucem pakt o tom, že do konce školního roku všichni ztratí panictví. Mitch se snaží zaujmout milostným dopisem dívku, do níž je již dlouho zamilovaný, Amandu Beckerovou. Ox říká, že s ní nemá šanci.\n\nJake ztratí popularitu u svých přátel kvůli tomu, že selhal při vedení fotbalového týmu. Austin trikem přiměje Jakea, aby Janey prozradil, proč se o ni začal zajímat. Janey ho kvůli tomu okamžitě opustí. Janey jde na ples s Austinem. Na plese tancuje Jake s Catherine, která ho sexuálně svádí. Když to vidí Janey, s brekem uteče.\n\nPles si neužívají ani Mitch, Ox a Bruce, dokud nepřijde Amanda Beckerová. Mitch jí dá svůj dopis a ona mu slíbí, že mu provede masturbaci. Ox se pak dá dohromady s Catherine.\n\nJake je zvolen králem plesu. Ředitel oznámí, že hlasy pro královnu jsou vyrovnané a všichni si myslí, že se jedná o Janey a Priscillu. Vítězkami jsou ale nakonec siamská dvojčata Kara a Sara Fratelliovi. Během tradičního tance krále a královny plesu, Janey s Austinem odejdou do hotelu. Tam se vydá i Jake a najde Austina v posteli s Priscillou. Les je u toho natáčí. Jake se proto vydá k Janey domů, kde se dozví, že je dívka na letišti na cestě do Paříže.\n\nJake přijede na letiště a najde Janey. Když ji chce zpět, použije mnoho cliché frází z různých romantických filmů, aby ji přesvědčil, aby zůstala v Americe. Jeho první vlastní replikou je, když říká, že bude nakonec lepší, když se rozdělí. Janey si ale myslí, že cituje z \"Karate Kid\" a rozhodne se s ním zůstat.\n\n\n\nNěkolik herců z jiných teenagerských filmů se objevilo i v \"Bulšitu\" v malých rolích.\n\n\n"}
{"id": "595557", "url": "https://cs.wikipedia.org/wiki?curid=595557", "title": "Klanopraška čínská", "text": "Klanopraška čínská\n\nKlanopraška čínská (\"Schisandra chinensis\") je rostlina z čeledi klanopraškovité (\"Schisandraceae\"). Je to dřevitá liána s jednoduchými střídavými listy a pravidelnými bělavými květy, pocházející z východní Asie. Červené bobule jsou jedlé, rostlina má využití v medicíně a je pěstována i v ČR jako okrasná rostlina, nápadná zejména na podzim podlouhlými souplodími červených bobulí.\n\nKlanopraška čínská je opadavá, keřovitá, pravotočivá liána bez úponků, dorůstající podle podmínek až do délky 10 a více metrů. Listy jsou světle zelené, poměrně tenké, eliptické až obvejčité. Žilnatina je zpeřená, se 3 až 7 páry postranních žilek. Čepel listů je 4,5 až 8 cm dlouhá, 2,5 až 6,5 cm široká, na okraji zoubkatá až pilovitá, na bázi klínovitá, na vrcholu krátce zašpičatělá. Zdřevnatělé stonky příjemně voní. Květy jsou jednotlivé, vonné, jednopohlavné a vyrůstají na bázi mladých výhonů. Okvětí je bílé, krémové nebo narůžovělé, nerozlišené, složené z 5 až 9 volných lístků. Tyčinek v samčích květech je nejčastěji 5, řidčeji méně nebo více (4 až 7). V samičích květech je 14 až 40 volných pestíčků. Plodem je podlouhlé souplodí růžovočervených až červených bobulí. Bobule jsou asi 5 až 7,5 mm velké.\n\nKlanopraška čínská je přirozeně rozšířena v Asii v severovýchodní Číně v provinciích Che-pej, Chej-lung-ťiang, Ťi-lin, Liao-ning, Vnitřní Mongolsko a Šan-si, v severním Japonsku, Koreji a na ruském Dálném východě.\n\nČervené plody obsahují značný podíl slizů: 7,8 % pryskyřičnatých látek, 8,4 % kyseliny jablečné, 11,36 % kyseliny citronové a 0,8 % kyseliny vinné a 350 až 580 mg kyseliny askorbové ve 100 g a další látky. Účinné adaptogenní složky se nazývají schizandriny a jsou obsaženy hlavně v semenech.\n\nKlanopraška čínská pochází z Dálného východu a je přizpůsobená vnitrozemskému podnebí. Snáší i silné mrazy do -35 °C, ale po zahájení vegetačního období bývá v našich podmínkách poškozována jarními mrazíky. Je-li to možné, snažíme nástup vegetace pokud možno oddálit. Pro mladé rostliny je vhodná na zimu ochrana přikrytím. Velmi vhodné je pro ni mulčování po celý rok, protože v létě pomáhá udržet vláhu v půdě a v předjaří brání přílišnému prohřívání povrchových vrstev půdy a tím i předčasnému rašení.\n\nRozmnožování je nejsnadnější vegetativní z kořenových výhonků, které silnější mateční rostlina vytváří v poměrně velkém počtu. Generativní rozmnožování je již obtížnější, protože stratifikace semen je u klanoprašky nutností. Dokončení vývoje semen totiž proběhne právě při stratifikaci. Praktické provedení spočívá v uložení semen po sběru na 3 - 4 měsíce při pokojové teplotě a potom asi na 2 měsíce před vlastním výsevem do vlhkého hrubozrnného písku při snížené teplotě (kolem 5 °C, nejlépe v chladničce). Mladé semenáče mají jemný kořenový systém a rostou z počátku velmi pomalu (roční přírůstek je několik cm).\n\nV prvních letech po výsadbě roste dosti pomalu, v našich podmínkách začíná růst zrychlovat většinou tak třetím rokem. Dorůstá podle podmínek až do délky 10 a více metrů. Má velmi mělký kořenový systém, proto roste lépe tam, kde je v letních měsících dostatek vláhy. Nevhodné jsou těžké málo propustné hlinité půdy, nejvhodnější jsou půdy vlhké a dobře odvodňované. Protože se jedná o liánu, vyžaduje pro svůj růst oporu, po které se může pnout. Pro výsadbu na trvalé stanoviště je nejlepší časné jaro, ještě než začne růst.\n\nTři až čtyři roky po výsadbě na trvalé stanoviště začne nasazovat klanopraška krémově bílé až narůžovělé vonné květy (v prvních letech zpravidla pouze samčí), a v dalších letech se objeví i plody. Bobule o průměru do 1 cm jsou šarlatově červené a narůstají podobně jako rybíz v hroznech.\n\nKlanopraška čínská se pěstuje jako okrasná a léčivá rostlina, ozdobná jasně červenými bobulovitými souplodími. Bobule jsou jedlé, ale mají hořkokyselou, nepříjemně pryskyřičnou chuť. Rostlina snáší velmi silné mrazy, ale našich podmínkách je občas po narašení poškozována jarními mrazíky. Obsahové látky posilují nervovou soustavu, zvyšují duševní i fyzickou aktivitu, působí protidepresivně, zahánějí spánek a snižují únavu. Klanopraška patří mezi takzvané adaptogeny, tedy látky zvyšující odolnost organismu při zátěži a v extrémních podmínkách. Sbírají se plody, případně i větvičky. Připravují se z ní lihové tinktury, dá se použít i jako čaj.\n\n"}
{"id": "595559", "url": "https://cs.wikipedia.org/wiki?curid=595559", "title": "Eva Watson-Schütze", "text": "Eva Watson-Schütze\n\nEva Watson-Schütze (16. září 1867 – 1935) byla americká portrétní fotografka a malířka známá svým piktorialistickým stylem. Byla jednou ze zakládajících členů spolku \"Fotosecese\", kruhu vysoce kreativních a vlivných fotografů, jejichž úsilí pomohlo vynést fotografii na úroveň umělecké formy.\n\nWatson-Schütze se narodila v Jersey City ve státě New Jersey 16. září 1867 jako Eva Lawrence Watsonová. Její rodiče byli Dr. John a Mary Lawrence Watsonovi a její rodina přišla ze Skotska. Byla nejmladší ze čtyř dětí.\n\nV roce 1883, když jí bylo šestnáct, se zapsala ke studiu Pennsylvánské akademie výtvarných umění ve Philadelphii, kde studovala u známého malíře a fotografa Thoma Eakinse. V té době se zajímala o akvarely a olejomalby, a není známo, zda se ještě zajímala o Eakinsovo fotografování.\n\nV devadesátých letech se začala Watsonová zajímat o fotografování a brzy se rozhodla jít touto cestou. V letech 1894 až 1896 sdílela fotografické studio a galerii výtvarného umění v Atlantic City, New Jersey s Amelií Van Burenovou - další absolventkou Akademie ve Philadelphii, se kterou uzavřela „bostonské manželství“. Van Burenová však musela proti své vůli dělat kompromisy ve svém estetickém cítění aby své obrazy v galerii prodávala, vrátila se proto zpátky k fotografování.\n\nObě ženy byly uznávány jako výtvarné umělkyně a vystavovaly společně na výstavě Pitssburského fotoklubu v roce 1899 a Van Buren byla známá svými portréty, kdysi prohlásila, že jejím cílem je, aby její portréty \"odpovídaly těm Sargentovým, Wattsovým a dalších mistrů\".\n\nPo rozchodu s Burenovou si Watsonová otevřela vlastní portrétní studio - okolo roku 1897. Rychle se stala známá svým piktorialistickým stylem a její studio se stalo známým místem setkávání fotografů, kterým byla tato tvorba blízká. V té době napsala fotografovi Francesi Benjaminovi Johnstonovi o své víře v budoucnost žen ve fotografii: \"„Přijde nová éra, kdy ženy začnou létat na křídlech fotografie.“\"\n\nV roce 1898 bylo vybráno jejích šest fotografií pro výstavu na prvním Philadelfském fotografickém \"salónu\", kde vystavovala pod jménem Eva Lawrence Watson. Právě díky této výstavě se seznámila s Alfredem Stieglitzem, který byl jedním z členů komise vybírající exponáty.\n\nV roce 1899 byla zvolena členkou Fotografické společnosti ve Filadelfii (Photographic Society of Philadelphia). Fotograf a kritik Joseph Keiley ocenil její práci, kterou ten rok vystavovala a komentoval ji jako \"delikátní chuť a umělecká originalita\".\n\nV následujícím roce se sama stala členkou poroty na Philadelfském fotografickém salónu. Její význam velké postavy v oboru fotografie v té době může být jasný z pohledu na ostatní členy poroty: Alfred Stieglitz, Gertrude Käsebierová, Frank Eugene a Clarence H. White.\n\nV roce 1900 ji Johnston požádal, zda by nepředvedla svou práci na průkopnické výstavě amerických fotografek v Paříži. Watsonová namítla: \"Byl to jeden z mých speciálních koníčků - a velmi jsem zdůrazňovala, že ´své práce´ nechci prezentovat jako ´práce žen´. Chci svá díla posuzovat pouze standardně bez ohledu na pohlaví.\" Johnston však dále naléhal a Watsonová poslala dvanáct tisků - největší počet od jednoho autora - na výstavu, která se konala v roce 1901.\n\nV roce 1901 se provdala za profesora Martina Schützeho, vystudovaného právníka narozeného v Německu, který získal titul Ph.D. za německou literaturu na University of Pennsylvania v roce 1899. Později získal práci učitele v Chicagu a brzy se do tohoto města přestěhoval. Ve stejném roce byla Watsonová zvolena členkou spolku Linked Ring. Využila také možnosti korespondovat si s některými z nejprogresivnějších fotografů své doby a začala hledat podobně naladěné osobnosti v USA.\n\nV roce 1902 řekla svůj nápad utvořit sdružení nezávislých a stejně smýšlejících fotografů Alfredu Stieglitzovi. Několikrát si o této myšlence psali a do konce roku se spolu se Stieglitzem a dalšími fotografy stala jedním ze zakládajících členů slavného spolku Fotosecese (). Spolek sdružoval 120 fotografů (členy byli např. Alvin Langdon Coburn, Frank Eugene, Gertrude Käsebierová, Edward Steichen, Alfred Stieglitz, Clarence White). Vedoucí osobností spolku byl Alfred Stieglitz, jehož výstavní síň \"Malé galerie Fotosecese\" (, rovněž známá jako \"Galerie 291\") a časopis \"Camera Work\" byly s Fotosecesí úzce spjaty. Spolek zanikl po deseti letech, kdy vyvrcholily názorové rozdíly klíčových členů na další směr vývoje umělecké fotografie.\n\nAlfred Stieglitz ji v roce 1902 zařadil ve svém článku v časopise \"Century Magazine\", spolu s Rose Clarkovou, Gertrudou Käsebierovou nebo Mary Devensovou, mezi deset nejvýznamnějších amerických piktorialistických fotografek tehdejší doby.\n\nPřibližně od roku 1903 začala Watson-Schütze trávit léta ve Woodstocku (stát New York) v kolonii Byrdcliffe v Catskillských horách. Spolu s manželem tu později koupili pozemky a vybudovali zde nový domov, který nazvali \"Hohenwiesen\" (High Meadows), kde trávila většinu svých letních a podzimních měsíců přibližně od roku 1910 do 1925.\n\nV roce 1905 Joseph Keiley napsal dlouhý článek do \"Camera Work\", kde o ní uvedl, že byla \"„jedním z nejneochvějnějších a nejupřímnějších nositelů myšlenky piktorialistického hnutí v Americe“\".\n\nKdyž začala trávit více času na Byrdcliffe probudil se v ní její zájem o malbu a během několika let začala trávit více času před plátnem, než za kamerou. Stala se studentkou Williama Emile Schumachera, amerického malíře, který vystavoval na slavné Armory Show roku 1913. Po roce 1910 dělala stále méně a méně fotografií až s ní v roce 1920 přestala úplně, s výjimkou rodinných fotografií.\n\nV roce 1929 se stala ředitelkou společnosti The Renaissance Society, nesběratelského muzea založeného v roce 1915 na Chicagské Univerzitě. Pod jejím vedením v letech 1929 - 1935 tato společnost prezentovala průkopnické výstavy raných modernistů, jako byli Pablo Picasso, Georges Braque, Marc Chagall, Jean Arp, Joan Miró nebo Constantin Brancusi. Jean Fulton o ní ve své knize napsal, že \"...za těch šest let proměnila z velké části amatérské muzeum na mezinárodně uznávanou organizaci mezi čelními institucemi moderního umění.\"\n\nWatson-Schütze zemřela v Chicagu v roce 1935. Později téhož roku uspořádala Renaissance Society pamětní výstavu jejích prací. Ta zahrnovala 32 obrazů a 2 kresby, avšak žádnou z jejích fotografií.\n\nPo smrti Watson-Schütze byly uspořádány dvě retrospektivní výstavy jejích fotografií: \"Eva Watson-Schütze, Chicago Photo-Secessionist,\" (ISBN 0-943056-06-3) na University of Chicago Library v roce 1985 a \"Eva Watson-Schütze, Photographer,\" (ISBN13: 978-0-615-25832-4) v Samuel Dorsky Museum Art na státní univerzitě State University of New York at New Paltz v roce 2009.\n\nSnímek \"Růže\" demonstruje vztah Watsonové k vytvoření výrazné siluety. Mladá žena je zobrazena na jednoduchém studiovém pozadí, čímž se zvýraznil nepravidelný obrys šatů ještě zdůrazněný vyšívanou látkou se vzory, který má dívka od ramenou téměř k zemi. Žena je umístěna ve středové kompozici, hledí přímo do fotoaparátu, což přispívá k pocitu rovinnosti, plochosti.\n\nWatson-Schütze zvolila neobvyklý formát: vysoký, úzký, vertikálně orientovaný obdélník, který postava téměř zaplňuje. Prakticky každý element vertikálu zdůrazňuje - výšivky, sestupný lem... Kromě toho drží v rukách žena plně rozvitou růži, jejíž stonek je tak dlouhý, že sahá od krku až po kolena - květina tvoří tenkou tmavou linii, která odráží dívčinu štíhlost. Vertikálu zdůrazňují také její tmavé vlasy, které má napůl vpředu a napůl vzadu. Široká lesklá saténová stuha šatů představuje jednu z mála vodorovných čar na obrázku. Na originálu je v levém horním rohu jasně viditelný monogram Watson-Schützeové.\n\nSnímkem \"Růže\" se inspirovala piktorialistická fotografka Jane Reece, která v roce 1907 pořídila svůj autoportrét \"Dívka s vánoční hvězdou\".\n\n"}
{"id": "595560", "url": "https://cs.wikipedia.org/wiki?curid=595560", "title": "Cangrande I. della Scala", "text": "Cangrande I. della Scala\n\nCangrande I. della Scala (původně \"Francesco della Scala\", 9. března 1291, Verona - 22. června 1329, Treviso) byl vládce italské Verony, Padovy a Vicenzy z rodu Scaligerů, říšský vikář, schopný vojevůdce a také patron věd a umění. Přezdívka \"Cangrande\" znamená \"velký pes\".\n\nCangrande se narodil ve Veroně jako třetí syn podesty Alberta. Po otcově smrti se stal veronským podestou nejstarší Bartoloměj a po něm Alboino, který byl společně s Cangrandem ghibellinem a sdílel s ním víru v monarchii a vládu Jindřicha Lucemburského. Jindřich oběma bratrům v březnu 1311 udělil říšský vikariát.\n\nAlboino krátce nato zemřel a Cangrande, od roku 1308 sezdaný s Johanou, pravnučkou štaufského císaře Fridricha II., se stal jediným vládcem Verony. Od roku 1318 byl vůdcem lombardských ghibellinů, za pomoci obratné diplomacie a vojenské hrozby dostal pod svou kontrolu města Treviso , Belluno, Bassano, Feltre, Padovu a Vicenzu.\n\nZemřel nečekaně a bez potomstva v létě 1329 krátce po úspěšném dobytí Trevisa, kdy dle dobových pramenů po požití vody ze znečištěného pramene trpěl horečkou, zvracením a průjmem, ulehl a ráno stačil již jen uspořádat své poslední záležitosti.\n\nByl pohřben ve veronském kostele Santa Maria Antica. Dědici se stali Alboinovi synové Mastino a Albert. \n\nDante Alighieri, který pobýval na Cangrandeho dvoře v době svého vyhnanství, věnoval svému mecenášovi \"Ráj\", poslední část Božské komedie.\n\n"}
{"id": "595566", "url": "https://cs.wikipedia.org/wiki?curid=595566", "title": "Benquerencia de la Serena", "text": "Benquerencia de la Serena\n\nBenquerencia de la Serena je španělská obec situovaná v provincii Badajoz (autonomní společenství Extremadura).\n\nObec se nachází poblíž pohoří Benquerencia, Los Tiros a Almorchón v okrese La Serena a soudním okrese Castuera. Je vzdálená 161 km od města Badajoz a 14 km od Castuery. V obci se nachází barokní kostel Nanebevzetí Panny Marie. Obcí prochází silnice EX-104.\n\nV roce 1834 se obec stává součástí soudního okresu Castuera. V roce 1842 čítala obec 350 usedlostí a 1540 obyvatel.\n"}
{"id": "595569", "url": "https://cs.wikipedia.org/wiki?curid=595569", "title": "Železniční trať Jindřichův Hradec – Obrataň", "text": "Železniční trať Jindřichův Hradec – Obrataň\n\nŽelezniční trať Jindřichův Hradec – Obrataň (v současném jízdním řádu pro cestující značena jako trať 228) je jednokolejná úzkorozchodná regionální železniční trať o délce 46,0 km spojující jihočeský Jindřichův Hradec s obcí Obrataň v Kraji Vysočina, dvě sídla na větvích tzv. Českomoravské transverzálky, propojuje hlavní trať Havlíčkův Brod - Veselí nad Lužnicí s hlavní tratí Tábor - Horní Cerekev. Podobně jako trať do Nové Bystřice vycházející ze stejného jindřichohradeckého nádraží má i tzv. „Obrataňka“ úzký rozchod koleje 760 mm. Pravidelný provoz na dráze byl zahájen v roce 1906, majitelem byla akciová společnost Místní dráha Jindřichův Hradec – Obratany, provoz zajišťovaly rakouské státní dráhy kkStB, po roce 1918 Československé státní dráhy. Trať byla v roce 1925 zestátněna a nadále provozována ČSD, od roku 1993 nástupnickými ČD. Od roku 1998 je vlastníkem společnost Jindřichohradecké místní dráhy. Ta byla od téhož roku rovněž provozovatelem dráhy, ale od 16. října 2017 se jím stala Správa železniční dopravní cesty.\n\nO spojení oblasti Kamenice nad Lipou se světem pomocí železnice usilovali místní představitelé i podnikatelé již od roku 1893. V prvních návrzích se jednalo o normálněrozchodnou (1435 mm) dráhu vycházející z Jindřichova Hradce nebo Jarošova nad Nežárkou a vedoucí přes Novou Včelnici a tehdy okresní město Kamenici nad Lipou do Pelhřimova. Roku 1895 byla trať zamýšlena v trase Jindřichův Hradec – Nová Včelnice (tehdy Nový Etink) – Kamenice nad Lipou – Černovice – Pořín nebo Obrataň, přičemž již brzy na to byl inženýrem Janem Kodlem doporučen kratší a levnější úsek do Obrataně. Roku 1896 souhlasilo ministerstvo války se zřízením dráhy, která však měla být postavena s tzv. bosenským (760 mm) rozchodem kolejí. Následovaly však nejrůznější byrokratické problémy a ministerstvo financí ani ve svém rozpočtu nepočítalo s výstavbou této trati. Místní zájemci (tzv. interesanti) však dále lobbovali v říšské radě i v poslanecké sněmovně, až jim byl dán příslib výstavby včetně státního příspěvku. Poté, co 31. prosince 1904 vydal František Josef I. koncesi ke stavbě dráhy, byla založena akciová společnost Místní dráha Jindřichův Hradec – Obratany a následně zahájena samotná výstavba, kterou provedla pražská firma Ing. Antonín Loos. Celkové náklady na stavbu a zařízení dráhy činily 2 950 000 K, z nichž 75 % kryl úvěr poskytnutý Zemskou bankou a krytý zemí Českou, 245 000 K přispěl stát převzetím kmenových akcií a zbytek (492 600 K) museli zajistit interesanti. Slavnostní zahájení provozu proběhlo 23. prosince 1906, kdy za nepříznivých klimatických podmínek projel celou trať speciální vlak s hosty tažený dvěma lokomotivami. Pravidelný provoz byl zahájen 24. prosince 1906 třemi páry smíšených vlaků denně.\n\nPro zahájení dopravy byly zakoupeny od pražské První českomoravské továrny na stroje (později součást ČKD) dvě parní lokomotivy řady U (následně u ČSD řada U 37.0) a od Ringhoffera osm osobních vozů, tři služební vagóny s poštovním oddílem a 30 nákladních vozů. Jednalo se o lokomotivy i vozy shodného typu, jaké už téměř 10 let jezdily na trati z Jindřichova Hradce do Nové Bystřice, kterou však až do roku 1925 vlastnila jiná společnost. Na „Obrataňce“ se zpočátku nacházela jediná výtopna v Obratani, roku 1908 byla postavena zděná výtopna v Jindřichově Hradci a o další dva roky později i v Kamenici nad Lipou. Majitelem tratě byla firma Místní dráha Jindřichův Hradec – Obratany, provoz na její náklady zajišťovaly rakouské státní dráhy kkStB.\n\nNásledující historický vývoj je velmi podobný historii novobystřické tratě. Provoz dráhy v roce 1918 převzaly Československé státní dráhy (tehdy měla trať číslo 89d), byl zvýšen počet spojů a na zdejší trati byla dokonce odloučena nákladní doprava od osobní. Dráha byla v roce 1925 podle zákona č. 156/1925 Sb. zestátněna, přičemž podle téhož zákona musela být na nejbližší valné hromadě odhlasována likvidace společnosti. V průběhu druhé poloviny 20. let a ve 30. letech 20. století sílila na trati doprava, byl zvyšován počet podvalníků pro normálněrozchodné nákladní vozy, pro cestující zakoupily ČSD v roce 1929 dva motorové vozy řady M 11.0, které byly o tři roky doplněny třetím. Tato vozidla zrychlila a zlevnila osobní přepravu, díky zvýšenému zájmu cestujících byla dokonce zřízena v roce 1931 nová zastávka Sudkův Důl. První větší motorové vozy řady M 21.0 byly dodány v roce 1939.\n\nOd roku 1939 trať provozovaly protektorátní dráhy Böhmisch-Mährische Bahn (BMB; česky Českomoravské dráhy – ČMD), dnešní zastávka Dolní Radouň (tehdy Německá Radouň) se však nacházela na sudetském území, které bylo v říjnu 1938 odstoupeno Německé říši. Za druhé světové války byla trať označena číslem 516a. O Vánocích 1944 byl spojeneckým letadlem zničen poblíž později zřízené zastávky Nekrasín vlak tažený lokomotivou U 47.001, který neuposlechl výzvu k okamžitému zastavení. Při tomto útoku zemřel průvodčí a několik lidí bylo těžce zraněno, lokomotiva byla opravena.\n\nNa začátku roku 1945 byla doprava na minimální úrovni, po osvobození objem přepravy zase začal narůstat, zejména díky místním národním výborům byly pro zaměstnance dojíždějící do práce zřízeny nové zastávky Rodinov (1947), Nekrasín (1949), Lovětín obec (1951), Dobešov (1954) a Benešov nad Lipou (1962). Roku 1962 byla zrušena zastávka s nákladištěm Bohdalín. V letech 1954–1958 byly dodány nové motorové lokomotivy řady T 47.0 (později řada TU 47.0, od roku 1988 řada 705.9), které postupně převzaly nákladní i osobní dopravu a kvůli nimž během první poloviny 60. let 20. století byl ukončen provoz parních lokomotiv i motorových vozů. Tyto stroje řady T 47.0 zajišťují většinu dopravy dodnes.\n\nNa rozdíl od provozu na novobystřické trati nebyla osobní doprava mezi Jindřichovým Hradcem a Obrataní za socialismu nijak omezována. Frekvence i časové polohy spojů byly v poválečném období téměř stejné. Postupně však klesal zájem cestujících, takže od 80. let 20. století zajišťovaly přepravu vlaky složené z motorové lokomotivy řady 705.9 a jednoho přípojného vozu řady Balm/ú, zatímco předtím jezdily v soupravě dva osobní vozy. Nákladní doprava byla po druhé světové válce realizována pomocí normálněrozchodných vozů na podvalnících (úzkorozchodné nákladní vagóny sice byly ve stavu, ale byly využívány minimálně a postupně byly rušeny). Po vyřazení nejstarších podvalníků z počátku 20. století klesl jejich stav natolik, že objem nákladní dopravy začal slábnout. K razantnímu snížení nákladní dopravy však došlo až po roku 1989, kdy v nových ekonomických poměrech byla výhodnější přeprava po silnici.\n\nPři stavbě nové silnice I/34 mezi Nekrasínem a Kamenicí na Lipou bylo v 80. letech 20. století uvažováno i o zrušení úzkorozchodné tratě, k čemuž ale nedošlo. V rámci výstavby však byly v letech 1988–1993 vybudovány tři přeložky trati mezi Nekrasínem a Novou Včelnicí, mezi Novou Včelnicí a Žďárem u Kamenice nad Lipou a na krátkém úseku poblíž Kamenice nad Lipou. Dráha byla napřímena, čímž byla zkrácena její délka o přibližně 300 m, původní těleso bylo odstraněno a přes silnici I/34 byly vybudovány dva moderní mosty. Na konci 80. let byl také kompletně obnoven železniční svršek celé trati, byly použity kolejnice S 49.\n\nMinimálně od roku 1986 byla dráha do Obrataně označena číslem 205. V letech 1992/1993 zde jezdily čtyři páry osobních vlaků po celé trati, které byly doplněny několika vlaky v úsecích mezi Jindřichovým Hradcem a Kamenicí nad Lipou a Kamenicí nad Lipou a Obrataní, podle jízdního řádu 1994/1995 to již bylo pět párů vlaků plus další ve zkrácené trase. V roce 1993 byly obě jindřichohradecké úzkorozchodky určeny českou vládou jako první k privatizaci. Téhož roku vznikl pro tyto účely Klub přátel jindřichohradeckých úzkokolejek, který se na přelomu let 1994 a 1995 přetransformoval v akciovou společnost Jindřichohradecké místní dráhy (JHMD), jež zpočátku vypravovala historické vlaky s pronajatou parní lokomotivou U 47.001. 7. června 1996 došlo u Chválkova k těžké nehodě, kdy se srazily protijedoucí osobní a smíšený vlak. Lokomotivy 705.909 a 705.912 byly těžce poškozeny a později zrušeny, došlo také k 12 zraněním cestujících. Příčinou nehody bylo ukradené telefonní vedení.\n\n19. března 1997 byl vládou schválen odprodej obou úzkorozchodných drah společnosti JHMD za symbolickou 1 Kč. Stávající majitel i provozovatel České dráhy však od 27. září toho roku výrazně zredukoval počet spojů, což se nelíbilo obcím ležícím na trati. Proto JHMD ještě podepsaly s ČD nájemní smlouvu a od 23. října 1997 již plně převzaly provoz. Obě tratě se staly 28. února 1998 majetkem JHMD, které tak jsou od té doby vlastníkem i provozovatelem dráhy a výhradním dopravcem. Ještě předtím, 25. ledna 1998, došlo k výrazné změně jízdního řádu tak, aby vyhovoval potřebám cestujících. Od jízdního řádu 1998/1999 je trať označena současným číslem 228.\n\n1. července 2000 došlo u Nové Včelnice vinou osádky vlakového personálu ke srážce dvou osobních vlaků vedených lokomotivami 705.915 a 705.918. Bylo zraněno celkem 23 osob, lokomotivy byly v následujících letech podrobeny celkové opravě spojené s modernizací a remotorizací. Téhož roku byla zprovozněna nová zastávka Obrataň zastávka a s jízdním řádem 2000/2001 se na trati poprvé objevily v určené dny letní sezóny i parní vlaky. Společnost JHMD také postupně investovala do infrastruktury, která ale nebyla v tak špatném stavu jako na novobystřické trati.\n\nPodle jízdního řádu 2009/2010 jezdilo mezi Jindřichovým Hradcem a Obrataní v pracovní dny sedm párů osobních vlaků, které byly doplněny spoji vedenými pouze v části trasy (Jindřichův Hradec – Kamenice nad Lipou nebo Černovice u Tábora a zpět). V červenci a srpnu byl v pondělí vypravován historický vlak s parní lokomotivou v trase z Jindřichova Hradce do Černovic u Tábora a zpět. Běžné vlaky jsou většinou zajišťovány soupravou motorové lokomotivy řady T 47.0 a osobního vozu řady Balm/ú. Nákladní doprava je z některých stanic realizována přepravou normálněrozchodných vozů na podvalnících.\n\nZačátek trati se nachází před výpravní budovou v Jindřichově Hradci na samostatném nádraží obou úzkorozchodných (760 mm) drah. Je zde několikakolejné nástupiště, lokomotivní depo JHMD, dílny JHMD, remíza vozidel na údržbu trati a podvalová jáma pro přechod normálněrozchodných vozů na podvalníky na trati úzkého rozchodu. V km 0,541 začíná kolejová splítka s normálněrozchodnou (1435 mm) tratí Veselí nad Lužnicí – Jihlava. Splítka je od roku 1985 řešena tříkolejnicově, každý rozchod používá jednu společnou a jednu vlastní kolejnici. Původní čtyřkolejnicové řešení (úzkorozchodná kolej se nacházela uvnitř normálněrochodné koleje) bylo změněno kvůli náročné údržbě. Obrataňská trať se ze splítky odpojuje v km 1,985 (odbočka Dolní Skrýchov), za kterou překračuje ocelovým příhradovým mostem o světlosti 30 m řeku Nežárku. Za zastávkou Horní Skrýchov vchází trať do Mlýnského lesa, uprostřed kterého se nalézá další zastávka Dolní Radouň, přibližně 2 km od samotné vesnice. Ve stanici Lovětín se nacházela jediná vlečka (byla zrušena v 80. letech 20. století) na trati – 143 m dlouhá kolej, která končila překladištěm, odkud vedla průmyslová dráha s rozchodem kolejí 600 mm o délce 1 km do keramické továrny v Hlubokodole.\n\nZa zastávkou Lovětín obec se trať přimyká k říčce Kamenici, podél níž (s výjimkou úseku kolem Nové Včelnice) vede do Kamenice nad Lipou. Všechny zastávky v této části dráhy (Nekrasín, Žďár u Kamenice nad Lipou, Rodinov) jsou umístěny poměrně daleko od intravilánů vesnic. V areálu nádraží v Kamenici nad Lipou byla roku 1910 postavena zděná výtopna, která po přestavbě funguje dodnes. Za Kamenicí se trať stáčí severozápadním směrem a před Včelničkou začíná sledovat trasu silnice II/409, kolem které vede v různé vzdálenosti až do zastávky Křeč. Za Včelničkou dráha vstupuje do lesního komplexu, prochází zrušenou zastávkou s nákladištěm Bohdalín a přes „lesní“ zastávky Benešov nad Lipou a Chválkov (zde se nachází nejvyšší bod trati o nadmořské výšce 666 m) pokračuje k Dobešov a stanici Černovice u Tábora.\n\nZa Černovicemi stoupá trať po úbočí Svidníku do zastávky Křeč, za níž se nedaleko dostává do obdobné nadmořské výšky jako v zastávce Chválkov. Následuje klesání a zastávka Sudkův Důl u osady Nechyba (cca 1,5 km od vlastní obce) a přes pole se dráha blíží k Obratani. Ještě před nadjezdem silnice I/19 se uprostřed obce nachází zastávka Obrataň zastávka. Samotné nádraží v Obratani se nalézá severovýchodně od centra obce, na trati Tábor – Horní Cerekev. Trať zde, stejně jako v Jindřichově Hradci, končí před vlastní nádražní budovou. Malé koncové nástupiště je doplněno dvojkolejným kolejištěm, z kterého vychází kolej k již nepoužívané nákladní rampě, kolej k dvěma podvalovým jámám a kolej k bývalé výtopně z roku 1906.\n\nPři zahájení provozu v roce 1906 byly dodány dvě parní lokomotivy kkStB řady U (po vzniku ČSD řada U 37.0). Jednalo se o stroje U 33 a U 34 vyrobené téhož roku v První českomoravské továrně na stroje v Praze-Libni. Byly to shodné lokomotivy se stroji U 1 až U 3, které již devět let jezdily na trati do Nové Bystřice. Až do roku 1925 tratě ale vlastnily dvě samostatné společnosti, takže až na příležitostné výpomoci zůstával vozový park na „svých“ drahách. V roce 1908 zakoupila firma Místní dráha Jindřichův Hradec – Obratany třetí lokomotivu od stejného výrobce s označením U 41. Stroj U 33 zabavila v roce 1916 rakousko-uherská armáda a do Jindřichova Hradce se již nikdy nevrátil. Zbylé dvě lokomotivy byly po vzniku Československa v roce 1918 doplněny čtveřicí kořistních strojů systému Mallet řady U 47.0, které jezdily na obou úzkorozchodných tratích až do 60. let 20. století. V průběhu let se zde také objevilo několik dalších lokomotiv řady U 37.0 původem z jiných úzkorozchodných tratí v Československu.\n\nV roce 1929 byly dodány první dva motorové vozy řady M 11.0, které v roce 1932 následoval třetí. Větší a výkonnější motorové vozy řady M 21.0 se na jindřichohradeckých drahách objevily v počtu pěti kusů, poslední dojezdily na začátku 60. let 20. století, kdy motorové lokomotivy převzaly i vozbu osobních vlaků.\n\nPrvní dvě motorové lokomotivy jezdily v Jindřichově Hradci pod označením T 25.001 a 002 krátce po druhé světové válce. Jednalo se o původem německé stroje, které zde tahaly pracovní vlaky a brzy byly předány stavebním podnikům. V letech 1954 až 1958 bylo pro obrataňskou a později i novobystřickou trať zakoupeno devět nových motorových lokomotiv řady T 47.0 (později řada TU 47.0 a od roku 1988 řada 705.9). Postupně se zde objevily i další stroje původně vyrobené pro postupně uzavřené úzkorozchodné tratě Frýdlant v Čechách – Heřmanice a Ružomberok – Korytnica kúpele (celkem tedy 16 různých lokomotiv řady T 47.0). Tyto stroje zajišťují většinu dopravy dodnes, některé z nich jsou modernizované.\n\nKrátce se zde vyskytla v letech 1961 a 1962 lokomotiva T 29.004, což byla pokusně upravená normálněrozchodná lokomotiva T 212.062, která se ale neosvědčila. Stroj stejné řady byl zakoupen JHMD v roce 1999 od firmy Sokolovská uhelná, kde jezdil na rozchodu 900 mm. Po úpravách a přerozchodování jezdí pod označením T 29.014 (oficiální označení 702.901) především na bystřické trati, kde tahá osobní vlaky. V roce 2004 byla zakoupena polská lokomotiva Lxd 2-331 (typ Faur L45H), která byla zprovozněna a schválena s označením T 48.001 (oficiálně 706.901); jejím hlavním úkolem je doprava nákladních vlaků.\n\nV letech 2005 a 2006 zakoupily JHMD pro osobní dopravu čtyři polské motorové vozy řady MBxd2, které byly dopravcem v Česku označeny jako řadou M 27.0, Drážním úřadem jako řada 805.9. Většina z nich dosud čeká na rekonstrukci.\n\nV roce 1906 bylo od vagónky František Ringhoffer, Smíchov zakoupeno osm osobních vozů (čtyři s oddíly druhé a třetí třídy, čtyři výhradně třetí třídy) shodných s vagóny novobystřické dráhy, tři služební vozy s poštovním oddílem, 10 zavřených nákladních, 20 otevřených nákladních vagónů a několik dvojic oplenových vozů a podvalníků. V následujících letech počet nákladních vozů i podvalníků stoupal v závislosti na růstu nákladní dopravy. Většina osobních vozů vydržela na jindřichohradeckých drahách až do 60. let 20. století, přičemž v průběhu let k nim přibylo i několik jednotlivých vozů různých typů z jiných úzkorozchodných tratí. Téměř kompletní výměna osobních vozů proběhla v roce 1966, kdy bylo dodáno 10 moderních vozů řady Balm/ú, které byly v roce 1975 doplněny šesticí stejných vozů ze zrušené trati Ružomberok – Korytnica kúpele. Tyto vagóny slouží v Jindřichově Hradci v osobní dopravě dodnes.\n\nPodobnou historii mají služební a poštovní vozy. Více jak pět vozů se služebním oddílem (3 obrataňské vozy a 2 bystřické doplněné ve 30. letech 20. století vozy ze zrušené tratě Ondrášov – Dvorce na Moravě) jezdilo do 60. let 20. století, kdy byly nahrazeny v roce 1963 dodanými deseti služebními vagóny, které dodnes slouží především jako brzdící.\n\nPark vlastních nákladních vozů rovněž zůstával téměř beze změn, neboť postupně rostl počet podvalníků pro normálněrozchodné nákladní vagóny. Poslední původní nákladní vůz byl vyřazen v roce 1966. Počty podvalníků byly navyšovány několika dodávkami v letech 1909, 1930 a 1941. Ty současné byly vyrobeny v letech 1986–1990 v počtu 190 kusů. V roce 2002 byly v Rumunsku zakoupeny moderní nákladní uzavřené vozy, které jsou využívány pro přepravu jízdních kol nebo kočárků (především na trati do Nové Bystřice).\n\nNa jindřichohradeckých úzkorozchodných drahách se postupně vystřídalo množství nejrůznějších speciálních vozidel. Při zahájení provozu na obrataňské trati v roce 1906 byla zakoupena ruční drezína, ruční vozíky a sněhové pluhy. Za první republiky se zde objevila první motorová autodrezína, v 50. letech 20. století motorové vozíky Tatra 15/52, v 60. letech unikátní stroj vlastní výroby na odklízení sněhu pomocí tryskového motoru z MiGu-15 nebo osobní motorová drezína s automobilovou karoserií Moskvič. Z roku 1984 pochází současná trojice motorových univerzálních vozíků MUV 69 a čtveřice přívěsných vozíků PV. V roce 1988 byly zakoupeny tři univerzální traťové stroje – strojní vytahovače pražců SVP 74, od roku 1987 se na jindřichohradeckých drahách objevilo postupně několik strojních podbíječek.\n\nZachovaná parní lokomotiva U 47.001 z roku 1907 byla v roce 1986 převezena z pražského Národního technického muzea zpět do Jindřichova Hradce, kompletně renovována a zprovozněna byla v letech 1991 a 1992 v Železničních opravnách a strojírnách České Velenice. Stroj je nadále v majetku Národního technického muzea, nicméně na jindřichohradeckých drahách vozil historické vlaky až do roku 2004, kdy mu vypršela technická způsobilost kotle a vzhledem k finančně náročné opravě byla lokomotiva odstavena.\n\nV roce 1990 získali nadšenci parní lokomotivu U 37.008 (r. v. 1899) původně provozovanou na zrušené trati Frýdlant v Čechách – Heřmanice. Její části (včetně kotle) posloužily při renovaci stroje U 37.002, po opravě má být uvedena do neprovozního, ale vystavovatelného stavu.\n\nParní lokomotiva U 37.002 (r. v. 1898; původem z dráhy Ondrášov – Dvorce na Moravě) byla odkoupena ze Slovenska v roce 1999, kompletní renovace za použití dílů ze stroje U 37.008 byla dokončena v roce 2004. Od té doby tahá nostalgické vlaky.\n\nRoku 1999 byla rovněž zakoupena rumunská parní lokomotiva 764.108 (r. v. 1958) z průmyslové dráhy elektrárny zlatých dolů v Crişcioru. V Česku byla označena jako U 46.001 a po renovaci od roku 2002 slouží k historickým jízdám.\n\nSlužebně nejmladší je parní lokomotiva U 46.101 (r. v. 1953), která byla v roce 2005 dovezena z Polska, kde byla označena Px 48-1916. V současnosti je rovněž plně provozní.\n\nK výše uvedeným parním lokomotivám jsou zapřahovány vlastní renovované osobní i nákladní vozy, včetně některých původně provozovaných na jindřichohradeckých úzkorozchodkách.\n\n\n"}
{"id": "595572", "url": "https://cs.wikipedia.org/wiki?curid=595572", "title": "Bienvenida (Badajoz)", "text": "Bienvenida (Badajoz)\n\nBienvenida je španělské město situované v provincii Badajoz (autonomní společenství Extremadura).\n\nObec se nachází 106 km od města Badajoz. Krajina je zde suchá. Rostou zde duby, olivovníky, vinná réva, obilniny a různé menší dřeviny. Bienvenida patří do okresu Tentudía a spadá do soudního okresu Zafra. V obci se nachází barokní kostel zasvěcený Panně z Ángeles.\n\nObec se zaměřuje převážně na zemědělství a to konkrétně na pěstování obilovin, vinné révy a oliv.\n\nV roce 1594 tvořila obec součást provincie León de la Orden de Santiago. V roce 1834 byla připojena k soudnímu okresu Fuente de Cantos. V roce 1842 obec čítala 810 domácností a 2800 obyvatel.\n\nKultura obce je spojena s místní patronkou Pannou z Milagros. 8. září se slaví svátek na její počest.\n"}
{"id": "595577", "url": "https://cs.wikipedia.org/wiki?curid=595577", "title": "Glayde Whitney", "text": "Glayde Whitney\n\nGlayde D. Whitney (1939 – 8. ledna 2002) byl americký a behaviorální genetik a profesor psychologie na Florida State University. Ve svých pracích se zabýval genetikou smyslové soustavy u myší a výzkumem v oblastí rasy a inteligence a eugenikou.\n\nWhitney se narodil v Montaně, ale vyrůstal ve státě Minnesota. Na University of Minnesota získal bakalářský titul a později i doktorát. Posléze pracoval jako postgraduální výzkumník v rámci Institute for Behavioral Genetics na University of Colorado at Boulder. Od roku 1970 působil na Florida State University, kde získal profesuru.\n\nWhitney byl častým přispěvatelem magazínů jako \"Mankind Quaterly\", \"The g Factor Newsletter\" nebo \"The William McDougall Newsletter\". Když byl v roce 1995 končícím prezidentem Behavior Genetics Association, ve svém prezidentském projevu zmínil nutnost zkoumání možnosti genetických faktorů jako příčiny vysoké kriminality černošského obyvatelstva v Americe. Někteří členové této asociace v reakci na to požadovali jeho rezignaci.\n\nV roce 1998 napsal předmluvu ke knize \"My Awakening\" od Davida Dukea. V knize Duke využívá genetiku k podpoře úsilí o resegregaci škol s argumentem, že je lepší dávat děti do skupin v souladu s jejich přirozenými schopnostmi. Whitney v předmluvě tvrdí, že tato kniha, navzdory Dukeově reputaci, má hodnotu jako soubor vědeckých důkazů a popisuje ji jako pečlivě zdokumentovanou, akademicky vynikající práci sociobiologicko-politické historie. Uvedl též, že zjistil, že Dukeův \"rasismus\" nevychází z nenávisti, ale z vědy a historie.\n\nWhitney vystupoval proti údajné rozdílnosti názorú expertů a veřejnosti ohledně rasové behaviorální genetiky a tvrdil, že soukromé diskuze na vědeckých setkáních se liší od veřejných vystoupení. Tvrdil, že oponenti takového výzkumu jsou proti vědecké tradici otevřeného bádání. Whitney vyzvedával vědecké úspěchy Židů, ale obviňoval „organizované židovstvo“ z toho, že hraje prominentní roli v potlačování rasové behaviorální genetiky jako následek rasismu směrovaného proti Židům, což vede k neupřímné a pokrytecké verzi egalitarismu. Whitney psal články pro Institute for Historical Review, organizace propagující historický revizionismus, a vystupoval i na jejích konferencích.\n\nWhitney argumentoval pro dědičnost nepoměru IQ mezi rasami a považoval afirmativní akci za důsledek větší nesourodosti mezi veřejnou rétorikou a vědeckou skutečností.\n\n„Když se objevily tvrdé vědecké údaje, začalo být čím dál jasnější, že genetické rozdíly (dědičnost) hrály v nerovnoměrnosti velkou roli. Na veřejnosti ale začalo být politicky nekorektní už jen přiznat, že existuje rozdíl.“\n\nDíky svým názorům Whitney dostával výhrůžky smrtí a jeho oponenti se snažili i o jeho propuštění z Floridské státní univerzity. Senát Floridy v roce 1999 odhlasoval deklaraci „odsuzující rasismus a bigotnost, ke kterým se hlásí profesor Florida State University Glayde Whitney“. Whitney uvedl, že kontroverze odvedla pozornost od toho, co bylo myšleno jako vědecká diskuze, a prohlásil, že „rasy se liší v mnoha genetických systémech, které ovlivňují vše od chování a psychologie po fyziologii, lékařství a sport… Vyřvávání špinavostí nezmění realitu.“ Ruhston označil útoky vůči Whitneymu jako ukazku toho, jak politická korektnost ovládá debatu o rasových rozdílech.\n\nZemřel v roce 2002 na rozedmu plic. Téhož roku vyšla kniha \"Race, Genetics and Society\", která je posmrtým výběrem jeho textů.\n\n"}
{"id": "595578", "url": "https://cs.wikipedia.org/wiki?curid=595578", "title": "Bodonal de la Sierra", "text": "Bodonal de la Sierra\n\nBodonal de la Sierra je španělská obec situovaná v provincii Badajoz (autonomní společenství Extremadura).\n\nObec leží blízko města Fregenal de la Sierra a 105 km od Badajozu. Je situována na jihu provincie v předhůří Tentudíi. Spadá do okresu Tentudía a soudního okresu Fregenal de la Sierra. Nachází se zde barokní kostel zasvěcený Svatému Blažeji. Obcí prochází silnice EX-201.\n\nV roce 1594 spadal tehdejší Bodonal do území Sevillského království a čítal 376 obyvatel. V roce 1834 se obec stává součástí soudního okresu Fregenal de la Sierra. V roce 1842 čítala obec 420 usedlostí a 1680 obyvatel.\n"}
{"id": "595581", "url": "https://cs.wikipedia.org/wiki?curid=595581", "title": "Burguillos del Cerro", "text": "Burguillos del Cerro\n\nBurguillos del Cerro je španělské město situované v provincii Badajoz (autonomní společenství Extremadura).\n\nObec je vzdálena 94 km od města Badajoz a 436 km od Madridu. Patří do okresu Zafra - Río Bodión a soudního okresu Zafra. Obcí prochází silnice EX-112.\n\nV roce 1834 se obec stává součástí soudního okresu Fregenal de la Sierra. V roce 1842 čítala obec 850 usedlostí a 3080 obyvatel.\n"}
{"id": "595583", "url": "https://cs.wikipedia.org/wiki?curid=595583", "title": "Léon Flameng", "text": "Léon Flameng\n\nLéon Flameng (30. dubna 1877, Paříž – 2. ledna 1917, Ève, départment Oise) byl francouzský cyklista, olympijský vítěz v závodě na 100 km, účastník prvních novodobých olympijských her v roce 1896 v Athénách.\n\nNa těchto hrách soutěžil v závodech na dráze velodromu Neo Phaliron na 333,3 metrů, na 2 kilometry, na 10 kilometrů a na 100 kilometrů. Nejlepšího výsledku dosáhl v nejdelším závodě na 100 kilometrů, který vyhrál i přes pád ke konci v čase 3:08:19,2. Tento závod dokončili pouze dva závodníci, kteří měli vodiče, ostatní vzdali. Během závodu sportovně počkal na svého soupeře, Řeka Georgia Koletise, který měl technickou závadu. V závodě na 10 kilometrů byl druhý těsně za krajanem Paulem Massonem, oba měli po závěrečném spurtu čas 17:54,2. V závodě na 2 kilometry obsadil třetí místo, jelo se však pouze finále se čtyřmi účastníky. V konečném pořadí sprintu na 333,3 metrů skončil společně s dalšími dvěma cyklisty na děleném pátém místě v čase 27,0 sekund.\n\nBojoval jako pilot v první světové válce, zahynul poblíž Ève, když se mu neotevřel padák.\n\n"}
{"id": "595586", "url": "https://cs.wikipedia.org/wiki?curid=595586", "title": "Širočina (přítok Žitavy)", "text": "Širočina (přítok Žitavy)\n\nŠiročina je vodní tok na západním Slovensku, levostranný přítok Žitavy. Pramení v jihozápadních výběžcích Pohronského Inovce u osady Čierna dolina (součást města Zlaté Moravce) v nadmořské výšce asi 230 m. Protéká obcemi Prílepy, Čierne Kľačany, Veľké Vozokany, Malé Vozokany, Červený Hrádok, Nevidzany, Tajná a Horný Ohaj, mezi ní a městem Vráble se vlévá do Žitavy. Délka toku je asi 20 km. Významnější vodní nádrž na toku leží nad obcí Veľké Vozokany, další vodní nádrž činí na levostranném přítoku Podegerský potok nad obcí Nevidzany.\n"}
{"id": "595587", "url": "https://cs.wikipedia.org/wiki?curid=595587", "title": "Širočina", "text": "Širočina\n\nŠiročina může být:\n\n"}
{"id": "595590", "url": "https://cs.wikipedia.org/wiki?curid=595590", "title": "Manuel Martínez", "text": "Manuel Martínez\n\nManuel Martínez Gutiérrez (* 7. prosince 1974, León) je bývalý španělský atlet, halový mistr světa a halový mistr Evropy ve vrhu koulí.\n\nMezinárodní kariéru započal v roce 1992 na juniorském mistrovství světa v jihokorejském Soulu, kde získal stříbro. O rok později se stal v San Sebastiánu juniorským mistrem Evropy. Na halovém MS 1995 v Barceloně a na halovém MS 1999 v Maebaši skončil čtvrtý.\n\nV roce 2001 vybojoval bronzovou medaili na halovém MS v Lisabonu, získal zlato na světové letní univerziádě v Pekingu, bronz na Hrách dobré vůle v australském Brisbane, zlato na Středomořských hrách v tuniském Radès a skončil čtvrtý na světovém šampionátu v Edmontonu.\n\nV roce 2007 byl na dva roky zvolen do komise sportovců IAAF.\n\nČtyřikrát reprezentoval Španělsko na letních olympijských hrách. Největší úspěch zaznamenal v roce 2004 na olympiádě v Athénách, kde původně skončil těsně pod stupni vítězů, na 4. místě. Jeho nejdelší pokus měřil 20,84 metru. Bronzovou medaili vybojoval výkonem 21,07 m Joachim Olsen z Dánska, stříbro Američan Adam Nelson a olympijským vítězem se stal Ukrajinec Jurij Bilonog, který zvítězil díky lepšímu technickému zápisu. Po osmi a půl letech se však Martínez dočkal bronzové medaile. Mezinárodní olympijský výbor v roce 2012 analyzoval vzorky Ukrajince Bilonoga a v nich byly nalezeny zakázané prostředky.\n\nNa letních olympijských hrách 2000 v australském Sydney obsadil ve finále šesté místo. V roce 1996 v Atlantě a v roce 2008 v Pekingu skončila jeho cesta v kvalifikaci.\n\nPoprvé se probojoval na evropský šampionát v roce 1994. V Helsinkách skončil v kvalifikaci na celkovém 14. místě a do dvanáctičlenného finále nepostoupil. Na následujícím evropském šampionátu v Budapešti obsadil výkonem 20,02 m sedmé místo.\n\nV roce 2002 se konalo ME v Mnichově, kde se umístil na pátém místě (20,45 m). Bronz vybojoval výkonem 20,58 m Ralf Bartels z Německa. O čtyři roky později na ME ve švédském Göteborgu skončil devátý. Na Mistrovství Evropy v atletice 2010 v Barceloně obsadil v kvalifikaci až 25. místo.\n\n\n"}
{"id": "595591", "url": "https://cs.wikipedia.org/wiki?curid=595591", "title": "Čínsko-sovětský konflikt", "text": "Čínsko-sovětský konflikt\n\nČínsko-sovětský konflikt může být:\n"}
{"id": "595593", "url": "https://cs.wikipedia.org/wiki?curid=595593", "title": "Heinkel He 280", "text": "Heinkel He 280\n\nHeinkel He 280 bylo německé proudové stíhací letadlo z období druhé světové války, které mělo na svém kontě hned několik světových prvenství. Bylo totiž první svého druhu, které nebylo stavěné jen jako experimentální, a tak si mohlo dělat nárok na titul prvního bojového proudového letadla na světě, a to ještě dvoumotorového. Přestože výsledky testů byly velmi slibné a jednalo o plnohodnotný bojový stroj, nevzbudil zájem z oficiálních míst, protože tehdy se ještě vedení německé armády domnívalo, že vítězství je na dosah, a tak odmítli něco, co by nemohli ihned nasadit.\n\nPrvní prototyp He 280 V1 (DL+AS) byl dokončen a poprvé vyzkoušen ve zkušebním středisku v Rechlinu jako kluzák 11. září 1940 ve vleku za letounem Heinkel He 111. Za řízení prvního prototypu usedl Flugkapitän Paul Bader. Do 17. března 1941 provedl He 280 V1 41 bezmotorových letů, poté proběhla instalace odstředivých motorů HeS 8 A (tah 585 kg). Po 9. dubnu 1941, kdy firma Heinkel koupila podnik Hirth v Zuffenhausenu, nesly motory HeS 8 A konstruktéra Hanse-Joachima Pabst von Ohaina označení Heinkel-Hirth 001. V případě He 280 V1 šlo prozatím pouze o pozemní otestování palivové soustavy a motorových gondol. První samostatný proudový let vykonal až po druhém prototypu 1. dubna 1941, po němž pokračoval ve zkouškách. V listopadu 1942 byl přepraven do zkušebního střediska v Rechlinu, kde první prototyp v lednu 1942 procházel testy s pohonem čtyř pulzačních motorů Argus As 014 s tahem po 1,47 kN. Tyto pohonné jednotky, schopné naskočit až při určité dopředné rychlosti, způsobily nutnost dostávat He 280 V1 do vzduchu ve vleku za He 111H. Již při prvním takovém letu došlo k závadě vlečného zařízení a zkušební pilot firmy Argus Flugkapitän Schenk byl nucen stroj opustit ve výšce 2 400 m pomocí vystřelovacího sedadla, kterým byl stroj vybaven. Zapsal se tak do historie jako první letec, který tak učinil nedobrovolně v nouzi.\n\nPrvní samostatný proudový let He 280 proběhl 30. března 1941 s druhým prototypem He 280 V2 (GJ+CA), pilotovaným Flugbaumeisterem Fritzem Schäferem. 5. dubna 1941 do jeho kabiny usedl P. Bader, zastupující zkušební piloty Luftwaffe, aby stroj předvedl zástupcům Říšského ministerstva letectví (RLM). V létě 1942 byl vývojový program přenesen z Marienehe do Vídně-Schwechatu, kde byl V2 vybaven dvojicí proudových motorů Jumo 004 A o tahu po 8,164 kN. V červenci byla do tohoto prototypu instalována výzbroj tvořená třemi kanóny MG 151 ráže 20 mm.\nDne 5. července 1942 F. Schäfer poprvé odstartoval s třetím prototypem He 280 V3 (GJ+CB). 8. února 1943 byl nucen po odtržení lopatky turbíny u pravého motoru nouzově přistát se zataženým podvozkem. Téměř nepoškozený V3 již 11. února opět létal. Nedlouho poté přejel Schäfer při startu vzletovou dráhu a letoun skončil nepoškozen v zamrzlém poli.\n\nDalší prototyp He 280 V4 (GJ+CC) poháněla dvojice proudových motorů BMW 003 A-0, pátý vyrobený He 280 V5 (GJ+CD) pak vzlétal pomocí motorů Heinkel-Hirth 001.\nHe 280 V6 (NU+EA) s motory Jumo 004 byl testován v Rechlinu jako vzorový letoun stíhací-bombardovací verze He 280 B-1. Hlavňovou výzbroj tvořily tři kanóny MG 151 ráže 20 mm.\nPlánovaná výzbroj zahrnovala čtyři 20 mm kanóny MG 151/20 (později ve verzi He 280 B dokonce šest + 500 kg pum). K plánovanému bojovému nasazení ale nakonec nedošlo, přestože cvičný souboj se soudobým vrtulovým stíhačem Focke-Wulf Fw 190 znamenal pro proudový letoun jasné vítězství.\nNavíc se ukázalo, že souběžně vyvíjený Messerschmitt Me 262 bude mít lepší výkony a tak RLM nařídilo firmě Heinkel zastavení vývojových prací.\n\nPrototyp He 280 V7 (NU+EB) sloužil ke zkouškám jako kluzák, později byl vybaven motory Heinkel-Hirth 001, se kterými létal do února 1944.\n\nHe 280 V8 (NU+EC) měl motýlkovité ocasní plochy a motory Jumo 004. Jeho první let proběhl 19. července 1943. Po deseti zkušebních letech byly pohonné jednotky demontovány a od listopadu 1944 osmý prototyp létal jako kluzák.\n\nHe 280 V9 (NU+ED) byl dokončen v srpnu 1943 a sloužil v Rechlinu ke zkouškám motorů BMW 003 A-1. Od května 1944 byl tento stroj vybaven motory BMW 003 E a testován na letišti Vídeň-Schwechat.\n\n\n"}
{"id": "595600", "url": "https://cs.wikipedia.org/wiki?curid=595600", "title": "Náhlá smrt", "text": "Náhlá smrt\n\nNáhlá smrt může znamenat:\n\n"}
{"id": "595605", "url": "https://cs.wikipedia.org/wiki?curid=595605", "title": "Žitava (řeka)", "text": "Žitava (řeka)\n\nŽitava je řeka na jihozápadním Slovensku, levostranný přítok Nitry.\n\nŽitava pramení v Pohronském Inovci u obce Veľká Lehota v nadmořské výšce asi 625 m. Teče nejprve na sever, poté se točí na jihozápad a vytváří Cigánskou dolinu, která odděluje Tribeč od Pohronského Inovce. Protéká v blízkosti obce Jedľové Kostolany a dále přes Obyce, Machulince a Žitavany do Zlatých Moravců. Jižně od města přibírá zprava významnější přítok Hostiansky potok a pokračuje jižním směrem přes obce Tesárske Mlyňany, Vieska nad Žitavou, Slepčany a Nová Ves Nad Žitavou, kde se do něj zprava vlévá Čerešňový potok. Mezi městem Vráble a jeho místní částí Horný Ohaj zleva přibírá potok Širočinu.\n\nDále protéká obcemi Lúčnica nad Žitavou, Žitavce, Michal nad Žitavou, Kmeťovo a Veľká Maňa. V této části byl tok řeky vyrovnaný do nového koryta, staré koryto bylo zachováno a vytváří meandry nejprve na pravém, níže na levém břehu nového koryta. Z nového koryta se u obce Vlkas odděluje tok Chrenovky, která vytváří meandry v lužním lese a u Nových Zámků ústí do řeky Nitry.\n\nNové koryto přibírá u obce Hul zleva přítok Liska, protéká Dolným Ohajem a u města Šurany se vlévá do Nitry.\n\nPodél toku Staré Žitavy leží chráněná území Žitavský luh-PR a Stará Žitava-PP. Oproti novému korytu pokračuje dále na jih, protéká katastrálním územím obcí Bešeňov, Dvory nad Žitavou a Bajč a západně od Hurbanova. U obce Martovce se zleva vlévá do Staré Nitry (původního koryta řeky Nitra) ve výšce asi 110 m n. m.\n\nzprava:\n\nzleva:\n\n\n"}
{"id": "595607", "url": "https://cs.wikipedia.org/wiki?curid=595607", "title": "Přesvědčování", "text": "Přesvědčování\n\nPřesvědčování je ovlivňování druhého takovým způsobem, že ochotně sám přijme náš názor, postoj či přesvědčení. Je výrazně méně autoritativní než přikazování.\n\nPřesvědčení můžeme charakterizovat jako ztotožnění se s něčím, vnitřní zaujetí. Stává se součástí osobnosti a proto se jej vlastník snaží vždy silně obhajovat, neboť kdyby jej neobhájil, připadal by si, že ztrácí kromě svého předsevzetí také kus svého já.\n\nJe to forma ovlivňování, znamená překonávat určitý odpor naopak ovlivňování může být doporučení, kde si jedinec má možnost volby. Přesvědčování je jednostranné působení, kdežto ovlivňování probíhá oboustranně.\n\nLze rozeznávat několik typů přesvědčování:\n\nV přesvědčování lze nalézt několik chyb:\n\nPřesvědčování může mít záměrně některé cíle:\n\n"}
{"id": "595608", "url": "https://cs.wikipedia.org/wiki?curid=595608", "title": "Nevidzany (okres Zlaté Moravce)", "text": "Nevidzany (okres Zlaté Moravce)\n\nObec leží v severozápadní části Pohronské pahorkatiny v dolině potoka Širočina (kolem soutoku s Podegerským potokem). Většinu výměry obce zabírá zemědělsky využívaná půda, jen východní část je pokryta listnatými lesy (převažuje dub a akát, méně je zastoupen jasan, habr, jen minimálně jehličnaté lesy).\n\nKatastr obce byl osídlen odedávna, dokumentován bohatě nálezy z neolitu, doloženo sídliště eneolitické a halštatské. První písemná zmínka pochází z roku 1229 jako Nywg, poté v několika dalších formách, v novějším znění jako Newiczany z roku 1773. V současné formě název zmiňují až zdroje po vzniku samostatné Československé republiky. Obec patřila zemanským rodinám (z Ďura, rodině Tapjayovců, Petényiovců a dalším). V roce 1616 byla vypálena Turky.\n\nKe 31. 12. 2008 žilo na území obce 626 obyvatel, z toho 314 žen. Dětí do 15 let bylo 98, lidí v poproduktivním věku celkem 147.\n\nObyvatelé obce se tradičně živili zemědělstvím a na něj vázanými malými potravinářskými provozy. V obci bývaly dva mlýny, lisovna oleje a řada dalších provozů. Rozvíjelo se také vinařství. Po roce 1957 se většina zemědělské výroby soustředila do Jednotného zemědělského družstva, které po roce 1989 de facto zaniklo. V současnosti většina obyvatel za prací dojíždí do blízkých měst - Vráble, Zlaté Moravce, Nitra nebo do jaderné elektrárny Mochovce.\n\n\n\n"}
{"id": "595612", "url": "https://cs.wikipedia.org/wiki?curid=595612", "title": "John Stringfellow", "text": "John Stringfellow\n\nJohn Stringfellow (1799 – 1883, Spojené království) byl jeden z nejdůležitějších průkopníků na poli letectví 19. století. V období, kdy světu panovaly parní stroje, které nacházely široké uplatnění v mnoha oborech lidské činnosti a mnozí se pokoušeli tento druh pohonu implementovat také do létajících zařízení, pracoval v Chard v hrabství Somerset společně se svým spolupracovníkem Williamem Hensonem na malém výkonném parním stroji a podařilo se jim zkonstruovat letuschopné modely letadel. Henson si svůj návrh „vzdušného parního kočáru“ nechal patentovat a Stringfellow provedl roku 1848 historicky snad první uspořádaný let motorového stroje. Ačkoliv se na jeho palubě nenacházel člověk, jednalo se o velký úspěch. Jeho další práce vyústila v trojplošník poháněný unikátním parním strojem vlastní konstrukce o výkonu jedné koňské síly, který byl zalétnut na londýnské výstavě v Crystal Palace roku 1868. Svými činy se významně podílel na následném úspěchu bratří Wrightů, kteří podnikli první motorový let s letadlem těžším než vzduch s posádkou.\n\n"}
{"id": "595616", "url": "https://cs.wikipedia.org/wiki?curid=595616", "title": "Božena Studničková", "text": "Božena Studničková\n\nBožena Studničková (31. ledna 1849 v Praze – 25. listopadu 1934 v Praze) byla česká spisovatelka a básnířka, převážně pro děti, což vyplývalo z její profese učitelky mateřské školy. Angažovala se také v esperantském hnutí jako autorka a předsedkyně Prvního ženského spolku esperantského při Náprstkově muzeu (1904).\n\nZa svoji činnost pro děti byla vyznamenána zlatým záslužným křížem s korunou a bronzovou záslužnou medailí královského města Prahy.\n\n\nEsperantský časopis \"Ligilo\" 1935 přinesl její nekrolog se správným datem úmrtí v roce 1934, nikoliv 1914, jak uvádějí autority Národní knihovny (ostatně polovina jejích knih vyšla po údajné smrti mezi 1914–1934).\n\n\n"}
{"id": "595635", "url": "https://cs.wikipedia.org/wiki?curid=595635", "title": "IDS CARGO", "text": "IDS CARGO\n\nIDS CARGO a.s. (VKM: IDSC) je český železniční dopravce zabývající se nákladní dopravou. 100% vlastníkem společnosti je firma IDS building corporation.\n\nSpolečnost vznikla zápisem do obchodního rejstříku dne 27. listopadu 2007. Od počátku byla jediným akcionářem společnosti firma IDS - Inženýrské a dopravní stavby Olomouc, od 26. listopadu 2011 pak firma IDS building corporation a.s., člen koncernu IDS, obě patřící podnikateli Zdeňku Kyselému. K 1. září 2009 pak na IDS CARGO přešlo jmění Dopravního střediska, které se odštěpilo od mateřské společnosti IDS - Inženýrské a dopravní stavby Olomouc.\n\nIDS Cargo nabízí především provádění nákladní železniční dopravy vlastními prostředky, provozování vleček, pronájmy železničních vozidel, mezinárodní zasilatelství a tárování vah. V rámci mezinárodní železniční dopravy se společnost podílí mj. na tranzitu vlaků z Polska na Slovensko. Např. v roce 2009 začala zajišťovat vozbu na českém úseku při přepravě koksu pro ArcelorMittal v relaci Polsko - Bohumín - Břeclav - Galaţi, ještě v témže roce však o tuto přepravu přišla, neboť ji převzala Ostravská dopravní společnost. Ve spolupráci s dopravcem LOTOS Kolej se IDSC zabývalo také přepravou chemických produktů z Polska do Maďarska. V roce 2010 se firma podílela na intervenčních vývozech obilí z Česka do západní Evropy. Firma se nyní podílí na tranzitních vlacích z celé Evropy, ale také na výchozích vlacích z České republiky, například na vývozu dřeva, nebo obilí. Dále také působí na různých výlukových činnostech.\n\nJeště v roce 2010 se jednalo o dopravce s marginálním podílem na českém trhu (jen 0,13 % dle hrtkm), do roku 2017 se však společnosti podařilo vyrůst do pozice pátého největšího dopravce v Česku s tržním podílem 3,28 % (dle hrtkm).\n\nIDS Cargo je rovněž provozovatelem několika vleček - viz tabulka:\n\nSpolečnost provozuje a nabízí k pronájmu elektrické a motorové lokomotivy řad 121, 140, 193, 242, 700, 701, 702, 703, 710, 721, 730, 740, 742, 749, 753, 770 a 783.\n\nV květnu 2017 společnost převzala dvousystémovou elektrickou lokomotivu 365.001, což je prototypová přestavba původně belgické lokomotivy řady 12 provedená firmou CZ LOKO. V roce 2018 se k ní přidal další stroj téhož typu - 365.003.\n\nV letech 2016 až 2018 měla společnost pronajatou lokomotivu TRAXX 186 435, po jejím vrácení majiteli si pak společnost vzala do dlouhodobého pronájmu Vectrona 193 276 ELL.\n\n"}
{"id": "595653", "url": "https://cs.wikipedia.org/wiki?curid=595653", "title": "Marie Cacková", "text": "Marie Cacková\n\nJUDr. Marie Cacková (* 13. července 1965 v Boskovicích) je česká novinářka a politička, bývalá členka Rady Jihomoravského kraje a ředitelka krajské pobočky Úřadu práce ČR v Brně. \n\nPo absolvování Právnické fakulty Masarykovy univerzity pracovala v roce 1989 jako redaktorka v novinách Lidová demokracie. Následně působila od roku 1991 jako koncipientka a poté od roku 1995 jako advokátka ve společné advokátní kanceláři JUDr. Čech a spol. Se synem Filipem žije ve městě Kunštátu, kde v letech 1994–1999 vykonávala funkci místostarostky a následně zastupitelky. \n\nZastupitelkou Jihomoravského kraje byla od roku 2000 do roku 2012. Ve volebním období 2004 – 2008 byla členkou Rady Jihomoravského kraje, v její kompetenci byla oblast sociálních věcí. V roce 2008 byla zvolena předsedkyní Výboru pro sociální věci, rodinu a zdravotnictví. 3. září 2010 byla znovu zvolena členkou Rady Jihomoravského kraje. Do její kompetence patřila oblast rodinné politiky a legislativa. Stála u zrodu projektu Rodinných pasů a Senior pasů na jižní Moravě. \n\nV říjnu 2012 zvítězila ve výběrovém řízení na místo ředitelky krajské pobočky Úřadu práce ČR v Brně. Do funkce nastoupila 1. listopadu téhož roku. V této funkci jako jednu z prvních věcí vyřídila na 3 tisíce dříve podaných žádostí o příspěvek na péči a mobilitu. V dubnu 2013 začala zavádět projekt společnosti Místní sociální služby (MSS), ve kterém si dlouhodobě nezaměstnaní měli najít práci v sociálních službách a budou pečovat o nemocné či staré lidi v okolí bydliště. \n\nV prosinci 2013 rezignovala na funkci ředitelky pobočky.Stalo se to poté, co nové vedení ministerstva práce uvedený projekt zastavilo a po firmě začalo požadovat vrácení vyplacených dotací ve výši 20 milionů korun. \n\nČlenkou KDU-ČSL byla od roku 1988, byla mj.členkou krajského výboru KDU-ČSL Jihomoravského kraje a předsednictva okresního výboru KDU-ČSL na Blanensku. Členství ve straně ukončila na podzim 2012.\n\nK jejím zájmům patří literatura, výtvarné umění (francouzští impresionisté), cykloturistika a kočkovité šelmy.\n"}
{"id": "595661", "url": "https://cs.wikipedia.org/wiki?curid=595661", "title": "Love Don't Let Me Go (Walking Away)", "text": "Love Don't Let Me Go (Walking Away)\n\nLove Don't Let Me Go (Walking Away) vznikla jako mashup písně „Walking Away“ od skupiny The Egg zremixované německým DJ Tocadiscem a Guettovým singlem z roku 2002 „Love Don't Let Me Go“. Mashup byl poprvé představen během živého vystoupení francouzského DJ Joachimem Garraudem.\n"}
{"id": "595662", "url": "https://cs.wikipedia.org/wiki?curid=595662", "title": "HMAS Tobruk (L 50)", "text": "HMAS Tobruk (L 50)\n\nHMAS Tobruk (L 50) byla tanková výsadková loď australského námořnictva, postavená jako vylepšení britské třídy \"Round Table\". Ve službě byla v letech 1981–2015. Jejím domovským přístavem bylo Sydney. Plavidlo nahradily dvě vrtulníkové výsadkové lodě třídy \"Canberra\". Bylo rozhodnuto odstrojené plavidlo potopit mezi městy Bundaberg a Hervey Bay v Queenslandu, čímž vznikne nová atrakce pro potápěče.\n\nStavba lodi byla objednána v roce 1977, přičemž do služby vstoupila 23. dubna 1981.\n\n\"Tobruk\" mohl přepravovat 300 vojáků (krátkodobě 520) a 18 tanků Leopard 1 či 40 obrněných transportérů. Výsadek mohl být proveden z přídě lodě přímo na pláž, pomocí vyloďovacích člunů či vrtulníků. \"Tobruk\" nesl na palubě dva vyloďovací čluny LCVP (\"Landing Craft Vehicular Personnel\") a dva LCM 8 (\"Landing Craft Mechanical-8\"). Z přistávacích palub na zádi a ve středu lodi mohly operovat dva těžké transportní vrtulníky.\n\nPůvodní obrannou výzbroj lodě tvořily dva 40mm kanóny. Později dostala celkem osm 12,7mm kulometů. Pohonný systém tvořily dva diesely. Nejvyšší rychlost lodi byla 16 uzlů.\n\n"}
{"id": "595667", "url": "https://cs.wikipedia.org/wiki?curid=595667", "title": "Managed Futures", "text": "Managed Futures\n\nTermín managed futures se vztahuje k průmyslu vytvořenému v 80. letech dvacátého století profesionálními peněžními manažery, kteří jsou známí jako commodity trading advisors (CTA). CTA jsou povinni se registrovat u vládní organizace USA nazývané \"Commodity Futures Trading Commission\" (CFTC) ještě před tím, než mohou nabídnout veřejnosti své služby jako money manažeři. CTA musejí také projít důkladným ověřením u FBI a poskytnout tzv. Disclosure dokument (+ nezávislý audit účetní závěrky každý rok), které jsou přezkoumány podle National Futures Association (NFA), což je samoregulační dohlížející organizace. \n\nCTA spravují majetek svých klientů hlavně pomocí proprietárního obchodního systému nebo diskrečních metod, které mohou zahrnovat dlouhé nebo krátké pozice s futures kontrakty, jako jsou kovy (zlato, stříbro), obilí (sója, kukuřice, pšenice), akciové indexy (S&P futures, Dow futures, NASDAQ 100 futures), tzv. soft komodity (bavlna, kakao, káva, cukr), jakož i měny a americké vládní dluhopisové futures. V posledních několika letech se peníze investované do managed futures více než zdvojnásobily a odhaduje se růst i v příštích letech. V odvětví managed futures jsou v současnosti (údaje ze zimy 2014) spravována aktiva investorů v hodnotě přesahující 325 miliard amerických dolarů. \n\nJedním z hlavních argumentů pro diverzifikaci do managed futures je jejich potenciál ke snížení rizika portfolia. Toto tvrzení je podporováno mnoha vědeckými studiemi jako efekt kombinací tradičních tříd aktiv s alternativními investicemi, jako jsou managed futures. Dr. John Lintner z Harvardovy univerzity je pro svůj výzkum v této oblasti zřejmě nejvíce citován. \n\nManaged futures je chápáno jak alternativní investiční třída vykazující srovnatelné výnosy v dekádě před rokem 2005. Například mezi lety 1993 až 2002 mělo managed futures celkový průměrný roční výnos 6,9%, zatímco u amerických akcií byl výnos 9,3% a u amerických státních dluhopisů 9,5%. Pokud jde o rizikově očištěné výnosy, managed futures mělo nejmenší drawdown z těchto tří skupin mezi lednem 1980 a květnem 2003. Během tohoto období mělo managed futures maximální drawdown -15,7%, zatímco index Nasdaq Composite dosáhl -75% a S&P 500 -44,7%.\n\nDalším důvodem, proč zahrnout managed futures do diverzifikovaného portfolia, je snížení rizika díky negativní korelaci mezi třídami aktiv. Managed futures programy, jako třída aktiv, do značné míry negativně korelují s akciemi a dluhopisy. Například během období inflačních tlaků investování do managed futures programů, které sledují trhy s kovy (jako zlato a stříbro) nebo futures v cizí měně, můžou poskytnout podstatné zajištění proti ztrátě, která může být u akcií a dluhopisů. Jinými slovy, pokud akcie a dluhopisy mají horší výsledky kvůli rostoucím obavám z inflace, některé managed futures programy můžou v těchto podmínkách vykazovat dobré výsledky. Proto kombinování managed futures s těmito dalšími třídami aktiv mohou optimalizovat alokaci investičního kapitálu.\n\nPřed investováním do jakékoliv třídy aktiv nebo s konkrétním peněžním manažerem byste měli vše důsledně zhodnotit. Většinu informací, které k tomu potřebujete, můžete nalézt u CTA v tzv. Disclosure dokumentu. Tento dokument vám musí být poskytnut na vyžádání, i když jen zvažuje investici s CTA. Disclosure dokument obsahuje důležité informace o obchodním plánu CTA a poplatcích (ty se mohou podstatně lišit mezi jednotlivými CTA, ale většinou jsou to 2% za správu a 20% odměna ze zhodnocení).\n\nNejprve se budete zajímat o typ obchodního program, který CTA provozuje. Převážně se jedná o dva typy obchodních programů. Jedna skupina se dá popsat jako sledující trend, zatímco druhá skupina se skládá z obchodníků tržně neutrálních, včetně prodejců opcí. Obchodníci sledující trend používají proprietární technické nebo fundamentální obchodní systémy (či jejich kombinaci), které poskytují signály, kdy jít do dlouhé nebo krátké pozice na určitých trzích futures. Tržně neutrální obchodníci dosahují zisku díky rozdílům mezi různými komoditními trhy (nebo různými futures kontrakty na stejném trhu). Také do kategorie tržně neutrálních se řadí prodejci opcí, kteří používají delta-neutrální programy. Jejich cílem je profitovat z nesměrových obchodních strategií.\n\nBez ohledu na typ CTA, snad nejdůležitější informace hledaná v Disclosure dokumentu je maximální propad kapitálu. Ta představuje obchodníkův největší kumulativní pokles kapitálu nebo obchodního účtu. Tato nejhorší historická ztráta však neznamená, že bude stejná i v budoucnu. Poskytuje však představu pro posuzování rizik na základě minulé výkonnosti v průběhu určitého období a ukazuje, jak dlouho trvalo pro CTA dostat se zpět ze ztráty. Je zřejmé, že kratší doba potřebná k zotavení z propadu znamená lepší výkonnost. Bez ohledu na to, jak dlouho to trvalo, CTA si může účtovat výkonností poplatky pouze z nově vytvořeného čistého zisku (označuje se jako \"high watermark portfolia\").\n\nDalší sledovaným faktorem je anualizovaná návratnost, která se vždy udává již po odečtení všech poplatků a nákladů na obchodování. Tato výkonnostní čísla jsou uváděny v Disclosure dokumentu, ale nemusí odrážet nejnovější měsíc obchodování. CTA musí aktualizovat své Disclosure dokumenty minimálně každých devět měsíců, a když výkonnost v Disclosure dokumentu není aktuální, můžete požádat o aktuální výkonnost, kterou by CTA měl dát k dispozici. \n\nPo určení typu obchodního programu (tj. následující trend nebo tržně neutrální), trhu, který CTA obchoduje a potenciálního zisku na základě minulé výkonnost (prostřednictvím ročního výnosu a maximální poklesu kapitálu), byste chtěli získat více informací o hodnocení rizik. Můžete použít některé jednoduché vzorce pro lepší srovnání mezi CTA. NFA však vyžaduje po CTA používání standardizovaných výkonnostních ukazatelů v jejich Disclosure dokumentech, které jsou používány většinou monitorovacích služeb, takže je snadné provést srovnání.\nNejdůležitějším měřítkem, které byste měli porovnávat, je rizikově očištěný výnos. Například CTA s anualizovanou návratností 30% by mohl vypadat lépe, než ten s 10%, ale takové srovnání může být zavádějící, pokud mají radikálně odlišný rozptyl ztrát. Program CTA s 30% anualizovaným výnosem může mít průměrný pokles kapitálu -30% ročně, zatímco program CTA s 10% výnosem může mít průměrný pokles kapitálu pouze -2%. To znamená, že riziko nutné pro získání příslušných zisků je zcela odlišné. \nRozptyl neboli vzdálenost měsíční a roční výkonnosti od průměru nebo průměrné úrovně je typickým základem pro hodnocení výkonnosti CTA. Mnoho služeb monitorujících CTA poskytují tato čísla pro snadné srovnání. Poskytují také další údaje, jako Sharpeho a Calmar poměr. První se zaměřuje na anualizovanou návratnost (po odečtení výnosu bezrizikového aktiva) z hlediska roční standardní odchylky výnosů. Druhý se dívá na roční míry návratnosti z hlediska maximálního propadu kapitálu. Alfa koeficienty mohou být dále použity k porovnání výkonnosti ve vztahu k určitým standardním měřítkům, jako např. S&P 500. \n\nNa rozdíl od investorů do hedge fondu mají investoři s CTA tu výhodu, že otevírají své vlastní účty a mají možnost sledovat na denní bázi všechny obchody, ke kterým dochází. Typicky CTA pracuje s konkrétním brokerem (FCM) a nedostává provize z jeho poplatků. Je tedy důležité se ujistit, že CTA nedostává provize z komisí svého obchodního programu - to by mohlo představovat potenciální střet zájmů. Pokud jde o minimální velikost účtu, ta se výrazně mezi jednotlivými CTA liší: z nízké $25.000 až po velmi vysoké, např. $5.000.000 pro některé velmi úspěšné CTA. Obecně platí, že CTA většinou vyžadují minimálně $50.000 až $250.000.\n\nMít více informací není nikdy na škodu a díky tomu se můžete vyhnout investicím do CTA programů, které neodpovídají vašemu investičnímu cíli nebo vaší toleranci k riziku před tím, než budete investovat s jakýmkoliv peněžním manažerem. Managed futures může být skutečným prostředkem alternativní investice pro investory, kteří chtějí diverzifikovat svá portfolia a tím snížit riziko. Takže pokud hledáte možnost, jak zvýšit rizikově očištěný výnos, managed futures může být vaše nejlepší volba, kterou byste se měli vážně zabývat.\n\n\n"}
{"id": "595671", "url": "https://cs.wikipedia.org/wiki?curid=595671", "title": "Greenova–Taova věta", "text": "Greenova–Taova věta\n\nGreenova-Taova věta je tvrzení z oboru teorie čísel dokázané v roce 2004 Benem Greenem a Terencem Taem, které říká, že posloupnost prvočísel obsahuje libovolně dlouhé aritmetické posloupnosti. Jinými slovy, pro libovolné přirozené číslo \"k\" lze nalézt \"k\"-prvkovou aritmetickou posloupnost prvočísel. Věta je rozšířením Szemerédiho věty a je speciálním případem Erdősovy-Turánovy hypotézy.\n\nVěta je čistě existenční tvrzení a důkaz nenabízí konstrukční postup, jak slibované existující posloupnosti nalézt.\n"}
{"id": "595673", "url": "https://cs.wikipedia.org/wiki?curid=595673", "title": "Velmi nebezpečné známosti", "text": "Velmi nebezpečné známosti\n\nVelmi nebezpečné známosti (v anglickém originále Cruel Intentions) je americký film režiséra Rogera Kumblea z roku 1999 natočený podle francouzského románu \"Nebezpečné známosti\" (Les Liaisons Dangereuses) spisovatele Choderlose de Laclose. Ačkoli se knižní předloha odehrává v době a místě svého vzniku – ve Francii osmnáctého století, děj filmu se odehrává v prostředí newyorských teenagerů na konci století dvacátého. Hlavní postavy ztvárnili Ryan Phillippe, Sarah Michelle Gellar, Reese Witherspoon a Selma Blair. Na film navázaly další dva – prequel \"Velmi nebezpečné známosti 2\" a pokračování \"Velmi nebezpečné známosti 3\".\n\nKathryn Merteuilová s imagí dokonalosti vezme pod svá křídla ochraňovanou a naivní Cecile Caldwellovou. Slibuje, že z Cecile udělá vzornou studentku, jakou je ona sama. Ve skutečnosti má Kathryn v úmyslu pomstít se Courtu Reynoldsovi, který se s ní rozešel kvůli Cecile. Kathryn se proto pokusí přimět Cecile, aby měla sex s tolika muži, s kolika je to jen možné. Tím by zničila Cecilinu reputaci a dala lekci Courtovi. Požádá o pomoc svého sukničkářského nevlastního bratra Sebastiana Valmonta. Ačkoli Kathryn a Sebastian již dříve spolupracovali na jiných intrikách, Sebastian nejdříve odmítá, protože je zaneprázdněný jinou pokořením jiné dívky. Snaží se svést krásnou Annette Hargroveovou, která napsala manifest, v němž slibuje, že si zachová své panenství, dokud nebude opravdu zamilovaná.\n\nKathryn se domnívá, že Sebastian nemá s Annette šanci, a tak s ním uzavře sázku. Když Kathryn vyhraje, získá Sebastianův Jaguar XK 140 Roadster z roku 1956. Když vyhraje Sebastian, Kathryn mu nabídne noc plnou vášně. Kathryn je jediná žena, kterou Sebastian nemůže mít. Sebastian nejdříve odmítne kvůli lpění na svém autě, ale nakonec přijme, když mu Kathryn řekne, že \"jí ho může strčit kamkoliv\". Do Cecile je zamilovaný také Ronald Clifford, její učitel hudby, a Kathryn zorganizuje vše tak, aby měli Ronald a Cecile čas pro sebe. Při tom doufá, že Cecile přijde o svoje panenství. Sebastian se mezitím pokouší svést Annette. Ačkoli je mezi nimi chemie, Annette již byla před Sebastianem varována Cecilinou matkou. Sebastian se jí chce za to pomstít, a tak se zapojí do Kathrynina plánu s Cecile. Kathryn zajistí, že se Ronald a Cecile rozejdou tím, že vše prozradí paní Caldwellové. Na to Sebastian zavolá Cecile do svého domu s tím, že jí předá dopis od Ronalda. Sebastian ji pak vydírá a provede jí orální sex. Druhý den se Cecile svěří Kathryn a ta jí poradí, aby se učila sex se Sebastianem, aby pak mohla uspokojit Ronalda.\n\nMezitím se Sebastian opravdu zamiluje do Annette, která jeho city opětuje, ale stále se před ním brání. Sebastian prohlásí, že je Annette pokrytec, když čeká na lásku, ale odmítá se vyspat s mužem, kterého miluje. Annette ustoupí, ale Sebastian se cítí provinile, a tak ji odmítne. Se zlomeným srdcem a v rozpacích Annette uteče do domu svých rodičů. Sebastian se za ní vydá a vyzná jí lásku. Kathryn se druhý den Sebastianovi nabídne, protože vyhrál sázku, ale on odmítá, protože je nyní zamilovaný do Annette. Kvůli Kathrynině hrozbě, že zničí pověst Annette, se Sebastian s Annette rozejde a vrátí se ke Kathryn. Kathryn ale tentokrát odmítá se s ním vyspat. Sebastian jí řekne, že zařídil setkání Ronalda a Cecile, Kathryn mu řekne, že věděla, že je opravdu do Annette zamilovaný, a tak ho přiměla, aby se s ní rozešel. I když Sebastian vyhrál sázku, ztratil svou pravou lásku a Kathryn tvrdí, že nespí s \"losery\".\n\nSebastian si uvědomí svou chybu. Poté, co se neúspěšně pokusí s Annette promluvit, pošle jí svůj deník, jenž podrobně popisuje jeho a Kathryniny předchozí intriky, ale rovněž tam odhaluje své skutečné city k Annette. Doufá, že se dozví pravdu a odpustí mu. Kathryn mezitím řekne Ronaldovi o Sebastianově poměru s Cecile a předstírá, že ji (Kathryn) uhodil (ve vystřižené scéně ji opravdu uhodil). Ronald se setká se Sebastianem uprostřed ulice a začne se s ním prát. Annette, hledající Sebastiana, tam dorazí a snaží se to zarazit. Spadne do cesty přijíždějícímu autu, Sebastian ji odstraní z cesty a sám je autem sražen. Annette za ním jde. Než Sebastian zemře, vyzná jí lásku a ona jemu také.\n\nNový školní rok začíná Sebastianovým pohřbem. Během obřadu má Kathryn proslov, ve kterém říká, jak se snažila Sebastiana svést z jeho cesty a chtěla, aby se stal vzorným studentem jako je ona. Uprostřed její řeči začnou studenti odcházet. Zneklidněná Kathryn rovněž vyjde z kaple, kde Cecile rozdává studentům kopie Sebastianova deníku. Ten obsahuje Sebastianovy city, jeho popis sázky i stránku o Kathryn, která odhaluje její manipulativní a lstivé způsoby, včetně toho, že si skrývá ampulku kokainu ve svém krucifixu, který nosí na zápěstí. Ředitel Kathrynin krucifix vezme a otevře a vysype tak kokain. Kathrynina pověst beze skvrnky je zničena a lidé konečně poznávají její pravou tvář.\n\nV posledním záběru Annette odjíždí v Sebastianově jaguaru, nasazuje si sluneční brýle. U sebe má Sebastianův deník a vzpomíná na chvíle s ním.\n\nVe většině se zápletka filmu shoduje s původní knihou \"Nebezpečné známosti\", ale objevuje se několik rozdílů:\n\nFilm sklidil smíšené reakce kritiků. Na serveru Rotten Tomatoes, film získal na základě 76 recenzí skóre 47%. Na serveru Metacritic film získal 56% na základě 24 recenzí. Oproti tomu uživatelé ČSFD film hodnotí průměrně 75%.\n\nKomerčně byly \"Velmi nebezpečné známosti\" úspěšné. Již během úvodního víkendu film utržil 13 020 565 dolarů a umístil se tak druhý za \"Přeber si to\". Celkově snímek vynesl 75 902 208 dolarů.\n\n"}
{"id": "595677", "url": "https://cs.wikipedia.org/wiki?curid=595677", "title": "Pečárka ovčí", "text": "Pečárka ovčí\n\nPečárka ovčí neboli žampion ovčí (\"Agaricus arvensis\") je houba z třídy stopkovýtrusých hub.\n\nJedná se o jedlou a hojně sbíranou houbu. Poprvé byla odborně popsána v roce 1762 Jacobem Christianem Schäfferem.\n\nMá 5–10 cm široký bílý až krémový klobouk, který mívá někdy sytě žlutý nádech, s až 12 mm vysokými hustými lupeny, zprvu šedavými, později šedo- až tmavohnědými. Třeň bývá dlouhý 6–16 cm, bělavý, o průměru 1–2,5 cm a s prstencem v horní třetině. Je jedlá.\n\nPurpurově hnědé výtrusy jsou vejčitého tvaru o rozměrech 6–8 × 4,5–5,5 µm.\n\nVyskytuje se na loukách, pastvinách, parcích a zahradách a na vyhnojených místech. Je typickým saprobiotickým druhem, nachází se i na písečných dunách nebo pod keři, ale ne v lesích. Vyrůstá v čarodějných kruzích, které ročně přirůstají o 40 až 50 centimetrů. Jejich výzkumy prokázaly vliv houby na růst psinečku obecného. Vznikají tři zóny čarodějného kruhu: vnější, kde je růst psinečku stimulován, střední, kde se téměř žádný nenachází a vnitřní, kde dochází k silné stimulaci jeho růstu.\n\nJde o druh běžný v celém mírném podnebném pásu. V Evropě a Severní Americe je běžným druhem, široce je rozšířena v Asii, Austrálii a na Novém Zélandu.\n\n"}
{"id": "595680", "url": "https://cs.wikipedia.org/wiki?curid=595680", "title": "Crofton (Maryland)", "text": "Crofton (Maryland)\n\nCrofton je sídlo ve státě Maryland ve Spojených státech amerických. Crofton byl založen jako plánovaná komunita v roce 1964. V roce 2000 měl Crofton 20 091 obyvatel. Crofton se mediálně proslavil na přelomu června a července 2002, kdy byly v rybníku za poštovním úřadem objeveni živí hadohlavci skvrnití, kteří jsou ve Spojených státech pro svou dravost, agresivitu a schopnost přesouvat se po souši považováni za vysoce nebezpečný invazní druh. Všechny ryby v nádrži byly zlikvidovány piscicidem rotenonem. Incident inspiroval několik horrorových i dokumentárních filmů.\n"}
{"id": "595681", "url": "https://cs.wikipedia.org/wiki?curid=595681", "title": "Panavia Tornado", "text": "Panavia Tornado\n\nPanavia Tornado je série dvoumístných dvoumotorových bojových letounů s měnitelnou šípovitostí křídla, které byly společně vyvinuty Spojeným královstvím, Německem a Itálií. Existují tři základní verze Tornada, stíhací bombardér Tornado IDS (Interdictor / Strike) ve Velké Británii značené Panavia Tornado GR.1, letoun pro elektronický boj - Tornado ECR (Electronic Combat/ Reconnaissance) a přepadový stíhač Tornado ADV (Air Defence Variant) . Cvičné bojové stroje pro nácvik letu při rychlosti M=2 nesly označení Panavia Tornado T.3.\n\nTornado bylo vyvinuto a vyráběno společností Panavia Aircraft GmbH - trojnárodním konsorciem složené z British Aerospace (dříve British Aircraft Corporation), MBB ze západního Německa a italské Aeritalie. Poprvé vzlétl 14. srpna 1974 a uveden do služby byl v letech 1979–1980. Díky víceúčelové konstrukci byl schopen při zavádení do služby nahradit několik různých typů letadel. Saúdské královské letectvo (RSAF) se, vedle tří původních partnerských zemí, stalo jediným exportním zákazníkem letadel Tornado. Výcviková a vyhodnocovací jednotka působící v RAF Cottesmore známá jako \"Tri-National Tornado Training Establishment\", udržuje úroveň mezinárodní spolupráce i mimo výrobní fázi.\n\nTornado sloužilo u Royal Air Force (RAF), italského letectva a saúdského letectva během války v Zálivu v roce 1991, ve které Tornada provedla mnoho úderných misí v nízkých výškách. Tornáda byla také nasazena v Jugoslávii během bosenské války a války v Kosovu, v Iráku, Libyi během libyjské občanské války, jakož i v menších rolích v Afghánistánu, Jemenu a Sýrii. Celkem bylo vyrobeno 992 letadel všech variant.\n\nLetoun byl vyvinut a postaven firmou Panavia - konsorciem složeného z firem British Aerospace (dříve British Aircraft Corporation), MBB ze Západního Německa a Alenia Aeronautica z Itálie.\nPrvní z devíti objednaných prototypů, německý \"P-01\", vzlétl poprvé 14. srpna 1974 poháněný dvojicí turbodmychadlových motorů Turbo-Union RB.199 Mk.103 s tahem po 37,78/64,45 kN. Druhý prototyp \"MRCA P-02\" (XX945) zalétaný 30. října 1974 byl britský a byl určen ke zkouškám výzbroje. Italský prototyp \"P-05\" byl zalétán v prosinci 1975, který však havaroval v důsledku poruchy elektronického systému aktivního řízení (CSAS). Tento systém prodělal složitý vývoj a trpěl častými poruchami, zejména bloku pro ovládání motorů. Do zahájení sériové výroby byl doladěn. Poslední prototyp \"P-09\" byl zalétán v říjnu 1976.\n\nPrvní stíhací bombardovací Tornado IDS bylo zalétáno v červenci 1979 a do plné služby vstoupilo v roce 1982. Sériové letouny měly instalované pohonné jednotky RB-199-34R-04 Mk.101 s tahem po 35,51/66,74 kN. K vybavení patřil mapovací radiolokátor a přístroj pro sledování terénu, laserový dálkoměr a počítač pro systém CSAS. Tornada IDS určená k specializovaným bojovým letům zahrnující námořní bitevní úkoly byly značeny \"Tornado GR.1B\" a pro umlčení nepřátelské obrany a průzkum \"Tornado GR.1A\".\n\nČistě britskou záležitostí se stal vývoj Tornada ADV (Air Defence Variant) v závodech BAe ve Wartonu, označeného \"Panavia Tornado F.Mk 2\" a určeného primárně pro vzdušný boj. Prodlužený trup o 1,36 m umožňoval nést větší zásobu paliva, pravý kanón byl nahrazen výklopným nástavcem pro tankování paliva za letu. Do přídě byl instalován nový střelecký radiolokátor AI.24 Foxhunter společnosti Marconi jako součást automatického systému vyhledávání, vyhodnocování a zaměřování cílů. První F.Mk 2 byl zalétán 27. října 1979.\n\nProvizorní varianta F.Mk 2 byla brzy nahrazena stroji \"Panavia Tornado F.Mk 3\". První ze 152 vyrobených kusů převzalo RAF v roce 1986 a od té doby prošly několika modernizačními etapami. První zahrnovala ovládací prvky soustředěné na plynové a řídící páce (HOTAS), potah z materiálu pohlcujícího radarové vlny (RAM) a výmetnice infračervených klamných cílů. Ve druhé etapě bylo zdokonaleno počítačové a radarové zobrazení a zabudován systém přenosu dat JTIDS. Nakonec prošla modernizací stovka strojů F.Mk 3 v rámci programu Capability Sustainment Programme (CSP). Nová digitální avionika a využití zaměřovače vestavěného v pilotní přilbě umožňují použití řízených střel AIM-120 AMRAAM (Advanced Medium-Range Air-to-Air Missile) a ASRAAM (Advanced Short-Range Air-to-Air Missile). Letouny byly vybaveny novým radarem, schopným současného zaměřování několika pohyblivých cílů a zdokonalenými prostředky vlastní ochrany.\nDalší modernizací pro zvýšení a sjednocení operační hodnoty Common Operational Value (COV) charakterizovaly úpravy draku, kokpit s novými displeji, kompatabilní s brýlemi pro noční vidění, GPS a radiostanice Have Quick. První stroje CSP/COV byly RAF předány v roce 2000.\n\nV květnu 1998 se součástí výzbroje RAF staly modernizované letouny IDS \"Panavia Tornado GR.4\" s možností používat kontejnery TIALD (Target Imaging And Laser Designation) pro řízení přesně naváděných zbraní, brýlemi pro noční vidění a zdokonalenými prostředky pro vlastní ochranu. V obou kabinách byly instalovány vícefunkční displeje.\n\nPrůzkumná verze GR.1A byla obdobně modernizována programem Mid-life Upgrade na verzi \"GR.4A\". První sériové Tornado GR.4 vzlétlo z továrního letiště BAe Systems ve Wartonu 4. dubna 1997. Za jeho řízením byli Graham Wardell a Phil Compton. Hlavním vnějším rozpoznávacím znakem Tornada GR.4 od starší verze GR.Mk 1 je instalace pouzdra termovizního systému FLIR (Forward Looking Infra-Red) GEC 1010 na levé straně pod přídí.\n\nAby letadlo zasahovalo požadovaných letových vlastností při nízkých, ale i nadzvukových rychlostech, rozhodli se konstruktéři pro křídla s měnitelnou geometrií. Pilot Panavia Tornado tak může během letu měnit úhel, který svírají křídla s trupem v rozsahu od 25 do 67 stupňů. V poloze, kdy jsou křídla maximálně přitaženy k trupu, dokáže letadlo vyvinout vysoké rychlosti i v nízkých letových hladinách. Nastavení geometrie křídel na 67° je vhodné k dosažení co nejlepšího vztlaku při vzletu a přistávání letadla. V závislosti na tom, jak se mění geometrie křídel, natáčejí se i závěsníky zbraní, aby byly neustále ve směru letu Tornada. Některé varianty letadel Tornado ADV byly vybaveny automatickým nastavováním geometrie křídel, čímž se snížila zátěž pilota.\n\nV dvoumístném kokpitu sedí vpředu pilot a za ním se nachází sedadlo navigátora, který se zároveň stará o obsluhu zbraňových systémů.\n\nTornado bylo na svou dobu vybaveno moderní avionikou, včetně dopplerovského radaru pro kopírování terénu, který umožňoval letadlu rychlý přelet v minimálních výškách 20 - 50 m nad zemí. Tento radiolokátor plní také bojovou funkci, tj. vyhledání a zaměření cílů. Stíhací verze Tornado ADV má integrovaný radar AI.24 Foxhunter, který je schopen sledovat až 20 cílů na vzdálenost 160 km. Průzkumné Tornado ECR se také liší od ostatních verzí rozdílnou avionikou - má infračervený zobrazovací systém pro průzkumné lety Honeywell nebo ELS systém, schopný zaznamenat nepřátelský radar. Tornada britského letectva jsou vybavena systémem LRMTS, který se skládá z laserového dálkoměru a laserového značkovače. Ten dokáže označit cíl pro laserem naváděnou munici až do vzdálenosti 18 - 20 km. Výjimku představují jen špatné povětrnostní podmínky, jako je mlha (dosah 5-6 km) nebo déšť (2 km)\n\nPro jednotný výcvik pilotů a operátorů elektroniky letounů Tornado všech tří států, které se účastnily na vývoji a výrobě, bylo na základně RAF v Cottesmore otevřeno v lednu 1981 výcvikové středisko Tri-national Tornado Training Establishment. Původních 15 strojů bylo rozšířeno na 50 letounů.\n\nPrvní Tornado F.Mk 2 bylo dodáno k operační přeškolovací jednotce (OCU) č. 229 na základně RAF Coningsby v Linconshiru v listopadu 1984.\n\nStroje F.Mk 3 jako první obdržela v květnu 1987 29. peruť RAF v Coningsby. Za plně operační byla uznána koncem listopadu téhož roku. Celkem bylo přezbrojeno sedm perutí a 229. OCU (Operational Conversion Unit), ze které se 1. června 1992 stala 56. záložní peruť.\n\nPrvní Tornada GR.4 byla do řadové služby zavedena v květnu 1998.\n\nItalská, britská a saúdskoarabská Tornada si prošla bojovým křtem v roce 1991 ve válce v Zálivu. Itálie nasadila 8 strojů Tornado IDS a během celé operace přišlo jen o 1 letadlo, které bylo sestřeleno iráckou protivzdušnou obranou.\n\nBritánie nasadila téměř 60 letadel Tornado GR1 a několik strojů Tornado ADV, které je měly chránit před iráckými stíhačkami. Pomocí kazetových pum JP 233 ničily britská Tornada startovací dráhy a vyřazovala tak irácká letiště z provozu. Útočily i na jiné pozemní cíle a to hlavně laserem naváděnými pumami. Při těchto náletech jim asistovala letadla Blackburn Buccaneer, která laserovým značkovačem ozařovala pro Tornada cíle. Průzkumné verze Tornado GR1A vyhledávaly odpalovací zařízení iráckých raket Scud. Během bojů ztratila RAF celkem 6 letadel Tornado, přičemž jedno z nich bylo sestřeleno systémem Igla.\n\nPrvní nasazení německých letounů Panavia Tornado bylo zároveň prvním vojenským nasazením Luftwaffe od 2. světové války. V roce 1995 v rámci zapojení NATO do války v Bosně a Hercegovině provádělo 15 průzkumných strojů Tornado IDS sumarizaci škod způsobených předchozími nálety, ale také vyhledávaly cíle pro další bombardování. Operace Rozhodná síla, jak bylo nazváno bombardování srbských pozic, se zúčastnila také britská a italská Tornada.\n\nBěhem operace Spojenecká síla ( byly v roce 1999 nasazeny německé, italské, ale i britské letouny Panavia Tornado.\n\nNěmecká Tornada ECR dělala doprovod ostatním spojeneckým letadlům. Byla vyzbrojena raketami typu vzduch-země AGM-88 HARM, aby odvrátila potenciální pokusy jugoslávských radarů zaměřit stroje NATO.\n\nItalské letectvo nasadilo v Kosovu celkem 22 letadel Panavia Tornado. Stroje verze IDS podnikaly nálety na pozemní cíle, zatímco Tornada ECR nad bojovou oblastí hlídkovala. Součástí těchto hlídkových misí bylo i aktivní potlačování srbské protivzdušné obrany. Na nepřátelské radary tak italské Tornada vystřelila 115 raket AGM-88 HARM. Mluvčí NATO ke konci operace však uvedl, že z celkem 25 mobilních systémů 2K12 Kub byly zničeny pouze 3 baterie.\n\nBritská RAF se podílela v Kosovu na tisícovce náletů, které uskutečnilo 12 letadel Tornado GR1 spolu s 12 stroji Harrier GR7. K ničení pozemních cílů používaly laserem naváděné pumy Paveway II.\n\nOd června 2007 až do listopadu 2010 bylo 6 německých průzkumných letounů Tornado nasazeno v severním Afghánistánu. Války v Afghánistánu se zúčastnily i italské a britské letouny Tornado IDS, které bombardovaly pozice Talibanu navádění pumami Paveway IV.\n\nV roce 2011 se italská Tornada verze IDS a ECR zúčastnila vojenské intervence v Libyi. Kromě naváděných pum Paveway a JDAM použily asi 30 střel s plochou dráhou letu Storm Shadow. Pumy JDAM a střely Storm Shadow byly italským letectvem použity v boji poprvé.\n\nBritské letouny Panavia Tornado GR4 provedly řadu náletů s použitím přesně naváděných pum Paveway IV. Proti mobilním cílům, jako byly vojenská vozidla Kaddáfího jednotek, použily střely vzduch-země Brimstone.\n\n29. září 2014 zaútočily britské stíhačky Tornado GR4 poprvé na pozice Islámského státu v Iráku. Letadla bombardovala dělostřelecké pozice laserem naváděnýi pumami Paveway IV a jedno ozbrojené vozidlo zničily řízenou střelou Brimstone. Letadla Tornado spolu s drony MQ-9 Reaper, které začaly bombardovat pozice ISIL v listopadu 2014, uskutečnily do srpna 2015 celkem 250 náletů. V noci 2. prosince 2015 schválil britský parlament rozšíření náletů královského letectva proti radikálům z Islámského státu i na území Sýrie. Už o několik hodin po tomto usnesení vzlétly 4 letouny Tornado GR4 z britské základny Akrotiri na Kypru a bombardovaly ropné pole Omar ve východní Sýrii, které je pod kontrolou džihádistů. Letadla zasáhla 6 cílů laserem naváděnými pumami Paveway IV a vrátila se bezpečně na základnu.\n\n\nVarianta používaná německým a italským letectvem k potlačení protivzdušné obrany nepřítele. Má senzory schopné detekovat radary a je vybavena střelami AGM-88 HARM. Na rozdíl od italských Tornád ECR pohánějí německá letadla výkonnější motory RB199 Mk.105, avšak chybí jim kanón.\n\nZkratka ADV (\"air defence variant\") označuje stíhací letoun určený k ochraně vzdušného prostoru před strategickými bombardéry.\n\n Německo\n\n\n\n\n\n"}
{"id": "595683", "url": "https://cs.wikipedia.org/wiki?curid=595683", "title": "Love Don't Let Me Go", "text": "Love Don't Let Me Go\n\nLove Don't Let Me Go je druhý singl z debutového alba Davida Guetty Just a Little More Love. Byl vydán v roce 2002 ve spolupráci s americkým zpěvákem Chrisem Willisem.\n\nV roce 2006 pak vznikl mashup tohoto singlu a remixu písně „Walking Away“ skupiny The Egg, který byl pojmenován „Love Don't Let Me Go (Walking Away)“.\n"}
{"id": "595686", "url": "https://cs.wikipedia.org/wiki?curid=595686", "title": "Včelomorka obecná", "text": "Včelomorka obecná\n\nVčelomorka obecná (\"Braula coeca\") , 1818, je bezkřídlá moucha a hnízdní parazit, vázaný potravně na hnízdo včely medonosné. Nesprávně bývá její výskyt označován za chorobu, tzv. braulózu. Přitom jde o typického potravního parazita (tzv. kleptoparazita).\nVčelomorka je parazit specializovaný výlučně na život ve včelstvu. Dospělí jedinci o velikosti něco přes 1 mm se zdržují na těle včely v blízkosti ústního otvoru. Přiživují se na krmné šťávě žláz včelích dělnic při procesu tzv. trofalaxie (tzn. vzájemného krmení mezi včelami). Nejčastěji lze včelomorky nalézt na včelí matce, poněvadž matka je krmena sekretem na živiny nejvydatnějším.\n\nDospělci kladou vajíčka na stěny polozavíčkovaných buněk medných plástů. Vylíhlé larvy se živí pylem a medem. Ve víčkách buněk si vrtají chodby a vytvářejí tak na nich světlé nitkovité kresby viditelné pouhým okem. Po zakuklení se líhne dospělec a přechází na tělo včely. Vývoj trvá asi 21 dní.\n\nVčelomorka obecná není schopná samostatného pohybu mimo svého hostitele. Šíří se jako nežádoucí pasažér při zalétání včel do cizích úlů resp. hnízd cizích včelstev.\n\nVčelomorka obecná nepatří mezi nebezpečné škůdce. Jen při extrémním přemnožení v oslabeném včelstvu by se mohla podílet na zpomalování jeho rozvoje. Od konce 20. století, kdy se aplikují syntetické jedy proti kleštíku včelímu, těchto drobných bezkřídlých much citelně ubylo.\n\n\n"}
{"id": "595690", "url": "https://cs.wikipedia.org/wiki?curid=595690", "title": "Otto Kernberg", "text": "Otto Kernberg\n\nOtto Kernberg (* 10. září 1928 Vídeň) je americký psychoanalytik, který vychází z egopsychologie, ale snaží se ji obohatit o aspekty kleinánského přístupu a poznatky britské školy objektních vztahů. Jeho práce je syntetická, avšak měla velký vliv především v léčbě hraniční poruchy osobnosti - je autorem tzv. Psychoterapie zaměřené na přenos (Transference-Focused Psychotherapy, TFP), jenž posunula hranice léčitelnosti poruchy osobnosti za mez symptomů.\n\nZ egopsychologů Kernberga nejvíce ovlivnilo dílo Edith Jacobsonové a Margaret Mahlerové. Jejich myšlenky se staly základnou vlastní Kernbergovy práce, do níž zasadil dílčí přínos zejména Melanie Kleinové (jež byla jeho analytičkou). Také se mnohem více než jmenovaní navrátil k některým tezím Sigmunda Freuda, do značné míry renovoval jeho teorii neurózy vyvěrající z pudového konfliktu.\n\nKernberg říká, že zkušenost dítěte se v prvních měsících štěpí na dobrou a frustrující. Zpočátku dítě nerozlišuje mezi sebou a prostředím, ale frustrující zkušenost ho nutí si ujasnit, co opravdu přichází z něj, a co nikoli - musí rozštěpit obraz sebe a obraz objektu. Pokud se to dítěti nepodaří, vzniká psychogenní základ psychózy. Psychotik je definován dle Kernberga především a hlavně neschopností odlišit sebe od druhých.\n\nDalším klíčovým vývojovým krokem je překonat štěpení sebe a objektů na dobré a špatné (dítě totiž věří, že objekt = matka, který způsobuje frustrující zkušenost, není totožný s objektem-matkou, který způsobuje dobrou zkušenost a analogicky štěpí i své já). Dítě se musí naučit integrovat dobré i špatné obrazy objektů (existuje jen jedna matka, někdy láskyplná, někdy frustrující), a to počne scelovat obraz jeho vlastního já. Pokud k tomuto scelení nedojde, je položen základ pro hraniční poruchu osobnosti (borderline syndrom). Jedním z důsledků je, že hraniční osobnost nemá smíšenu lásku a nenávist, takže obě separované emoce jsou u něj zničující (absolutní zbožnění/absolutní zavrhnutí) - hraniční jedinec se pak pohybuje v extrémech (všechno nebo nic) i ve všech ostatních sférách života.\n\nNa tuto první (jacobsonovskou) a druhou (kleinovskou) vrstvu popisu dětství Kernberg namontoval vrstvu třetí, klasicky freudovskou. Kernberg sice nepřijal Freudův názor, že energie pudu života (libido) a energie pudu smrti (vyjevující se povětšinou jako agrese) jsou přírodní a vrozené, domnívá se, že se formují ve vývoji kolem dobré a špatné zkušenosti, ale souhlasí s Freudem, že vztah pudu a ega je konfliktní, a že jejich nevyřešený konflikt je základem neurózy.\n\nNejvětšího vlivu dosáhly Kernbergovy práce o hraniční poruše osobnosti. Kernberg ji definuje těmito znaky:\n\n\n\n\n\n\nPodle Kernberga mají hraniční pacienti v důsledku chybného vývoje objektních vztahů příliš silné a dravé agresivní pudy, které nedobře zbudované ego není schopno zvládat. Protože hraniční jedinci některé objekty vnímají jako zcela špatné, obracejí proti nim svou agresi. Cílem je udržet oddělení dobrých a špatných objektů a zničení špatného sebeobrazu, který splývá se špatným objektem. Zničení špatného objektu a sebeobrazu posiluje dobrý sebeobraz, který získává rysy grandiozity a omnipotence. Spolu s grandiózním sebeobrazem hraniční pacient idealizuje i nějaký vnější objekt (například dívka, do níž je zamilován), ale ve skutečnosti si k němu není schopen vytvořit skutečný vztah, neboť objekt funguje jen jako vnější pojistka, jako ochrana sebeobrazu, je používán ve vnitřních bojích - hraniční pacient se jím \"nadopovává\".\n\nHraniční pacienti navzdory neschopnosti vztahu mají mimořádnou schopnost empatie s objektem a také si osvojují rafinované techniky, jak ho kontrolovat a manipulovat jím. Proto partneři hraničních pacientů často hovoří o své psychické závislosti na takto nemocných lidech a mocenské podstatě vztahu s nimi. Hraniční pacienti se neustále pokoušejí kontrolovat a ovládat své okolí, aby tím kontrolovali a ovládali vnitřní objekty, jež pod kontrolou nemají. Často umějí v druhých například vyvolávat pocity viny (nezřídka sebevražednými gesty) a takto jimi manipulovat. Sami ovšem vinu nedokáží cítit.\n\nHraniční pacienti jsou také velmi nestabilní - protože nemají jasně vymezené Self ani ego, často se proměňují, čímž matou své okolí, přijímají různé role, které umějí skvěle hrát (oběť, idealista, milující atp.). Také jejich vztah k objektu je nestabilní - absolutní zbožnění se může během okamžiku překlopit v totální zavrhnutí.\n\nHraniční pacient často též inklinuje k alkoholu a drogám a vyhledává prostředí, kde dochází ke konfliktům (sportovní utkání, hospody, agresivní subkultury), aby mohl realizovat své zavržení a zničení objektu, často doprovázené brutálním nekontrolovaným násilím. Protože špatně rozlišují self a objekt, násilí se občas překlopí v sebedestrukci (zejména utajované řezání do svého těla ostrými předměty). U hraničních pacientů se projevuje zvláštní forma masochismu: záleží jim na tom, aby ukázali, že překonají jakoukoli bolest, a že se neděsí smrti. Sebedestruktivní realizace agrese je někdy pro ně i ulevující, protože s agresí vůči okolí bývá spojen paranoidní strach z odplaty objektu.\n\nHraniční pacienti málokdy vyhledávají samotu, většinou mají vztah a umějí si získat díky své empatii přízeň a blízkost druhých.\n\nMají takřka nulovou schopnost sebereflexe, naopak bývají extrémně kritičtí k druhým lidem a veřejným poměrům.\n\nKernberg tvrdí, že sociopatie (antisociální porucha osobnosti) sama o sobě neexistuje, a že má ve svém jádru vždy právě hraniční poruchu. Stejně tak do kategorie hraniční poruchy zahrnuje i kategorii schizoidní poruchy.\n\nKernberg hraniční poruchu člení na několik úrovní - těžší stavy je podle něj vhodné léčit psychoanalytickou psychoterapií (nikoli klasickou psychoanalýzou, při níž pacient leží na pohovce - hraniční pacient by při volném asociování mohl regredovat a ztratit schopnost rozlišit sebe a prostředí), těžší stavy takzvanou expresivní psychoterapií, která se méně zabývá minulostí a více analyzuje afektivní stavy pacienta právě ve chvíli terapie.\n\nKernberg, pod tlakem vlivných teorií Heinze Kohuta, rozlišil ještě tzv. narcistickou poruchu osobnosti. Jde o mírnější patologii, která má podle Kernberga tyto znaky:\n\n\n\n\n\n\n\n\n\n\n\n\n\n\n\n\n\nPodle Kernberga je narcistická orientace způsobena první pečující osobou (tedy většinou matkou), která sice byla dostupná, ale byla chladná, neempatická. Dítě si tak vytvořilo obranné \"grandiózní Self\", na nějž bylo nuceno se spoléhat, když objekt byl zmrtvělý a nespolupracoval na iluzi omnipotence a jejím postupném rozpouštění. (Kohut však používal pojem \"grandiózní Self\" v jiném významu).\n\nPodle Kernberga je u narcistických pacientů klíčovým tématem závist, lačnost (orální agrese), perzekuční úzkost a strach ze závislosti. Narcistická konfigurace je jakousi obranou před konfigurací hraniční, díky čemuž je velmi obtížně terapeuticky ovlivnitelná, protože jedinec cítí, že její rozklad rozbíjí okovy démona ještě těžší patologie.\n\nU léčby narcistické i hraniční poruchy nicméně Kernberg trvá na rozhodující roli interpretace a pochopení (na rozdíl od Kohuta).\n\nKernberg svedl na poli psychoanalýzy mnoho polemických bojů především s představitelem tzv. selfpsychologie Heinzem Kohutem. Podle Kernberga je Kohutova psychologie pokusem popřít roli těla, sexuality a agresivity v lidském psychickém životě. V oblasti psychoterapie Kernberg trval na klíčové roli interpretace, zatímco selfpsychologové a interpersonální psychoanalytici interpretování opustili ve jménu nabízení emocionální satisfakce svým pacientům (stávají se jejich \"náhradními matkami\" a dodávají jim důvěryhodnou péči, kterou podle nich v dětství nepoznali). Kernberg Kohutovu selfpsychologii označil za pouze podpůrnou terapii a nepovažoval ji za součást psychoanalýzy.\n\n\n"}
{"id": "595698", "url": "https://cs.wikipedia.org/wiki?curid=595698", "title": "Donald Woods Winnicott", "text": "Donald Woods Winnicott\n\nDonald Woods Winnicott (7. dubna 1896 − 28. ledna 1971) byl britský psychoanalytik a zakladatel směru psychoanalýzy, kterému se říká Britská škola (či teorie) objektních vztahů (spolu s Ronaldem Fairbairnem). Byl původně pediatrem, ale poté absolvoval kleiniánský psychoanalytický výcvik (u Jamese Stracheye a Joan Rivierové), což pro něj znamenalo přelom, byť se pediatrií zabýval do konce života. \n\nBritánie se stala klíčovou zemí ve vývoji psychoanalýzy proto, že sem emigroval v roce 1938 Sigmund Freud s dcerou Annou Freudovou, a ještě předtím se v Londýně usadila psychoanalytička Melanie Kleinová. Kolem Freudové se zformovala vlivná skupina (egopsychologové), kolem Kleinové skupina konkurenční (kleiniáni). Mezi nimi vládla velká řevnivost, která navázala na vídeňskou tradici (vídeňské intelektuální prostředí bylo proslulé polemičností, rétorickými šarvátkami a osobními útoky). Winnicott psal zpočátku z kleiniánských pozic, ale posléze se mu zprotivil silně polemický duch obou převládajících skupin, podobně jako dalším rodilým Britům. Nakonec Winnicott, Farbairn (ten byl Skot, proto se hovoří o britské, nikoli anglické škole) a John Bowlby opustili obě znepřátelené skupiny a prohlásili se za skupinu Nezávislých. Brzy se ukázalo, že je spojuje i společný pohled na psýchu, a že mnohem více než kleiniáni a egopsychologové akcentují roli rané výchovy při vzniku psychopatologie. Winnicotovy teorie se staly ve skupině Nezávislých vůdčí.\n\nWinnicott se zaměřil na pacienty, kteří mají problém s identitou, nemají vymezeny hranice subjektivity a necítí, že existují. Prohlásil, že takoví pacienti mají tzv. falešné Self, a že příčina leží v interakcích mezi matkou a dítětem v nejranějších fázích vývoje, v prvních měsících života. Podle Winnicota matky takových pacientů nepředávaly dostatek lásky, špatně reagovaly a nedostatečně se přizpůsobovaly potřebám dítěte. Matka podle Winnicotta musí v prvních měsících života kojence zcela potlačit svou subjektivitu, musí disponovat tzv. \"primárním mateřským zaujetím\". \n\nDítě se povětšinou nachází v tzv. plynutí bytí (\"going-on-being\") a občas se z něho vynoří tzv. spontánními gesty. Je důležité, aby matka dítě z plynutí bytí nevytrhávala (\"umožnila mu být s ní - ale samotné\") a ve chvíli spontánního gesta na toto gesto vstřícně reagovala, tedy potvrdila dítěti jeho omnipotentní iluzi, že ovládá svět a své prostředí přáním. Toto chování matky Winnicott nazývá \"podpůrné prostředí\" (\"holding environment\"). Jen v něm podle Winnicotta dítě uvěří, že existuje, a že cokoli má smysl. Vytvoří si ze spontánních gest a reakcí matky tzv. opravdové Self. Když reakce matky (prostředí) nejsou správné, dítě je přinuceno se začít světem předčasně zabývat a vytvoří pro komunikaci s ním tzv. falešné Self. Pokud skrze něj žije, nezbaví se nikdy pocitu prázdnoty, nereálnosti, ba neexistence. \n\nPocit existence a smyslu opravdového Self není vázán jen na iluzi omnipotence, ale i na vazbu mysli a těla (pudu). Ve Winnicottově teorii je pud a tělesnost klíčovým faktorem, ovšem jinak než u Freuda. Falešné Self znamená podle Winnicotta \"odtržení mysli od jejích zdrojů v těle\". Pocit existence je tak v podstatě pocitem, že mysl má svou plnost, kterou v praxi vytváří pudovost. Falešné Self je však pozůstatkem procesu, kdy mysl byla přinucena být abstraktní příliš brzy. \n\nAsi nejznámějším Winnicottovým pojmem je tzv. přechodový objekt. Podle Winnicotta není a nesmí být přechod od iluze omnipotence k realistickému vnímání u dítěte náhlý. Mezi těmito dvěma fázemi je podle něj mezifáze tzv. přechodové zkušenosti, kterou by dobrá výchova měla podporovat. Typické je, že dítě si v této mezifázi zvolí nějakou hračku či věc, tzv. přechodový objekt, který pro něj získá zvláštní význam (nejčastěji jde o plyšovou figurku). Tento objekt se stane jakýmsi mostem mezi iluzivní všemocností a realističností. Dítě se k němu chová jako se chovalo k objektům v raných fázích (má nad ním úplnou moc), zároveň už ale ví, že jde jen o hračku, učí se pozvolna nezávaznosti, jež z toho plyne.\n\nTak jako Winnicott tvrdí, že raná omnipotence z psychického života nikdy úplně nezmizí a je utajeným jádrem pocitu životního smyslu, radosti a schopnosti lásky, i přechodovou zkušenost považuje za stále přítomnou ve zdravé mysli - u dospělých se vyjevuje formou hry, denního snění či umělecké tvorby. Zdravý jedinec je tak přirozeně kreativní. Blok v tvořivosti signalizuje problém s přechodovou fází - jedinec buď regreduje k neplodnému snění o \"rozpouštění se\", anebo vnímá realitu jako břemeno, kterého se nemůže zbavit, a které ho drtí a vysává.\n\nZdaleka nejvíce se Winnicott od původních Freudových východisek odchýlil ovšem v technice psychoterapie. Zcela zavrhl interpretaci přání a chování pacienta. Taková technika je u těžších poruch (psychóza, hraniční porucha osobnosti), jimiž se především zabýval, podle něj neúčinná. Podle Winnicotta se musí analytik postavit do pozice dostatečně dobré matky a nabídnout pacientovi podpůrné prostředí, které v dětství neměl. Je připraven plnit jeho emocionální potřeby a přizpůsobovat se mu. Tím podle Winnicotta může zažehnout u nemocného opravdové Self, skrze nějž začne pacient prožívat svůj život, pokud nové zkušenosti uvěří.\n\n\n"}
{"id": "595703", "url": "https://cs.wikipedia.org/wiki?curid=595703", "title": "Ronald Fairbairn", "text": "Ronald Fairbairn\n\nRonald Fairbairn (11. srpna 1889 Edinburgh, Skotsko – 31. prosince 1964 tamtéž, celým jménem William Ronald Dodds Fairbairn) byl skotský psychoanalytik, který je spolu s Donaldem Winnicottem považován za zakladatele větve psychoanalýzy nazývané Britská škola objektních vztahů. Narodil se v Edinburgu. Psychoanalytický výcvik (kleiniánský) získal v Londýně, ale poté se vrátil do Edinburgu, což ho vzdálilo sporům v londýnské psychoanalytické společnosti (egopsychologové versus kleiniáni) a začal formulovat zcela osobitou teorii psychiky. Posléze se k jeho neutrálnímu postoji ve vztahu ke sporům mezi egopsychology a kleiniány přidali i další britští analytici a vytvořili tzv. skupinu Nezávislých (Winnicott, Bowlby, Balint, Guntrip).\n\nFairbairn se vzdálil Freudovi tím, že prohlásil, že libido neusiluje o slast, ale o objekt. Což značí, že kojenec nevyhledává uspokojení skrze druhé, ale hledá kontakt s druhými za každou cenu – i za cenu bolesti. K tomuto názoru Fairbairna přivedla jeho práce s týranými dětmi, u nichž si povšiml nepochopitelné loajality ke svým zlým rodičům. Zjevně začaly vyhledávat bolest jako způsob kontaktu s druhými. Podle Fairbairna člověk navždy hledá ten způsob kontaktu, který prožíval v raném dětství s prvními pečovateli – k tomuto názoru Fairbairna inspirovala i etologie Konrada Lorenze a jeho koncept \"\"imprinting time\"\".\n\nZdravé rodičovství vede podle Fairbairna dítě k orientaci k vnějšku, špatné rodičovství ho orientuje k vnitřku psýchy, kde si vytvoří takzvané vnitřní objekty (zvnitřněné rodiče). Vnitřní objekt pak rozštěpí na vzrušující objekt (exciting object) a odmítající objekt (rejecting object). Podle toho se štěpí i Ego – nejprve se rozštěpí na to, které komunikuje s vnějším objektem a na to, které komunikuje s vnitřním. Toto druhé Ego se pak štěpí analogicky jako zvnitřněný objekt – vznikne libidinosní Ego a antilibidinosní Ego (tzv. vnitřní sabotér). Antilibidinosní Ego pak šíří v osobnosti destrukci a negativitu.\n\nFairbairn pozměnil i léčebnou techniku. Neuróza pro něj nepředstavuje ani tak svědka vnitřního konfliktu jako pro Freuda, ale jediný způsob vztahování k druhým, který je neurotik schopen realizovat – jediný způsob, o němž má dojem, že ho spojuje s druhými a s objekty ve vnitřním světě, jež v dětství absorbovali nedostupné části rodičů. Analytik musí pacienta naučit novému typu vztahování.\n\n"}
{"id": "595704", "url": "https://cs.wikipedia.org/wiki?curid=595704", "title": "John Bowlby", "text": "John Bowlby\n\nJohn Bowlby (26. února 1907 – 2. září 1990) byl anglický psychoanalytik, který svým konceptem přimknutí (attachment) silně ovlivnil i jiné psychologické školy. Byl 49. nejcitovanějším psychologem ve 20. století. \n\nBowlby vyšel z darwinismu a freudismu. Od Freuda převzal důraz, že dítě je bytostí se silnými pudy, tyto pudy však vidí jinak než Freud, více darwinisticky: jako přizpůsobené miliony let přirozeného výběru k přežití. Pudové jednání dle Bowlbyho zvyšuje šance dítěte na přežití a tím základním je přimknutí k matce, které se projevuje pěti instinktivními reakcemi. krmením, úsměvem, mazlením, pláčem a následováním. Psychopatologii Bowlby odvozuje z poruch přimknutí v raném věku.\n\n\n"}
{"id": "595706", "url": "https://cs.wikipedia.org/wiki?curid=595706", "title": "Clara Thompsonová", "text": "Clara Thompsonová\n\nClara Thompsonová (3. října 1893 − 20. prosince 1958) byla americká psychoanalytička, která bývá někdy považována za zakladatelku tzv. interpersonální psychoanalýzy. Analyzována byla Sándorem Ferenczim, který ji velmi ovlivnil svým důrazem na \"analýzu tady a teď\" a dokonce občasnými pokusy o vzájemnou analýzu pacienta a analytika. Velký vliv na ní mělo též učení Harryho Stack Sullivana, duchovního otce interpersonální psychoanalýzy. Také úzce spolupracovala s Erichem Frommem a přijala od něj důraz na to, že nevědomí je sociálním výtvorem.\n\nVe svém díle vyzývala, aby se psychoanalytik během psychoanalýzy více soustředil na přítomnost a nikoli na minulost. Klíčovou se pro ni stala otázka tzv. protipřenosu, tedy pocitů analytika vůči pacientovi. Freud definoval protipřenos jako chybu, proti níž analytik musí u sebe bojovat. Ona však naopak zdůrazňovala, že protipřenos je jedním z klíčových zdrojů analytikova poznání o pacientovi. Analytik by měl dle ní své protipřenosové pocity pacientovi sdělovat a společně by je měli interpretovat. Podle ní by analytik neměl být neutrální a nezaujatý, jak vyžadoval Freud, ale naopak angažovaný a spoluprožívající.\n\nPolemizovala též s Freudovými názory na ženskou závist penisu. Dívka podle ní závidí chlapci penis nikoli proto, že by mužskou anatomii považovala za více hodnotnou, ale protože cítí, že chlapci jsou v patriarchální společnosti reálně zvýhodňováni a přisuzuje to symbolicky penisu. Podle ní kastrační drama dívky neprožívají ani tak v raném dětství, jak tvrdil Freud, ale především v pubertě a adolescenci, kdy nejvíce pociťují sociální méněcennost ženy.\n\n"}
{"id": "595709", "url": "https://cs.wikipedia.org/wiki?curid=595709", "title": "Edgar Levenson", "text": "Edgar Levenson\n\nEdgar Levenson je americký psychoanalytik, představitel interpersonální větve psychoanalýzy. \n\nJeho novinky v teorii se týkají především vztahu analytika a pacienta. Levenson, jako většina interpersonalistů, nevnímá analytika v terapeutickém vztahu jako neutrální figuru. Tvrdí, že pacient se pokouší analytika transformovat podle svých vzorců. Tomu se musí analytik aktivně ubránit a ujasnit si vlastní pozici ve vztahu s pacientem. Pak zvolí tři možné postupy – buď si své pojetí vztahu ponechá pro sebe, nebo bude pacienta konfrontovat popisem toho, jak se vztahem nakládá, případně zvolí maximálně \"interpersonální\" postup, tedy začne hovořit o vlastních pocitech ze vztahu s pacientem, začne \"sám sebe analyzovat\". Podle Levensona i jiných interpersonalistů touto sebeanalýzou může analytik vyvolat léčebný účinek u pacienta.\n\nLevenson též zavedl pojem izomorfické transformace, aby popsal, jak se vzorec vztahů pacienta promítá na různé úrovně zkušenosti.\n\n\n"}
{"id": "595720", "url": "https://cs.wikipedia.org/wiki?curid=595720", "title": "Kalina obecná", "text": "Kalina obecná\n\nKalina obecná (\"Viburnum opulus\") je keř s plochými nebo kulovitými vrcholíky bílých, nazelenalých nebo narůžovělých květů. Roste u nás ve vlhkých křovinách a listnatých lesích a často se také pěstuje jako okrasný keř, zejména ve formě s kulovitými květenstvími sterilních květů.\n\nDruh se vyskytuje v celé Evropě, západní a severní Asii. \"Viburnum opulus\" L. subsp. \"opulus\" roste ve střední Evropě od rovin po Alpy v nadmořské výšce do 1000 metrů. Většinou se nachází na vlhkých stanovištích, v houštinách, březích potoků, řek a jezer a na lesních okrajích. Druh se volně vyskytuje i v Severní Americe, kam byl zavlečen.\n\nKalina obecná je až 4 m vysoký keř s troj- až pětilaločnými řapíkatými listy se špičatými, tupě zubatými laloky. Listy jsou na líci lysé, na rubu pýřité, opadavé. Kvete od května do července, květenství jsou bohaté koncové vrcholíky o průměru 5–8 cm s bílými nebo narůžovělými, souměrnými, pětičetnými květy. Vnitřní květy jsou zvonkovité, drobné, 4–5 mm v průměru. Nápadnější okrajové květy jsou bílé a neplodné, o průměru 15–25 mm. Plody jsou jednosemenné, lesklé a červené peckovice, které zůstávají na keři až dlouho do zimy. Jsou nahořklé a obsahují nebezpečné toxické látky.\n\nZahradní formy mívají kulovité vrcholíky pouze neplodných bílých květů.\n\nDruh se pěstuje jako okrasná rostlina pro výrazné kvetení a barevné plody. Roste nejlépe na vlhkých, mírně zásaditých půdách, ale dobře snese většinu půd. Bylo vyšlechtěno několik kultivarů, k nejznámějším patří 'Roseum' (synonyma 'Sterile', 'Snowball'). Tento kultivar má květy pouze sterilního typu, netvoří plody. Květenství uvedeného kultivaru vypadá spíše kulovité. Keř lze pěstovat jako živý plot nebo jako součást skupinových výsadeb. Řez snáší dobře.\n\nLék z kůry je uváděn jako spasmolytikum, zejména při menstruačních bolestech. Plody se podle některých zdrojů osvědčily i při léčbě žaludečních vředů a zevně při léčbě ekzémů a vyrážek. Bobule jsou obvykle sklízeny na jaře nebo po prvním mrazu; použity mohou být jen tehdy, když jsou zralé.\n\nPlody obsahují velmi nebezpečné toxické látky: kumariny, které působí jako antikoagulanty, a širokou škálu dalších toxických látek. V ČR je kalina obecná považována za jedovatou rostlinu, stejně jako jiné druhy rodu.\n\nKalina obecná byla ve východní Evropě mimořádně oblíbená, patrně kvůli jasně červeným plodům (v bulharštině se nazývá „červená“, v polštině „korálová“). Na Ukrajině a v Rusku se vyskytuje v lidovém umění na výšivkách i v lidových písních. Ukrajinci ji považují za svůj národní symbol.\n\n\n"}
{"id": "595723", "url": "https://cs.wikipedia.org/wiki?curid=595723", "title": "Talentmania", "text": "Talentmania\n\nTalentmania je česko-slovenská reality show, jež byla poprvé odvysílána 29. srpna 2010. Vysílaly ji televizní stanice Nova (Česko) a Markíza (Slovensko). Konkurence Talentmanie je \"Česko Slovensko má talent\". Televize Markíza původně odvysílala národní verzi \"Slovensko má talent\", ale včas neuplatnila opci, a proto vysílala show \"Talentmania\" jako reakci na konkurenční show \"Česko Slovensko má talent\". Složení poroty: slovenská moderátorka Adela Banášová, zpěvák populární hudby Paľo Habera, český režisér Zdeněk Troška a dvojice Richard Genzer a Michal Suchánek.\n\n„Loni jsme společným hudebním projektem Novy a Markízy pobláznili obě země. Z finálové dvanáctky mladých nadějných zpěváků si Češi a Slováci zvolili svoji hvězdu. Chceme navázat na výjimečný loňský podzim a přinést českým a slovenským televizním divákům další skvělou show, z níž vzejde zasloužený vítěz,“ řekl viceprezident CME pro televizní vysílání a jednatel TV Nova Petr Dvořák.\n\n\nVítězem se 5. prosince 2010 stala mladá operní zpěvačka Patricia Janečková, které v době soutěže bylo 12 let.\nNa druhém místě se pak umístila Alena Smolíková s fenkou Keysi, která se psem Jerrym vyhrála 2. místo ve 4. řadě Česko Slovensko má talent.\nNa třetím místě se umístilo akrobatické Duo Ogor.\n\n\n"}
{"id": "595732", "url": "https://cs.wikipedia.org/wiki?curid=595732", "title": "Klokočí (kniha)", "text": "Klokočí (kniha)\n\nKlokočí (1964) je první knižní sbírka písňových textů Jiřího Suchého. Obsahuje texty z let 1954–1963. Kniha vyšla souhrnně s následujícími dvěma sbírkami pod názvem \"Písničky\" (1969).\n\nSbírka obsahuje 79 textů rozdělených do pěti oddílů. Doslov napsal Josef Brukner.\n"}
{"id": "595743", "url": "https://cs.wikipedia.org/wiki?curid=595743", "title": "Parejnok elektrický", "text": "Parejnok elektrický\n\nParejnok elektrický (\"Torpedo marmorata\") je jedním z elektrických parejnoků žijících ve vodách v blízkosti Evropy. Má schopnost vytvářet elektrický proud, kterého používá při své obraně i lovu.\n\nŽije hlavně ve východních oblastech Atlantského oceánu, na severu je jeho výskyt ohraničen Severním mořem (kde žije jen v létě) a na jihu jižním cípem Afriky, obývá také Středozemní moře. Nejčastěji se vyskytuje blízko u dna, ať bahnitého či písčitého, v hloubkách od 10 do 30 m, jsou zaznamenány jeho ponory i do hloubky až 370 m. Vyhýbá se teplé vodě nad 20 °C.\n\nJe to paryba se silně zploštělým, diskovitým tělem pokrytým hladkou kůži bez šupin. Horní stranu těla má tmavě hnědou se světlými skvrnami (je proto snadno přehlédnutelný), spodní stranu má krémově bílou. Průměrně dorůstá do délky 60 až 80 cm, ojediněle až 1 m a jeho váha se pohybuje od 2 do 5 kg. Jeho prsní ploutve jsou zhruba stejně dlouhé jako široké. Má silný ocas nesoucí blízko u sebe dvě velikostně přibližně stejné trojúhelníkovité hřbetní ploutve. Stříkací otvory, kterými se zbavuje vody spolykané s potravou, se nacházejí za očima a jsou olemovány sedmi niťovitými výrůstky zahnutými dovnitř otvorů. Malá ústa obsahují řadu drobných ostrých zubů. V přední části trupu má párový orgán ve kterém vzniká elektrické napětí 220 V vyvedené do prsních ploutví.\n\nAktivní je hlavně v noci a za soumraku, ve dne leží částečně zahrabán u dna, nezakryty zůstávají jen oči a dýchací otvory. Loví menší ryby které ploutvemi obejme a po omráčení je polyká celé, živí se také korýši a dalšími bentickými bezobratlými živočichy.\n\nTyto paryby jsou vejcoživorodé, doba březosti trvá 9 až 10 měsíců. Pět až třicet potomků o velikosti 10 až 14 cm se rodí v listopadu a prosinci, ihned po narození jsou schopni dávat elektrické rány a samostatně se živit.\n\nVe vodách Atlantského oceánu nemají významnějších nepřátel. Dožívají se 15 až 20 let, samice obvykle žijí déle.\n\nPro lidskou populaci je bez hospodářského významu, jeho maso není považováno za potravinu. Svým elektrickým výbojem může ohrozit neopatrné potápěče, způsobit jim bolest a úlek.\n\nParejnok elektrický nepatří mezi chráněné živočichy. Nebývá chován v zajetí a žije poměrně skrytým životem, proto jsou informace o jeho životě omezené stejně jako povědomí o počtu žijících jedinců. Červeným seznamem IUCN je hodnocen jako druh o němž není dostatek informací (DD).\n\n"}
{"id": "595745", "url": "https://cs.wikipedia.org/wiki?curid=595745", "title": "Elektronické piano", "text": "Elektronické piano\n\nElektronické piáno je elektronický klávesový nástroj napodobující zvuk klavíru. Od klasického klavíru se odlišuje tím, že zvuk je tvořen elektronicky a nikoliv kmitáním strun. Použité elektronické obvody jsou u moderních nástrojů digitální (digitální piana), starší elektronická piana generovala zvuk pomocí analogových obvodů. Tvarem elektronická piana nejčastěji vycházejí z pianina, modely určené pro pódiové použití (stage piano) bývají kompaktnější.\n\nOdlišným typem nástrojů jsou elektrická piana – elektrofonické/elektromechanické nástroje, u kterých jsou zdrojem zvuku nejčastěji kovové tyčky, jazýčky nebo struny, jejichž kmity se snímají a dále zpracovávají. \n\nJako elektronické piano bývají také někdy nesprávně označovány keyboardy, elektronické klávesy – elektronické klávesové nástroje s množstvím zvukových barev, automatickými doprovody, generátory rytmů a dalšími funkcemi.\n\n"}
{"id": "595749", "url": "https://cs.wikipedia.org/wiki?curid=595749", "title": "Lví král 2: Simbův příběh", "text": "Lví král 2: Simbův příběh\n\nLví král 2: Simbův příběh (v anglickém originále The Lion King II: Simba's Pride) je americký animovaný film z roku 1998, který natočil režisér Darrell Rooney. Snímek je volným pokračováním filmu \"Lví král\" z roku 1994.\n\nFilm nebyl promítán v kinech, byl vydán přímo na VHS 27. října 1998, na DVD potom poprvé v limitované edici 23. listopadu 1999.\n\nSimbovi a Nale se narodila neposedná a svéhlavá dcera Kiara. Simba ji přehnaně chrání před nebezpečím; proto pověří své dva přátele, surikatu Timona a prase Pumbu, aby ji hlídali. Přesto se Kiaře jednoho dne podaří utéci až za hranice Lví říše, kde žijí Vyhnanci – příznivci krutovládce Scara, který zemřel v prvním dílu. Zde se seznámí s malým Kovu, synem Ziry. Kovu je velmi samostatný a milý, když společně utečou divokým krokodýlům, spřátelí se spolu.\n\nKiaru však hledají její rodiče a Kovua jeho matka Zira, vůdkyně Vyhnanců, jež nahradila Scara a jež je plná nenávisti k Simbovi, kterou stále vštěpuje i Kovuovi. Při vzájemném setkání Simbovi s výhrůžkami vyčítá, že její smečku vyhnal mimo Lví říši.\n\nKdyž Kiara vyroste, vydává se na svůj první lov. Simba slíbí své dceři, že to nechá jen na ní, ale slib poruší a Kiara, aby dokázala, že to dokáže, uteče do země vyhnanců lovit. Když Zira zjistí, že Kiara je v zemi vyhnanců, vymyslí záludný plán: pověří Kovuovy sourozence Nuku a Vitani, aby zapálili savanu. Kiara je uvězněna v ohnivém kruhu a nelze ji zachránit. Protože Kovua učili, aby nenáviděl a jednou i zabil Simbu, mladý lev Kiaru zachrání a tím si získá Simbovu důvěru.\n\nPlán Ziry na zabití Simby Kovuem však dostane trhlinu, když se Kiara a Kovu do sebe zamilují. To Kovua promění a chce říci Simbovi o Ziřině lsti, ovšem jakmile se spolu vzdálí od Lví skály, Zira se svou smečkou na Simbu zaútočí se slovy „Výborně, Kovu, přesně jak jsme to plánovali“. Při útoku je Simba zraněn a Nuka zemře. Kovu se odvrátí od své manipulující matky a ta se rozhodne Simbovu smečku, aby využila jeho zranění, napadnout.\n\nSimba věří, že jej Kovu zradil, a proto jej vykáže ze Lví říše. Kiara se otce snaží přesvědčit. Ten ale chce být jako svůj otec, ale Kiara uteče se slovy: „Nikdy nebudeš jako Mufasa.“ Kovua přesvědčí, aby se vrátil a požádal Simbu o přijetí. Společně přijdou ve chvíli, kdy spolu obě smečky bojují. Kiara však Simbovi domluví, že jsou všichni stejní a měli by žít v míru, jelikož když byla malá, řekl jí, že jsou všichni jedna rodina. Simbovu nabídku smíru přijme nejprve Vitani a poté všechny ostatní lvice na Ziřině straně. Ziru to rozzuří a vrhne se na Simbu, před kterého ale skočí Kiara. Obě lvice se pak zřítí na útes nad rozvodněnou řekou. Zira odtud spadne a zemře, protože odmítne Kiařinu pomoc. Nakonec se Kiara a Kovu vezmou.\n\nHudbu ve filmu napsal skladatel Nick Glennie-Smith. Ve snímku dále zaznělo šest písní, jejichž autory jsou další skladatelé a textaři:\n\n"}
{"id": "595751", "url": "https://cs.wikipedia.org/wiki?curid=595751", "title": "Mahút", "text": "Mahút\n\nMahút (: '; : ' ) je ománský vilájet (provincie) situovaný v regionu al-Wusta. Ve vilájetu se nachází 32 vesnic, celkový počet obyvatel čítá 4 276 lidí (sčítání lidu 2003 ). V dřívějších dobách býval Mahút jedním z nejvýznamnějších přístavů v zemi. Součástí vilájetu jsou rovněž tři ostrovy. Nejdůležitějším je ostrov Mahút, pokrytý stromy \"Karam\" (\"Qaram\"). Dalšími ostrovy jsou Džaz a Ab. Na Abu žije mnoho druhů mořských ptáků jako například racek nebo volavka.\n\nMahút byl známý pro stavbu lodí a dopravování zboží z Ománu do Indie, východní Afriky a dalších míst na Africkém kontinentu, kam lodě dovážely ománské produkty a zpět vezly ty produkty, které nebylo možné doma získat. Většina obyvatel se věnuje pastevectví a pěstování zeleniny. Rozšířeným průmyslovým odvětvím je tkaní.\n"}
{"id": "595759", "url": "https://cs.wikipedia.org/wiki?curid=595759", "title": "Dermodactylus", "text": "Dermodactylus\n\nDermodactylus („kožní prst“) byl rodem ptakoještěra, žijícího ve Wyomingu na území dnešních Spojených států v době svrchní jury (souvrství Morrison, asi před 150 miliony let). Patřil mezi pterodaktyloidní ptakoještěry a je znám podle jediné fosilní kosti v podobě čtvrtého pravého metakarpálu (YMP 2000). Fosílii objevil Samuel Wendell Williston u Commo Bluff a popsal ji proslulý paleontolog O. C. Marsh pod rodovým jménem \"Pterodactylus\", zanedlouho však stanovil nové rodové jméno. Druhové jméno \"montanus\" znamená „horský, v horách žijící“.\n\nPravděpodobně se jednalo o malého létajícího dravce nebo hmyzožravce s rozpětím křídel v rozmezí 1 až 1,8 metru a hmotností kolem 3 kilogramů.\n\n"}
{"id": "595764", "url": "https://cs.wikipedia.org/wiki?curid=595764", "title": "Yos Sudarso (ostrov)", "text": "Yos Sudarso (ostrov)\n\nYos Sudarso je dvanáctý největší ostrov Indonésie. Nachází se při jihozápadním pobřeží Nové Guiney, dalším sousedním ostrovem je menší Komoran, všechny tři ostrovy jsou odděleny několik kilometrů úzkými průlivy. Yos Sudarso je součástí provincie Papua.\n\nOstrov je pojmenován po indonéském námořním důstojníkovi Yosu Sudarsovi, který zemřel v bitvě proti Nizozemcům. Má řadu dalších používaných názvů (Dolak, Dolok, Kimaam, Kolepom či starší název ostrov Frederika Hendrika z doby nizozemské koloniální nadvlády).\n\nCelý ostrov je rovinatý, nadmořská výška dosahuje převážně jen několika metrů. Většinu plochy pokrývají bažiny, rozsáhlé jsou také místní porosty mangrove. Hustota osídlení je velmi nízká, i největší sídlo Kimaam je pouze vesnicí. Obyvatelé ostrova žijí převážně tradičním životem.\n"}
{"id": "595770", "url": "https://cs.wikipedia.org/wiki?curid=595770", "title": "Volné asociace", "text": "Volné asociace\n\nVolné asociace jsou psychoterapeutickou technikou, kterou zavedl zakladatel psychoanalýzy Sigmund Freud. \n\nFreud nejprve používal hypnózu či sugesci (přikládání ruky na čelo), aby přiměl pacienty si vzpomenout na vytěsněné zážitky či myšlenky, nebo aby zlepšil jejich stav. Zjistil však, že účinek obou technik je jen krátkodobý. \n\nRozhodl se tedy zvolit jinou techniku (inspirován kolegou Josefem Breuerem). Nechal pacienty ulehnout na lehátko a přiměl je, aby bez sebemenší kontroly rozumu, svědomí či vkusu (tzv. základní psychoanalytické pravidlo) říkali, co jim právě běží hlavou – jaké obrazy, vzpomínky, fantazie. Nejprve zjistil, že se lze touto technikou dobrat k nevědomým obsahům úplně stejně jako v hypnóze, posléze si povšiml, že navzdory přijetí základního psychoanalytického pravidla pacienti při volném asociování některé věci nevysloví, v toku jejich řeči se vyskytnou proluky či úplný blok. Tomuto jevu říkal Freud odpor a ten by měl být pro psychoanalytika hlavním vodítkem, že Ego (v původní Freudově topice vědomí) se brání přijetí čehosi nevědomého. Z toho Freud usuzoval, že střet s tímto nevědomým je také jádrem pacientovy neurózy. \n\nVolné asociace pacienta přimějí též k regresivní formě myšlení (primárně-procesuálnímu myšlení), což podporuje stav tzv. přenosu, tedy situaci, že pacient se začne vztahovat k analytikovi jako k nevědomě významným figurám ze své minulosti (nejčastěji matka či otec). \n\nPsychoanalytik odpor i přenos interpretuje a žádá po pacientovi, aby se s nevědomými skutečnostmi racionálně vypořádal. Jen pochopení – převod z primárně-procesuálního do sekundárně-procesuálního kódu – může dle Freuda nevědomé jevy vybít a podřídit Egu, a tím Ego osvobodit od neurotické úzkosti.\n\nMANNONI, Octave: \"Freud\", Votobia, Olomouc 1997. ISBN 80-7198-036-6\n"}
{"id": "595775", "url": "https://cs.wikipedia.org/wiki?curid=595775", "title": "Jean-Lambert Tallien", "text": "Jean-Lambert Tallien\n\nJean-Lambert Tallien [\"žán labér talje\"] (23. ledna 1767 Paříž – 16. listopadu 1820 Paříž) byl francouzský politik a novinář v období Velké francouzské revoluce\n\nNarodil se v domě markýze z Bercy, kde byl jeho otec správcem. S markýzovou podporou získal dobré vzdělání, pracoval jako písař, tajemník poslance a od roku 1790 jako novinář. V srpnu 1792 se účastnil útoku na Tuilerie, byl zvolen členem Generální rady a jednatelem Pařížské komuny. V říjnu byl za (bývalý) departement Seine-et-Oise zvolen do Konventu, kde se připojil k Hoře a hlasoval pro popravu krále Ludvíka XVI. V roce 1793 se podílel na potlačení povstání ve Vendée a na pádu girondistů. Konvent ho vyslal do departementu Gironde a v Bordeaux nastolil Tallien revoluční teror. Bezohledně dával popravovat uprchlé girondisty, ale i falešně obviněné, a z jejich majetku a z úplatků za propuštění se velmi obohatil. Ve vězení se setkal s markýzou de Fontenay (Terezií Cabarrus), zamiloval se do ní a dal ji propustit. Terezie ho přemluvila, aby s ukrutnostmi skončil a roku 1794 Tallien skutečně rozpustil Jakobínský klub i revoluční tribunál. Za to se musel odpovídat Robespierrovi, byl vyloučen z Jakobínského klubu a Terezie byla uvězněna.\n\n27. července 1794 (9. thermidoru) se Tallien ze strachu o život připojil k Robespierrovým odpůrcům a hrál zásadní roli v Theremidorském převratu proti Robespierrovi, nato byl zvolen do Výboru pro veřejné blaho. V prosinci se oženil s Terezií, která ho však brzy opustila a 1802 se s ním rozvedla. V březnu 1795 byl odvelen k západní armádě, kde ustavoval stanné soudy proti royalistům. Po porážce povstání byl zvolen do Rady pěti set a 9. března 1796 byl spolu s Barrasem svědkem při svatbě Napoleona Bonaparte s Josefinou. Postupně však ztrácel vliv a roku 1798 nebyl znovu zvolen. Doprovázel Napoleona na tažení do Egypta, byl členem Commission des sciences et des arts a krátce působil jako konzul v Alicante. Zemřel v bídě a zapomenut roku 1820 v Paříži. Byl pohřben na pařížském hřbitově Père-Lachaise.\n\n"}
{"id": "595779", "url": "https://cs.wikipedia.org/wiki?curid=595779", "title": "Pohronský Inovec", "text": "Pohronský Inovec\n\nPohronský Inovec je pohoří sopečného původu, které je součástí Slovenského středohoří. Nejvyšším bodem je Veľký Inovec dosahující výšky 901 metrů. V pohoří převažuje andezit a ryolit. Člení se do několika podcelků - Veľký Inovec, Vojšín, Lehotská planina. Jižní část je pokryta listnatými lesy s nejvíce zastoupenými duby. Jižní svahy padají strmě a okolní terén Pohronské pahorkatiny převyšuje až o 600 metrů. Severní část má charakter náhorní plošiny v okolí Veľké Lehoty, převažují pastviny a rozptýlené osídlení (štále). \n\n\n\nSeznam všech vrcholů s výškou nad 600 metrů ukazuje Seznam vrcholů v Pohronském Inovci.\n"}
{"id": "595790", "url": "https://cs.wikipedia.org/wiki?curid=595790", "title": "Patrick Helmes", "text": "Patrick Helmes\n\nPatrick Helmes (* 1. března 1984 Kolín nad Rýnem) je bývalý německý fotbalový útočník, který v červnu 2015 ukončil profesionální kariéru.\n\nJeho otcem je bývalý profesionální fotbalista Uwe Helmes, ten od roku 2008 Pracuje jako skaut pro Bayer 04 Leverkusen, kde mimochodem syn Patrick také hrál.\nHelmesova přezdívka je „Moppel“ (německý výraz, který se často používá k popisu baculatého dítěte).\n\nJako malé dítě působil v městských klubech ve Freudenbergu a Siegenu. V roce 1997, tedy ve svých třinácti letech vstoupil do organizace týmu 1. FC Köln. Nicméně byl považován za málo kvalitního hráče, a tak v roce 2000 odešel zpátky do Siegenu. V sezóně 2004–2005 se mu ve čtvrté lize povedlo vstřelit 21 branek a pomohl svému celku postoupit do třetí ligy, ve které si ale nezahrál.\n\n1. července 2005 se po osmi letech vrátil do Kolína, částka za přestup činila zhruba 250 000 €. První branku si připsal hned ve svém druhém zápase proti Leverkusenu. Poté, co po sezoně 2005/06 se svým týmem sestoupil do 2. nejvyšší soutěže se Helmes stal jedním z nejdůležitějších hráčů v Kolínském týmu a v prvních pěti zápasech ročníku 2006/07 vstřelil sedm gólů. V průběhu sezony si ale zlomil nohu a byl 4 měsíce mimo hru. V této době se Kolínu nedařilo a přišel tak o všechny šance vrátit se do elitní soutěže.\n\nHelmes neskrýval svůj záměr odejít do jiného týmu, ale i ročník 2007/08 strávil v týmu 1. FC Köln. Trenér Christoph Daum Patricka dokonce jmenoval kapitánem a díky 17 gólům se stal nejlepším útočníkem 2. Bundesligy.\n\nHelmes měl v Leverkusenu dobrý start do sezony 2008/09, v prvních pěti zápasech se mu povedlo skórovat hned šestkrát. Díky tomuto startu se dostal do základní sestavy, ve které vytvořil útočné duo se Stefanem Kießlingem. Ve své první sezoně v Leverkusenu vstřelil ve 34 zápasech 21 branek a k tomu si připsal tři trefy v DFB-Pokal, kde se jeho tým dostal až do finále, kde podlehl celku Werderu Brémy.\n\nV dalším ročníku si místo v základní sestavě vybojovat nedokázal a z pozice náhradníka si připsal pouze dvě branky. V sezoně 2010/11 se Helmesovi poměrně dařilo (11 zápasů/5 gólů) ale v zimě roku 2011 z týmu za 8 miliónů eur odešel.\n\nVe Wolfsburgu odehrál celkem osmadvacet zápasů, ve kterých vstřelil třináct branek. Kvůli sporu s trenérem Felixem Magathem byl na několik týdnů přeřazen do rezervního týmu, ve kterém v deseti zápasech skóroval hned jedenáctkrát. V září 2013 se vrátil zpět do Kolína, se kterým vybojoval postup do Bundesligy. Po konci sezóny 2014/15 se však kvůli zdravotním potížím rozhodl v jednatřiceti letech ukončit kariéru.\n\n"}
{"id": "595791", "url": "https://cs.wikipedia.org/wiki?curid=595791", "title": "Rande s hvězdou", "text": "Rande s hvězdou\n\nRande s hvězdou (\"Starstruck\") je film z roku 2010 z produkce Disney Channel Original Movies. \n\nHlavní roli zpěváka Christophera Wilda hraje Sterling Knight. Film byl natočen v Los Angeles. Na českém Disney Channel měl film premiéru dne 1. května 2010.\n\n\nSara Olsonová (Maggie Castle) z Michiganu je posedlá fanynka popové star a idolu mnoha mladých dívek Christophera Wilda (Sterling Knight), která spolu se svou rodinou jede navštívit babičku, která bydlí v Hollywoodu v Kalifornii. Christopher mezitím usiluje o roli ve filmu, podmínkou je, aby se choval slušně a neukazoval se před bulvárními plátky. \n\nV Kalifornii přesvědčí Sara svou mladší sestru Jessicu (Danielle Campbell), aby ji doprovodila do klubu, kde se pořádá party Christopherovy pseudo-přítelkyně Alexis Bender (Chelsea Staub), kde má také vystopovat právě Christopher. Sara opouští Jessicu, která na ní čeká před klubem v autě a vydává se do klubu, aby se setkala s Christopherem. \n\nMezitím se znuděná Jessica, která čeká v autě, rozhodne, že půjde Saru hledat, tak jde dovnitř a Christopher ji omylem udeří do hlavy při otevírání dveří. Protože se Christopher chce vyhnout paparazzi, odváží Jessicu na vyšetření do nemocnice a poté ji odveze k němu domů, protože tam musí udělat „dojem“ na filmového režiséra, který mu nabízí zajímavou filmovou roli. Poté odváží Jessicu konečně do domu její babičky a Jessica mu umožní, aby přespal u nich v garáži, když zjistí, že je paparazzi tajně sledují. \n\nPříští den Sara odváží Jessicu na pláž v Malibu s nadějí, že tam konečně uvidí Christophera. Sara jde od Jessicy dál a ta později pozná, že tam je Christopher v přestrojení a posadí se k němu. Poté musí urychleně opustit pláž, protože si jich všimnou paparazzi a odjíždí v autě babičky Jessicy. Jakmile se dostanou pryč, Christopher ukazuje Jessice Los Angeles. Když se pokusí se vrátit do Malibu, opět je pronásledují paparazzi a když se vyhnou z hlavní silnice, tak auto babičky Jessicy zapadne do bahna. \n\nPři cestě zpět do Malibu se Jessica s Christopherem pohádají, když Jessica nazve Christopherův život „falešným“. Nakonec Christopher řekne, že si to s Jessicou užíval, protože byla jiná než ostatní a usmíří se. Když se ale vrátí na pláž, Christopher řekne Jessice, že nikomu nesmí říct, co se mezi nimi stalo, protože on je hollywoodská hvězda a ona jen obyčejná holka, což by mohlo poškodit roli Christophera ve filmu o kterou má zájem. Rozzlobená Jessica se se zlomeným srdcem vrací zpět se svou rodinou do Kalamazoo. Přes média ale zjistí její vztah s Christopherem. \nV televizi uvidí v nějakém pořadu Christophera, který říká, že se s ní nikdy nesetkal. Jessica paparazzitům řekne, že je rozzlobená z toho způsobu, který nutí lhát a skrývat se od skutečného světa Christophera před médii a když zjistí, že jí paparazzi táboří před domem, řekne, že se Christopherem nikdy nesetkala. \n\nPoté se s Christopherem jeho „přítelkyně“ Alexis rozejde a Christopher si uvědomí, že mu na Jessice opravdu záleží. Jeho nejlepší kamarád Stubby (Brandon Mychal Smith) ho přesvědčí, že se musí naučit rozhodovat sám za sebe. Christopher pak řekne rodičům, aby už dál nebyli jeho manažeři a vzdá roli ve filmu, kvůli které se musel držet dál od bulvárních plátků a nesměl „vyvádět hlouposti“.\n\nPoté co Sařina kamarádka (která je Christopherem také posedlá) urazí Jessicu a řekne jí, že si vše vymyslela, Sara nabídne Jessice, aby s ní šla na školní ples. Jessica přijímá a Sara jí pomáhá s přípravami na ples. Na plese potká Jessica Christophera, který se jí během písničky omlouvá. Když přijdou paparazzi na ples, Christopher jim řekne, že lhal a že je do Jessicy zblázněný. Jessica se usměje, přijme omluvu a také pozvání na „skutečné“ rande s Christopherem. \n\nSoundtrack k filmu byl v České republice vydán dne 26. dubna 2010. \n\n"}
{"id": "595809", "url": "https://cs.wikipedia.org/wiki?curid=595809", "title": "Fakulta umění a designu Univerzity Jana Evangelisty Purkyně", "text": "Fakulta umění a designu Univerzity Jana Evangelisty Purkyně\n\nFakulta umění a designu Univerzity Jana Evangelisty Purkyně v Ústí nad Labem (FUD) je jednou z osmi fakult Univerzity Jana Evangelisty Purkyně v Ústí nad Labem (UJEP).\n\nVznikla v roce 2000 přeměnou Institutu výtvarné kultury, který nejprve spadal pod Pedagogickou fakultu. Od roku 2003 lze na škole studovat i navazující magisterské studium všech bakalářských oborů.\n\nNa fakultě probíhá výuka v jednom bakalářském studijním program - Výtvarná umění, v němž lze studovat 3 obory: Fotografie a intermediální tvorba, Design a Grafický Design. Bakalářské studium zde trvá 4 roky.\n\nOd roku 2003 se zde realizuje i výuka navazujícího magisterského studia ve dvou programech Výtvarná umění a Fine Art s těmito obory: Fotografie a intermediální tvorba, Design, Grafický Design, Kurátorský studia a Photography and Time-Based Media, který je vyučován v anglickém jazyce.\n\nV roce 2008 fakulta získala akreditaci vyučovat obor Vizuální komunikace v postgraduálním studiu.\n\nV roce 1992 byl otevřen ateliér skla pod vedením doc.ak.soch. Pavla Mizery. Ateliér byl součástí Katedry výtvarné výchovy Pedagogické fakulty UJEP a nabízel tříleté bakalářské výtvarné studium neučitelského zaměření.\n\nV roce 1993 byl rozhodnutím Akademického senátu UJEP založen Institut výtvarné kultury (IVK) nejprve jako součást Pedagogické fakulty. K ateliéru skla tehdy přibyl ateliér keramiky a porcelánu pod vedením doc. ak. soch. Pavla Jarkovského, který byl zároveň do roku 1997 prvním ředitelem IVK.\n\nV roce 1994 byl otevřen ateliér přírodních materiálů, fotografie, grafického designu a textilní tvorby. Již v době založení IVK se uvažovalo o jeho rozšíření a pozdější přeměně na fakultu. Činnost IVK byla od počátku zaštítěna autoritou mezinárodně uznávaných umělců a u jeho vzniku stály významné umělecké a pedagogické osobnosti z Vysoké školy uměleckoprůmyslové v Praze, Akademie výtvarných umění v Praze, dalších uměleckých škol a institucí a samostatně působící umělci a odborníci, mezi jinými např. prof. Jan Kotík, PhDr. Antonín Hartmann, Jan Mlčoch, prof.ak.mal. Stanislav Libenský, prof.ak.soch. Václav Šerák, prof. ak.mal. Adéla Matasová, prof.ak.mal. Bedřich Dlouhý, PhDr. Ludmila Kybalová, prof. Lech Majewski.\n\nV roce 1997 se stal ředitelem doc. ak. mal. Vladimír Švec. Na podzim byl otevřen ateliér užité grafiky, a tak měl IVK v té době již sedm speciálních ateliérů a dva ateliéry všeobecné průpravy (ateliér Kresby a malby a ateliér Prostorové tvorby). Výuku teoretických předmětů zajišťovala Katedra dějin a teorie umění.\n\nDůležitým mezníkem v historii školy se stal rok 2000. Na počátku roku požádalo vedení IVK v čele s ředitelem o provedení vnějšího hodnocení s mezinárodní účastí (ČR, Finsko, Slovensko, SRN, Velká Británie, USA). V srpnu byla k akreditační komisi podána žádost o přeměnu IVK na fakultu a 1. prosince 2000 schválil Akademický senát UJEP zřízení Fakulty užitého umění a designu (dále FUUD). Počátkem roku 2001 byl ustaven Akademický senát FUUD, zvoleni zástupci do Akademického senátu UJEP a zástupce do Rady vysokých škol. Akademický senát FUUD zvolil děkana fakulty, kterým se stal doc. ak. mal. Vladimír Švec. Byly vydány potřebné dokumenty a předpisy fakulty a provedeny změny v organizační struktuře. Začala působit nově jmenovaná Umělecká rada FUUD.\n\nV roce 2008 došlo ke zkrácení názvu fakulty do současné podoby (FUD) a přestěhování do zrekonstruované budovy v nově vznikajícím Kampusu UJEP.\n\nV současnosti je FUD školou, která za poměrně krátkou dobu své existence dokázala, že je nanejvýš životaschopnou institucí, jejíž význam se nijak neomezuje jen na severočeský region. V rámci Univerzity J. E. Purkyně má nezastupitelnou funkci a stala se respektovanou součástí vysokého uměleckého školství České republiky.\n\nOd svého založení se profiluje jako škola umělecko-průmyslového typu, která spolupracuje s průmyslovými a výrobními podniky, s kulturními, obchodními a mnoha dalšími institucemi a agenturami. Svou činností se snaží přispívat k neustálému zvyšovaní estetické úrovně hmotné kultury, stejně jako k renesanci tradičních průmyslových oborů. Pedagogové a studenti se v rámci výuky i ve své umělecké tvorbě a vědecké činnosti zároveň snaží spoluúčastnit nových tvůrčích postupů, trendů, myšlenek a objevů.\n\nAniž by se škola zpronevěřovala svému umělecko-průmyslovému zaměření, dopřává pedagogům i studentům zázemí a dostatek prostoru i k volné umělecké tvorbě, která reflektuje a ovlivňuje vývoj současného umění a designu. Svědčí o tom účast a ocenění na akcích jako je veletrh FOR GLASS AND CERAMICS, FOR HABITAT, SILICIUM BOHEMICA, řadě sympozií a projektů jako např. DESIGN BLOK, ART & INTERIOR, STUDENTSKÝ DESIGN, MLADÝ OBAL, atd. FUD rovněž pořádá nebo spolupořádá sochařský workshop v Hořicích, Mezinárodní sympozia keramiky a porcelánu, mezinárodní workshopy grafického designu a nových médií (East – West, Intolerance, Vision d'Europe, aj.).\n\nTéž je třeba zmínit i aktivity v oblasti teorie a dějin umění. FUD je v neposlední řadě i vědeckým pracovištěm s vlastní ediční činností, díky které vznikla již řada publikací, a další se každoročně připravují. Od roku 2001 je systematicky budována fakultní knihovna.\n\nObraz FUD jako dynamicky se rozvíjející složky univerzity dokresluje i vznik nových pracovišť. Především je to pracoviště ateliéru Design keramiky v Dubí, které vzniklo na základě dlouhodobé spolupráce s firmou Český porcelán, a. s. V Dubí byla v r. 2001 otevřena Výstavní síň designu pod správou fakulty a od roku 2003 je zahájena činnost Keramického centra s regionální pobočkou Design centra ČR. Ve budově fakulty se nachází moderně vybavené ateliéry, učebny teoretických předmětů se špičkovým technickým vybavením, fakultní knihovna, dílny, počítačové centrum a Centrum současného středoevropského umění.\n\nFUD uzavřela smlouvy o dlouhodobé spolupráci s Vysokou školou výtvarných umění v Bratislavě a výtvarnými akademiemi ve Varšavě a Krakově. Od r. 2001 se fakulta zapojila do mezinárodního projektu Erasmus+, pokračuje i spolupráce s dalšími školami z Besanconu, Halle, Portlandu, Kouvoly, Helsinek, Derby, Düsseldorfu, Pécsi aj. Další smlouvy se připravují.\n\nV roce 2002 byl otevřen ateliér \"Digitální média\" ve studijním oboru Fotografie. V roce 2003 získala fakulta navazující magisterské studium pro všechny své obory. V roce 2005 fakulta otevřela tři nové ateliéry: \"Design interiéru, Produktový design, Vizuální design\". V roce 2006 fakulta otevřela ateliér \"Aplikované a reklamní fotografie\". V akademickém roce 2007/2008 fakulta otevřela navazující magisterské studium oboru \"fotografie-Photography v angličtině\" zejména pro zahraniční studenty a navazující magisterské studium oboru \"kurátorská studia\". V akademickém roce 2008/2009 byly otevřeny ateliéry \"Digitální animace\" a \"Performance\" a také doktorské studium v oboru \"vizuální komunikace\".\n\nFakulta sídlí od roku 2008 v zrekonstruované budově v Kampusu UJEP. Ten vzniká přestavbou bývalého areálu Masarykovy nemocnice v ústecké čtvrti Klíše. Dříve pavilon interny stojí v horní severozápadní části areálu opět na místě jednoho ze starých pavilonů původní řádkové zástavby. Jeho zprovoznění se datuje rokem 1937, celkový koncept a plánová dokumentace však pocházejí již nejpozději z roku 1926. To činí stavbu velmi zajímavou (v Čechách se nabízí srovnání např. s Veletržním palácem v Praze, s přihlédnutím k tomu že koncept stavby patří do německého myšlenkového diskursu nové věcnosti a expresionismu) a její význam v dějinách architektury na českém území je neprávem opomenut. Autorem je výrazný architekt Franz Josef Arnold ve spolupráci s Ernstem Krobem. Autorem přestavby pro potřeby je pravděpodobně architekt O. Sedlář.\nFakulta se skládá ze sedmi kateder:\n\n\nCena EXIT je soutěž studentů českých a slovenských vysokých uměleckých škol, kterou pořádá od roku 2003 Fakulta umění a designu UJEP. Soutěž má charakter bienále. Hlavní ambicí je spoluvytvářet aktivní a konkurenční prostředí na akademické půdě vysokých uměleckých škol a motivovat studenty k realizacím vlastních výtvarných projektů. Ze studentů FUD se držiteli ceny stali Libor Svoboda (2009) a Miroslav Hašek (2011).\n\nStudenti a akademičtí pracovníci se pravidelně umísťují na předních příčkách či v nominacích řady českých i mezinárodních soutěží, pravidelně např. Národní cena za studentský design, Czech Grand Design, Grafika roku, Young Creative Chevrolet, Cena EXIT či Cena Jindřicha Chalupeckého. Účastní se řady celonárodních a zahraničních výstav, případně jsou jejich díla zastoupena v několika sbírkách.\n\nVybraná ocenění:\n\n"}
{"id": "595819", "url": "https://cs.wikipedia.org/wiki?curid=595819", "title": "Franz Alexander", "text": "Franz Alexander\n\nFranz Alexander (původním jménem Alexander Ferenc Gábor) (22. ledna 1891 – 8. března 1964) byl maďarsko-americký psychoanalytik, který se věnoval především otázkám psychosomatiky a psychoanalytické kriminologie. Svými názory značně ovlivnil Erika Eriksona a Heinze Kohuta.\n\nNarodil se v Budapešti, ale studoval v Berlíně, kde také potkal psychoanalytika Karla Abrahama, u něhož podstoupil výcvik. Později sám analyzoval například Freudova syna Olivera. Roku 1930 byl pozván jako profesor na Univerzitu v Chicagu a v USA již zůstal.\n\nZajímala ho otázka delikvence a kriminality, v této souvislosti hovořil o takzvaném \"úplatném Superegu\" zločinců.\n\nSpolu s Freudem a Ferenczim rovněž definoval pojmy \"autoplastická adaptace\" (pacient se spíše přizpůsobuje prostředí) a \"aloplastická adaptace\" (pacient se spíše snaží měnit prostředí).\n\nVe čtyřicátých letech se věnoval především otázkám psychosomatiky a rozvíjel Ferencziho koncept \"korektivní emocinální zkušenosti\". Jím se Ferenczi (a s ním i Alexander) vzdálil psychoanalýze. Sám Alexander za to byl kritizován, mimo jiné Edwardem Gloverem a Jacquesem Lacanem. Až v šedesátých letech 20. století se k Alexanderovým myšlenkám vrátil Heinz Kohut a selfpsychologové.\n\n\n"}
{"id": "595848", "url": "https://cs.wikipedia.org/wiki?curid=595848", "title": "Washington State Route 4", "text": "Washington State Route 4\n\nWashington State Route 4, nebo také Ocean Beach Highway je státní silnice ve Washingtonu, která spojuje U.S. Route 101 v Johnson's Landing (nedaleko města Naselle) s Interstate 5 v Kelsu. Vede po severním břehu řeky Columbie a tak je protějškem U.S. Route 30 v Oregonu.\n\nWashington State Route 4 začíná na křižovatce s U.S. Route 101 nedaleko Chinooku. V Naselle se pak k ní připojuje Washington State Route 401. Po pár mílích lesů silnice objíždí vesnici Deep River a ocitá se v Rosburgu. Ten projíždí a pokračuje k dalším malým vesnicím Grays River a Skamokawa. Dále pokračuje do města Cathlamet, okresního města okresu Wahkiakum County. Po Cathlametu se okolí silnice stává docela malebným. Na jihu je vidět nádherná řeka Columbia, na severu husté Douglaskové lesy. Vyhýbá se vesnici Stella, projíždí městem Longview a končí v Kelsu.\n"}
{"id": "595850", "url": "https://cs.wikipedia.org/wiki?curid=595850", "title": "Dysurie", "text": "Dysurie\n\nDysurie je pálivá a řezavá bolest vycházející z močové trubice nebo jejího okolí při močení. Mezi její příčiny se řadí:\n"}
{"id": "595862", "url": "https://cs.wikipedia.org/wiki?curid=595862", "title": "Medvědí bratři 2", "text": "Medvědí bratři 2\n\nMedvědí bratři 2 (v anglickém originále Brother Bear 2) je animovaný film z roku 2006 režiséra Bena Glucka. Film je volným pokračováním snímku \"Medvědí bratři\" z roku 2003.\n\nMedvědí bratři Koda a Kenai se pořád prohánějí lesem. Jednou se Kenaiovi přisnilo o jeho bývalé kamarádce Nite. Nita už byla tehdy mladá holka, a šla se vdávat za svého milence Atku. Jenomže velcí duchové ji to nedovolili, protože musí nejdřív spálit amulet přátelství, který ji dal Kenai v dětství. Na konec se Nita a Kenai potkají a půjdu spolu spálit amulet na horu, kde se světlá dotýkají země. Pak se Nita rozhodne že se promění na medvěda taky. Na druhý den si na svatbě Kenai vezme svou kamarádku Nitu za ženu. \n\nHlasy postaviček v originále namluvili herci jako Patrick Dempsey, Mandy Moore, Benjamin Bryan, Jim Cummings, Michael Clarke Duncan, Jessie Flower, Wendie Malick, Andrea Martin, Rick Moranis, Kathy Najimy, Catherine O'Hara, Jeremy Suarez, Krista Swan, Wanda Sykes, Dave Thomas, Jack Weber a Dana Gonzales.\n\n"}
{"id": "595863", "url": "https://cs.wikipedia.org/wiki?curid=595863", "title": "Adenom štítné žlázy", "text": "Adenom štítné žlázy\n\nAdenom štítné žlázy je benigní (nezhoubný) nádor štítné žlázy. Může se vyskytovat solitárně i mnohočetně. Mnohočetný výskyt je typický pro tzv. polynodózní strumu, což je mnohočetné postižení štítné žlázy adenomy a cystami.\n\nEtiologie onemocnění není známa. Postiženy jsou převážně ženy a to především ve věku nad 50 let.\n\nU jakékoliv hmatné rezistence v oblasti štítné žlázy je vždy třeba vyloučit maligní (zhoubný) nádor. V diagnostice adenomu (a odlišení maligního nádoru) se uplatňuje: anamnéza, fyzikální vyšetření (aspekce, palpace), ultrasonografie (USG) a tenkojehlová aspirační biopsie (FNAB) s následným cytologickým vyšetřením.\n\nTerapii lze rozdělit na konzervativní a chirurgickou, přičemž k chirurgii se většinou přistupuje až po neúčinnost léčby konzervativní. Dva zmíněné způsoby jsou tedy:\n\n\n"}
{"id": "595868", "url": "https://cs.wikipedia.org/wiki?curid=595868", "title": "Libor Kozák", "text": "Libor Kozák\n\nLibor Kozák (* 30. května 1989 Opava) je český fotbalový útočník a bývalý reprezentant, od sezóny 2019/2020 hráč klubu AC Sparta Praha. Mimo ČR působil na klubové úrovni v Itálii a Anglii. S 8 góly se stal nejlepším střelcem Evropské ligy 2012/13.\n\nPochází z vesnice Brumovice v okrese Opava.\n\nOd roku 2001 hrál za mládežnická mužstva slezskéko klubu SFC Opava. Na jaře 2007 byl v 17 letech zařazen do A-týmu hrající 2. ligu a ve zbývajících zápasech nastřílel 8 gólů. Následující sezónu 2007/08 odehrál v dresu SFC Opava celou a s 11 góly se stal nejlepším střelcem týmu. Po skončení sezóny přestoupil za částku 1 200 000 eur do italského celku Lazio Řím, kde podepsal smlouvu na 5 let.\n\nPo přestupu nastupoval především v mládežnickém týmu Lazia v \"Primaveře\". Debutoval v Serii A 2. května 2009, kdy v 85. minutě střídal v zápase s Interem Milán. Poprvé v základní sestavě nastoupil v posledním zápase sezóny 2008/09 proti Juventusu Turín, v jehož dresu se s fotbalovou kariérou loučil Pavel Nedvěd. Po skončení této sezóny byl poslán na hostování do klubu Brescia Calcio hrajícího italskou Serii B.\n\nPo skončení sezóny 2009/10 se vrátil do Lazia a přestože se spekulovalo o jeho odchodu do jiného týmu, podařilo se mu v přípravě vybojovat si místo v sestavě Lazia. Dne 18. září 2010 ve svém pátém utkání odehraném v Serii A vstřelil svůj premiérový gól. V zápase s AC Fiorentina 29. ledna 2011 nastoupil poprvé v sezóně 2010/11 v základní sestavě. Během zápasu vstřelil dva góly, které znamenaly vítězství Lazia 2:0. Od roku 2011 mu přibyla v Laziu konkurence na místě útočníka, do klubu přestoupil z německého Bayernu Mnichov kanonýr Miroslav Klose.\n\n30. srpna 2012 vstřelil Kozák 2 góly slovinskému týmu Mura v odvetě 4. předkola Evropské ligy sezóny 2012/13, Lazio Řím postoupilo po výsledcích 2:0 (první zápas) a 3:1 do základní skupiny soutěže. 8. listopadu 2012 vstřelil opět dva góly, tentokrát v základní skupině J proti hostujícímu Panathinaikosu Atény, když vstřelil první gól (22. minuta) a druhý gól (40. minuta) zápasu. Lazio vyhrálo 3:0 a s 8 body si udrželo první příčku před šestibodovým Tottenhamem. 6. prosince 2012 vstřelil v posledním kole základní skupiny J úvodní gól zápasu proti domácímu slovinskému Mariboru, Lazio vyhrálo 4:1 a s 12 body postoupilo z prvního místa do jarní fáze Evropské ligy. 14. února 2013 v jarní vyřazovací části nastoupil v šestnáctifinále proti domácímu německému mužstvu Borussia Mönchengladbach. V divokém zápase plném zvratů se Kozák zaskvěl dvěma góly, nejprve v 64. minutě zvyšoval na 2:1 pro hosty a poté v 94. minutě srovnával hlavou po centru Hernanese na konečných 3:3. Tímto si vylepšil bilanci v tomto ročníku Evropské ligy na 5 vstřelených gólů, což jej katapultovalo na průběžné dělené druhé místo mezi střelci (první byl Édinson Cavani z SSC Neapol se 7 góly). O týden později v domácí odvetě nastoupil na hřiště na závěrečných 12 minut, tentokrát se střelecky neprosadil. Lazio zvítězilo 2:0 a postoupilo do osmifinále. 7. března absolvoval první zápas osmifinále proti německému klubu VfB Stuttgart, Lazio vyhrálo na stadionu Mercedes-Benz Arena 2:0. 14. března v domácí odvetě v Římě (hrálo se bez diváků, Lazio dostalo trest od UEFY) zařídil hattrickem vítězství 3:1 a dostal se tak s 8 góly na první místo tabulky střelců Evropské ligy před Édinsona Cavaniho z Neapole. Byl to jeho první hattrick za Lazio, které suverénně postoupilo do čtvrtfinále. Ve čtvrtfinálovém dvojutkání proti tureckému Fenerbahçe SK nastoupil vždy v základní sestavě, ale ani jednou se gólově neprosadil a Lazio po prohře 0:2 v Istanbulu a remíze 1:1 v Římě vypadlo z Evropské ligy. Z kanonýrů už ho nikdo nepředběhl a Libor se tak stal nejlepším střelcem Evropské ligy ročníku 2012/13. V Serii A ročníku 2012/13 však paradoxně nevstřelil ani jeden gól. Na konci sezóny slavil zisk italského poháru, Lazio porazilo ve finále v derby svého městského rivala AS Řím 1:0.\n\nV sezóně 2009/10 hostoval v klubu Brescia Calcio hrajícím italskou Serii B. V jejím dresu odehrál celkem 25 ligových zápasů a vstřelil 3 branky. První zaznamenal 26. září 2009 v utkání proti domácímu Grossetu, kdy dal jediný gól hostů a Brescia prohrála 1:2. 10. dubna 2010 zařídil svým gólem vítězství 1:0 proti domácí Triestině a 13. dubna 2010 se jedenkrát prosadil proti hostujícímu Frosinone (domácí výhra Brescie 3:1).\n\nMužstvo Brescie skončilo na 3. místě a v play-off si vybojovalo postup do italské Serie A. Po sezóně se Kozák vrátil zpět do Lazia.\n\nV poslední den letního přestupního okna 2. září 2013 přestoupil z Lazia Řím do anglického klubu Aston Villa FC, kde podepsal čtyřletou smlouvu a dostal dres s číslem 27. První gól v novém působišti vstřelil 21. září proti Norwich City FC, kdy rozhodl o ligové výhře 1:0. Na začátku ledna 2014 si na tréninku při srážce se spoluhráčem Ciaranem Clarkem zlomil nohu a sezóna pro něj skončila. Do té doby se představil ve 14 zápasech Premier League a vstřelil v nich 4 branky. V lednu 2015 byl po dvou operacích nohy a stále nehrál. Poprvé začal s týmem trénovat až v první polovině března 2015.\n\nK soutěžnímu zápasu za A-tým nastoupil až 12. ledna 2016. Již na začátku února téhož roku si však přivodil drobnou zlomeninu v kotníku, která jej vyřadila na další měsíc ze hry.\n\nKoncem srpna 2017 Anglii opustil a vrátil se do Itálie, posílil druholigový klub FC Bari 1908. Následně si zahrál AS Livorno.\n\nV lednu 2019 podepsal se Slovanem Liberec půlroční smlovu s možností jejího prodloužení. Překvapivě to bude Liborovo vůbec první angažmá v české nejvyšší soutěži.\n\nV květnu 2019 po skončení smlouvy v Liberci podepsal smlouvu se Spartou na 2 roky. Zpočátku se Kozákovi příliš střelecky nedařilo, bylo mu vyčítáno velké množství neproměněných velkých šancí, v úvodních 14 zápasech si připsal 3 góly. Střeleckou smůlu prolomil 5. října proti Karviné, které vstřelil hattrick.\n\nLibor Kozák nastoupil za některé mládežnické výběry České republiky. Bilance:\n\nV těžké základní skupině B na Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny, Španělska a Anglie, do semifinále postupovaly první dva týmy ze skupin.\n\n12. června 2011 nastoupil český výběr proti Ukrajině a zvítězil 2:1, toto utkání Libor Kozák neabsolvoval. Další zápas 15. června se české mládežnické reprezentaci nevydařil, prohrála se Španělskem 0:2. Kozák odehrál druhý poločas. O postupu se rozhodovalo v posledním zápase s Anglií 19. června. Angličané vedli až do 89. minuty 1:0, ČR pak góly střídajících hráčů Jana Chramosty a Tomáše Pekharta otočila v závěru stav na 2:1 a postoupila do semifinále, Libor Kozák střídal v 83. minutě (šel ze hřiště).\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo Bělorusku. Kozák v obou zápasech střídal.\n\nTrenér Michal Bílek jej v březnu 2011 nominoval ke kvalifikačním utkáním na Euro 2012 proti Španělsku a Lichtenštejnsku, nicméně Libor Kozák do zápasů nezasáhl. 6. listopadu 2012 byl opět nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci. Do utkání nastoupil v 67. minutě, když vystřídal na hřišti dvougólového střelce Davida Lafatu a připsal si tak svůj reprezentační debut v A-týmu. Český národní tým vyhrál nad Slovenskem 3:0. Díky výborným výkonům v Evropské lize jej trenér Bílek dodatečně nominoval ke kvalifikačnímu dvojutkání s Dánskem (22. března 2013) a Arménií (26. března). Proti Dánsku na Andrově stadionu v Olomouci se neprosadil, český výběr podlehl soupeři 0:3. 7. června nastoupil v Praze proti Itálii v základní sestavě a dostal se do několika střeleckých příležitostí, ale italského brankáře Gianluigiho Buffona nepřekonal, kvalifikační utkání skončilo bezbrankovou remízou. 14. srpna 2013 vstřelil po přihrávce Petra Jiráčka první gól přátelského zápasu s domácím Maďarskem. Jeho branka stačila pouze na konečnou remízu 1:1. 10. září 2013 vstřelil po centru Petra Jiráčka úvodní gól v kvalifikačním utkání proti Itálii, ale na zisk potřebných bodů to nestačilo, neboť soupeř otočil stav utkání na konečných 2:1. ČR zůstala pouze teoretická naděje na postup alespoň do baráže o Mistrovství světa 2014 v Brazílii.\n\nGóly Libora Kozáka v české reprezentaci do 21 let\nGóly Libora Kozáka v českém reprezentačním A-mužstvu\n\nLazio Řím\n\n\n"}
{"id": "595873", "url": "https://cs.wikipedia.org/wiki?curid=595873", "title": "Ioannis Georgiadis", "text": "Ioannis Georgiadis\n\nIoannis Georgiadis (řecky: Ιωάννης Γεωργιάδης, 24. března 1876, Tripoli - 20. března 1960) byl řecký šermíř, účastník letních olympijských her v roce 1896 v Athénách a v roce 1924 v Paříži, olympijský vítěz z Athén v roce 1896 v šermu šavlí. Účastnil se též vložených her v roce 1906, které však nejsou řazeny do novodobých olympijských her.\n\nNa hrách v roce 1896 Georgiadis soutěžil v disciplíně šavle. V pětičlenném startovním poli Georgiadis nejprve prohrál s Schmalem 0-3, ale po příchodu královské rodiny došlo k opakování soutěže a Georgiadis vyhrál všechny čtyři souboje, když postupně porazil Georgia Iatridise, Adolfa Schmala, Telemacha Karakala a Holgra Nielsena a celou soutěž vyhrál.\n\nV roce 1924 se účastnil olympijských her v Paříži v šermířských soutěžích šavle jednotlivci a šavle družstva. V jednotlivcích dosáhl v prvním kole pouze 1 vítězství a byl 6x poražen, v družstvech řecký tým prohrál v prvním kole s Itálií 2-14 a Československem 6-10.\n\nPozději (1912) se stal profesorem soudního lékařství a toxikologie na lékařské škole v Athénách. V letech 1918 až 1936 byl s přestávkami předsedou Řeckého olympijského výboru.\n\n"}
{"id": "595874", "url": "https://cs.wikipedia.org/wiki?curid=595874", "title": "Mia Farrowová", "text": "Mia Farrowová\n\nMia Farrowová, rodným jménem Maria de Lourdes Villiers Farrow (* 9. února 1945, Los Angeles, Kalifornie, USA) je americká herečka, zpěvačka a bývalá modelka, která ve svém životě hrála přibližně ve 45 filmech.\n\nPochází z umělecké rodiny, její australský otec John Farrow byl filmový režisér a matka Maureen O'Sullivanová byla herečka.\n\nMalé role začínala hrát ještě jako dítě již v roce 1959, nicméně první opravdu velká role přišla až v roce 1968, kdy ji režisér Roman Polański svěřil hlavní úlohu ve snímku \"Rosemary má děťátko\", za který získala Zlatý glóbus. O rok později hrála ve snímku \"John a Mary\" společně s Dustinem Hoffmanem, v roce 1974 si hrála s Robertem Redfordem ve filmu \"Velký Gatsby\". V roce 1978 si zahrála v dnes již kultovním snímku \"Svatba\", v témže roce zazářila ve snímku \"Smrt na Nilu\".\n\nPo rozvodu s Andre Previnem přesídlila do New Yorku, kde žila i pracovala s Woody Allenem, zde si zahrála v řadě jeho dodnes ceněných filmů - například \"Sex noci svatojánské\" z roku 1982, \"Zelig\" z roku 1983, \"Purpurová růže z Káhiry\" z roku 1985, \"Hana a její sestry\" z roku 1986, \"Zlaté časy rádia\" z roku 1987, \"Zločiny a poklesky\" z roku 1989 a \"Alice\" z roku 1990.\n\nPo rozchodu s Woody Allenem se věnovala více televizními herectví než herectví filmovému.\n\nJde o první Američanku, která se v 70. letech 20. století stala členkou prestižní britské londýnské Královské shakespearovské společnosti (Royal Shakespeare Company), kde si zahrála ve hrách \"Večer tříkrálový\" a \"Sen noci svatojánské\".\n\nJejím prvním manželem byl zpěvák a herec Frank Sinatra v letech 1966-1968, manželství skončilo rozvodem, jejím druhým manželem se v roce 1970 stal klavírista, dirigent a skladatel André Previn, i toto manželství skončilo v roce 1979 rozvodem. S ním měla 3 vlastní děti a 3 děti adoptovala. Poté žila s hercem a režisérem Woody Allenem, se kterým měla další vlastní dítě (syn Ronan Seamus Farrow, * 1987) a 2 další děti adoptovala. Později adoptovala dalších 6 dětí.\n\nI s Woody Allenem se nakonec rozešla proto, že ji opustil kvůli jedné z jejích adoptivních dcer Soon-Yi Previn, jež pochází z Jižní Koreje.\n\nMezi její osobní přátele patřil zpěvák a skladatel John Lennon.\n\n"}
{"id": "595875", "url": "https://cs.wikipedia.org/wiki?curid=595875", "title": "José Luis Blanco", "text": "José Luis Blanco\n\nJosé Luis Blanco (* 3. června 1975, Lloret de Mar) je španělský atlet, běžec, jehož specializací je běh na 3000 metrů překážek. Věnuje se také krosovým běhům.\n\nV roce 2001 získal stříbrnou medaili na Středomořských hrách v tuniském Radès. O dva roky později na světovém šampionátu v Paříži doběhl na osmém místě. Na následujícím MS v atletice 2005 v Helsinkách skončil ve finále na předposledním, 14. místě. V roce 2006 získal stříbro na evropském šampionátu ve švédském Göteborgu, kde prohrál jen s Finem Jukkou Keskisaloem.\n\nV roce 2008 reprezentoval na letních olympijských hrách v Pekingu, kde v rozběhu obsadil časem 8:37,37 až 31. místo a do patnáctičlenného finále se neprobojoval. Do finále se nedostal také na Mistrovství světa v atletice 2009 v Berlíně, kde skončil ve druhém rozběhu na nepostupovém sedmém místě.\n\nV roce 2010 vybojoval v čase 8:19,15 bronzovou medaili na evropském šampionátu v Barceloně. Stříbro získal Bouabdellah Tahri z Francie a zlato jeho krajan Mahiedine Mekhissi-Benabbad. Již 18. července téhož roku, pár dní před startem ME však neprošel dopingovou kontrolou. 26. ledna 2011 kvůli dopingu definitivně přišel o bronzovou medaili a byl potrestán dvouletým zákazem činnosti, který mu vyprší 26. října 2012. Blanco tak přijde o účast na letních olympijských hrách v Londýně. Bronz dodatečně získal Ion Lučjanov z Moldavska.\n\n"}
{"id": "595880", "url": "https://cs.wikipedia.org/wiki?curid=595880", "title": "Easytronic", "text": "Easytronic\n\nEasytronic je obchodní značka automobilky Opel pro automatizovanou převodovku používanou v automobilech Opel a Vauxhall.\n\nEasytronic nemá konstrukci jako Tiptronic - neobsahuje hydrodynamický měnič. Jedná se o v zásadě obyčejnou manuální převodovku s jednokotoučovou suchou spojkou. Řazení je však ovládáno elektronickou řídicí jednotkou (ECU). Proto tato převodovka působí pro řidiče podobným dojmem jako převodovka Tiptronic, včetně způsobu ručního řazení rychlostních stupňů. Easytronic patří mezi převodovky označované jako \"robotizované\".\n\nEasytronic se užívá obecně u menších moderních osobních automobilů s pohonem předních kol, například Corsa, Meriva nebo Astra.\n\nPřevodovky Easytronic pro Adam Opel GmbH vyrábí firma ZF Friedrichshafen AG.\n\n\n"}
{"id": "595881", "url": "https://cs.wikipedia.org/wiki?curid=595881", "title": "Vzdušný parní kočár", "text": "Vzdušný parní kočár\n\nVzdušný parní kočár (jinak zvaný Ariel) byl létající stroj patentovaný v roce 1842, u kterého se předpokládalo, že bude létat s cestujícími. Ve skutečnosti nebyl letu schopen, protože jeho těžký parní stroj nedokázal dodat k letu dostatek energie. Mnohem úspěšnější byl následující model z roku 1848, který dokázal uletět malé vzdálenosti uvnitř hangáru. Vzdušný parní kočár měl ale i tak pro letectví význam, protože se jednalo o přechod mezi testováním kluzáků a experimentům s lety s pohonnou jednotkou.\n\nAriel měl být jednoplošník s rozpětím křídel 46 metrů, hmotností 1400 kg a poháněn pro tyto účely speciálně vytvořením nízkohmotnostním parním strojem o výkonu 37 kW (50 HP). Nosná plocha křídel měla být 420 m² a dalších 140 m² na ocase. Vynálezci doufali, že by letoun mohl dosáhnout rychlosti 50 mil za hodinu a nést 10 – 12 cestujících na vzdálenost do 1600 km. Startovat měl z nakloněné rampy. Podvozek byl tříkolový.\n\nWilliam Samuel Henson (1812–1888) a John Stringfellow (1799–1883) obdrželi v roce 1842 na letoun britský patent 9478.\n\nWilliam Samuel Henson, John Stringfellow, Frederick Marriott, a D.E. Colombine se spojili v roce 1843 dohromady jako společnost Aerial Transit Company za účelem zkonstruování létajícího stroje. Henson postavil model v určitém měřítku, který následně uskutečnil jeden váhavý skok mimo svůj vodící drát. Pokusy o let byly mezi lety 1844 a 1847 neúspěšně prováděny s malým modelem i jeho větším bratrem o rozpětí 6,1 metru.\n\nFirma podle patentu plánovala „přepravovat poštu, zboží a cestující vzduchem z místa na místo.“\n\nPři pokusu o získání investorů a podpory v britském parlamentu firma zahájila veřejnou kampaň, při které ukazovala obrázky Arielu v exotických místech, ale nepodařilo se jim získat potřebnou investici. V tisku se objevovaly spekulace, že Ariel je podvod či hoax.\n\n\n\n"}
{"id": "595884", "url": "https://cs.wikipedia.org/wiki?curid=595884", "title": "Výtvarné umění 2. poloviny 20. století", "text": "Výtvarné umění 2. poloviny 20. století\n\nHlavními obory výtvarného umění 2. poloviny 20. století je malířství, sochařství a architektura, ale zároveň se prosazují nové konceptuální umělecké směry, jako minimal art, land art videoart, bodyart, performance... Každý umělec používá jinou výtvarnou techniku, jako jsou například kresba, malba nebo grafika, v dnešní době se však neustále začínají používat nové umělecké techniky a nová média. Dílo malíře, sochaře, nebo architekta má diváka oslovit a „přinutit“ k zamyšlení, o čem daný obraz vlastně vypovídá. Mezi divákem a autorem díla je určité spojení, které nutí diváka se do díla vžít a vtáhne ho do pocitů, která autor při tvorbě prožíval.\n\nHlavními představiteli abstraktního malířství jsou Vasilij Kandinskij a František Kupka (prvenství je sporné),Později se tomuto směru říkalo neoplasticismus a hlavním představitelem byl Piet Mondrian, který se přikláněl k harmonii a rovnováze. Dalším novým názvem byl Orfismus (umění). Orfismus je umělecký směr, který znamená hudební dojmy díky lineárním prvkům a barevných ploch. Tvorba a technika se podobala pocitům hudby. Hlavními představiteli tohoto směru byli Robert Delaunay a František Kupka. Dalším novým uměleckým směrem byl suprematismus a zakladatelem je Kazimir Malevič. Jeho nejznámější tvorbou je \"Černý čtverec na bílém pozadí\". Jeho abstraktní umění mělo nulový bod.\n\nAbstraktní expresionismus vznikl již po 2. světové válce a to ve Spojených státech. Abstraktní expresionismus v Americe je prvním samostatným uměleckým směrem, jako například umění evropské. Je také inspirací pro jiná umění, hlavně pro ty evropská. Styl je údajně čerpán jakousi energií, kterou potom umělci vytvářeli svá díla. Opět se malovalo na plátnech, kdy svými malbami chtěli umělci říct, že malovali pod hlubokými emocemi, které vycházely přímo z umělcovi osobnosti. Toto umění představuje pocity, protest proti tehdejšímu realismu, kdy do pozadí jde racionální uvažování a tito abstraktní malíři jsou z velké geografické oblasti. Zvláštním místem pro toto umění je tzv. abstraktní pařížská škola, kde lyrická abstrakce splývá se směrem tachismus, který vznikl ve Francii. („“ [taš] znamená „skvrna“.) Umělci tohoto umění hledali inspiraci v primitivním umění. První výstavy abstraktních expresionistů se začaly konat již ve 40. letech 20. století a to v newyorských galeriích.\n\nLyrická abstrakce vznikla v 60. letech 20. století. Lyrická abstrakce splývala s abstraktním expresionismem, ale jinak se od jiných umění v té době velice lišila, například od Pop-artu a Minimalismu, které byly neosobního rázu. Zprvu Lyrická abstrakce nebyla uznávaná, ale později ji přijali stejně dobře, jako abstraktní expresionismus. Obrazy tohoto umění vyjadřovaly lidské pocity. Umělci malovali opět na plátna a tvořili pod hlubokou meditací. Nepoužívali k vytvoření díla energii jako expresionisté, ale používali tzv. air-brush, což je nanášení kapaliny stříkáním na povrch předmětu, či plátna. Poté se na barvu fouklo trubicí, která funguje na principu podtlaku. Umělci byli spontánní a v díle vyjadřovali iluze prostoru.\n\nHlavními představiteli toho umění jsou Hans Hartung, němec žijící v Paříži. Jeho tvorba byla blízká orientální kaligrafii. Mark Tobey je klasik amerického moderního malířství a tvůrcem jemných abstraktních struktur. Mark Tobey byl ovlivněn orientální filozofií, vnímal plátna jako svět ticha a tajemství. Jeho díla jsou například \"Bílý pohyb\" a \"Záření města\". W. Schulze zvaný \"Wols\" byl malíř Němec.\n\nV tomto umění byl kladen důraz na akt malířské tvorby. Akční malba má mnoho společného s tzv. tachismem. Umění zvané akční malba vznikla v druhé polovině 40. let v USA. Malba v tomto umění nabyla rázu fyzické záležitosti a umělci se motivovali nadsmyslovou taktikou, kterou používali především k malbě na plátnech. Akční malba bylo již samostatné umění, které nebylo vázané na žádné jiné umění a to především na to evropské umění. Barvy byly nanášena přímo z tuby a plechovky. Akční malba si jako volné umění vytvořilo již svůj osobitý malířský styl. Akční malba vznikala souběžně s abstraktním expresionismem.\n\nHlavním představitelem byl Jackson Pollock, který na plátna na ležící obraz (jak už je jednou zmíněno) vymačkal barvy přímo z tuby nebo lil barvy na obraz z plechovek. Používal i písek a drcené sklo. Barvy byly nanášeny na plátno impulzivně, což tvořilo tvorbu neohraničených struktur. Používal \"metodu dripping\", což je rozstřikování barvy.po plátně Další metodou je \"metoda splash painting\", což je cákání barvy štětcem špachtlí nebo nožem. Jeho hlavním dílem bylo \"Kompozice č.13\".\n\nToto umění vyjadřuje spontánnost projevu a svobodu (informel – informální, ne-formální, bez formy). Silné vrstvy barev jsou na obrazech často doplněny materiály dosud vnímanými jako nevýtvarné: štěrkem, pískem nebo sádrou. Informel se s postupem doby rozšířil do Německa, Itálie, Španělska a příznivce našel i v Japonsku. Kompozičně pracuje s nejjednoduššími abstraktními tvary (čtverec, čára), které expresivně dotváří. Informel je spojován s uměním Art Brut. Inspiraci v informelu našli také umělci tachismu. S informelem souvisí mj. lettrismus, který vznikl ve Francii jako nový básnický směr bořící dosud zažitá pravidla.\n\nV Čechách je za blízkou informelu pokládána např. zralá tvorba malíře Mikuláše Medka. Nástup informelu, směru čistě abstraktního, s velkým předstihem ohlásil Vladimír Boudník.\n\nTyto umění vyjadřují tematizaci pohybu, tzv. výrazový prostředek. Kinetické umění znamená skutečně pohybující se objekty a Op-art znamená iluze pohybu.\n\nKinetické umění je rozsáhlá umělecká činnost a využívá pohyb k řešení vztahů mezi jím, prostorem a světlem. Vzniklo počátkem 20. století v Evropě. Kinetické umění vychází z fyziky a dynamiky v přírodě. Pohyb na obrazech je detailní – závan větru, malé otřesy, magnetické pole. Obrazy jsou pohybující se barevná světla – lasery, účinek vzácných plynů a rtuťové páry. Celkový dojem z díla měl dodat vztah mezi prostorem, pohybem a světlem. Kinetická konstrukce či socha obsahovala pohyblivé části, které mohli být rozpohybovány prouděním vzduchu, rukou umělce nebo pozorovatelem a nebo také motorem. Kinetické umění mělo velký rozmach v 50. letech a to ve Spojených státech, ale objekty mělo už v dadaismu.\n\nHlavní představitel je Alexandr Calder, který byl tvůrce objektů tzv.: mobil a stabil (pohybující se a nepohybující se).\n\nOp-art je zaměřen na nedokonalost lidského oka, jak lze oko oklamat a vyvolat dojem pohybu. Op-art vyjadřoval dojem pohybu, zrcadlení, prostoru, rotace pomocí geometrických tvarů, linek a kombinací barev. Počítá s fyziologickými zákony zrakového vnímání a je tvořen s maximálním rozmyslem.\n\nHlavními představiteli jsou Viktor Vasarely, maďar žijící v Paříži. Jeho obrazy vyjadřovaly hloubku prostoru, iluze pohybu, barevnost, která měla za následek deformace plochy. Bridget Rileyová, britská umělkyně, která vytvářela pohyblivé prostory tak, že roztěkali lidské oko a nutí sledovat pohybující se linie.\n\nToto umění vzniklo v 60. letech 20. století v Americe a byl to 1. internacionální sloh. Minimalismus rozvíjí jednoduché geometrické zákonitosti, obsahy osobní zkušenosti a usiluje o dosažení esenciálních obsahů oproštěných od náhodných příběhů a subjektivních hledisek. Minimalismu oponuje současný hyperrealismus a snaha minimalizovat vnější svět. Toto umění je abstraktní, ale nemá nic společného s abstraktním expresionismem. Jeho umění je zjednodušená tendence a v dílech jsou použity stejné tvary a neutrální čisté povrchy.\n\nTyto směry se vracejí k zobrazování skutečnosti:\n\nToto umění vzniklo v 50. letech v USA a Anglii. V této době probíhala reakce mladé generace na tendence abstraktního expresionismu, kdy vyčítali izolovanost od reality. Pop-art zdůrazňoval kýčovnost, barevnost a hlavně věřil ironii. Pozornost zaměřovali k prostředí, kde žili, v umění to byly obchodní reklamy a komiksové seriály. Richard Hamilton předjímá pop-artové motivy kulturismu, pin-up girl, zpěváka pop-music a magnetofon. Anglický Pop-art kritizoval a ironizoval společnost a USA Pop-art kritizovala tradice dadaistů. V tomto umění se nehledají pocity, ale snaží se vytvořit pocit porozumění. Původní jevem v Pop-artu byl happening. Pop-art byl pro obyčejné lidi. Byl jednoduchý a nebyl složitý po duchovní stránce, , což se nedá říct o abstraktním expresionismu.\n\nHlavními představiteli jsou Robert Rauschenberg, který používal metodu koláží a asambláží ve své tvorbě; Roy Lichtenstein, který používal tvorbu z obrazových materiálů – comics; Andy Warhol, který používal techniku serigrafie, což byl sítotisk, kdy na plátna přenášel fotografie a stavil obrazy vedle sebe, což dohromady dávalo jeden motiv. Používal seriálové variace, což byl důkaz zmechanizování moderního světa. Jeho díla jsou \"Cambellova polévka\", cyklus \"Marilyn Monroe\", \"Mao\", \"Lenin\" a mnoho dalších.\n\nToto umění vzniklo v 60. letech a základem byla idea člověka ve fyzické podobě, zobrazována naturalisticky nebo pomocí fotografie, art brutu, informelu nebo objektu, citace a parafráze, což má rozrušit obraz člověka. Výraz na plátně intenzitu nočních můr a porušení lidských forem. Nová figurace znamená filosofii obrazu světa a hlavní je, že to není styl. V umění Nová figurace se zdůrazňují lidské postavy a emoce. V tomto umění se vyskytují různé tendence představitelů. První tendencí byl neoexpresionismus, který patřil do pop-artu a hlavními představiteli byli Francis Bacon, A. Segui, M. Pistolleto a A. Saura. Druhou tendencí byla narativní figurace, který představoval expresionistický naturalismus s vulgarizujícím akcentem. Třetí tendencí byl nový realismus a hlavními představiteli byli Yves Klein, Arman, Daniel Spoerri.\n\nHlavním představitelem je Francis Bacon tvořil sám a byl soustředěn k problémům vlastního díla. Ztvárňoval člověka ve zvláštním křivém zrcadle. Plátna vyjadřovala otevřenost a odhaloval lidskou živočišnost, těla v divných křečích a ústa křičící v šklebu. Jeho dílo vyjadřovalo existenciální pocity jako je rozervanost a osamělost lidské existence v současnosti.\n\nJe to mezinárodní umělecký směr, který vznikl v pozdních 60. letech. Hyperrealismu se také říká Fotorealismus. Občas proto nebylo na první pohled možné rozeznat malbu od fotografie. Pod vlivem Pop-artu reakce na minimal a konceptual. Toto umění pravidelně zobrazuje viděné a každodenní skutečnosti, zachycuje výrazy tváře, postoje, gesta nestředěných okamžiků. Zobrazuje syrovou realitu jako jsou rodinné výlety, portréty a výlohy se zbožím. Působí zde preciznost malby ( akrylové malby ), použití s fotografickými předlohami, fotomontáže a projekce fotek na plátno.\n\nHlavními představiteli jsou Chuck Close a jeho dílo \"Richard\". Howard Kanovitz a jeho dílo \"Gardiózní klavír\". Donald Eddy a jeho dílo \"Volkswagen\".\n\nKonceptuální umění vzniklo v polovině 60. letech. Umělec odmítal jakékoliv metody výtvarného umění. V širším smyslu rozumíme konceptuálním uměním umění, kdy rozhodující věcí je idea a vytvořený předmět. Vzdává se realizace v materiálu a vyjadřuje se formou návrhů (konceptů).\n\nV užším smyslu rozumíme konceptuální umění, což je výraz zastřešující označení pro postupy, kdy hlavním prostředkem byla myšlenka a nelogické závěry ve svých dílech. Umělcova myšlenka byla subjektivní a občas se vyznal více v cizím díle, než v tom svém. V 60. letech překračují předmětný charakter umělecké tvorby, kdy je použita realizace „živé“ tvorby před diváky = akční umění, happening, performance, body art, land art a instalace.\n\nHlavními uměními jsou:\n\nAkční umění, které vzniklo v 60. – 80. letech, ale kořeny mělo již ve starém Řecku. Vše se odehrává v akci, které nejsou statické. Vyjádření je v prostoru a čase, kdy je umění společně s dějem v činu, je živé a žité.\n\nPo válce vznikly v Akčním umění 3 další hlavní pojmy a těmi jsou happening, event jako předznamenání umění \"instalace\" a performance, čímž byl v 70. letech typický body art(= malby na tělo, tetování nebi i piercing). Dalšími vedlejšími pojmy byly Land art a Instalace.\n\nHappening, je umění časované, pomíjivé a ruší předěl mezi uměním a životem. Happeningy jsou kolektivní akce, kdy bylo zapojeno publikum. Zakladatelem tohoto umění byl Allan Kaprow a organizací bylo hnutí Fluxus.\n\nHlavními představiteli jsou John Cage, hudebník, skladatel, který zorganizoval koncert, kde dirigoval přátele ze žebříčku. Allan Kaprow a jeho dílo \"100 pneumatik 50 sudů\".\nWolf Vostell a jeho dílo \"V Ulmu, o Ulmu a kolem Ulmu\". Joseph Beyus, který měl na starost akce skupiny \"Fluxus\".\n\nEvent předznamenal budoucí instalační umění. V tomto umění byla každá tvůrčí událost s jednotnou základní myšlenkou. Akce sloužily jako prověření k nosné myšlence a je minimalizován. Umění je úsporné na užité prostředky.\n\nPerformance ( = představení ), v tomto umění nejsou žádné rozdíly mezi uměním a životem. Má pevný scénář a je plánovaným mechanismem vnímání, které je směřované k divákům. V obsahu je použita názorová pluralita, kterou dekóduje performer a nabízí jí divákům.\n\nHlavními představiteli jsou Joseph Beuys a jeho dílo \"Jak vysvětlíme obrazy mrtvému zajíci\". Ulay-Ambramovičová, která v dílech použila akce s chřestýšem a bumerangem a s lukem a šípem. Tomáš Ruller a jeho dílo \"Pakulení, Oslava přeletu ptáků, Být či nebýt\".\n\nBody art vzniklo v 70. letech a byl projevem performance. Umělec v tomto umění byl autor díla i autorem sebe sama. Cílem tohoto umění bylo překonat mediální charakter umění a obejít se bez zprostředkujících článků. Divák musel poselství doplnit sám a byl tak motivován ke spolupráci.\n\n\"Hlavními představiteli jsou\" Stuart Brisley, Denis Oppenheim a Uwe Poth, kteří kreslili kolem sebe. Yves Klein a jeho dílo \"Antropometrie\", kdy dílo vytvořil otisky na plátně.\n\nLand art je umělecký směr 60. – 70.let, který vznikl v USA. Toto umění bylo realizováno formováním přírodních a civilizačních útvarů s odkazem. Toto umění bylo zpřístupněno široké veřejnosti a konečně upadlo malování na plátna a vystavování v galeriích. V dílech byly používány přírodní materiály, jako jsou například kameny, rostliny, hlína, nebo i dřevo. Tato díla byla vystavována mimo prostory galerií ve volné přírodě. Venku pak byly vystaveny různým povětrnostním vlivům, kde se pak zcela změnila. Z útvarů to byly například \"Prehistorické výtvory mýtických civilizací\" a hlavním představitel byl Robert Smithson. Dalším útvarem byly \"Intimní vztahy k přírodnímu prostoru\" a hlavním představitelem byl D. Oppenheim. Dalším útvarem byly \"Paradoxní stránky současné civilizace\" a hlavním představitele byl Christo. Dalším útvarem byla \"Kosmická dimenze pozemského světa\". Díla byla velmi nákladná a po určité době je nikdo nechtěl financovat. Nakonec se po určité době dalo dohromady pár umělců a vystavovaly díla po celé Evropě.\n\nHlavními představiteli jsou Robert Smithson a jeho díla \"Zlomený kruh, Spirálové molo\", které je vyznačeno na solném jezeře.\nMichael Heizer a jeho dílo \"Dvojitý negativ ( Dvojí přemístění )\", které znázorňovalo 40 000 tun zeminy v Nevadě. Corsin Fontana a jeho dílo \"Akce s hadicemi\", které bylo znázorněno v okolí Basileji. Christo a jeho dílo \"Údolní opona\", která byla znázorněna v Coloradu a znázorňuje zabalený Říšský sněm.\nJan Dibbets a jeho dílo \"Opravená perspektiva\", které znázorňuje lano na trávě. Mark Boyle a jeho galerijní typy \"Vzorky půdy z londýnské série\". Richard Long a jeho dílo \"Švýcarský granitový kruh\", který znázorňuje magické spirály sestavené z kamenů, kruhy a symbolické geometrické tvary.\n\nInstalace je způsob umělecké tvorby a vznikla v 70. letech. Důraz byl kladen na odmítání produkce uměleckých děl. Umělecké dílo se tvoří v mysli diváka, ale procesní a předmětná stránka je v rovnováze.\n\nHlavními představiteli jsou Joseph Beuys a jeho díla \"Terremoto, Židle s tukem, Medová pumpa\", která znázorňuje složitý systém potrubí. Tímto potrubím je proháněno 3 centry medu, což značí krevní oběh společnosti. Chris Boltanski a Richard Long a jeho dílo \"Švýcarský granitový kruh\", který znázorňuje magické spirály sestavené z kamenů, kruhy a symbolické geometrické tvary.\n\n\n\n"}
{"id": "595885", "url": "https://cs.wikipedia.org/wiki?curid=595885", "title": "Diuréza", "text": "Diuréza\n\nDiuréza (: \"diuresis\") je odborný výraz pro vylučování moči. Obvykle se používá ve speciálním významu, a to jako rychlost vylučování moči, tedy množství moči vyloučené za časovou jednotku. Není-li uvedeno jinak, uvádí se diuréza zpravidla v litrech za 24 hodin. V řadě případů (např. při výpočtech různých typů clearance) se rychlost vylučování moči uvádí v mililitrech za sekundu.\n\nRozlišujeme několik poruch diurézy:\n"}
{"id": "595886", "url": "https://cs.wikipedia.org/wiki?curid=595886", "title": "Oligurie", "text": "Oligurie\n\nOligurie je snížená denní či hodinová diuréza. U malých dětí se uvádí 0,5–1 ml/kg/hod. S věkem, díky vyzráváním schopnosti ledvin zahušťovat moč, pro oligurii klesá kritérium. U dospělých se jako hranice oligurie uvádí 50–500 ml moči za den. Pokles diurézy pod 50 ml/den u dospělých nebo 0,5 ml/kg/h u malých dětí se hodnotí jako anurie.\n\nK nejčastějším příčinám oligurie patří:\n\n"}
{"id": "595887", "url": "https://cs.wikipedia.org/wiki?curid=595887", "title": "Anurie", "text": "Anurie\n\nAnurie je pokles denní diurézy nebo její úplné zastavení. U malých dětí je definovaná jako produkce moči 0−0,5 ml/kg/h, u dospělých jako 0−50 ml/den. Rozvijí se z oligurie, která jí předchází. K nejčastějším příčinám anurie a oligurie patří:\n"}
{"id": "595888", "url": "https://cs.wikipedia.org/wiki?curid=595888", "title": "Paličkovité prsty", "text": "Paličkovité prsty\n\nPaličkovité prsty (: \"digiti Hippocratici\", Hippokratovy prsty) jsou důsledkem dlouhodobé hypoxie periferie u cyanotických srdečních vad. Jsou nejvíce nápadné při pohledu na prst z laterální strany. Prvním příznakem je zmenšení úhlu lůžka nehtu a kůže, konec nehtového lůžka v kůži volně plave. Hippokratés byl pravděpodobně první, kdo paličkovitý tvar palců rozpoznal jako příznak nemoci; proto se někdy tento příznak označuje jako Hippokratovy prsty.\n\nIdiopatické paličkovité prsty se též vyskytují, 60 % případů totiž není zapříčiněno chronickou nemocí.\n\nDeformace se vyvíjí v pěti stádiích:\nSchamrothův test, neboli Schamrothův okénkový test, (prvně prezentovaný jihoafrickým kardiologem Leem Shamrothem na jeho osobě) je nejznámějším diagnostickým testem pro paličkovité prsty. Pokud jsou dva stejné prsty obou rukou dorzálně přiloženy distálními falangii (články nejblíže ke špičce prstu) k sobě, objeví se mezi nimi malé \"okénko\" ve tvaru diamantu, jako u každého normálně tvarovaného prstu. Pakliže je toto okénko vyhlazené, test je pozitivní.\n\nPokud jsou paličkové prsty u pacienta prokázány, doktor diagnostikuje nemoc, jíž tato deformace indikuje. Většinou toho dosáhne studiem anamnézy pacienta–zvláštní pozornost je věnována plicím, srdci a gastrointestinálním potížím–a fyzikální prohlídkou, která může dopomoci k identifikaci rysů choroby a její diagnóze. Častá jsou vyšetření RTG a CT hrudníku.\n\nPřestože je mnoho chorob spojováno s paličkovitými prsty (hlavně plicní onemocnění), závěry jsou neoficiální.\n\n"}
{"id": "595890", "url": "https://cs.wikipedia.org/wiki?curid=595890", "title": "Esko", "text": "Esko\n\nEsko má více významů:\n\n"}
{"id": "595891", "url": "https://cs.wikipedia.org/wiki?curid=595891", "title": "15. dynastie", "text": "15. dynastie\n\n15. dynastie, nazývaná jako hyksóská dynastie, byla jednou ze staroegyptských královských dynastií řazených egyptology do historického období Druhé přechodné doby. Vládla přibližně v letech 1650–1550 př. Kr.\n\nPůvod Hyksosů je dosud nejasný, historici se však shodují, že jejich jednotlivé skupiny nomádů přicházely do delty Nilu z asijského východu. Jejich jazyk a kultura měly semitské prvky charakteristické pro syro-palestinské populace.\nZdá se však, že byli etnicky smíšení, včetně značného semitského prvku, protože fénická božstva El, Baal a Anat figurovala v jejich panteonu .\nHyksosové do Dolního Egyptu imigrovali několik desetiletí od počátku Druhého přechodového období, zhruba od konce 12. dynastie a vytvářeli vlastní rodové komunity, takže ke konci 14. dynastie byla původní egyptská populace natolik oslabena, že se vlády v lokalitě města Avarais ujal hyksoský král Salitis (~1630 př.Kr.). Město opevnil valem, ustavil vojenskou posádku a postupně ovládl Dolní Egypt a vyvíjel vojenský tlak na jih Egypta, kde se souběžně utvářela mocenská struktura v Thébách, která se uvádí jako 16. dynastie. Egypt byl mocensky rozdělen, i když se zmiňuje vazalská pozice Théb vůči hysksóským králům v Avaris. \n\nV 16. století př.Kr. ve středomoří se realizoval bohatý výměnný obchod, různých komodit, těžba nerostů, řemeslných výrobků, jak dokládají četné roztroušené archeologické nálezy, například Monojské civilizace na společensky vyspělém ostrově Kréta. Zmíněné ekonomiko-politické vztahy byly náhle rozrušeny obrovskou erupcí sopky Santorin na Krétě, ke které došlo, podle radiokarbonových analýzy, v roce ~1646 ±35 roků př.Kr.Minojská civilizace byla zničena, do atmosféry bylo vyvrženo ~ 30 m³, celá oblast byla zasypána prachem s důsledkem na klima, poklesem teploty, spadu aerosolu siřičitanů a v neposlední řadě obrovská devastace pobřeží vzedmutím moře vlnou tsunami o výšce vyšší něž 60 m. To vše nepochybně ovlivnilo i oblast v rozsahu od Libye až po deltu Nilu. Chronologicky to koresponduje s vládou 15. dynastie, nejspíše s vládou prvních tří králů Salitise a Bnona a Apacnana v rozmezí 1630- 1600 př.Kr. Záznam o neobvyklé bouři a zátopách Nilu se zachovaly na stéle Tempest na třetím pylonu v Karnaku, které jsou historiky spojovány s erupcí sopky Santorin. \n\n"}
{"id": "595892", "url": "https://cs.wikipedia.org/wiki?curid=595892", "title": "Růže (Eva Watson-Schütze)", "text": "Růže (Eva Watson-Schütze)\n\nSnímek Růže () pořídila americká fotografka skotského původu Eva Watson-Schütze před rokem 1903 v prerafaelitském stylu metodou gumotiskového dvojchromanového procesu. Snímek byl publikován v roce 1905 v magazínu \"Camera Work\" číslo 9 jako heliogravura, ale existuje více verzí, například polotónový tisk na hedvábném papíře nebo látce. Fotografie byla otištěna nejen v legendárním časopisu, ale byla také předmětem výstav spolku \"Fotosecese\" v době rozkvětu piktorialismu – především ve Stieglitzově Galerii 291 – a stala se součástí řady soukromých i muzeálních sbírek.\n\nEva Watson-Schütze (16. září 1867 – 1935) byla americká fotografka a malířka, jedna ze zakládajících členů spolku \"Fotosecese\" a známá svým piktorialistickým stylem. V roce 1905 ji Joseph Keiley dokonce uvedl, že byla \"„jedním z nejochvějnějších a nejupřímnějších nositelů myšlenky piktorialistického hnutí v Americe“\".\n\nSnímku dominuje mladá žena ve středové kompozici na jednoduchém studiovém pozadí, díky kterému vynikl nepravidelný obrys šatů zdůrazněný vyšívanou látkou se vzory, který má dívka od ramenou téměř k zemi. Dívka má neutrální výraz a hledí přímo do fotoaparátu, což přispívá k pocitu rovinnosti, plochosti.\n\nPrakticky každý element vertikálu zdůrazňuje - účes, výšivky, růže nebo sestupný zužující se lem a také neobvyklý formát – vysoký, úzký obdélník o rozměrech 34×12,7 cm, bez velkých okrajů. Zvolená taktika svislých linií v kompozici budí dojem výšky, síly, mohutnosti a vznešenosti. Kromě toho drží v rukách nejdůležitější symbol této fotografie - plně rozvitou růži, jejíž stonek sahá od krku až po kolena a zdůrazňuje dívčinu štíhlost. Ve snímku jsou pouze dvě nenápadné vodorovné linie. Široká lesklá saténová stuha šatů dole a rozhraní tmavé a světlé plochy na pozadí mírně pod polovinou snímku. Osovou symetrii narušuje jednak účes dívky, ale také její ruce držící květinu. Ruce tvoří zleva doprava klesající diagonálu, což působí dynamicky jako zrychlení (klesání) a při svém neukončení naznačuje pokračování děje. Změna rytmu působí zajímavě a do jinak statického a plochého snímku přidává dynamiku.\n\nRůže jako květ je symbolem odvozeným z antického mýtu o smrti Adónise, milence Afrodity. Z jeho krve vyrostly první červené růže a staly se symbolem znovuzrození a lásky, která zvítězila nad smrtí. Od pradávných časů byla růže symbolem mlčení: V řecké mytologii o Erotovi Erós daroval růži bohovi ticha. V keltské lidové pověsti bývá každý měsíc za novu křičící duch umlčen divokou růží. Podle biblických legend, byla původní růže v zahradě Eden bílá, ale zčervenala studem po pádu Adama a Evy.\n\nSnímkem \"Růže\" se inspirovala piktorialistická fotografka Jane Reece, která v roce 1907 pořídila svůj autoportrét \"Dívka s vánoční hvězdou\".\n\n"}
{"id": "595903", "url": "https://cs.wikipedia.org/wiki?curid=595903", "title": "Festival Devět bran", "text": "Festival Devět bran\n\nDevět bran je multižánrový festival česko-německo-židovské kultury, který je v Praze každoročně pořádán od roku 2000. Svůj název získal podle knihy \"Devět bran\" od Jiřího Mordechaje Langera, „která je symbolem tradiční židovské kultury.“ Je koncipován jako „týden židovské kultury,“ a jeho součástí jsou koncerty, přednášky, výstavy a filmová představení. Cílem festivalu je „prezentovat české společnosti židovskou kulturu jako kulturu stále živoucí a inspirující.“ Každý rok se zaměřuje na světovou židovskou kulturu z vybraného státu; v roce 2010 se jednalo o kulturu rumunské židovské komunity. V úvodu festivalu se udělují ceny \"Křišťálová menora\" za hraný a dokumentární film, včetně přínosu židovské kultuře. Držitelem této ceny je například režisér Roman Polanski za film \"Pianista\", herec Vlastimil Brodský in memoriam za roli Jakuba ve filmu \"Jakub lhář\", režisér Matej Mináč za film \"Síla lidskosti - Nicholas Winton\", ministr kultury ČR Pavel Dostál in memoriam za přínos židovské kultuře, spisovatelka Lenka Reinerová také za přínos česko, německo, židovské kultuře, Marta Vančurová za projekt Židovského muzea v Praze Zmizelí sousedé, atd.\n\nHlavní scénou festivalu je Valdštejnská zahrada v Praze, akce však v rámci festivalu probíhají i ve městech v regionech (například Plzeň, Třebíč, Terezín). Prezidentem festivalu byl spisovatel Arnošt Lustig.\n\nBěhem prvního ročníku festivalu v roce 2000, bylo vysázeno symbolických 9 stromků na místě shromáždění prvních transportů do koncentračního tábora Terezín u pražského Parkhotelu, a to za přítomnosti mj. velvyslanců Izraele a USA. Součástí programu bylo vystoupení izraelského národního divadla ha-Bima, které uvedlo hru Bertolda Brechta s názvem \"Kavkazský křídový kruh\". Dále vystoupil například Pavel Šporcl či Livnat Brothers z Izraele.\n\nO rok později, během druhého ročníku v roce 2001 byl poprvé Křišťálovou menorou oceněn film, a to \"Všichni moji blízcí\" režiséra Matěje Mináče. Součástí hudebního programu byla například Věra Bílá, Kracow Klezmer Band či Hradišťan.\n\nV roce 2002 byly oceněny filmy \"Démanty noci\" režiséra Jana Němce a \"Síla osobnosti - Nikolas Winton\" režiséra Matěje Mináče. Na festivalu vystoupili: Klezmatics, Pressburger Klezmer band či Benewitzovo kvarteto.\n\nČtvrtý ročník, proběhlý v roce 2003, měl zvolené téma, a to Izrael. Křišťálovou menorou byly oceněny filmy \"Deník Anne Frankové\" režiséra Roberta Dornhelma, a dokumenty \"Nacisté pod ochranou\" a \"Český holokaust\". Hudebního vystoupení se zúčastnil Symfonický orchestr hlavního města Prahy, a například též uskupení Shlomo Bar (Izrael), Kapelye (USA), Kroke (Polsko), Jerusalem Lyric Trio (Izrael) či Shmuel Barzilai (Rakousko.\n\nTématem pátého ročníku z roku 2004 byla Argentina. Křišťálovou menoru si odnesl film \"Pianista\" režiséra Romana Polanskiho, dokument \"Marc Chagall\" a zvláštní cena byla udělena Martě Vančurové za projekt Židovského muzea v Praze – „Zmizelí sousedé.“ Zvláštním hostem festivalu byla Deborah Lipstadt, autorka knihy \"Popírání holokaustu\". Vystoupili například Bengas, Brathanki (Polsko), Di Naye Kapelye (Maďarsko), Klezmatics (USA), Lerner – Moguilevski Duo (Argentina), Shlomo Bar (Izrael), Orchestr pražských symfoniků + Václav Hudeček + Daniel Levy (klavír, Argentina); Pasos de Tango (Argentina, tanec).\n\nV roce 2005 se stalo tématem festivalu Rusko. Křišťálová menora byla udělena filmu \"Rozsovy písně\" režiséra Andora Szilágye a dokument \"Dziga Vertov a jeho bratři\". Zvláštní ceny byla in memoriam udělena někdejšímu ministru kultury Pavlu Dostálovi. Cenu prezidenta festivalu obdržel film \"Polnočná omča\" režiséra Jiřího Krejčíka. Z divadelní části vystoupila ruská divadla Těatr U Nikitských Vorot a Těatr Šalom. Z hudebního programu pak například Berl Šmerl a synové, Micvah či Mužský sbor Velké synagogy v Moskvě s kantorem Baruchem Finkelsteynem.\n\nPro sedmý ročník, pořádaný v roce 2006, bylo zvoleno téma Německo. Křišťálovou menoru získal film \"Jakub lhář\" režiséra Franka Beyera a dokument \"Milujte své nepřátelé\". Zvláštní cenu obdržela spisovatelka Lenka Reinerová. Z hudebního programu vystoupili například Alexander Shonert, Schnaftl Ufftschik či 17 Hippies.\n\nV roce 2007 byl tématem festivalu zvoleny Spojené státy americké a George Gershwin. Křišťálovou menoru si odnesl Vlastimil Brodský (in memoriam) za hlavní roli ve filmu \"Jakub lhář\", režisérka Helena Třeštíková za dokument \"Nesdělitelné\" a Ondřej Trojan za film \"Musíme si pomáhat\". Zvláštní cenu získala Nadace NOVA. Z divadelní části vystoupilo například divadlo Rokoko či Strašnické divadlo. Z hudební části pak například dirigent Libor Pešek, klavírista Pavel Kašpar a skupiny EljazzER, Okar Murat Ozturk či Rebelcantissimo .\n\nTématem devátého ročníku z roku 2008 bylo „Devět let s Devíti branami.“ Křišťálovou menoru získal film \"Ďáblova dílna\" na základě literární předlohy Adolfa Burgera. Na hudebním programu festivalu vystoupili například: Eli Jafe, Trombenik, Kroke, Paul Brody, Gitanes, The Klezmatics, aj. Další akce festivalu proběhly ve městech Luhačovice, Trutnov, Děčín, Liberec, Loštice, Holešov, Český Krumlov, Bratislava a Teplice.\nDesátý ročník, proběhlý v roce 2009, měl téma Spojené království Velké Británie a Severního Irska včetně zemí Commonwealthu. Tento ročník byl zařazen mezi oficiální kulturní akce předsednictví České republiky Evropské unii. Křišťálová menora za hraný film a dokument byla udělena za díla \"Nedodržený slib\" a \"Krátká dlouhá cesta\". Mimo ČR se akce festivalu konaly ve Štrasburku a Londýně, kde vystoupil Dismanův rozhlasový dětský soubor s dětskou židovskou operu \"Brundibár.\" Z hudebního programu v ČR vystoupili například Nigel Kennedy, Chassidic songs project, Trombenik či Freudenthal Yiddish Klezmer Band.\n\n"}
{"id": "595906", "url": "https://cs.wikipedia.org/wiki?curid=595906", "title": "Výří skály u Oslova", "text": "Výří skály u Oslova\n\nPřírodní rezervace Výří skály u Oslova leží severozápadně od obce Tukleky v okrese Písek, přibližně 2 km jihozápadně od obce Oslov. Důvodem ochrany jsou skalnaté ostrohy s reliktním borem, nacházející se na pravém břehu řeky Otavy, respektive v části již spadající pod Orlickou přehradu. Svůj název získala díky zdejšímu hnízdění největší sovy obývající Česko – výra velkého (\"Bubo bubo\"). Ze stejného důvodu je také lokalita součástí ptačí oblasti Údolí Otavy a Vltavy. Kromě již zmíněné sovy se v oblasti vyskytuje ještě několik dalších zvláště chráněných druhů rostlin a živočichů.\n\nPřírodní rezervace je dostupná z obce Tukleky po zeleně značené turistické cestě, která taktéž vede k nedaleké přírodní rezervaci Krkavčina. Na protějším břehu Otavy je také možné navštívit další přírodní rezervaci Dědovické stráně. Právě atraktivní výhled na řeku Otavu a snadná dostupnost lákají turisty a vodáky, kteří však někdy způsobují nadměrné zatěžování lokality sešlapem půdy, odhazováním odpadků a nelegálním tábořením.\n\nPředpokládá se, že oblast rezervace byla před svým vyhlášením příležitostně využívána k těžbě dřeva. Vytěžené dřevo bylo následně plaveno po řece Otavě. O tomto svědčí do současnosti zachovaná skladba lesa a zároveň i uměle vysazené stromy druhu smrk ztepilý (\"Picea abies\").\n\nLokalita o výměře 8,1214 ha byla vyhlášena za přírodní rezervaci 1. února 1986 dle vyhlášky o chráněných přírodních výtvorech v okresu Písek ze dne 4. prosince 1985, vydané Okresním národním výborem v Písku. Důvodem vyhlášení byla snaha chránit „pozůstatky zachovalého reliktního boru na pravém břehu řeky Otavy, kde se vyskytovaly chráněné druhy rostlin a živočichů“. V současné době je o lokalitu pečováno v rámci druhého Plánu péče pro roky 2011 až 2020. Předtím byl využíván plán péče pro období 2001 až 2010.\n\nChráněné území se nachází v Jihočeském kraji, v okresu Písek, přibližně 1,5 kilometru severozápadně od obce Tukleky, v ostrém ohybu řeky Otavy. Rezervace je součástí ptačí oblasti Údolí Otavy a Vltavy. Okolo rezervace je dle § 37 zákona č. 114/1992 Sb. zřízeno ochranné pásmo o šířce 50 metrů. Na druhém břehu řeky Otavy, přímo naproti Výřím skalám, se nachází další zvláště chráněné území, a to přírodní rezervace Dědovické stráně.\n\nGeologické podloží je tvořeno usměrněným amfibol-biotitickým a biotitickým granodioritem červenského typu. V severní a východní části se nacházejí kataklastické biotitické a dvojslídné žuly.\n\nGeomorfologicky je přírodní rezervace součástí Česko-moravské subprovincie, konkrétně Táborské pahorkatiny a jejího podcelku Písecká pahorkatina, v jehož rámci spadá pod geomorfologický okrsek Zvíkovská pahorkatina. V oblasti přírodní rezervace jsou v této části řeky Otavy na pravém břehu výrazné strmé skalní stěny, vystupující od vodní hladiny desítky metrů vysoko. Skaliska jsou v některých místech od sebe oddělena příčnými roklemi. Území rezervace je v nadmořské výšce 360–430 m. Nejvyšší bod území leží v jeho nejvýchodnější části, oproti tomu nejnižší místo je tvořeno hladinou řeky Otavy při západní hranici území.\n\nNa zdejším skalním podloží, které místy vystupuje v podobě skalisek k povrchu, se vyskytuje půdní typ ranker kambický, avšak v některých oblastech se vyvinuly hlubší půdy jako kambizem modální.\n\nZ hydrologického hlediska je celá oblast odvodňována řekou Otavou, která v této části toku již tvoří přehradní nádrž Orlík. V rámci přehrady dochází k soutoku Otavy s Vltavou a ta později do Labe. Oblast tedy spadá do úmoří Severního moře.\n\nDle Quittovy klimatické klasifikace se území řadí do mírně teplé oblasti MT 11, pro kterou je charakteristické dlouhé, teplé a suché léto, a zároveň krátká, mírně teplá a velmi suchá zima. V průměru zde spadne okolo 600 mm srážek za rok.\n\nOblast rezervace je tvořena z 7,0565 ha lesy, zbylých 1,0649 ha tvoří vodní plocha, konkrétně část přehradní nádrže Orlík. Z lesních porostů připadá 65 % na acidofilní doubravu (\"Querceta humilia superiora\") a zbylých 35 % na společenstvo reliktního boru (\"Pinetum relictum\"). V doubravě převládá borovice lesní (\"Pinus sylvestris\") a v mladším porostu pak uměle vysazený smrk ztepilý (\"Picea abies\"). Vtroušeni jsou taktéž zástupci dubu zimního (\"Quercus petraea\"), břízy bělokoré (\"Betula pendula\"), lípy malolisté (\"Tilia cordata\") a jedle.\n\nV případě reliktního boru tvoří skladbu dřevin původní starý porost borovice lesní, který prorůstá smrk ztepilý. Tento porost je charakteristický převážně v místech skal a skalnatých srázů nad řekou Otavou. V místech, kde se nachází hlubší půdy, rostou taktéž zástupci dubu zimního, břízy bělokoré, lípy malolisté, habru obecného (\"Carpinus betulus\") či jeřábu ptačího (\"Sorbus aucuparia\"). Keřové patro v reliktním boru tvoří převážně líska obecná (\"Corylus avellana\") a zimolez obecný (\"Lonicera xylostemum\"), nicméně na lokalitě rostou taktéž zástupci druhu řešetlák počistivý (\"Rhamnus catharticus\") a jalovec obecný (\"Juniperus communis\"). U borovice lesní existuje značná věková různorodost; nejstarší jedinci jsou přibližně 200 let staří, průměrný věk se pohybuje kolem 160 let. Oproti tomu v jihozápadní části se nachází nepůvodní mladší porost o stáří 60 až 70 let, který je tvořen převážně smrkem ztepilým. V této části se provádí běžné lesnické zásahy ve snaze omezit výskyt nepůvodního smrku.\nV bylinném patře roste například zimostrázek nízký (\"Polygaloides chamaebuxus\") na horní hraně prudkých svahů, tařice skalní (\"Aurinia saxatilis\") na skalách, bika hajní (\"Luzula luzuloides\"), čilimníkovec černající (\"Lembotropis nigricans\"), česnek šerý (\"Allium senescens\"), jestřábník bledý (\"Hieracium schmidtii\"), jetel alpínský (\"Trifolium alpestre\"), kociánek dvoudomý (\"Antennaria dioica\"), kručinka barvířská (\"Genista tinctoria\"), osladič obecný (\"Polypodium vulgare\"), řeřišničník písečný (\"Cardaminopsis arenosa\"), řimbaba chocholičnatá (\"Pyrethrum corymbosum\"), sleziník červený (\"Asplenium trichomanes\"), smolnička obecná (\"Viscaria vulgaris\"), tolita lékařská (\"Vincentoxicum hirundinaria\"), či válečka prapořitá (\"Brachypodium pinnatum\").\n\nStromové a bylinné patro je však výrazně poškozováno spásáním spárkatou zvěří, což má za následek, že se na svazích dobře daří převážně mechům a lišejníkům. Konkrétně se zde nachází dutohlávky (\"Cladonia\") a pukléřka islandská (\"Cetraria islandica\"), dále je zde možné najít druhy \"Hertelidea botryosa\", \"Hypogymnia tubulosa\", \"Lecanora saligna\" a \"Micarea denigrata\". Na skalách pak rostou zástupci druhu \"Candelariella vitellina\", \"Physcia dubia\" a \"Xanthoparmelia pulla\".\n\nMezi zdejší popsané zástupce hmyzu se řadí například mravkolev běžný (\"Myrmeleon formicarius\"), dále kutilka písečná (\"Ammophila sabulosa\") anebo hojně zastoupené saranče \"Tetrix bipunctata\". Mezi pozorované představitele plazů patří ještěrka obecná (\"Lacerta agilis\").\n\nZ významných ptačích druhů se zde vyskytuje výr velký (\"Bubo bubo\"), na území Česka ohrožený druh, který ve střední části rezervace i hnízdí. Z dalších pozorovaných druhů jde například o datla černého (\"Dryocopus martinus\"), sýkoru uhelníčka (\"Parus ater\"), budníčka menšího (\"Phylloscopus collybita\"), budníčka většího (\"Phylloscopus trochilus\"), červenku obecnou (\"Erihacus rubecula\"), králíčka ohnivého (\"Regulus ignicapillus\"), káně lesní (\"Buteo buteo\"), strakapouda velkého (\"Dendrocopos major\"), rehka zahradního (\"Phoenicurus phoenicurus\"), sojku obecnou (\"Garrulus glandarius\") či sýkoru modřinku (\"Parus caeruleus\").\n\nZe savců se v lokalitě vyskytují jedinci kuny lesní (\"Martes martes\"), veverky obecné (\"Sciurus vulgaris\"), zajíce polního (\"Lepus europaeus\") a srnce obecného (\"Capreolus capreolus\"). K devastaci porostů jak stromového, tak i bylinného patra přispívá nepůvodní muflon (\"Ovis musimon\").\n\nSnahou péče o chráněné území je dlouhodobě zachovat vhodný biotop pro výskyt výra velkého. To znamená podporovat současný druh porostu reliktního boru a acidofilních doubrav, a také se snažit o rozmělnění věkové stejnorodosti zdejšího porostu. V Plánu péče je taktéž zmíněno, že by z lokality měl být postupně odstraněn nepůvodní smrk ztepilý a nahrazen původními druhy dřevin. Podobně jako na jiných územích i zde přirozenému zmlazování lesního porostu škodí vysoké stavy lesní zvěře, spásající mladé stromky. Plán péče dále doporučuje neodklízet padlou organickou hmotu, ale ponechávat ji v lokalitě přirozenému rozpadu. Lesní pozemky spravuje Lesní hospodářský celek „Obecní lesy Oslov“.\n\nVysoká návštěvnost turistů se projevuje výrazným sešlapem půdy, ničením vegetace a odhozenými odpadky, na čemž se podílejí i rybáři a vodáci. Na území se také nelegálně táboří. Dle Plánu péče je potřeba tyto negativní vlivy na území rezervace eliminovat, a to za pomoci nahodilých kontrol.\n\nOblast je přístupná z obcí Tukleky a Svatá Anna neudržovanou polní cestou, jež tato místa spojuje. Po cestě je vedena zeleně značená turistická trasa z Písku na hrad Zvíkov. Rezervace je také přístupná při splavování řeky Otavy, kdy lze zakotvit u obnaženého skalnatého břehu. Na území rezervace jsou instalovány dvě informační tabule dostupné ze značené turistické trasy.\n\n"}
{"id": "595909", "url": "https://cs.wikipedia.org/wiki?curid=595909", "title": "Dagor Dagorath", "text": "Dagor Dagorath\n\nDagor Dagorath (v sindarštině znamenající Bitva bitev nebo Poslední bitva) je konečnou bitvou odehrávající se ve fiktivním světě J. R. R. Tolkiena. Tolkien byl při její tvorbě ovlivněn severskou mytologií a Ragnarökem. \n\nPoslední bitva Dagor Dagorath byla předpovězena samotným Mandosem. Podle něj se jednoho dne bdělost Valar otupí a Morgoth přijde na způsob jak proniknout skrz Hradby noci zpátky do Ardy. Temný pán zničí Slunce a Měsíc a v Amanu dojde k Bitvě bitev. Morgothovi a nekonečným zástupům jeho přisluhovačů včetně Saurona budou čelit všechny národy Ardy v čele s Valar. Tehdy v Mandosových síních obživnou všichni mrtví a přidají se do bitevní vřavy. Souboj s Temným pánem podstoupí Tulkas, který bude mít po levici Eönwëho a po pravici Túrina. Morgoth nakonec zahyne právě rukou Túrina Turambara, který mu probodne srdce svým mečem Gurthangem. Túrin tak pomstí svůj prokletý rod a všechny lidi. Morgothovou smrtí bitva skončí a národy Ardy budou moci slavit konečné vítězství.\nPři zkáze, kterou bitva napáchá, bude rozvrácena celá země a budou nalezeny ztracené silmarily. Obživlý Fëanor věnuje klenoty Yavanně, která silmarily rozbije a oživí s jejich pomocí Dva stromy. Tehdy budou zbourány hory Pelóri a blažené světlo Stromů se rozlije po celé Ardě. Pak bude všemi rasami zpívána Druhá hudba a každý při ní pochopí Eruův záměr.\n\n"}
{"id": "595918", "url": "https://cs.wikipedia.org/wiki?curid=595918", "title": "Galium", "text": "Galium\n\nSlovo Galium má několik významů.\n"}
{"id": "595929", "url": "https://cs.wikipedia.org/wiki?curid=595929", "title": "Legenda o sovích strážcích", "text": "Legenda o sovích strážcích\n\nLegenda o sovích strážcích (v anglickém originálu Legend of the Guardians: The Owls of Ga'Hoole) je animovaný film z roku 2010 režiséra Zacka Snydera. Film byl produkován společnostmi Warner Bros. a Village Roadshow Pictures ve studiu Animal Logic, kde vznikl film Happy Feet.\n\nHlasy postaviček v originále namluvili herci jako Jim Sturgess, Geoffrey Rush, Ryan Kwanten, Emily Barclay, Anthony LaPaglia a David Wenham.\n\nPíseň Kings and Queens od kapely 30 Seconds to Mars se stala hlavním motivem tohoto animovaného filmu režiséra Zacka Snydera, natočeného na motivy příběhů o sovích strážcích americké spisovatelky Kathryn Lasky, která pro toto své dílo čerpala inspiraci mimo jiné také z artušovských legend.\n\nPůvodní série bestsellerů spisovatelky Kathryn Laskyové nazvaná Strážci Ga'Hoolu (Guardians of Ga'Hoole) vypráví o strážcích nebe ze soví říše, již se stali legendou pro svůj ptačí lid.\n\nMladý soví kluk Soren, byl unášen otcovými příběhy o strážcích Ga'hoolu. Soren hrozně touží stát se součástí strážců. Za to jeho starší bratr Kludd se mu zase posmívá a touží jenom po lovu, létání a získání otcovy přízně. Jeho žárlivost může mít tragické následky. Pak náhodou vypadnou z koruny stromu do spárů zlých sov. Je na Sorenovi, aby se pokusil o útěk pomocí mladých odvážných soviček. Spolu letí přes velké moře a mlhy, aby našli velkou korunu stromu - domov legendárních strážců, kteří jediní můžou opět porazit zlé a navždy zachránit své království.\n"}
{"id": "595934", "url": "https://cs.wikipedia.org/wiki?curid=595934", "title": "Río de la Plata", "text": "Río de la Plata\n\nRío de la Plata (v překladu ze španělštiny \"Stříbrná řeka\") je rozlehlý estuár rozkládající se při východním pobřeží Jižní Ameriky. Do Atlantiku se zde společně vlévají dvě významné jihoamerické řeky – Paraná a Uruguay. Río de la Plata tvoří přirozenou hranici mezi státy Argentina (jižně od estuáru) a Uruguay (severně). Na březích la Platy leží i obě hlavní města zmíněných států – Buenos Aires a Montevideo.\n\nPři ústí řek je estuár široký zhruba 40 km a převažuje zde sladká voda. Mezi městem Maldonado (na uruguayské straně) a mysem Punta Rasa (Argentina) dosahuje estuár šířky až 220 km, zde je voda brakická. Na délku (směr východ-západ) měří Río de la Plata okolo 290 km. Charakteristická barva vody v Río de la Plata je hnědá, která je způsobena velkým množstvím sedimentů, které přinášejí řeky. Estuár je relativně mělký, jeho dno a břehy tvoří především jíly, písky a bahno.\n\nSpolečné povodí řek Paraná a Uruguay má rozlohu 3 100 000 km². Z toho je: 45,7 % v Brazílii, 29,7 % v Argentině, 13,2 % v Paraguayi, 6,6 % v Bolívii a 4,8 % v Uruguayi. Kromě toho dalších 130 000 km² uruguayského a argentinského území je odvodňováno přímo do Río de la Plata. Řeka Paraná má průměrný průtok ve svém ústí 17 300 m³/s, průměrný průtok řeky Uruguay se pohybuje mezi 4 500 m³/s a 5 500 m³/s.\n"}
{"id": "595937", "url": "https://cs.wikipedia.org/wiki?curid=595937", "title": "English Electric", "text": "English Electric\n\nThe English Electric Company Limited nebo English Electric (EE) byla britská průmyslová společnost, založená v roce 1918. Původně se specializovala na průmyslové elektromotory a transformátory. Její činnost se později rozšířila na výrobu lokomotiv a trakčního zařízení pro železnici, parních turbín, spotřební elektroniky, řízených střel, letadel a počítačů.\n\nI když pod názvem English Electric byla letadel vyrobena jen hrstka, vznikly tu dva mezníky v britském leteckém průmyslu - Canberra a Lightning. English Electric Aircraft se v roce 1960 stala jedním ze zakládajících členů British Aircraft Corporation. Ostatní součásti získala v roce 1968 firma GEC.\n\n"}
{"id": "595940", "url": "https://cs.wikipedia.org/wiki?curid=595940", "title": "Bikini Kill", "text": "Bikini Kill\n\nBikini Kill byla americká punková hudební skupina. Vznikla v městě Olympia ve Washingtonu v říjnu 1990, skupina se skládala ze zpěvačky Kathleen Hanna, kytaristky Billy Karren, bubenice Tobi Vail a basistky Kathi Wilcox. Skupina je všeobecně považována za průkopníky hnutí \"Riot Grrrl\" a je známá svými radikálně feministickými texty. Jejich hudba byla ovlivněna hardcorem. Skupina se rozpadla v roce 1998. Tři z členek spolu v roce 2017 po mnoha letech vystoupily. V lednu roku 2019 oznámila skupina návrat na pódia a zveřejnila data tří koncertů, které se budou konat 25. dubna 2019 v Los Angeles, 31. května 2019 a 1. června 2019 v New Yorku. V sestavě nyní ryze ženské party budou Kathleen Hanna (zpěv), Kathi Wilcox (baskytara), Tobi Vail (bicí), přičemž původního kytaristu Billyho Karrena nahradí Erica Dawn Lyle.\n\n"}
{"id": "595948", "url": "https://cs.wikipedia.org/wiki?curid=595948", "title": "Dvira", "text": "Dvira\n\nDvira též Dvir ( דְּבִירָה, v oficiálním přepisu do angličtiny Devira) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 313 metrů v severní části pouště Negev, nedaleko od jižního okraje Judských hor respektive jejich části, která je nazývána Hebronské hory (\"Har Chevron\"). Jde o aridní oblast, která jen v některých lokalitách v okolí kibucu má díky trvalému zavlažování ráz zemědělsky využívané oázy. Severovýchodně od vesnice byl vysázen les Dvira. Krajina má zvlněný reliéf, kterým prostupují četná vádí, severně od kibucu je to vádí Nachal Šikma.\n\nObec se nachází 37 kilometrů od břehu Středozemního moře, cca 73 kilometrů jižně od centra Tel Avivu, cca 56 kilometrů jihozápadně od historického jádra Jeruzalému a 18 kilometrů severně od města Beerševa. Dviru obývají Židé, přičemž osídlení v tomto regionu je etnicky smíšené, protože západním a jihozápadním směrem začínají oblasti se silným zastoupením arabské (respektive beduínské) populace, zejména lidnaté město Rahat, které leží jen 7 kilometrů odtud.\n\nDvira je na dopravní síť napojena pomocí lokální silnice 3255.\n\nDvira byla založena v roce 1951. Zakladateli byla skupina Izraelců a Židů z Maďarska a Jižní Ameriky, napojených na mládežnické sionistické hnutí ha-Šomer ha-Ca'ir. Zpočátku měla osada charakter provizorního stanového tábora. Voda se musela dovážet z nedalekého kibucu Šoval.\n\nMístní ekonomika je založena na zemědělství (polní plodiny, koření, chov dobytka a drůbeže) a průmyslu (firma Dolav na produkci plastů). Část obyvatel za prací dojíždí mimo obec. V kibucu je k dispozici mateřská škola, společná jídelna, zdravotní středisko, plavecký bazén, sportovní areály a obchod se smíšeným zbožím. Vesnice plánuje stavební expanzi sestávající z prodeje 138 parcel pro výstavbu rodinných domů. V červenci 2006 se předpokládalo zahájení prodeje prvních 50 pozemků.\n\nVesnice je pojmenována podle biblického města \"Debír\", které je v tomto regionu připomínáno v Knize Jozue 15,15 Oficiální název kibucu zní Dvira, ale bývá používána i varianta Dvir.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Dvira Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 745 lidí. Během roku 2014 populace stoupla o 10,5 %.\n\n\n"}
{"id": "595951", "url": "https://cs.wikipedia.org/wiki?curid=595951", "title": "Pátek třináctého (rozcestník)", "text": "Pátek třináctého (rozcestník)\n\nPátek třináctého je v mnoha zemích považován za nešťastný den. Může rovněž znamenat:\n\n\n\n"}
{"id": "595952", "url": "https://cs.wikipedia.org/wiki?curid=595952", "title": "GAL (elektronika)", "text": "GAL (elektronika)\n\nObvod GAL (z anglického Generic Array Logic) je malé programovatelné hradlové pole. Byl inovací obvodů PAL. Byl vyvinut ve firmě Lattice Semiconductor. Obvod GAL mohl přímo nahradit obvod PAL, díky náhradě bylo dokonce možné přidat zařízením používajícím PAL novou funkčnost. Hlavním vylepšením obvodů GAL proti starším PAL však byla možnost smazání a přeprogramování.\n\nNa trhu byly rovněž podobné obvody PEEL (programmable electrically erasable logic), zavedené firmou International CMOS Technology (ICT) corporation.\n\n"}
{"id": "595954", "url": "https://cs.wikipedia.org/wiki?curid=595954", "title": "Kopřivová vlákna", "text": "Kopřivová vlákna\n\nKopřivová vlákna jsou lýková vlákna z kopřivy dvoudomé (\"Urtica dioica\").\n\nRostlina se zpracovává podobně jako len nebo konopí, dává však jen 3-5 % textilních vláken (speciálně pěstěné kopřivy mohou přinést až 12 %).\n\nNěkteré fyzikální vlastnosti kopřivy a bavlny:\n\nK rozsáhlejšímu použití pro textilní účely došlo jen v období 1. světové války, jinak jsou známé pouze ojedinělé pokusy o zpracování a uvedení na trh. \n\nVlákna ze současné produkce se používají na ručně vyrobené\n\nÚdaje o rozsahu prodeje nejsou veřejně známé.\n\nPříroda poskytuje množství surovin, k nimž lidé v minulosti zaujímali velmi komplexní postoj a dokázali je efektivně využívat. Tento vztah se týkal také řady divokých rostlin, od jejichž zpracování bylo postupně z různých důvodů upuštěno. Písemné i hmotné doklady nám však přinášejí informace, že v krizových obdobích se k nim dokázaly vracet i poměrně vyspělé společnosti. K některým je kvůli jejich funkčnosti a vlastnostem při uplatnění nejmodernějších technologií opět hledána cesta. Jednou z těchto rostlin je všem dobře známá kopřiva. Ačkoliv je vnímána zejména jako plevel, či v pozitivnějším případě jako léčivá bylina, spektrum možností jejího zužitkování bylo vždy velmi pestré.\n\nHistoricky doložené je například využití kopřiv na výrobu papíru a také jako textilního barviva. V dnešní době jejich chlorofyl slouží jako barvivo potravinářské. S kopřivou se můžeme setkat zejména ve farmacii a kosmetice. Minimálně od doby bronzové sloužilo vlákno této rostliny ke zhotovování tkanin a stále i v 21. století láká mnohé výrobce jeho potenciálnost uplatnění v textilní produkci. Na trhu se v současnosti vyskytují především tkaniny zhotovené z ramie (příbuzná rostlina, čeleď kopřivovité) a girardinie \"Girardinia diversifolia\", označované jako himálajská kopřiva (rovněž čeleď kopřivovité). Na základě řady podaných patentů však lze předpokládat, že se brzy objeví v hojnější míře i dnes pouze ojedinělé výrobky z historicky prověřené kopřivy dvoudomé.\n\nTomuto tématu se vědecky věnuje etnolog Václav Michalička z Muzea Novojičínska, p.o. - působící v Muzeu a pamětní síni Sigmunda Freuda v Příboře. Jedním z výstupů projektu zaměřeného na historický fenomén zpracování kopřivového vlákna a výrobu kopřivových textilií od pravěku až po 20. století bylo vydání knihy „Kopřiva. Plevel, který šatil“ . Projekt se soustředil obzvlášť na kopřivu dvoudomou a její místo v materiální i duchovní kultuře. Vydání knihy úzce navazuje na výstavu \"Kopřiva\" realizovanou v Muzeu Novojičínska, p. o. – Muzeum a pamětní síň S. Freuda v Příboře (3. listopadu 2016 – 30. května 2017). Tato výstava byla oceněna v národní soutěži Gloria Musaealis v kategorii muzejní výstava roku 2016 a také získala čestnou cenu Pěti rudých růží od České národopisné společnosti za významný přínos pro rozvoj oboru etnografie a za ideovou koncepci a přípravu této výstavy . Více informací na stránkách Muzea Novojičínska, p.o.- sekce \"Projekt Kopřiva\".\n\n"}
{"id": "595963", "url": "https://cs.wikipedia.org/wiki?curid=595963", "title": "Pátek třináctého (filmová série)", "text": "Pátek třináctého (filmová série)\n\nPátek třináctého (v anglickém originále Friday the 13th) je série dvanácti amerických hororových filmů, natočených mezi lety 1980 a 2009. Jejich hlavní postavou je masový vrah Jason Voorhees. \n\n"}
{"id": "595964", "url": "https://cs.wikipedia.org/wiki?curid=595964", "title": "Šomrija", "text": "Šomrija\n\nŠomrija ( שׁוֹמְרִיָּה‎, v oficiálním přepisu do angličtiny Shomeriyya, přepisováno též Shomria) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 390 metrů na pomezí severní části pouště Negev a jižního okraje Judských hor respektive jejich části, která je nazývána Hebronské hory (\"Har Chevron\"). Jde o aridní oblast, která jen v některých lokalitách v okolí kibucu má díky trvalému zavlažování ráz zemědělsky využívané oázy. Západně od vesnice byl vysázen les. Krajina má zvlněný reliéf, kterým prostupují četná vádí.\n\nObec se nachází 41 kilometrů od břehu Středozemního moře, cca 72 kilometrů jihojihovýchodně od centra Tel Avivu, cca 50 kilometrů jihozápadně od historického jádra Jeruzalému a 21 kilometrů severoseverovýchodně od města Beerševa. Šomriji obývají Židé, přičemž osídlení v tomto regionu je etnicky převážně židovské. Vesnice ovšem leží jen 1 kilometr od Zelené linie oddělující Izrael v jeho mezinárodně uznávaných hranicích od Západního břehu Jordánu s převážně arabskou (palestinskou) populací. Počátkem 21. století byla obec zahrnuta do projektu Izraelské bezpečnostní bariéry oddělující fyzicky palestinské oblasti na Západním břehu Jordánu od vlastního Izraele. Dle stavu z roku 2008 již byl přilehlý úsek bariéry zbudován. Probíhá víceméně podél Zelené linie.\n\nŠomrija je na dopravní síť napojena pomocí lokální silnice 358.\n\nŠomrija byla založena v roce 1984. Zakladateli byla skupina Izraelců napojených na mládežnické sionistické hnutí ha-Šomer ha-ca'ir, k jehož 70. výročí vzniku byla zřízena tato osada. Původně šlo o polovojenský opěrný bod typu Nachal, později proměněný na ryze civilní sídlo.\n\nAž do počátku 21. století šlo o velmi malou osadu s populací čítající jen několik desítek lidí. To se změnilo po roce 2005, kdy sem zamířil větší počet židovských rodin evakuovaných v rámci plánu jednostranného stažení z pásma Gazy, konkrétně z tamní židovské osady Bnej Acmon. Tito přesídlenci se zde roku 2006 nastěhovali do domů, které jim zde přenechali původní obyvatelé kibucu, kteří vesměs odešli do sousedních kibuců (zejména Dvir a Lahav). Příchozí z Gazy jsou organizováni nezávisle na původních strukturách kibucu. Funguje zde náboženská škola, vojenská přípravka (mechina) a sportovní areály.\n\nObyvatelstvo kibucu bylo sekulární, ale s příchodem přesídlenců z Gazy zde vzrostl podíl nábožensky orientovaných rodin. Podle údajů z roku 2014 tvořili naprostou většinu obyvatel v Šomriji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, po roce 2005 s prudce rostoucí populací, která se okolo roku 2010 ovšem stabilizovala. K 31. prosinci 2014 zde žilo 572 lidí. Během roku 2014 populace klesla o 3,1 %.\n\n\n"}
{"id": "595969", "url": "https://cs.wikipedia.org/wiki?curid=595969", "title": "Lahav", "text": "Lahav\n\nLahav ( לַהַב, doslova „\"Čepel\"“, v oficiálním přepisu do angličtiny Lahav) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 455 metrů na pomezí severní části pouště Negev a jižního okraje Judských hor respektive jejich části, která je nazývána Hebronské hory (\"Har Chevron\"). Jde o aridní oblast, která jen v některých lokalitách v okolí kibucu má díky trvalému zavlažování ráz zemědělsky využívané oázy. Západně od vesnice byl vysázen les Lahav. Krajina má zvlněný reliéf, kterým prostupují četná vádí. Severně od kibucu pramení vádí Nachal Šikma. Kibuc je situován na úpatí kopce Tel Chalif.\n\nObec se nachází 43 kilometrů od břehu Středozemního moře, cca 78 kilometrů jihojihovýchodně od centra Tel Avivu, cca 56 kilometrů jihozápadně od historického jádra Jeruzalému a 16 kilometrů severoseverovýchodně od města Beerševa. Lahav obývají Židé, přičemž osídlení v tomto regionu je etnicky převážně židovské. Vesnice ovšem leží jen 2 kilometry od Zelené linie oddělující Izrael v jeho mezinárodně uznávaných hranicích od Západního břehu Jordánu s převážně arabskou (palestinskou) populací. Počátkem 21. století byla obec zahrnuta do projektu Izraelské bezpečnostní bariéry oddělující fyzicky palestinské oblasti na Západním břehu Jordánu od vlastního Izraele. Dle stavu z roku 2008 již byl přilehlý úsek bariéry zbudován. Probíhá víceméně podél Zelené linie. Další arabské osídlení se nachází ve vlastním Izraeli a jde o beduínské osady (například Lakija 6 kilometrů jižně odtud).\n\nLahav je na dopravní síť napojen pomocí lokální silnice 358.\n\nLahav byl založen v roce 1952. Zakladateli byla skupina členů polovojenských jednotek Nachal, kteří této lokalitě dali přednost před zvažovanou výstavbou osady v Galileji, protože osidlování Negevu považovali za důležitější. Později byla vesnice proměněna na ryze civilní sídlo. Zpočátku se nazývala Ciklag (צקלג), podle biblického města \"Siklag\", které je v tomto regionu připomínáno v Knize Jozue 15,31 Nynější jméno kibucu odkazuje na název zakladatelské skupiny členů jednotek Nachal.\n\nMístní ekonomika je založena na zemědělství včetně agronomické výzkumné stanice a průmyslu (firma Dolav na plastové výrobky). V kibucu funguje zdravotní středisko, mateřská škola, plavecký bazén, sportovní areály a obchod se smíšeným zbožím. Vesnice zahájila první fázi stavební expanze, která sestává z 28 pozemků nabízených\npro výstavbu rodinného domu. Výhledově se počítá i s druhou fází, která by měla zahrnout 130 dalších stavebních parcel.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Lahav Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 473 lidí. Během roku 2014 populace stoupla o 3,3 %.\n\n\n"}
{"id": "595972", "url": "https://cs.wikipedia.org/wiki?curid=595972", "title": "Henochova–Schönleinova purpura", "text": "Henochova–Schönleinova purpura\n\nHenochova-Schönleinova purpura (HSP) je systémová vaskulitida dětského věku s převážným postižením drobných cév. Nejčastější výskyt je u dětí od 3 do 15 let věku a častěji bývají postihováni chlapci. Etiologie onemocnění je neznámá, nesporná je však úloha interkurentní infekce. HSP je charakterizována jako leukocytoklastická vaskulitida (v biopsii u kožních lézí), jejíž součástí jsou IgA depozita v kapilárách a venulách, a ložiska mezangioproliferativní glomerulonefritidy v ledvinách. Prognóza nemoci je dobrá, záleží na rozsahu renálního postižení a obvykle trvá 3 až 4 týdny.\n\nKlinickým obrazem je:\n\nLaboratorní nález může zahrnovat elevaci zánětlivých parametrů (sedimentace, CRP, leukocytóza), normální nebo zvýšený počet trombocytů (na rozdíl od trombocytopenických purpur), může být přítomna hematurie, proteinurie a krev ve stolici, dále pak elevace PAF či anémie.\n\nDiagnostickými kritérii jsou 2 ze 4 následujících, přičemž tato kritéria mají 87,1% senzitivitu a 87,7% specificitu:\n\nPři diferenciální diagnóze je třeba vyloučit jiné systémové vaskulitidy (Wegenerovu granulomatózu, polyarteritis nodosa, systémový lupus erythematosus, dermatomyozitidu, juvenilní revmatoidní artritidu, Kawasakiho nemoc aj.) a trombocytopenické purpury (idiopatickou trombocytopenickou purpuru, leukemii)\n\nTerapie onemocnění může být:\n\n"}
{"id": "595974", "url": "https://cs.wikipedia.org/wiki?curid=595974", "title": "Kramim", "text": "Kramim\n\nKramim ( כְּרָמִים, doslova „\"Vinice\"“ [plurál], v oficiálním přepisu do angličtiny Keramim) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 403 metrů na pomezí severní části pouště Negev a jižního okraje Judských hor respektive jejich části, která je nazývána Hebronské hory (\"Har Chevron\"). Jde o aridní oblast, která jen v některých lokalitách v okolí kibucu má díky trvalému zavlažování ráz zemědělsky využívané oázy. Západně od vesnice byl vysázen les Sansana. Krajina má zvlněný reliéf, kterým prostupují četná vádí. Západně od kibucu je to například vádí Nachal Sansana.\n\nObec se nachází 50 kilometrů od břehu Středozemního moře, cca 83 kilometrů jihovýchodně od centra Tel Avivu, cca 57 kilometrů jihozápadně od historického jádra Jeruzalému a 15 kilometrů severovýchodně od města Beerševa.\n\nKramim obývají Židé, přičemž osídlení v tomto regionu je etnicky smíšené. 2 kilometry na východě leží židovské město Mejtar, na jižní a jihozápadní straně se ovšem rozkládají arabské (beduínské) osídlení (města Lakija a Chura). Navíc leží kibuc jen 1 kilometr od Zelené linie oddělující Izrael v jeho mezinárodně uznávaných hranicích od Západního břehu Jordánu s převážně arabskou (palestinskou) populací. Počátkem 21. století byla kibuc pomocí projektu Izraelské bezpečnostní bariéry fyzicky oddělen od palestinských oblastí na Západním břehu Jordánu. Dle stavu z roku 2008 již byl přilehlý úsek bariéry zbudován. Probíhá víceméně podél Zelené linie.\n\nKramim je na dopravní síť napojen pomocí dálnice číslo 60.\n\nKramim byl založen v roce 1980. Zpočátku musela jeho populaci posílit skupina členů polovojenských jednotek Nachal. Velká část z nich se zde ale trvale neusadila.\n\nMístní ekonomika je založena na zemědělství (pěstování révy, tropického ovoce, chov drůbeže) a průmyslu. Rozvíjí se turistický ruch. Kibuc prošel privatizací a zbavil se prvků kolektivismu ve svém hospodaření. V obci funguje mateřská škola, sportovní areály, obchod se smíšeným zbožím, společná jídelna a synagoga. Vesnice plánuje stavební expanzi.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Kramim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po dlouhodobé stagnaci od roku 2008 rychle roste. K 31. prosinci 2014 zde žilo 310 lidí. Během roku 2014 populace stoupla o 7,3 %.\n\n\n"}
{"id": "595981", "url": "https://cs.wikipedia.org/wiki?curid=595981", "title": "Trest (rozcestník)", "text": "Trest (rozcestník)\n\nTrest může označovat:\n"}
{"id": "595986", "url": "https://cs.wikipedia.org/wiki?curid=595986", "title": "Sumba", "text": "Sumba\n\nSumba je jedním z velkých ostrovů Malých Sund. Blízkými velkými ostrovy jsou Sumbawa na severozápadě, Flores na severu a Timor na východě.\n\nSumba je třináctým největším ostrovem Indonésie, patří k jejím nejjižnějším ostrovům. Vnitrozemí ostrova je hornaté, výše než 1000 m n. m. však leží pouze malá část plochy. Nejvyšším vrcholem je Wanggameti na jihovýchodě ostrova.\n\nSrážky jsou sezonní, hlavním zdrojem jsou monzunové deště. Období sucha je méně patrné na jižních svazích hor při jižním pobřeží.\n\nOstrov není příliš hustě zalidněn (kolem 55 obyv. na km² v roce 2005). Nejsou zde žádná velkoměsta, v největším městě Waingapu na severovýchodním pobřeží žije okolo 50 000 lidí. Dalším větším městem je Waikabubak.\n\nSumba patří mezi chudé oblasti Indonésie, velká část obyvatel žije pod hranicí chudoby. Produkce potravin je závislá na krátkém období dešťů. Na většině ostrova například nelze v tomto období vypěstovat dostatek rýže, ostrov je tak často závislý na potravinové pomoci od vlády. Nízká je také úroveň zdravotní péče, oblast má vysokou kojeneckou úmrtnost, problémem je i častý výskyt malárie. Na druhou stranu má ostrov velké kulturní bohatství, dochovalo se množství tradic a zejména odlehlejší oblasti ostrova stále žijí původním životem.\n\nVětšina obyvatel vyznává křesťanství.\n\nVzhledem k sezonnosti srážek pokrývaly původně většinu ostrova opadavé monzunové lesy. Jižní svahy na jižním pobřeží mají dostatek srážek po celý rok, jsou pokryty stálezeleným deštným lesem. Většina území však již byla odlesněna především za účelem získání zemědělské půdy, přeměněny byly asi tři čtvrtiny plochy ostrova. Dnes jsou pro ostrov typické především savany a travnaté plochy.\n\nNěkteré zachovalé fragmenty původní přírody jsou chráněny. Na ostrově se nachází 2 národní parky (Manupeu Tanah Daru a Laiwangi Wanggameti).\n"}
{"id": "595988", "url": "https://cs.wikipedia.org/wiki?curid=595988", "title": "Bejt Kama", "text": "Bejt Kama\n\nBejt Kama ( בֵּית קָמָה, doslova „\"Dům obilí\"“, v oficiálním přepisu do angličtiny Bet Qama, přepisováno též Beit Kama) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 240 metrů v severní části pouště Negev, nedaleko od jihozápadního okraje Judských hor respektive jejich části, která je nazývána Hebronské hory (\"Har Chevron\"). Jde o aridní oblast, která ale díky trvalému zavlažování má v okolí kibucu ráz zemědělsky využívané krajiny. Krajina má mírně zvlněný reliéf, kterým prostupují četná vádí, východně od kibucu je to vádí Nachal Šikma.\n\nObec se nachází 30 kilometrů od břehu Středozemního moře, cca 70 kilometrů jižně od centra Tel Avivu, cca 58 kilometrů jihozápadně od historického jádra Jeruzalému a 21 kilometrů severně od města Beerševa. Bejt Kama obývají Židé, přičemž osídlení v tomto regionu je etnicky převážně židovské. Jižním směrem ovšem začínají oblasti se silným zastoupením arabské (respektive beduínské) populace, zejména lidnaté město Rahat, které leží jen 5 kilometrů odtud.\n\nBejt Kama je na dopravní síť napojen pomocí dálnice číslo 40, ze které tu odbočují lokální silnice 293 a 264. Východně od kibucu probíhá železniční trať z Tel Avivu do Beerševy, která tu ale nemá stanici. Ve výstavbě je úsek dálnice číslo 6 (takzvané \"Transizraelské dálnice\").\n\nBejt Kama byl založen v roce 1949. Zakladateli byla skupina Židů z Maďarska napojených na mládežnické sionistické hnutí ha-Šomer ha-ca'ir. K nim se přidaly i další skupiny tvořené Židy z Polska, Francie a Argentiny. Zpočátku se osada nazývala (ספיח)- Safijach. Nynější název odkazuje na biblický citát z Knihy Izajáš 17,5: „\"Bude tomu, jako když se při žni sklízí obilí, když se do náručí shromažďují klasy, jako když se klasy posbírají v dolině Refájců\"“\n\nMístní ekonomika je orientována na zemědělství (polní plodiny, produkce mléka) a průmysl. V kibucu funguje mateřská škola, regionální základní škola Nicanej ha-Negev (ניצני הנגב), společná jídelna, společenské středisko, knihovna, sportovní areály, zdravotní středisko a zubní ordinace a obchod. Vesnice prochází od roku 2006 stavební expanzí, v jejímž rámci je tu nabízeno 138 parcel pro výstavbu rodinných domů. V rámci nové obytné čtvrti se plánuje i výstavba plaveckého bazénu.\n\nJižně od vesnice sídlí úřady Oblastní rady Bnej Šim'on.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Bejt Kama Židé - cca 1300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1400 osob).\n\nJde o menší obec vesnického typu s populací, která po roce 2005 skokově narostla. K 31. prosinci 2014 zde žilo 1353 lidí. Během roku 2014 populace stoupla o 8,3 %.\n\n\n"}
{"id": "595993", "url": "https://cs.wikipedia.org/wiki?curid=595993", "title": "Poststrukturalismus", "text": "Poststrukturalismus\n\nPoststrukturalismus je myšlenkový směr, jehož jádrem je kritika a transformace klasického strukturalismu (za jehož klíčové osobnosti můžeme považovat Émila Durkheima, Ferdinanda de Saussura, Claude Lévi-Strausse a Rolanda Barthese).\n\nKlasický strukturalismus se rozvíjel především ve Francii, a tím pádem má i poststrukturalismus vazby k francouzskému kulturnímu okruhu, byť se ho chopili i autoři z anglosaské oblasti, především z okruhu feminismu a kulturálních studií.\n\nPoststrukturalismus je pojem popisný, většina z autorů, kteří jsou jím označeni, se k němu nehlásí (někteří proti němu i protestují) a neexistuje tedy žádná souvislá a autorizovaná verze poststrukturalismu. Ta je nemožná i kvůli tomu, že stejně jako starý strukturalismus, i poststrukturalismus není vázán na jeden obor a předmět zájmu, ale prochází napříč obory (byť je navázán především na filozofii, sémiotiku, kulturální studia a gender studies). Spojujícím prvkem u většiny poststrukturalistů je však důraz na jazyk a antiesencialismus – ať už ve vztahu k významu, realitě, identitě či pravdě.\n\n\n\n\n"}
{"id": "595996", "url": "https://cs.wikipedia.org/wiki?curid=595996", "title": "Ladislav Holdoš", "text": "Ladislav Holdoš\n\nLadislav Holdoš (14. května 1911 Ružomberok – 9. září 1988 Bratislava) byl slovenský a československý interbrigadista (účastník španělské občanské války), politik, poslanec Prozatímního Národního shromáždění, Ústavodárného Národního shromáždění a Národního shromáždění ČSR za Komunistickou stranu Slovenska (respektive za KSČ). Později politicky pronásledovaný v 50. letech 20. století, rehabilitovaný v 60. a znovu pronásledovaný v 70. letech.\n\nPocházel z rodiny školníka. Profesí byl bankovním úředníkem. Náboženským vyznáním patřil mezi evangelíky. Před válkou byl bez stranické příslušnosti.\n\nPodle jiného zdroje se narodil v rodině ševce a služky jako jeden z pěti dětí. Po vychození obecné školy a dvou tříd obchodní akademie začal pracovat jako bankovní úředník. V roce 1935 vstoupil do Komunistické strany Československa a od října 1936 se ve Španělsku účastnil občanské války v Thälmannově praporu mezinárodních brigád (krycí jméno \"Pedro\"). Omylem byl uvězněn republikány, po jejich porážce internován ve francouzském zajateckém táboře v Alžíru a Francii. V letech 1939–1940 působil jako voják v československé zahraniční armádě ve Francii, poté se angažoval i v protifašistickém odboji v ilegální organizaci MOI. Po zatčení gestapem v roce 1943 byl uvězněn v koncentrační táboře Buchenwald.\n\nPo osvobození působil opět v ČSR jako komunistický funkcionář. 8. dubna 1945 byl kooptován do prozatímního Ústředního výboru Komunistické strany Československa. Na konferenci KSS v Žilině v srpnu 1945 byl zvolen členem předsednictva KSS a tajemníkem pro masově-organizační práci. V roce 1948 byl předsedou branné komise KSS a generálním tajemníkem Národní fronty na Slovensku, v roce 1950 se stal členem 10. Sboru pověřenců (pověřenec - předseda Slovenského úřadu pro věci církevní), kde se angažoval v pronásledování církví.\n\nV poválečném období rovněž trvale zasedal v nejvyšším zákonodárném sboru. V letech 1945–1946 byl poslancem Prozatímního Národního shromáždění za KSS. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění. Po volbách do Národního shromáždění roku 1948 se stal poslancem Národního shromáždění. Na postu poslance zůstal do června 1951, kdy rezignoval a nahradila ho Elena Koyšová.\n\nV srpnu 1945 byl delegáty národních výborů zvolen i za poslance Slovenské národní rady. Působil jako místopředseda SNR. Zasedal zde do roku 1946. Pak byl na základě výsledků parlamentních voleb roku 1946 zvolen do Slovenské národní rady opětovně. Byl místopředsedou SNR.\n\nOd ledna 1948 zasedal v komisi českých a slovenských komunistů, na které se řešil návrh nové československé ústavy ve vztahu k úpravě pravomocí slovenských orgánů. Finální zasedání komise se konalo v květnu 1948. Holdoš se ho účastnil, podal několik drobných pozměňovacích návrhů a také neúspěšný zásadní návrh, aby centrální vláda neměla pravomoc zrušit nařízení Sboru pověřenců. Argumentoval tím, že toto mělo svůj smysl před Únorem, ale nyní již to není zapotřebí. Holdošův návrh byl odmítnut. Antonín Zápotocký naopak zdůraznil, že v poúnorových podmínkách již zvláštní postavení Slovenska není potřebné. Výsledkem debaty okolo ústavy tak bylo výrazně oslabení slovenských kompetencí v poúnorovém Československu, ve srovnání s obdobím po roce 1945.\n\nV dubnu 1950 Holdoš převzal rezort pověřence pro církevní věci, který dosud vedl Gustáv Husák. Husákova politická kariéra ovšem nyní končila v rámci frakčního boje v KSS a obvinění z buržoazního nacionalismu. Paradoxně po několika měsících sám Holdoš následoval Husáka a byl obviněn v politickém procesu se slovenskými komunisty. Už v dubnu 1950 jej nepřímo kritizoval Viliam Široký v projevu před ÚV KSS. Na následném zasedání předsednictva ÚV KSS 29. dubna 1950 čelili někteří funkcionáři okolo Husáka ostré kritice. Holdoš se tomu tentokrát vyhnul, protože jednání opustil předčasně s poukazem na pracovní povinnosti.\n\nV roce 1951 byl zatčen a vyloučen z KSČ. V roce 1953 byl dodatečně zahrnut do vyšetřování v procesu s tzv. buržoazními nacionalisty. Na rozdíl od Husáka, který dlouho trval na své nevině, Holdoš s vyšetřovateli spolupracoval a doznával se k předkládaným obviněním. Prokuratura pak navrhla u Holdoše trest odnětí svobody v délce do 20 let. A v tomto procesu jej v roce 1954 odsoudili na 13 let vězení. Během vyšetřovací vazby byl mučen a podepsal „Vyhlásenie o spolupráci s vyšetrovacími orgánmi“, ve kterém se zavázal „informovat“ o svých spoluvězních. Postupně byl vězněný v Ruzyni, Kolodějích, Bratislavě, na Pankráci a v Jáchymově, kde ručně třídil uranovou rudu. Ve vězení nakonec mučený a nemocný strávil tři roky. V dubnu 1957 byl podmínečně z vězení propuštěn.\n\nKvůli následkům věznění do smrti kulhal (při nucených dřepech mu praskla šlacha v koleně) a po propuštění se osamocený a nemocný vrátil k bývalé manželce. S tou byl v té době již několik let rozveden.\n\nV roce 1963 byl rehabilitován v rámci činnosti tzv. Barnabitské komise ÚV KSČ a opět získal členství v KSČ. Byl zaměstnán v Historickém ústavu Slovenské akademie věd na oddělení všeobecných dějin až do 15. června 1969. Jeho manželka pracovala jako asistentka na vysoké škole.\n\nKe dni 1. listopadu 1969 byl jmenován velvyslancem ČSSR na Kubě. Po prověrkách následujících po okupaci Československa byl v srpnu 1970 vyzván k dovolené v ČSSR a opětovně vyloučen z KSČ. Následně mu byl znemožněn návrat na Kubu. Formálně byl z postu velvyslance na Kubě odvolán prezidentem Ludvíkem Svobodou k 31. prosinci 1970. Z Ministerstva zahraničních věcí ČSSR byl propuštěn k 14. květnu 1971 k datu svého odchodu do důchodu (16. května 1971).\n\nStátní bezpečnost ho evidovala na seznamu tzv. nepřátelských osob a sledovala pod krycím jménem „KUBA II\" a \"Bohém\" do konce života. Samotný spis, který na něho vedla StB má téměř 1200 stran, přičemž byl pod neustálou operativní kontrolou.\n\nByl třikrát ženat, z toho dvakrát se stejnou manželkou. Se svou první ženou Margitou Holdošovou roz. Vinařovou se rozvedl v roce 1950 a poté znovu oženil po návratu z vězení v roce 1958. Koncem 60. let podal návrh na rozvod, Margita Holdošová však v době rozvodového řízení v létě 1970 zemřela. Nově se oženil s Vierou Šarlotou Rosinovou roz. Koričanovou (nebo Koritsanovou) na dálku 21. července 1970. Šarlota Holdošová si do manželství přivedla svoji dceru z předchozího manželství.\n\nJeho jediná dcera Magdaléna Schurmanová (Madlen) z prvního manželství žije na Slovensku se synem Tomášem Zechelem.\n\n\n"}
{"id": "595997", "url": "https://cs.wikipedia.org/wiki?curid=595997", "title": "Vrtbovská zahrada", "text": "Vrtbovská zahrada\n\nVrtbovská zahrada je barokní terasovitá zahrada italského typu v Praze na Malé Straně. Vstupuje se do ní přes Vrtbovský palác z \"Karmelitské ulice\". Zahrada se táhne z nádvoří paláce směrem na jihozápad a zařezává se do svahu Petřína. Na jihu přiléhá k parcele číslo 390, která je v katastru nemovitostí vedena jako zahrada, a k parcele číslo 388; na západě k Schönbornské zahradě a na severozápadě k Vratislavské zahradě a stejnojmennému paláci.\n\nNese jméno po svém zakladateli, majiteli zdejšího paláce a vinic Janu Josefu z Vrtby, který ji nechal vystavět na počátku 18. století podle návrhu českého barokního architekta Františka Maxmiliana Kaňky. Sochy jsou dílem Matyáše Bernarda Brauna, fresky Venuše pochází od Václava Vavřince Rainera. Vrtbovská zahrada je označována za jednu z nejkrásnějších v Praze.\n\nVrtbovská zahrada byla pojmenována po Vrtbovském paláci, ke kterému příslušela. Vrtbovský palác vznikl přestavbou tří domů po roce 1631 za hraběte Sezimy z Vrtby, který je postupně skoupil. Zahrada pak byla založena na místě renesanční vinice jeho vnukem Janem Josefem z Vrtby kolem roku 1720.\n\nPůvodně se dům čp. 373 skládal ze tří, z nichž jeden z jižních vystavěl ke své potřebě v roce 1591 italský stavitel Ulrico Aostalli de Sala (někdy počeštěně \"Oldřich Avastalis de Sal(l)a\"). Tento dům koupil v roce 1620 hudební skladatel Kryštof Harant z Polžic a Bezdružic, zřejmě již sloučený s vedlejším domem. Když byl Kryštof Harant při popravě sedmadvaceti českých pánů na Staroměstském náměstí v roce 1621 sťat, byl dům zkonfiskován Habsburky a o rok později v roce 1622 zakoupen hrabětem Sezimou z Vrtby, který v roce 1631 přikoupil sousední severní dům ze 16. století, sloučil je a přestavěl do dnešní pozdně renesanční podoby. Později, za jeho vnuka hraběte Jana Josefa z Vrtby, vznikla na místě vinice kolem roku 1720 barokní zahrada spojená s další přestavbou paláce Františkem Maxmiliánem Kaňkou. Sochy pochází z dílny Matyáše Brauna z let 1720–1725.\n\nJan Josef z Vrtby jako nejvyšší purkrabí Pražského hradu měl dostatek prostředků, aby zaplatil nejvýznamnější umělce té doby, kteří pro něj vytvořili jednu z nejkrásnějších zahrad Prahy – jak je dnes Vrtbovská zahrada titulována.\n\nV té době bylo zakládání barokních zahrad na levém břehu Vltavy celkem běžné. Začalo to výstavbou ohromné Zahrady valdštejnské v letech 1627–1630 a pokračovalo pásem zahrad zaříznutých do úpatí Petřína (\"Přehořovská zahrada\" [1703], dnes Lobkovická; \"Colloredovská zahrada\" [1715–1718], dnes Schönbornská zahrada) a pod Pražský hrad (zahrady Ledeburská, Pálffyovská, Fürstenberská a další). Většina barokních zahrad na levém úpatí Petřína vznikala na již starších renesančních zahradách a vinicích, které v době nástupu renesance nahradily zahrady a vinice gotické. Ne jinak tomu bylo i v případě Vrtbovské zahrady, kudy navíc vedla dnes již zaniklá cesta z dnešní \"Karmelitské ulice\".\n\nZahrada tedy vznikla z popudu Jana Josefa z Vrtby v první polovině 18. století v italském barokním slohu ovlivněném českými prvky (nápadité řešení malého prostoru s postupným rozvojem jeho hmoty) v podání architekta Františka Maxmiliana Kaňky, malíře Václava Vavřince Reinera a sochaře Matyáše Brauna. Vrtbové drželi palác s přilehlou zahradou až do roku 1799, kdy ho koupil císařský rada Jan Mayer. V této době došlo k přestavbě paláce podle plánů dvorního stavitele Josefa Zobela, zahrady se však rekonstrukce nedotkla. Od roku 1807 byl v držení lazaretu na Karlově. \n\nKolem roku 1845 byl celý palác s barokní zahradou upraven ve stylu klasicismu a na předělu mezi spodním a středním patrem vznikly empírové přístavky. Tehdy původní barokní charakter zahrady zanikl a byl vyměněn i rostlinný pokryv. V průběhu přestavby pravděpodobně vznikla i malá vyhlídka na střeše v nejvyšším místě zahrady. V jednom z těchto přístavků v letech 1886–1889 bydlel a působil malíř Mikoláš Aleš.\n\nVe druhé polovině 20. století byla zahrada méně udržována, k první větší rekonstrukci došlo v 50. letech a ke druhé v roce 1987. V roce 1958 byl palác se zahradou zapsán na seznam kulturních památek.\n\nV letech 1990–1998 prošla zahrada rekonstrukcí podle projektu architekta Ivana Březiny a zahradního architekta Václava Weinfurtera. Přihlíželo se i k průzkumu Mileny Nečáskové z roku 1987, který mimo dávno zaniklé malby na teatronu odhalil i zaniklé fresky na opěrné zdi mezi druhou a třetí úrovní. Nejprve došlo ke statickému zajištění zdí a saly terreny a později k celkové rekonstrukci zahrady kompletní výměnou rostlinstva a snížením druhotně navýšeného terénu. Byly též vyhotoveny kopie Braunových soch z balustrády včetně sochy Atlanta ze vstupní brány a originály uloženy do lapidária Národního muzea. Obnovena byla i schodiště, fasády, rozvody a drobné dekorace.\n\nDne 3. června 1998 byla zahrada otevřena pro veřejnost. Vlastníkem zahrady je hlavní město Praha. Od roku 1999 je zahrada zpřístupňována prostřednictvím správcovské firmy Casus Direct mail a.s. Od roku 2000 se zde nachází galerie, kde se konají výstavy; v samotné zahradě jsou pořádány různé společenské akce jako svatby apod. Zahrada je přístupná v otevíracích hodinách pouze v letní sezóně. Vstup do zahrady je placený.\n\nVrtbovská zahrada je rozdělena do tří výškově oddělených teras v nadmořských výškách 197–212 m. Nachází se ve svahu na prostorově komplikované ploše o plošné výměře 0,31 ha. Tvar připomínající šipku je však na jihu vykrojen Schönbornskou zahradou a na severovýchodě domem čp. 372 z ulice \"Tržiště\". Ani samotná orientace Vrtbovského paláce není vůči zahradě ideální – průčelí paláce vůči zahradě netvoří pohledový závěr. Kompozičně je zahrada zasazena do dvou os. Jedna se nachází v první úrovni. Tvoří ji sala terrena, jejímž identickým odrazem je na protilehlé straně voliéra s ptactvem. Obě křídla jsou souměrně ukončena později přidanými empírovými domky. Spojnice prochází bazénkem s puttem na mořské nestvůře. Druhá osa je na první kolmá, protažením kolmice se dostáváme k teatronu umístěném v nejvyšším místě zahrady. Na tuto kolmici jsou uchycena dvě dvoukřídlá schodiště oddělující všechny tři výškové patra (partery). Na prvních dvou parterech je na kolmici bazének obklopený záhony s tvary tvořenými zimostrázem vždyzeleným, proloženými barevnou dekorací azalek. Nejvyšší část se paprskovitě zdvihá až k teatronu. Od druhého je oddělen balustrádou s vázami a sochami antických bohů v pozadí s barokní kopulí kostela svatého Mikuláše. Záhony této části jsou tvořeny trávníkem a jehličnany.\n\nDo zahrady se vstupuje přes pokladnu umístěnou ve východní místnosti saly terreny. Dále se pokračuje na první parter. Vstupní brána zahrady od F. M. Kaňky je zdobena Braunovými sochami dvou ženských alegorických postav a Atlanta. Sochy \"Hojnost\" (nalevo v pohledu do zahrady) a \"Bohatství\" (napravo) jsou originální a byly původně polychromované. Atlant držící Zemi je kopií, originál je uložen v lapidáriu Národního muzea. Tato brána vznikla překlenutím uličky vedoucí do původních vinic mezi dvěma křídly Vrtbovského paláce. Ulička zanikla při Vrtbovských přestavbách paláce a tak je dnes možný vstup k bráně přes Vrtbovský palác stojící na rohu ulic \"Karmelitské\" a \"Tržiště\".\n\nV nejspodnější části se nachází fontána se soškou puttiho na mořské nestvůře, obklopená čtyřmi dekoračními záhony. Zelenorůžovou dekoraci tvoří zimostráz vždyzelený a violka rohatá. Vlevo přiléhá sala terrena, která je vyzdobena freskami barokního malíře Václava Vavřince Reinera a dvěma sochami v rozích od Matyáše Brauna. Na opačné straně je to pak voliéra s ptactvem ze ZOO Praha, ve stejném architektonickém návrhu jako sala terrena. Nejnižší část zahrady je od druhého oddělen dvoukřídlým schodištěm, které se zprava i zleva sbíhá v jedno. Schodiště je zaklesnuto mezi dvě zdi, které umožňují výhled na první parter až při svém vrcholu. Tento koridor je po obou stranách uzavřen empírovými domečky. V tom, který přiléhá k sale terreně, je instalace připomínající pobyt Mikoláše Alše. Naproti schodišti se nachází stěna paláce a vstup do místní galerie.\n\nDruhé patro je rozděleno vizuálně na 3 části, prakticky však sestává z částí dvou. Tyto části jsou od sebe odděleny zdí habru obecného s vystříhanými oblouky, které jsou vyplněny lavičkami. Zde již na jihu sousedí se zelení kostela Panny Marie Vítězné a hřištěm přilehlé školy, a na severozápadu s Vratislavskou zahradou. U ústí schodiště stojí dva mohutné zeravy následované po obou stranách menšími tisy různých tvarů. Ústřední část je tvořena dvěma velkými záhony s dekorací stejného charakteru jako v nejnižším parteru, v postranních částech jsou to keře s růžemi. Uprostřed je malé jezírko.\n\nDo posledního patra se vstupuje přes schodiště, které se z jednoho centrálního toku větví ve dvě směrem ke stranám. Je dekorováno kamennými vázami s dětskými naháči a na zdi nad schodištěm se nachází balustráda s vázami a sedm soch antických bohů od Matyáše Brauna. Dnes se však jedná již o kopie poškozených originálů, které jsou uloženy v lapidáriu Národního muzea. Jedná se o Apollona, Merkura, Dianu, Juna, Minervu, Jupitera a Vulkána, v jižní části se nachází sousoší zápasících chlapců. Horní parter je tvořen paprskovitě se sbíhajícími trávníky s tisy, směrem od vyhlídky na malostranské dominanty k horní terase tvořené teatronem. Jsou zde tři paprskovitě se sbíhající cesty vydlážděné oblázky. Teatron je rozdělen mušlemi a pemzou na tři části. Každá z nich je zdobena maskarony a festony včetně reliéfů postav mořských panen (po stranách) a tritony (uprostřed). Štuková výzdoba však byla v průběhu času značně poškozena a tak byla v 50. letech 20. století a ještě při rekonstrukci v roce 1987 z větší části nahrazena novou. V prostřední části se nacházela Reinerova freska z roku 1720 a v postranních částech byly umístěny i další fresky, které se však do současnosti nedochovaly. Na střeše teatronu se nachází vyhlídka.\n\nZ vyhlídky je vidět celé centrum Prahy, na jedné straně tvoří dominantu barokní kopule kostela svatého Mikuláše na Malostranském náměstí a panorama Hradu, na straně druhé věž s lodí kostela Panny Marie Vítězné v ulici \"Karmelitské\". Je zde také částečně vidět do zahrady Vratislavské (původně \"Mitrovické\"). Na druhé straně se na kopci vypíná vyhlídkový pavilon zahrady Schönbornské (původně \"Colloredovské\"), obehnané vysokým plotem. Dnes je součástí velvyslanectví Spojených států amerických v Praze.\n\nV této části je při ohybu petřínského svahu směrem západním ve zdi uzamčená branka, která vede do dnes soukromé zahrady Vratislavské. Ta je menší (0,195 ha) než Vrtbovská a rovněž pochází z období baroka.\n\nSala terrena je tvořena třemi místnostmi. Východní salonek je obložen v dolní části dřevěnou inkrustací s motivy zpěvného ptactva, v západním jsou to scénické fresky. Západním salonkem je možno vstoupit do bývalého empírového ateliéru Mikoláše Alše. Hlavní část je bohatě zdobená štuky, freskami a sochami. Tato část se z větší části dochovala v původním stavu až do současnosti.\n\nPři vstupu z prvního parteru, který je zahradě otevřen, upoutá pozornost Reinerova freska „Zuzany a starého muže v antických ruinách“. Po jejích stranách se nachází mramorové sochy Bakcha a Ceresy od Matyáše Brauna. Obě jsou původní, obklopené dalšími freskami a štuky. Bakchus, bůh vína, stojí v pravé nice; v levé je umístěna Ceres, bohyně plodnosti a zemědělství. Od Václava Vavřince Reinera je i ústřední freska na klenbě zobrazující Venuši a Adonise. Ostatní fresky zobrazují průhledy do krajin. Jejich autorství se přisuzuje zatím neznámému dekoratérovi, se kterým Reiner pravděpodobně spolupracoval.\n\n\n"}
{"id": "596002", "url": "https://cs.wikipedia.org/wiki?curid=596002", "title": "Jiří I. (rozcestník)", "text": "Jiří I. (rozcestník)\n\nJméno Jiří I. označuje vícero osob:\n"}
{"id": "596003", "url": "https://cs.wikipedia.org/wiki?curid=596003", "title": "Národní park Iguazú", "text": "Národní park Iguazú\n\nIguazu je národní park v argentinské provincii Misiones. Znám je především díky stejnojmenným vodopádům Iguazú (o průtoku okolo 1000 m³/s, částečně leží už v Brazílii) a vzácným druhům divoké zvěře (zejména výskytu ohrožených druhům ptactva). Park byl vyhlášen roku 1934, v roce 1984 byl pak zařazen na seznam světového dědictví UNESCO. Vstup do parku je zpoplatněn - např. pro zahraniční turisty je poplatek ustanoven na 100 pesos.\n\nRozloha parku Iguazú je 550 km². Stejně jako Argentina i Brazílie zřídila na svém území okolo vodopádů národní park - Parque Nacional do Iguaçu. Ten má rozlohu 1 700 km² a je též zapsán na seznamu světového dědictví UNESCO. Okolo vodopádu je tedy chráněné území o souhrnné rozloze 2 250 km² na obou březích řeky.\n\nV parku roste okolo 2000 rostlinných druhů, žije zde na 80 druhů savců, 450 ptačích druhů, nespočetně hmyzu včetně mnoha motýlů. Panuje zde vlhké subtropické klima (letní průměrné teploty 20-32 °C, zimní 11-23 °C), průměrný roční srážkový úhrn dosahuje hodnoty 1800 mm.\n"}
{"id": "596007", "url": "https://cs.wikipedia.org/wiki?curid=596007", "title": "Chacerim", "text": "Chacerim\n\nChacerim ( חֲצֵרִים, doslova „\"Dvory\"“, v oficiálním přepisu do angličtiny Hazerim, přepisováno též Hatzerim) je vesnice typu kibuc v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 241 metrů v centrální části pouště Negev. Jde o aridní oblast, která ale díky trvalému zavlažování má místy v okolí kibucu ráz zemědělsky využívané oázy.\n\nObec se nachází 40 kilometrů od břehu Středozemního moře, cca 92 kilometrů jižně od centra Tel Avivu, cca 77 kilometrů jihozápadně od historického jádra Jeruzalému a 6 kilometrů západně od města Beerševa, do jehož aglomerace spadá. Chacerim obývají Židé, přičemž osídlení v tomto regionu je etnicky převážně židovské. Pouštní oblasti se silným zastoupením arabské (respektive beduínské) populace, leží dále k východu a jihovýchodu. Západně od kibucu se rozkládá velká letecká základna Chacerim.\n\nChacerim je na dopravní síť napojen pomocí lokální silnice 2357.\n\nChacerim byl založen v roce 1946. Vznikl v říjnu 1946 v rámci masivní osidlovací operace 11 bodů v Negevu, kdy bylo během jediného dne zřízeno v jižní části tehdejší mandátní Palestiny jedenáct nových židovských osad. Zakladateli kibucu byla skupina židovské mládeže napojená na skautské hnutí. Tito osadníci pocházeli z již etablovaných kibuců Deganija Alef a Afikim. Doplnila je skupina židovských imigrantů, kteří se do mandátní Palestiny dostali z Íránu. Toto zakladatelské jádro sestávalo z pěti dívek a pětadvaceti chlapců. V prvním roce kolonisté zřídili vodovodní potrubí umožňující dodávky vody z osad Gvar'am a Nir Am. Pouštní krajina v okolí kibucu byla totiž závislá na umělém zavlažování. Celkem zde bylo jen 600 dunamů (60 hektarů) obdělávatelné půdy. Během války za nezávislost v roce 1948 bylo potrubí přerušeno při arabském útoku a vesnice zůstala až do konce války bez vodovodního spojení. Kibuc tehdy odolal hrozbě dobytí egyptskou invazní armádou a naopak se stal opěrným bodem, který izraelská armáda využila při dobytí nedaleké Beerševy.\n\nPůvodně se osada nazývala Kelta. Název vesnice odkazuje na biblický citát z Knihy Izajáš 42,11: „\"ať pozvednou svůj hlas, i poušť a její města, dvorce, v nichž sídlí Kédar, ať plesají obyvatelé Sely a výskají z vrcholků hor\"“ Koncem 40. let měl kibuc 27 obyvatel a rozlohu katastrálního území 3 000 dunamů (3 kilometry čtvereční).\n\nPo válce se obyvatelé kibucu hodlali vrátit k zemědělské kultivaci okolní půdy, ale ani obnovené dodávky vody nezaručily úrodu. Zjistilo se, že půda má příliš vysokou salinitu. Kvůli vyplývajícím ekonomickým potížím část obyvatel kibuc opustila a v roce 1959 zbylí členové zvažovali, že vesnici zcela zruší a přestěhují na vhodnější místo. Postupně se ale rozvíjely agrární metody, které umožnily i ve zdejších půdách provozovat zemědělské hospodaření. V roce 1965 místní populaci posílil příchod skupiny Židů z Argentiny. V roce 1990 byla vesnice vybrána jako cílové místo pro židovské imigranty z Brazílie napojené na hnutí ha-Bonim Dror.\n\nKibuc neprošel privatizací a udržuje si některé prvky kolektivního hospodaření. Už roku 1978 ale byla zrušena hromadná výchova dětí a obnovena rodinná výchova. Místní ekonomika je orientována na zemědělství (jojoba a produkce mléka), školství a sektor služeb. Část obyvatel za prací dojíždí mimo obec. V obci funguje průmyslová firma Netafim zaměřená na zavlažovací technologie. Vznikla roku 1965 a jde o podnik celostátního významu. Dále tu působí základní škola a ulpan (školící centrum pro nové imigranty).\n\nKibuc asistoval při založení dvou novějších židovských vesnic, a to Ketura a vesnice v Hebronských horách v lokalitě Har Amasa. Dále se kibuc podílel na vzniku vzdělávacího komplexu Kedma.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Chacerim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 771 lidí. Během roku 2014 populace stoupla o 0,3 %.\n\n\n"}
{"id": "596014", "url": "https://cs.wikipedia.org/wiki?curid=596014", "title": "Emil Kraepelin", "text": "Emil Kraepelin\n\nEmil Kraepelin (15. února 1856 – 7. října 1926) byl německý psychiatr, jeden ze zakladatelů moderní psychiatrie, konkrétně psychofarmakologie a psychiatrické genetiky. Věřil v biologické příčiny psychopatologie. \n\nByl žákem Paula Flechsiga (mimochochem hrdiny známé knihy Daniela Paula Schrebera \"Pamětihodnosti nervově nemocného\") na Univerzitě v Lipsku. \n\nKraepelin zastával názor, že psychická onemocnění jsou analogií tělesných nemocí a pokusil se o jejich klasifikaci. Zavedl také dva pojmy pro označení psychotických stavů: manio-deprese a dementia praecox. První pojem se užívá dodnes, druhý byl vytlačen pojmem schizofrenie, který zavedl Eugen Bleuler. \n\nSpolu s Aloisem Alzheimerem se podílel na objevu Alzheimerovy choroby a její neurologické podstaty.\n"}
{"id": "596020", "url": "https://cs.wikipedia.org/wiki?curid=596020", "title": "BD+20° 1790b", "text": "BD+20° 1790b\n\nBD+20 1790b je exoplaneta obíhající mladou hvězdu typu oranžového trpaslíka v souhvězdí Blíženců. Tato hvězda je velmi aktivní a mladá. Nachází se zhruba 83 světelných let od Země. Ze začátku bylo objevení exoplanety obtížné a její nalezení bylo oznámeno až v únoru 2010. Je zhruba šestkrát těžší než Jupiter a stáří bylo odhadnuto na 35 milionů let, v době objevu byla nejmladší objevenou exoplanetou.\n"}
{"id": "596022", "url": "https://cs.wikipedia.org/wiki?curid=596022", "title": "Asilisaurus", "text": "Asilisaurus\n\nAsilisaurus (\"ještěr předchůdce\") byl rod silesauridního archosaura (dinosauriforma). Tento nejstarší známý archosaur z „ptačí vývojové linie“ žil zhruba před 243 miliony let (období středního triasu) na území dnešní Tanzanie. Byl popsán podle fosilií asi 14 jedinců mezinárodním týmem paleontologů v roce 2010. Typovým druhem je \"A. kongwe\".\n\n\"Asilisaurus\" dosahoval délky asi 1 až 3 metrů, výšky v kyčlích 0,5 až 1 metru a hmotnosti od 10 do 30 kilogramů. Podle jiných odhadů byl však dlouhý jen kolem 1,2 metru a dosahoval hmotnosti asi do tří kilogramů. Je starším příbuzným zhruba stejně velikého silesaura z polského Krasiejowa.\n\n"}
{"id": "596023", "url": "https://cs.wikipedia.org/wiki?curid=596023", "title": "Nevatim", "text": "Nevatim\n\nNevatim ( נְבָטִים‎, doslova „\"Výhonky\"“, v oficiálním přepisu do angličtiny Nevatim) je vesnice typu mošav v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 326 metrů v centrální části pouště Negev. Jde o aridní oblast. Pouze díky trvalému zavlažování má místy v okolí mošavu krajina ráz zemědělsky využívané oázy.\n\nObec se nachází 54 kilometrů od břehu Středozemního moře, cca 95 kilometrů jihojihovýchodně od centra Tel Avivu, cca 70 kilometrů jihozápadně od historického jádra Jeruzalému a 9 kilometrů východně od města Beerševa, do jehož aglomerace spadá. Nevatim obývají Židé, přičemž osídlení v tomto regionu je etnicky smíšené, se silným zastoupením arabské (respektive beduínské) populace (například město Tel as-Sabi 3 kilometry severozápadně odtud nebo Šakíb al-Salam 4 kilometry jihozápadním směrem). Další beduínské osídlení ve formě roztroušených osad pokračuje východně od mošavu. Židovskou populaci soustřeďuje hlavně samotné město Beerševa.\n\nNevatim je na dopravní síť napojen pomocí dálnice číslo 25. Souběžně s ní vede i železniční trať do Dimony. Ta zde ale nemá stanici.\n\nNevatim byl založen v roce 1946. Vznikl v říjnu 1946 v rámci masivní osidlovací operace 11 bodů v Negevu, kdy bylo během jediného dne zřízeno v jižní části tehdejší mandátní Palestiny jedenáct nových židovských osad. Jeho zakladateli byla skupina Židů z Maďarska. Během války za nezávislost v roce 1948 byla vesnice vystavena útokům a obléhání egyptskou invazní armádou. Odolala díky zásobování prováděnému ze vzduchu, pomocí letadel. V průběhu války pak region ovládla izraelská armáda.\n\nJméno je inspirováno Biblí, doslova Nabatejci. Koncem 40. let měl Nevatim 35 obyvatel a rozlohu katastrálního území 3 100 dunamů (3,1 kilometrů čtverečních). Po válce byla osada zrušena a znovu byla osídlena až roku 1954, kdy se do ní nastěhovala skupina Židů z jižní Indie, z okolí města Kočin. Ti zde zbudovali synagogu coby repliku původní svatyně kočinských Židů.\n\nMístní ekonomika je založena na zemědělství (skleníkové hospodaření, pěstování květin a chov drůbeže), v kterém působí ale jen menšina obyvatel. Větší část populace za prací dojíždí mimo obec. V obci funguje zdravotní středisko, mateřská škola, plavecký bazén, sportovní areály, obchod se smíšeným zbožím, synagoga a mikve. Vesnice plánuje stavební expanzi, v jejímž rámci se tu má nabídnout 138 parcel pro výstavbu rodinných domů. V červenci 2006 se očekávalo zahájení prodeje prvních 50 pozemků.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Nevatim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 789 lidí. Během roku 2014 populace stoupla o 5,6 %.\n\n\n"}
{"id": "596025", "url": "https://cs.wikipedia.org/wiki?curid=596025", "title": "Viktor Tausk", "text": "Viktor Tausk\n\nViktor Tausk (12. března 1879 Žilina – 3. července 1919 Vídeň) byl filozof a psychoanalytik, rodák ze slovenské Žiliny (německy mluvící).\n\nPůvodně byl právníkem, ale kolem roku 1910 začal studovat ve Vídni medicínu. Tehdy se také seznámil s psychoanalýzou. Především se zamiloval do psychoanalytičky Lou Andreas-Salomé (tehdy o mnoho let starší), s níž prožil dramatický vztah (Andreas-Salomé proslula jako známá manipulátorka s muži, byla milenkou Friedricha Nietzscheho i Rainera Marii Rilkeho).\n\nTausk se pak pokoušel ze vztahu s Andreas-Salomé (ovšem i z depresí, jimiž trpěl odjakživa) vzpamatovat podstoupením psychoanalýzy u Helene Deutschové. Snažil se také získat úctu Sigmunda Freuda a za tím účelem představil některé nové psychoanalytické teorie (nejznámějším je jeho článek \"O původu Mocného stroje v mysli schizofreniků\" z roku 1919). Freud však jeho nápady odmítl, což Tausk těžce nesl. Ve stejném roce Tausk spáchal sebevraždu. Freud komentoval jeho smrt v dopise Andreas-Salomé: \"\"Přiznám se, že mi chybět nebude\"\".\n\n"}
{"id": "596027", "url": "https://cs.wikipedia.org/wiki?curid=596027", "title": "Národní tenisové centrum Billie Jean Kingové", "text": "Národní tenisové centrum Billie Jean Kingové\n\nNárodní tenisové centrum Billie Jean Kingové, , se nachází v parku Corona Flushing Meadows ve čtvrti Queens města New York. Tradičně je na přelomu srpna a září dějištěm posledního tenisového grandslamu sezóny US Open.\n\nV samotném areálu se nachází dvacet dva dvorců, v přilehlém parku dalších jedenáct. Tři hlavní stadióny komplexu patří k největším tenisovým arénám světa, jejichž žebříček vede Arthur Ashe Stadium s kapacitou 22 547 diváků. Všech třicet tři kurtů má tvrdý akrylový povrch DecoTurfjiž od postavení nového areálu v roce 1978. \n\nNárodní centrum je umístěno v sousedství Citi Field, domovského stadiónu baseballového týmu New York Mets. Tenis je na něm hrán jedenáct měsíců v roce, uzavřený bývá pouze při nepříznivém počasí a v průběhu grandslamu. Kromě členů klubu je areál otevřený také veřejnosti.\n\nDne 28. srpna 2006 získalo centrum název po americké tenistce Billie Jean Kingové. Ceremoniálu se účastnili aktivní i bývalí hráči včetně Martiny Navrátilové, Venus Williamsové, Chris Evertové, Johna McEnroea a Jimmyho Connorse. Jedná se o největší sportovní areál na světě pojmenovaný po sportovkyni.\n\nMyšlenka zrodu tenisového centra vznikla okolo ledna 1977, když nastupující prezident Amerického tenisového svazu (USTA) W. E. Hester uviděl z okna letadla přistávajícího na newyorském letišti LaGuardia nevyužívaný starý stadion Singer Bowl, který byl následně zrekonstruován a zvětšen na nový Louis Armstrong Stadium. Tím bylo získáno místo pro výstavbu nového národního tenisového centra, které vzniklo v okolí Armstrongova stadionu. K otevření areálu došlo v srpnu 1978.\n\nÚvahy o přesunu dějiště grandslamu do San Diega vedly v roce 1995 k zahájení velké modernizace a rozšíření tenisového centra. Tenisový svaz přikoupil okolní pozemky a stadion Arthura Ashe s kapacitou přes 22 0000 diváků nahradil v roce 1997 stadion Louise Armstronga ve funkci centrálního dvorce. Kapacita Armstrongovy arény byla snížena z osmnácti na deset tisíc diváků.. Společnost Rossetti Architects navrhla stadion Arthura Ashe, tak aby se stal největším tenisovým dvorcem na světě. \n\nArchitekti Rossetti opatřili v roce 2016 centrální dvorec zatahovací střechou a vystavěli nový třetí největší kurt Grandstand Stadium. Po dohrání US Open 2016 pak došlo na podzim téhož roku k demolici Louis Armstrong Stadium a na jeho místě vznikl nový stadion téhož jména otevřený během srpna 2018, s kapacitou 14 053 diváků i zatahovací střechou. \n\n19. července 2008 se na stadionu Arthura Ashe konala první netenisová akce, když basketbalové profesionální týmy WNBA New York Liberty a Indiana fever zde odehrály zápas v rámci prvního ročníku soutěže „Liberty Outdoor Classic„. Jednalo se historicky o první regulérní ročník profesionální basketbalové soutěže v USA hrané venku. Indiana Fever zvítězily poměrem 71-55. Utkání přihlíželo 19 393 diváků.\n\nNárodní tenisové centrum je také místem každoročního turnaje středních škol New York State High School, konaného v květnu.\n\n"}
{"id": "596028", "url": "https://cs.wikipedia.org/wiki?curid=596028", "title": "Mikuláš z Kadaně", "text": "Mikuláš z Kadaně\n\nMikuláš z Kadaně (1350, Kadaň – 1419, Praha) byl hodinář českého středověku, rodák z královského města Kadaně v severozápadních Čechách, od 70. let 14. století působil v Praze jako královský hodinář. Kolem roku 1381 se stal měšťanem Starého Města pražského, v roce 1410 sestrojil podle výpočtů profesora astronomie na pražské univerzitě Jana Šindela staroslavný Staroměstský orloj v Praze. Zemřel patrně roku 1419. \n\nDne 15. září 2010 mu byla na radniční věži v Kadani odhalena bronzová pamětní deska.\n"}
{"id": "596037", "url": "https://cs.wikipedia.org/wiki?curid=596037", "title": "Petr Hlaváček (historik)", "text": "Petr Hlaváček (historik)\n\nPetr Hlaváček (* 4. dubna 1974 Chomutov) je český historik kulturních a náboženských dějin středověku a raného novověku, filosof, editor a publicista. Zabývá se problematikou národního mesianismu a evropské identity.\n\nPochází z někdejší pražské měšťanské rodiny Hlaváčků. Vyrůstal v Kadani a roku 1992 maturoval na Gymnáziu Kadaň. V letech 1992–1997 studoval historii a filosofii na Univerzitě Karlově v Praze a na Universität Bern ve Švýcarsku, je žákem prof. Františka Šmahela.\n\nPoté byl až do roku 2000 interním doktorandem Ústavu českých dějin FF UK, v letech 2000–2001 působil v Historickém ústavu AV ČR, v období 2001–2007 byl vědeckým pracovníkem Centra pro dějiny a kulturu střední a východní Evropy (GWZO) v německém Lipsku. Zároveň v letech 2006–2007 vykonával úřad proděkana pro vědu, výzkum a zahraniční záležitosti na Husitské teologické fakultě UK a funkci vedoucího Katedry historie a křesťanské kultury. V období 2006–2012 přednášel dějiny středověku na Jihočeské univerzitě v Českých Budějovicích. Roku 2008 založil a jako koordinátor vede Collegium Europaeum – Výzkumnou skupinu pro dějiny evropského myšlení FF UK & FLÚ AV ČR v Praze. V roce 2015 se habilitoval na Univerzitě Karlově v oboru české dějiny a byl jmenován docentem, zároveň byl zvolen mezi fellows Centra medievistických studií AV ČR a UK. Od roku 2016 přednáší též na Západočeské univerzitě v Plzni dějiny českého středověku. Dále je rovněž členem výboru Lutherovy společnosti.\n\nMimo jiné byl členem tzv. Husovské komise při České biskupské konferenci (1997–2000), lektorem Institutu františkánských studií v Praze (2001–2005) a koordinátorem Komise Biskupství litoměřického a města Kadaně pro rekonstrukci františkánského kláštera v Kadani (2003–2006).\n\nV roce 2014 získal společně s historiky Janem Rychlíkem, Matějem Spurným, Ivem Cermanem a Janem Urbanem v rámci Novinářské ceny 2013 čestné uznání za seriál článků k 75. výročí Mnichova.\n\nS manželkou Karlou, syny Jonášem a Mikulášem a dcerkou Karličkou žije v Kadani na Špitálském předměstí a v Praze na Vinohradech.\n\nV letech 1989–1995 publikoval též v regionálních periodikách Kadaň Dnes, Kadaňské noviny, Nástup, CV Týden a Památky, příroda, život pod jménem \"Petr Hlaváček-Kadaňský\".\n\n\n\nPetr Hlaváček v České televizi v pořadu Historie.cs\n\nPetr Hlaváček v rozhovoru na ČT24\n\nPetr Hlaváček v Českém rozhlasu Plus v pořadu Pro a proti\nPetr Hlaváček v Českém rozhlasu Plus v pořadu Historie Plus\n\nRozhovor Petra Hlaváčka pro internetovou verzi literární revue Host\n"}
{"id": "596042", "url": "https://cs.wikipedia.org/wiki?curid=596042", "title": "Dirichletova věta o aproximaci", "text": "Dirichletova věta o aproximaci\n\nDirichletova věta o aproximaci je tvrzení z oboru teorie čísel, které se týká diofantických aproximací, tedy aproximací reálných čísel pomocí racionálních čísel.\n\nVěta říká, že pro každé reálné číslo \"α\" a libovolné kladné přirozené číslo \"N\" existují celá čísla \"p\" a \"q\" taková, že formula_1 a \n\nNa tvrzení se lze dívat také tak, že celočíselné násobky \"α\" se nedokáží udržet příliš daleko od celých čísel: jeden z prvních \"N\" násobků bude nějakému celému číslu blíž formula_3.\n"}
{"id": "596046", "url": "https://cs.wikipedia.org/wiki?curid=596046", "title": "A Thousand Suns", "text": "A Thousand Suns\n\nA Thousand Suns je čtvrté studiové album skupiny Linkin Park. Bylo vydáno 8. září 2010 (většina Evropských zemí), 13. září 2010(ČR) respektive 14. září (USA).Album bylo vydáno ve dvou verzích. Verze CD a verze CD + DVD, která obsahuje dodatečné DVD z natáčení a tvorby tohoto alba pod názvem Meeting Of A Thousand Suns. Kapela se albem A Thousand Suns chtěla ještě více odlišit od alb předešlých. Začíná vynechávat prvky Hip Hopu a Metalu a spíše se soustředí na Alternativní Rock a Elektroniku. Turné k tomuto albu začalo na začátku roku 2011 pod názvem - Linkin Park North America Tour 2011. Na tomto turné doprovázeli Linkin Park ještě Pendulum, The Prodigy a Does Off End You,Yeah ?\n\n"}
{"id": "596069", "url": "https://cs.wikipedia.org/wiki?curid=596069", "title": "Deinodon", "text": "Deinodon\n\nDeinodon („strašný zub“) je název pro fosilní zuby jakéhosi velkého dravého dinosaura (teropoda) z čeledi Tyrannosauridae, který žil na území Severní Ameriky v období svrchní křídy (asi před 75 miliony let). Fosilie byly objeveny již v polovině 50. let 19. století na území Montany, v roce 1856 je pak paleontolog Joseph Leidy popsal pod jménem \"Deinodon horridus\". Jde o první popsané zkameněliny tyranosaurida vůbec, zároveň také o jedny z prvních popsaných zkamenělin dinosaurů na území Severní Ameriky.\n\nDnes je tento taxon pokládán za \"nomen dubium\", jelikož není možné přesně určit rod a druh dinosaura, kterému zuby patřily. Pravděpodobně se jedná o druh \"Gorgosaurus libratus\", s jistotou to však nevíme.\n\n\n"}
{"id": "596073", "url": "https://cs.wikipedia.org/wiki?curid=596073", "title": "Virtuální sídlo", "text": "Virtuální sídlo\n\nVirtuální sídlo nebo virtuální kancelář je služba určená podnikatelům. Poskytovatel virtuálního sídla pronajímá zákazníkovi – právnické osobě – adresu za účelem jejího zápisu do obchodního rejstříku, jakožto zákazníkova sídla. (V případě podnikající fyzické osoby se jedná o adresu místa podnikání zapsanou v živnostenském rejstříku.) Nerozumí se jím fyzické využívání prostor a ve valné většině případů se jedná o společný nájem/podnájem s dalšími nájemci/podnájemci. První virtuální kancelář založil v roce 1995 v Coloradu Ralph Gregory pod názvem Intelligent Office.\n\nHlavní podstatou služby je poskytnutí souhlasu s umístěním sídla (pro právnické osoby) nebo souhlasu s místem podnikání (u podnikajících fyzických osob), bez něhož soud sídlo/místo podnikání do rejstříku nezapíše, a následné přeposílání korespondence, která klientovi na adresu sídla dorazí. Sdílením prostor získají společnosti také výrazně nižší cenu nájmu.\n\nV roce 2009 došlo k důležité novelizaci občanského zákoníku, kdy byl zrušen tehdejší § 19 c) odst. 2, podle kterého byly do té doby právnické osoby povinny určit své sídlo adresou, kde právnická osoba sídlí skutečně, tedy místem, kde je umístěna její správa a kde se veřejnost může s právnickou osobou stýkat. Od 20. 7. 2009 již tato právní povinnost neexistuje, čímž zákonodárce posvětil legálnost virtuálních sídel. Nové znění zákona zohledňuje také koncepci sídla podle judikatury Evropského soudního dvora.\n\n\nPodnikatelé si virtuální sídla zřizují nejčastěji z důvodů úspor, protože virtuální sídlo vyjde levněji než fyzická kancelář a to především u profesí, pro jejichž výkon není skutečná kancelář nutná (finanční a daňoví poradci, vývojáři IT, stavební firmy apod). Služeb virtuálních sídel využívají i ti, jimž z nějakého důvodu nebylo dovoleno zaregistrovat si sídlo tam, kde mají provozovnu. Popudem může být i touha mít prestižnější adresu, nemuset mít sídlo firmy na adrese svého bydliště či spadat pod vytíženější finanční úřad - rozdíly v periodicitách finančních kontrol v jednotlivých městech České republiky se s ohledem na vytíženost liší až dvacetinásobně.\n\nAvšak je nutné dodat, že přemístěním sídla do Prahy má i své nevýhody, jak například:\n\nVirtuální sídlo má různé přednosti, ale nemusí být nutně jen v hlavním městě.\n\nVýhody mít sídlo společnosti v Praze:\n\n"}
{"id": "596074", "url": "https://cs.wikipedia.org/wiki?curid=596074", "title": "MV Tacoma", "text": "MV Tacoma\n\nMV \"Tacoma\" je trajekt třídy Jumbo Mark II, který provozuje společnost Washington State Ferries. Na začátku roku 2009 sloužil na trase mezi Seattlem a Winslowem.\n"}
{"id": "596081", "url": "https://cs.wikipedia.org/wiki?curid=596081", "title": "Národní olympijský výbor", "text": "Národní olympijský výbor\n\nNárodní olympijský výbor (NOV) je základní řídící a organizační složka olympijského hnutí a nositel olympijské myšlenky v příslušné zemi. Spolu s Mezinárodním olympijským výborem a mezinárodními sportovními federacemi tvoří národní olympijské výbory jeden ze tří hlavních pilířů mezinárodního olympijského hnutí.\n\nPodle příslušných prováděcích textů Olympijské charty mají národní olympijské výbory bdít nad rozvojem a ochranou olympijského hnutí a sportu, zajišťovat reprezentaci svých zemí na olympijských hrách (popřípadě jiných akcích pod patronátem Mezinárodního olympijského výboru), a mají-li pověření, i organizovat letní olympijské hry, zimní olympijské hry nebo jiné akce. Základní podmínkou pro účast sportovců určité země na olympijských hrách je existence národního olympijského výboru uznaného Mezinárodním olympijským výborem. Uznání národního olympijského výboru je vázáno na podmínky, že je v zemi nejméně pět národních svazů olympijských sportů, členů mezinárodních sportovních federací uznaných Mezinárodním olympijským výborem (z nichž tři jsou zastoupeny v programu olympijských her) a že stanovy národního olympijského výboru odpovídají olympijské chartě a výslovně se na ni odvolávají. Národní olympijský výbor si musí zachovat politickou a finanční nezávislost, může však spolupracovat s vládními nebo soukromými organizacemi.\n\nČlenem národního olympijského výboru a jeho exekutivy s hlasovacím právem je automaticky člen Mezinárodního olympijského výboru za příslušnou zemi (existuje-li) a zástupci národních svazů olympijských sportů, kteří musí tvořit většinu hlasujících členů. Národní olympijský výbor nesmí přijmout více než jeden národní svaz příslušného olympijského sportu. Členy národního olympijského výboru mohou být i zástupci sportovních svazů neolympijských sportů a jiných sportovních organizací a významné osobnosti (sportovci, představitelé vědy a kultury). Vlády nemají právo jmenovat člena národního olympijského výboru. Členové národního olympijského výboru s výjimkou administrativních pracovníků nesmějí přijímat za svou činnost v národním olympijském výboru finanční odměnu, mohou však přijmout náhradu za náklady na dopravu a pobyt. Funkcionáři národního olympijského výboru musí být voleni minimálně jednou za čtyři roky na plenárních zasedáních národního olympijského výboru. Plenární zasedání se musí sejít minimálně jednou za rok. Každý národní olympijský výbor musí zaslat Mezinárodnímu olympijskému výboru (při žádosti o uznání nebo při změnách) ověřený překlad svých stanov ve francouzštině nebo angličtině, popřípadě ověřené kopie protokolů plenárních zasedání, na nichž došlo k volbě nebo výměně funkcionáře národního olympijského výboru. Národní olympijské výbory mají právo předkládat Mezinárodnímu olympijskému výboru různé návrhy prostřednictvím svého člena Mezinárodního olympijského výboru, přímo nebo na zasedání představitelů národních olympijských výborů s exekutivou Mezinárodního olympijského výboru. Národní olympijské výbory organizují a kontrolují reprezentaci svých zemí na olympijských hrách včetně výběru a přihlášek závodníků, zajišťují vybavení, úřední formality, dopravu a ubytování svých výprav. Odpovídají za chování členů olympijské výpravy a zajišťují jejich sociální zabezpečení (pojistky a podobně). Výběrem a přípravou závodníků mohou národní olympijské výbory pověřit národní sportovní svazy nebo jiné orgány, mají však konečné slovo při výběru účastníků letních olympijských her a zimních olympijských her.\n\nMezinárodní olympijský výbor doporučuje národním olympijským výborům, aby pravidelně a pokud možno každoročně organizovaly olympijský den, zabývaly se otázkami rozvoje kultury a umění ve sportovní a olympijské oblasti, bojovaly proti porušování fair play ve sportu a zejména proti dopingu, účastnily se akcí olympijské solidarity Mezinárodního olympijského výboru a vyhledávaly finanční zdroje, aniž by však ohrozily svoji nezávislost a důstojnost. V případě porušení zásad olympijského hnutí a olympijské charty mohou být národní olympijské výbory a jejich představitelé postiženi sankcemi. Podle článku 25 (a příslušných prováděcích textů) olympijské charty nemůže žádný závodník, družstvo nebo výprava odstoupit od účasti na olympijských hrách (pokud se přihlásily) s výjimkou nemoci nebo vyšší moci. Jestliže je činnost národního olympijského výboru nebo jeho představitelů v rozporu s olympijskou chartou, má člen Mezinárodního olympijského výboru za příslušnou zemi povinnost zaslat zprávu o situaci předsedovi Mezinárodního olympijského výboru, který může jmenovat jiného člena Mezinárodního olympijského výboru z jiné země a pověřit ho šetřením. Dříve než dojde ke zrušení uznání národního olympijského výboru, může Mezinárodní olympijský výbor určit lhůtu k odstranění rozporu. Národní olympijský výbor, který přestal být dočasně nebo trvale uznáván, ztrácí právo nazývat se národním olympijským výborem, vysílat závodníky na olympijské hry, účastnit se akcí pod záštitou Mezinárodního olympijského výboru a používat olympijských symbolů a emblému.\n\nPrvní národní olympijské výbory vznikaly převážně jako dočasné orgány pro zajištění účasti na jednotlivých olympijských hrách. Na 2. zasedání Mezinárodního olympijského výboru 1896 byli členové Mezinárodního olympijského výboru přímo pověřeni vytvářením národních olympijských výborů ve svých zemích. V tomto období záviselo uznání národního olympijského výboru na členu nebo členech Mezinárodního olympijského výboru dotyčné země. Teprve postupně se vytvářely požadavky na strukturu, úkoly a charakter jednotlivých národních olympijských výborů a právo uznat národní olympijský výbor přejímal celý Mezinárodní olympijský výbor a jeho exekutiva. Podle článku 17 olympijské charty se jednou za dva roky scházejí představitelé národních olympijských výborů s exekutivou Mezinárodního olympijského výboru ke společné konferenci, kterou svolává předseda Mezinárodního olympijského výboru.\n\nKoncem 60. let 20. století vytvořily národní olympijské výbory zastřešující organizaci Generální shromáždění národních olympijských výborů, která má za úkol sjednotit činnost národních olympijských výborů, posílit jejich autoritu v olympijském hnutí a rozvíjet vzájemnou spolupráci mezi jednotlivými národními olympijskými výbory. Zastřešující organizace národních olympijských výborů vznikly také na úrovni jednotlivých kontinentů, v Evropě jsou to Evropské olympijské výbory, v Africe Asociace afrických národních olympijských výborů, v Americe Panamerická sportovní organizace, v Asii Asijská olympijská rada a v Oceánii Národní olympijské výbory Oceánie.\n\nV lednu 2016 existovalo celkem 206 uznaných národních olympijských výborů:\n\nEvropa (50 NOV): Albánie, Andorra, Arménie, Ázerbájdžán, Belgie, Bělorusko, Bosna a Hercegovina, Bulharsko, Černá Hora, Česko, Dánsko, Estonsko, Finsko, Francie, Gruzie, Chorvatsko, Irsko, Island, Itálie, Izrael, Kosovo, Kypr, Lichtenštejnsko, Litva, Lotyšsko, Lucembursko, Maďarsko, Severní Makedonie, Malta, Moldavsko, Monako, Německo, Nizozemsko, Norsko, Polsko, Portugalsko, Rakousko, Rumunsko, Rusko, Řecko, San Marino, Slovinsko, Slovensko, Spojené království, Srbsko, Španělsko, Švédsko, Švýcarsko, Turecko, Ukrajina.\n\nAfrika (54 NOV): Alžírsko, Angola, Benin, Botswana, Burkina Faso, Burundi, Čad, Demokratická republika Kongo, Džibutsko, Egypt, Eritrea, Etiopie, Gabon, Gambie, Ghana, Guinea, Guinea-Bissau, Jihoafrická republika, Jižní Súdán, Kamerun, Kapverdy, Keňa, Komory, Kongo, Lesotho, Libérie, Libye, Madagaskar, Malawi, Mali, Maroko, Mauricius, Mauritánie, Mosambik, Namibie, Niger, Nigérie, Pobřeží slonoviny, Rovníková Guinea, Rwanda, Senegal, Seychely, Sierra Leone, Somálsko, Středoafrická republika, Súdán, Svatý Tomáš a Princův ostrov, Svazijsko, Tanzanie, Togo, Tunisko, Uganda, Zambie, Zimbabwe.\n\nAmerika (41 NOV): Americké Panenské ostrovy, Antigua a Barbuda, Argentina, Aruba, Bahamy, Barbados, Belize, Bermudy, Bolívie, Brazílie, Britské Panenské ostrovy, Dominika, Dominikánská republika, Ekvádor, Grenada, Guatemala, Guyana, Haiti, Honduras, Chile, Jamajka, Kajmanské ostrovy, Kanada, Kolumbie, Kostarika, Kuba, Mexiko, Nikaragua, Panama, Paraguay, Peru, Portoriko, Salvador, Spojené státy americké, Surinam, Svatá Lucie, Svatý Kryštof a Nevis, Svatý Vincenc a Grenadiny, Trinidad a Tobago, Uruguay, Venezuela.\n\nAsie (44 NOV): Afghánistán, Bahrajn, Bangladéš, Bhútán, Brunej, Čína, Filipíny, Hongkong, Indie, Indonésie, Irák, Írán, Japonsko, Jemen, Jižní Korea, Jordánsko, Kambodža, Katar, Kazachstán, Kuvajt, Kyrgyzstán, Laos, Libanon, Malajsie, Maledivy, Mongolsko, Myanmar, Nepál, Omán, Pákistán, Palestinská autonomie, Saúdská Arábie, Severní Korea, Singapur, Spojené arabské emiráty, Sýrie, Srí Lanka, Tádžikistán, Thajsko, Tchaj-wan, Turkmenistán, Uzbekistán, Vietnam, Východní Timor.\n\nOceánie (17 NOV): Americká Samoa, Austrálie, Cookovy ostrovy, Fidži, Guam, Kiribati, Marshallovy ostrovy, Mikronésie, Nauru, Nový Zéland, Palau, Papua-Nová Guinea, Samoa, Šalomounovy ostrovy, Tonga, Tuvalu, Vanuatu.\n\nSportovní a olympijský výbor Macaa – od svého založení v roce 1987 se snaží zaregistrovat do Mezinárodního olympijského výboru, ale stále není oficiálně uznán a proto se pod názvem Macao žádný sportovec olympijských her nezúčastnil.\n\nDalší existující země/regiony: Abcházie, Američtí Indiáni, Anguilla, Francouzská Polynésie, Gibraltar, Katalánsko, Kurdistán, Montserrat, Niue, Nová Kaledonie, Severní Mariany, Severokyperská turecká republika, Somaliland, Turks a Caicos.\n\n\n\n"}
{"id": "596083", "url": "https://cs.wikipedia.org/wiki?curid=596083", "title": "Halloween (rozcestník)", "text": "Halloween (rozcestník)\n\nHalloween může znamenat:\n\n\n\n"}
{"id": "596086", "url": "https://cs.wikipedia.org/wiki?curid=596086", "title": "Halloween (filmová série)", "text": "Halloween (filmová série)\n\nHalloween je série jedenácti amerických hororových filmů natočených mezi lety 1978 a 2018. Jejich hlavní postavou je masový vrah Michael Myers.\n"}
{"id": "596087", "url": "https://cs.wikipedia.org/wiki?curid=596087", "title": "Halloween II", "text": "Halloween II\n\nHalloween II může znamenat:\n\n\n"}
{"id": "596088", "url": "https://cs.wikipedia.org/wiki?curid=596088", "title": "Gametogeneze", "text": "Gametogeneze\n\nGametogeneze je tvorba pohlavních buněk – gamet (z řeckého γαμετης = ženatý). Pohlavní buňky vznikají redukčním dělením – meiózou. Ta je evolučně mladší než mitóza. Gamety mají v důsledku redukčního dělení haploidní sadu chromozomů. Vyvíjejí se z buněk zárodečného epitelu pohlavních žláz samčích – varlata (\"testes\") – a samičích – vaječníky (\"ovaria\").\n\nGametogeneze probíhá ve dvou fázích:\n\nVývoj samčích a samičích pohlavních buněk je značně rozdílný.\n\nSpermatogeneze (jinak též spermiogeneze) probíhá po celé období pohlavní aktivity. Mužské pohlavní buňky spermie se vyvíjejí v semenotvorných kanálcích varlete. Jejich zrání začíná vlivem pohlavních hormonů v pubertě. Zárodečné buňky spermatogonie opakovaně rostou, obohacují se živinami a mitoticky se dělí na spermatocyty I. řádu. Toto stadium označujeme jako stadium růstu.\n\nVstoupí-li buňka do stadia zrání, nastává první meiotické dělení. Vznikají \"prespermatidy\" (sprematocyty II. řádu). Následuje krátká interkineze (období mezi dvěma cykly dělení), ve které nedochází k replikaci DNA. Druhým meiotickým dělením se vytváří spermatidy, malé buňky s haploidními sadami chromozómů. Presprematidy a spermatidy zůstávají spojeny mezibuněčnými cytoplazmatickými můstky, zajišťujícími synchronizaci vývoje a výměnu produktů genů mezi buňkami. Spermatidy setrvávají v záhybech Sertolliho buněk, které je zásobují pro jejich vývoj důležitými látkami a energií.\n\nKonečným dozráváním mužských pohlavních buněk označovaným jako spermiohistogeneze získávají spermatidy tvar i funkci, které jsou nezbytné pro proniknutí k vajíčku a jeho oplodnění:\n\n\nPo dokončení spermiohistogeneze se spermie uvolňují do lumen kanálků a jsou pasivně unášeny do nadvarlete. Z každé zárodečné buňky vzniknou čtyři plnohodnotné spermie.\n\nŽenské pohlavní buňky vajíčka se vyvíjejí ve vaječnících. Lidské vajíčko má průměr 0,1 mm, velikost je druhově specifická. Vajíčko vzniká z buněk zárodečné linie v kůře vaječníků. Ve vaječníku je založeno okolo 2 milionů zárodečných buněk oogonií.\n\nMnožení oogonií mitotickým dělením začíná koncem 2. měsíce a končí v 5. měsíci intrauterinního vývoje. K oogoniím se přikládají v jedné vrstvě buňky coelomového epitelu, vznikají tzv. primordiální folikuly. Asi u 50 % oogonií se tato vrstva nevytvoří, buňky hynou apoptózou. Z oogonií vzniknou mitózou oocyty I. řádu (u žen jejich vznik (stadium růstu) končí již do 3. měsíce po narození). Oocyty I. řádu vstupují do meiosy. Profáze 1. zracího dělení probíhá do diplotenního stadia, ve kterém oocyty setrvávají až do hormonální iniciace dalšího zrání, tzv. diktyotenní stadium.\n\nZrání jednotlivých folikulů pak pokračuje až po pubertě vlivem hormonů. Stimulem k pokračování prvého zracího dělení je u některých druhů progesteron, u jiných změna hladiny estrogenů a progesteronu v průběhu menstruačního cyklu. Stadium zrání probíhá po celé období pohlavní aktivity (u ženy v cyklech Ø 28 dní – dozrává vždy po jednom vajíčku). Během života ženy dozrává asi jen 400–500 vajíček. První meiotickým dělením (v metafázi) z vyvíjejícího se ooccytu vzniknou dvě haploidní buňky: jeden oocyt II. řádu a jedna buňka rudimentární, tzv. pólocyt (pólové tělísko). Buňka zůstává nerozdělena.\n\nDruhé meiotické dělení je iniciováno po ovulaci a dokončeno až po proniknutí spermie do vajíčka, kdy z oocytu II. řádu vznikne jedno vajíčko a druhé pólové tělísko. Zároveň 1. pólocyt prochází ještě mitózou, dělí se ve dvě a všechna 3 pólová tělíska záhy zaniknou a jsou resorbována. V průběhu zrání vajíčka před ovulací jsou některé geny vajíčka intenzivně exprimovány. Probíhá syntéza RNA, proteinů a různých zásobních látek, některé mRNA jsou transportovány do cytoplazmy, kde jsou skladovány v inaktivní formě a aktivovány teprve po oplodnění vajíčka. Další zásobní látky, proteiny i RNA všech typů jsou do vajíčka transportovány z buněk folikulu. Některé zásobní látky jsou syntetizovány v játrech matky a transportovány krví do vajíčka. Struktura vajíčka i množství látek jsou tak významně ovlivněny geny mateřských somatických buněk. Při poruchách hormonální regulace dochází k prodloužení proliferační fáze cyklu označovanému jako „přezrávání“ vajíčka. Následkem je dezintegrace struktury buněk i poruchy dělícího vřeténka a vznik nondisjunkcí chromozómů a aneuploidie plodu.\n"}
{"id": "596090", "url": "https://cs.wikipedia.org/wiki?curid=596090", "title": "TrES-4b", "text": "TrES-4b\n\nTrES-4 je exoplaneta vzdálená 1 400 světelných let od Země v souhvězdí Herkula. Objevena byla roku 2006, objev byl zvěřejněn v roce 2007. Obíhá hvězdu CSG 02620-00648. Jeden oběh trvá zhruba 3,5 pozemského dne.\n\nTato exoplaneta dosahuje 0,919násobku hmotnosti Jupiteru, ale velikostí přesahuje Jupiter 1,8krát, což ji činí největší známou planetou vesmíru. Překvapivá je i její hustota, která činí pouhých 333 kilogramů na metr krychlový. Svou hvězdu obíhá ve vzdálenosti 0,050 91 AU. Povrchová teplota činí 1 782 kelvinů, to ale nestačí k vysvětlení nízké hustoty planety. V současnosti není známo, proč je tak velká. Pravděpodobně je to tím, že se nachází blízko hvězdy, která má 3-4krát větší svítivost, než naše Slunce.\n"}
{"id": "596092", "url": "https://cs.wikipedia.org/wiki?curid=596092", "title": "Novoslověnština", "text": "Novoslověnština\n\nNovoslověnský jazyk, novoslověnština nebo také mezislovanština (novoslověnsky \"Novoslovienskij jazyk\") je projekt umělého slovanského zónového jazyka, který v roce 2009 zveřejnil český pedagog a programátor Vojtěch Merunka. Jeho cílem je vytvořit jazyk, který by byl srozumitelný většině Slovanů a jeho mluvčí tedy pro komunikaci s nimi nemuseli ovládat jednotlivé slovanské národní jazyky. Mluvčí kteréhokoliv z nich by měl mluvčímu novoslověnštiny rozumět, ačkoliv sám vyjadřovat by se i nadále mohl jedině ve své mateřštině, takže dialog by byl možný pouze v případě vzájemného pasivního porozumění (tzv. pasivní bilingvismus).\n\nZe zavedených plánových jazyků má filozofii blízkou novoslověnštině jazyk interlingua, který může obdobným způsobem sloužit mluvčím románských jazyků a byl pro vznik novoslověnštiny vzorem. Cílem takovýchto tzv. zónových jazyků je sloužit ke komunikaci uvnitř vymezené skupiny, jejíž všichni příslušníci mají umělému jazyku rozumět (tj. pasivně jej ovládat), aniž by se mu učili (tj. dovedli jej používat aktivně). Na rozdíl od zavedených univerzálních mezinárodních pomocných jazyků jako je esperanto pak zónové jazyky často mají složitou vnitřní strukturu, protože jejich studiu se věnují pouze lidé, kteří jimi chtějí aktivně hovořit, případně kteří vůbec nejsou členem příslušné vymezené skupiny. U mezinárodních pomocných jazyků naopak obvykle převládá snaha o co největší jednoduchost jejich studia, které dává přístup k jejich pasivnímu i aktivnímu využívání.\n\nNovoslověnština je studií, jak by dnes mohla vypadat staroslověnština, kdyby se ve středověku nepřestala vyvíjet a kdyby na ni působily podobné vývojové vlivy, jaké působily na\nnárodní slovanské jazyky. Základem novoslověnštiny je gramatika, morfologie a jazykový korpus asi 5000 slov přímo odvozených z klasické staroslověnštiny. Slova označující pojmy z moderní doby jsou sdílena s pomocným jazykem Slovianski.\n\nNovoslověnština má na rozdíl od jiných umělých jazyků nezjednodušenou gramatiku. V některých ohledech ji má dokonce složitější než čeština nebo ruština a svými výrazovými možnostmi se blíží úrovni klasických jazyků jako je latina nebo řečtina a samozřejmě také staroslověnština. Na druhou stranu gramatika a morfologie novoslověnštiny obsahuje velmi málo výjimek a jen malé množství opakujících se pravidel stejně jako jiné umělé jazyky, takže se snadno učí.\n\nVe slovanském jazykovém kontinuu vznikla celá řada umělých univerzálních jazyků. Svým způsobem byla takovým jazykem už i cyrilometodějská staroslověnština, protože byla také sestavena umělým zásahem. Od 19. století je patrný vzrůstající zájem o obnovení mezislovanské komunikace v jednom univerzálním jazyce. (Seznam všech jazyků je uveden na stránkách Jana van Steenbergena )\n\nNovoslověnštině je nejpříbuznější projekt jazyka Slovianski, se kterým Novoslověnština sdílí slovník moderních pojmů. Rozdíl mezi Slovianski a Novoslovienski je hlavně na úrovni gramatiky a morfologie, kde Slovianski představuje jednodušší verzi téhož univerzálního jazyka se zjednodušenou gramatikou a pravopisem a se slovní zásobou tvořenou pouze slovy kombinovanými ze soudobých jazyků a Novoslovienski představuje plnou verzi téhož univerzálního jazyka s nezjednodušenou gramatikou, morfologií a pravopisem a se slovní zásobou tvořenou nejen kombinacemi slov ze soudobých jazyků, ale i z originální slovní zásoby staroslověnštiny.\n\nV roce 2017 byly na mezinárodní konferenci CISLa ve Starém Městě u Uherského Hradiště tyto samostatné projekty spojeny do jednoho společného projektu mezislovanštiny. \nVojtěch Merunka se vývojem novoslověnštiny zabývá od roku 2008 a v roce 2009 jeho popis (v jazyce samém) zveřejnil vlastním nákladem jako 128stránkovou knihu \"Novoslovienskij jazyk\". Jako pedagog přednášející softwarové inženýrství na Fakultě jaderné a fyzikálně inženýrské ČVUT v Praze vykázal tuto publikaci v Registru informací o výsledcích výzkumu, vývoje a inovací mezi výsledky projektu spolupráce fyzikálních ústavů Akademie věd České republiky a fyzikálních fakult Karlovy univerzity a ČVUT s Evropskou organizací pro jaderný výzkum (CERN). Cílem tohoto projektu, finančně podpořeného Ministerstvem školství, mládeže a tělovýchovy, bylo „přispět k […] hlubšímu pochopení hmoty Vesmíru na úrovni nejfundamentálnějších částic materie“.\n\nPřed vydáním publikace \"Novoslovienskij jazyk\" k ní v listopadu 2009 napsali recenze doc. PhDr. Marie Fenclová, CSc. z katedry francouzského jazyka a literatury Pedagogické fakulty Univerzity Karlovy, Mgr. Jiří Fišer, Ph.D., odborný asistent na katedře informatiky Přírodovědecké fakulty Univerzity Jana Evangelisty Purkyně, a Dr. Jan Kotlan, CSc., důchodce a Merunkův přítel. V recenzích byla autorovi vytýkána především přílišná stručnost v popsání smyslu celého systému (naopak se příliš soustředil na jeho strukturu) a s tím související nedostatečné určení cílové skupiny, s podotknutím, že z jazykového projektu se stává jazyk teprve, když dostane nositele.\n\nV současnosti se projekt podobně jako jiné novodobé projekty umělých jazyků koncentruje okolo webové stránky spravované tvůrcem. Počet mluvčích ani úroveň, na které novoslověnštinu ovládají, nelze z nezávislých zdrojů zjistit. V rozhovoru z července 2010 sám autor jazyka uvedl, že mezi jeho fanoušky se řadí „informatici, amatérští filologové a duchovní, ale také jazykoví analytici, literáti, historici a jiní“. Počet studentů ve slovanských zemích odhadl na stovky, v Česku jich však prý je méně. V roce 2018 odhadl autor počet mluvčích jazyka na 300. Přeje si, „aby se [novoslověnština] stala prostředkem domluvy mezi příslušníky slovanských národů“, s čímž však polemizuje publicista Petr Koubský, který ve svém článku, rovněž vystaveném na oficiálních webových stránkách projektu, uvedl, že novoslověnština „si neklade za cíl stát se obecně používanou řečí“ a označil ji spíš za „hravé připomenutí, že v Evropě žije obrovské množství lidí, kteří mají leccos společného“. Nakonec i sám autor jazyka ve vydané publikaci považuje masové rozšíření novoslověnštiny za nereálné. Latinkou psaná novoslověnština je vedle češtiny a slovenštiny pracovním jazykem českého spolku Slovanská unie, jehož je Vojtěch Merunka předsedou. Mimo Česka si podle jejího autora novoslověnština údajně kvůli konfliktu se zájmy místních národních jazyků nezískala příznivce ani v Rusku a na Slovensku; naopak „skoro masového“ přijetí se jeho projektu prý dostalo v Polsku a na Balkáně.\n\nV letech 2010, 2011 a 2012 opakovaně nabízel Merunkův spolupracovník a vyučující marketingu na České zemědělské univerzitě Zdeněk Linhart jménem své Agentury Agropro zájemcům účast na seminářích zaměřených na použití open source redakčního systému Joomla! pro „tvorbu webu pro mezislovanskou jazykovou výuku“, pro „zlepšení svých dovedností v budování společenského statusu“, či pro „implementaci webu pro standardizaci zónových jazyků, flavorizaci, učení a komunikaci“. Na těchto seminářích konaných v létě v kampusu České zemědělské univerzity v Praze a trvajících 7–12 dní měli vyučovat a jejich organizaci zajišťovat Merunka, Linhart a jejich rodinní příslušníci. Za účelem získání finančních prostředků pro uhrazení účastnického poplatku ve výši 750–1500 € byli zájemci vyzýváni k žádání o grant na individuální vzdělávání z Programu celoživotního vzdělávání Evropské komise. V médiích bylo zveřejnění programu těchto seminářů v seznamu nabídek na webu Evropské komise prezentováno tak, že projekt novoslověnštiny získal „grant“ pro pořádání kurzu jazyka „ze vzdělávacího programu EU“, nebo dokonce přímo že se „úředníci“ Evropské unie „rozhodli […] podpořit novoslověnštinu grantem“ za účelem podpory dorozumění „v okrajových slovanských oblastech EU“. Z dostupných údajů přitom nevyplývá, zda se tyto semináře nakonec skutečně konaly, ani jak velký počet osob se jich zúčastnil. Na webových stránkách Agentury Agropro, která se pořádáním školení využívajících systém Joomla! zabývá nejméně od roku 2008, je k dispozici pouze aktuální nabídka všech jejích seminářů a video představující kulturní zážitky několika účastníků jednoho blíže nespecifikovaného proběhlého semináře.\n\nNovoslověnština (také označovaná jako mezislovanština) je využitá ve filmu Nabarvené ptáče českého režiséra Václava Marhoula, kde představuje záměrně blíže neurčený národ někde ve východní Evropě, kde se odehrává děj filmu.\n\nPlný pravopis na rozdíl od jiných umělých jazyků používá tvrdé y i měkké i, tvrdé (neměkčící) e a měkčící ie a tvrdý znak, který se vyslovuje podobně jako v soudobé bulharštině jako krátká temná samohláska. Měkké i a ie volitelně měkčí předchozí samohlásky d, t, n, r, l (podobně jako u českého di, ti, ni, dě, tě, ně).\n\nTvrdý jer (v latince ‘ a v azbuce ъ) je v novoslověnštině slabikotvornou samohláskou (zvuk ɜ podle Mezinárodní fonetické abecedy) a píše se před slabikotvorným r a l (například d’lgij, m’rtvij = dlouhý, mrtvý, které mají slabiky dɜl-gij, mɜr-tvij) a nebo jako doplněk za předpony bez samohlásky (například v’saditi = zasadit, které má slabiky vɜ-sa-di-ti). Tato vokalizace je potřebná na udržení srozumitelnosti, protože v různých soudobých slovanských jazycích můžou být staroslověnské jery vokalizovány různými způsoby na slabikotvorné samohlásky.\n\nKromě této plné verze pravopisu je možné také použít zjednodušenou verzi, kde se píše pouze jedno i, pouze jedno e a tvrdý jer se vynechává. Je ale třeba mít na paměti, že jednodušší pravopis sice ulehčuje psaní, ale komplikuje srozumitelnost a přesnost textu.\n\nNovoslověnština palatizuje podobně jako soudobé slovanské jazyky, ale na rozdíl například od češtiny v omezenější míře, protože mladší formy měkčení hlásek probíhaly v různých slovanských jazycích značně odlišně.\n\n\"Příklad:\"\n\nNa rozdíl od jiných umělých jazyků novoslověnština klade větší důraz na gramatiku a morfologii a menší důraz na slovní zásobu. Vychází se zde z předpokladu, že živé slovanské jazyky si jsou stále velmi blízké a až na několik není největší bariérou pro vzájemnou komunikaci neznalost slovíček, ale nejistota v gramatice. Například různost konstrukce slovesných časů a způsobů a různost pádových koncovek může komunikaci úplně znemožnit i v případě, kdy samotným slovíčkům je jednotlivě dobře rozumět.\n\nNovoslověnštinu proto mohou Slované mezi sebou používat i způsobem, kdy mluvčí používá při styku s partnerem jiné národnosti slovíčka ze svého rodného jazyka, ale ve struktuře gramatiky a morfologie novoslověnštiny. Jde tedy o \"přimíchání\" neboli \"flavorizaci\" novoslověnštiny do vlastního rodného jazyka za účelem zpřesnění srozumitelnosti.\n\nTímto způsobem se novoslověnština využívá také jako pomocný jazykový nástroj při učení se živým národním jazykům. Zájemce o cizí slovanský jazyk začne s novoslověnštinou, která mu umožní velmi rychle začít komunikovat s mluvčími v cílovém jazyce (po několika málo hodinách či dnech studia). Novoslověnština mu totiž pomůže velmi rychle získat pasívní (receptívní) znalost učeného jazyka. Zájemce potom přimíchává do novoslověnského základu postupně nabývané znalosti z učeného jazyka.\n\nPodstatná jména se skloňují v sedmi pádech, rozlišuje se mužský, ženský a střední rod, jednotné číslo, množné číslo a také volitelně duál. U mužských podstatných jmen se rozlišuje životnost podobně jako v živých slovanských jazycích. Novoslověnština má dohromady ve všech rodech 12 vzorů, ve kterých se ale s velkou pravidelností opakují stejné pádové koncovky. Základem je šest vzorů, vždy jeden tvrdý a jeden měkký pro každý ze tří rodů.\n\n\n\n"}
{"id": "596093", "url": "https://cs.wikipedia.org/wiki?curid=596093", "title": "Utrechtský mír", "text": "Utrechtský mír\n\nUtrechtský mír je označení pro mírovou smlouvu uzavřenou 11. dubna 1713 v holandském městě Utrecht mezi Francií a Španělskem na jedné straně a Velkou Británií, Nizozemím, Portugalskem, Savojskem a Pruskem na straně druhé.\n\nTato smlouva spolu s rastattským mírem dohodnutým později v březnu roku 1714 ukončovala válku o španělské dědictví a byla diplomatickým vítězstvím Velké Británie, která výrazně posílila své celkové pozice jak v Evropě, tak i v zámoří.\n\nK jednání o míru, které začalo už v lednu 1714 dali podnět hlavně Britové, kteří nechtěli připustit výrazné posílení Habsburské říše a snažili se zabránit tomu, aby na španělský trůn usedl její nový vládce císař Karel VI. Ten byl do nečekané smrti svého bratra Josefa I. kandidátem protifrancouzské koalice na španělský trůn.\n\nAngličané touto dohodou získali:\n\nPřínosem míru pro Holandsko bylo uzavření výhodných obchodních dohod s francouzským rivalem, kromě toho získalo bezpečnější jižní hranici, když později Rakousko získalo Španělské Nizozemí. Savojský vévoda Viktor Amadeus II. obdržel Sicílii a byla mu zaručena alpská hranice jeho státu, mimo to získal královský titul. Prusko se rozšířilo o oblast Neuchâtelu a Geldernu, jeho panovníkovi byl také potvrzen titul krále. Portugalsku byly garantovány hranice jeho kolonií v jižní Americe.\n\nFrancie i Španělsko musely slíbit, že španělský král Filip V. nikdy nezíská také francouzský trůn a nedojde tak k vzájemnému propojení obou zemí. Francouzské království také ztratilo pevnosti Mons, Tournai a Menin, obdrželo ale Lille. Španělskému království byly ponechány téměř všechny jeho kolonie.\n\n\n"}
{"id": "596095", "url": "https://cs.wikipedia.org/wiki?curid=596095", "title": "Filozofická fakulta Univerzity Jana Evangelisty Purkyně", "text": "Filozofická fakulta Univerzity Jana Evangelisty Purkyně\n\nFilozofická fakulta Univerzity Jana Evangelisty Purkyně v Ústí nad Labem (FF) je jednou ze osmi fakult Univerzity Jana Evangelisty Purkyně v Ústí nad Labem (UJEP).\n\nVznikla 1. září 2006 z Ústavu humanitních studií, který byl založen v roce 2005 transformací části Pedagogické fakulty. FF je univerzitním pracovištěm orientovaným na výuku a vědecký výzkum v humanitních oborech. Ve své činnosti se zaměřuje na původní badatelskou činnost a zároveň se snaží vytvářet podmínky pro co nejširší přístup k vysokoškolskému vzdělání, a to prostřednictvím prezenčního a kombinovaného studia. Posláním FF je především zajištění prezenčního vysokoškolského vzdělávání ve všech stupních studia (Bc., Mgr., Ph.D.). Současnými pracovišti FF jsou katedra historie (pod níž spadá Centrum dokumentace a digitalizace kulturního dědictví), katedra politologie a filozofie, katedra germanistiky (pod níž spadá Metodické centrum CEPRONIV), Ústav slovansko-germánských studií a Jazykové centrum. \n\nNa fakultě lze studovat bakalářské, navazující magisterské i doktorské studijní programy.\n\nBakalářské studium\n\n\nNavazující magisterské studium\n\n\nDoktorské studium\n\n\nFakulta se skládá z pracovišť:\n"}
{"id": "596113", "url": "https://cs.wikipedia.org/wiki?curid=596113", "title": "Ta'ašur", "text": "Ta'ašur\n\nTa'ašur ( תְּאַשּׁוּר, v oficiálním přepisu do angličtiny Te'ashur, přepisováno též Ta'ashur nebo Te'ashur) je vesnice typu mošav v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 149 metrů v severozápadní části pouště Negev, v místech kde aridní oblast přechází do zemědělsky využívané a uměle zavlažované krajiny, která navazuje na pobřežní nížinu. Krajina tu má mírně zvlněný reliéf, jímž protékají četná vádí. Severně od mošavu je to vádí Nachal Grar. Jižním směrem pak leží vádí Nachal Patiš.\n\nObec se nachází 26 kilometrů od břehu Středozemního moře, cca 79 kilometrů jihojihozápadně od centra Tel Avivu, cca 72 kilometrů jihozápadně od historického jádra Jeruzalému a 20 kilometrů severozápadně od města Beerševa. Ta'ašur obývají Židé, přičemž osídlení v tomto regionu je etnicky převážně židovské. Oblasti se silným zastoupením arabské (respektive beduínské) populace začínají až cca 10 kilometrů východním směrem (například město Rahat).\n\nTa'ašur je na dopravní síť napojen pomocí lokální silnice 2544, která ústí do dálnice číslo 25.\n\nTa'ašur byl založen v roce 1953. Jde o součást jednotně řešeného bloku tří židovských vesnic zvaného Mošavej jachdav, do kterého patří mošavy Broš, Ta'ašur a Tidhar. Všechny tři vznikly počátkem 50. let 20. století, zejména pro usídlení Židů z Maroka. Jejich pojmenování je odvozeno od biblického citátu z Knihy Izajáš 41,19: „\"V poušti dám vyrůst cedrům, akáciím, myrtě a olivám, na pustině vysadím cypřiš, platan i zimostráz spolu\"“ Blok dostal jméno podle slova \"spolu\" („jachdav“), přičemž i jména jednotlivých vesnic jsou inspirována tímto veršem. V případě mošavu Ta'ašur jde o strom překládaný jako \"zimostráz\". Zakladateli osady byli židovští imigranti z různých zemí. Podle jiného zdroje šlo o starousedlé Izraelce, kteří se zapojili do hnutí me-ha-Ir le-kfar (מהעיר לכפר) – „\"Z města na vesnici\"“, které až pak doplnili zahraniční židovští přistěhovalci.\n\nMístní ekonomika je zčásti založena na zemědělství. Většina obyvatel ale za prací dojíždí mimo obec. Správní území obce měří cca 1200 dunamů (1,2 kilometru čtverečního). V obci funguje obchod se smíšeným zbožím a sportovní areály. Další občanská vybavenost je v sousedních dvou vesnicích tohoto sídelního bloku.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Ta'ašur Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 387 lidí. Během roku 2014 populace stoupla o 3,5 %.\n\n\n"}
{"id": "596119", "url": "https://cs.wikipedia.org/wiki?curid=596119", "title": "Epistaxe", "text": "Epistaxe\n\nEpistaxe, neboli krvácení z nosu, je přechodné krvácení z porušených cév v oblasti nosní sliznice.\n\nPříčinou může být trauma, akutní nebo chronická rýma, adenoidní vegetace, těžké ataky kašle (při černém kašli či akutním zánětu hrtanu a průdušek), horečnaté infekce (a jiná onemocnění provázená hemoragickou diatézou), tumory v nosohltanu či cizí tělesa, nebo také nadměrné rýpání do nosu prstem.\n\nPři silném krvácení jsou léčbou lokální hemostyptika a tamponáda vsedě.\n\n"}
{"id": "596124", "url": "https://cs.wikipedia.org/wiki?curid=596124", "title": "Biotovo dýchání", "text": "Biotovo dýchání\n\nBiotovo dýchání je abnormální dýchání, charakteristické nepravidelnými, různě hlubokými dechovými vlnami s různě dlouhými apnoickými pauzami. Je důsledkem poklesu dráždivosti dechového centra a objevuje se například při meningitidě, encefalitidě nebo otravě alkaloidy.\n\nSvůj název získalo po francouzském lékaři Camille Biotovi, který jej roku 1876 popsal.\n\n"}
{"id": "596125", "url": "https://cs.wikipedia.org/wiki?curid=596125", "title": "Flushing Meadows – Corona Park", "text": "Flushing Meadows – Corona Park\n\nPark Corona ve Flushing Meadows, anglicky Flushing Meadows – Corona Park nebo také Flushing Meadow Park, Flushing Meadows Park či Flushing Meadows se nachází ve čtvrti Queens města New York mezi dálnicemi Van Wyck Expressway a Grand Central Parkway, ohraničený zátokou Flushing a na jižním cípu letištěm LaGuardia, směřujícím k hlavní třídě Union Turnpike.\n\nPředstavuje třetí největší veřejný park New Yorku (po Pelham Bay Park v Bronxu a Greenbelt Park na Staten Islandu), který byl vytvořen jako místo pro světové výstavy konané v letech 1939–1940 a 1964–1965. Je nejvýchodnějším územím spadajícím pod místní samosprávu Queens Community Board 4.\n\nV parku o rozloze 508 hektarů se nachází dvanáctipatrová sféra Unisphere, po světových výstavách několik pavilónů a budov, které od roku 1946 přechodně sloužily jako sídlo Organizace spojených národů, než se stálým domovem stal v roce 1951 komplex budov na Manhattanu. Dále je zde Národní tenisové centrum Billie Jean Kingové dějiště zářijového grandslamu US Open, domovský stadion baseballového klubu New York Mets nazvaný Citi Field, divadlo Queens Theatre, centrum vědy a technologií New York Hall of Science, a umělecké muzeum Queens Museum of Art.\n\nV roce 2008 bylo otevřeno Vodní centrum zahrnující dlouhý krytý bazén i hokejové hřiště.\n\n"}
