{"id": "673750", "url": "https://cs.wikipedia.org/wiki?curid=673750", "title": "Enkefalin", "text": "Enkefalin\n\nEnkefaliny jsou opiáty přirozeně se vyskytující v nervové soustavě obratlovců, jejimž prekurzorem je proekefalin.. U člověka jsou dva zástupci této skupiny, met-enkefalin a leu-enkefalin, v obou případech pentapeptidy. Nejvyšší koncentrace enkefalinů jsou v zadních rozích míchy, v šedé hmotě kolem Sylviova kanálku, dále v limbickém systému a v bazálních gangliích. Řada těchto center se podílí na vnímání tupé bolesti a zdá se, že v tom mají důležitou roli právě enkefaliny. Vážou se na opioidní receptory, podobně jako například opium, morfin či kodein. Jsou známy tři typy těchto receptorů, delta, kappa a mí.\n"}
{"id": "673752", "url": "https://cs.wikipedia.org/wiki?curid=673752", "title": "Dagda (Lotyšsko)", "text": "Dagda (Lotyšsko)\n\nDagda () je město v Lotyšsku a správní centrum stejnojmenného kraje. V roce 2010 zde žilo 2502 obyvatel.\n"}
{"id": "673757", "url": "https://cs.wikipedia.org/wiki?curid=673757", "title": "Alija mládeže", "text": "Alija mládeže\n\nAlija mládeže (: עלית הנוער, \"Alijat ha-no'ar\", : \"Youth Aliyah\") je židovská organizace, která před nacisty během existence nacistického Německa zachránila na 22 tisíc dětí. Organizace zařídila jejích přesídlení do kibuců a mládežnických vesnic v mandátní Palestině a později Izraeli.\n\nOrganizace byla založená roku 1933 Rechou Freierovou a její nápad následně podpořila Světová sionistická organizace. Sama Freierová dohlížela na aktivity organizace v Německu, zatímco v Jeruzalémě měla tuto činnost na starosti Henrietta Szoldová.\nHenrietta Szoldová byla původně skeptická k nápadu Rechy Freierové, aby byli němečtí mládežníci po absolvování základních škol posíláni do pionýrských výcvikových programů v mandátní Palestině. Domnívala se totiž, že Německo může židovským dětem poskytnout lepší výukové možnosti. Vzestup nacismu a následné přijetí Norimberských zákonů ji však přesvědčili o opaku. Dne 31. března 1936 bylo židovským dětem zakázáno studovat na základních školách.\n\nPo krátkém výcviku v Německu byli mládežníci z Alije mládeže umístěni dva roky do kibuců, kde se učili hebrejštině a farmaření. Jednou z prvních společných osad, která tyto skupiny hostila byl kibuc Ejn Charod v Jizre'elském údolí.\n\nPřed vypuknutím druhé světové války, kdy již bylo obtížnější získat imigrační potvrzení do mandátní Palestiny, přišli londýnští aktivisté Alije mládeže s prozatímním řešením, spočívajícím ve výcviku mládeže v některé zemi mimo nacistické Německo před samotnou imigrací do Palestiny. Spojené království tehdy souhlasilo s přijetím 10 tisíc ohrožených dětí, z nichž některé patřily do skupin Alije mládeže.\n\nPo holocaustu a druhé světové válce byli do Evropy posláni emisaři, kteří měli nalézt přeživší děti ve shromažďovacích táborech pro přemístěné osoby (). Děti z východní Evropy byly přestěhovány do západní, neboť panovala obava, že by jejich pozdější evakuace z komunistických zemí mohla být komplikovaná. Došlo též k otevření kanceláře Alije mládeže v Paříži.\n\nPozději se stala Alija mládeže oddělením Židovské agentury. Během let přivedla organizace do Izraele mladé lidi ze severní Afriky, střední a východní Evropy, Latinské Ameriky, Sovětského svazu a Etiopie.\n\n\nŘediteli Alije mládeže byli po vzniku Izraele například Me'ir Gottesman (1978–1984), Uri Gordon či Eli Amir.\n\n\n"}
{"id": "673762", "url": "https://cs.wikipedia.org/wiki?curid=673762", "title": "Bergisch Gladbach", "text": "Bergisch Gladbach\n\nBergisch Gladbach je okresní město v Severním Porýní-Vestfálsku v Německu. Nachází se východně od řeky Rýn, přibližně 10 km od Kolína nad Rýnem. Žije zde přibližně 105 000 obyvatel. Sousedí s městy a obcemi Odenthal, Kürten, Overath, Rösrath, Kolín nad Rýnem a Leverkusen.\n\nPrvní písemná zmínka jako o městě \"Gladebag\" pochází z roku 1271. V roce 1863 dostalo do názvu přídavné jméno \"Bergisch\", aby se tak odlišilo od jiného stejnojmenného města, dnešního Mönchengladbachu. V roce 1975 bylo spojeno se sousedním městem \"Bensberg\", avšak svůj název si i nadále ponechalo.\n\n"}
{"id": "673763", "url": "https://cs.wikipedia.org/wiki?curid=673763", "title": "Janáčkovo kvarteto", "text": "Janáčkovo kvarteto\n\nJanáčkovo kvarteto je smyčcové kvarteto s tradičním obsazením: 1. housle, 2. housle, viola a violoncello.\n\nPrvní kvarteto s tímto názvem vzniklo roku 1934 v Brně z hráčů Rozhlasového orchestru a Zemského divadla. Tvořili ho: J. Holub (1. housle), J. Kuchař (2. housle), J. Gotthard (viola) a J. Petzný (violoncello). Po čtyřech letech kvarteto zaniklo.\n\nDalší kvarteto téhož jména se utvořilo roku 1947 (první vystoupení se uskutečnilo 21. října téhož roku) z iniciativy studentů brněnské konzervatoře, která byla založena právě díky Leoši Janáčkovi. Jméno Janáčkovo kvarteto oficiálně směli používat až od roku 1949, kdy prokázali své dovednosti. Zakládající sestavu tvořili Jiří Trávníček (1. housle), Miroslav Matyáš (2. housle), Jiří Kratochvíl (viola) a Karel Krafka (violoncello). Hráli v kvartetu po dobu dalšího studia na Janáčkově akademii múzických umění v Brně i později, kdy se kvarteto stalo od ledna 1951 součástí tehdejšího Symfonického orchestru kraje Brněnského. Za dirigenta Václava Neumanna byla polovina jejich orchestrálního úvazku změněna na kvartetní a mohli začít studovat a hrát zpaměti.\n\nPrvní úspěchy se dostavily již v roce 1955 při zájezdu do Egypta, Libanonu, Řecka a Sýrie a rok nato na koncertě v Západním Berlíně. Téhož roku byly sloučeny Symfonický orchestr kraje Brněnského se Symfonickým orchestrem brněnského rozhlasu a vznikla Státní filharmonie Brno, nynější Filharmonie Brno. Tam se Janáčkovo kvarteto stalo komorním souborem na plný úvazek a jeho členové byli zbaveni orchestrálních povinností.\n\nZačaly se dostavovat první úspěchy a v roce 1957 natočilo Janáčkovo kvarteto svou debutovou desku. Soubor dosáhl řady ocenění: Krajská cena Leoše Janáčka (1956), Řád práce (1960), Cena osvobození města Brna (1962), Grand Prix du Disque (1964, 1965), Preis der deutschen Schallplattenkritik (1965), Cena svazu československých skladatelů (1966), Cena Supraphonu za nejlepší nahrávku roku (1969), Národní cena (1979). Koncerty kvarteta byly kritikou hodnoceny v superlativech, stávalo se hostem na významných festivalech a natočilo řadu hudebních snímků pro přední společnosti.\n\nJanáčkovo kvarteto prošlo za dobu své činnosti generační obměnou, kdy zakladatelé byli střídáni novou generací umělců, mnohdy to byli přímo jejich žáci. Změny v obsazení se téměř dovršily nástupem nynějšího primária Miloše Vacka, který úspěšně navázal na své předchůdce. V současnosti vystupuje Janáčkovo kvarteto ve složení: Miloš Vacek (1. housle), Richard Kružík (2. housle), Jan Řezníček (viola) a Břetislav Vybíral (violoncello).\n\nKvarteto pořádá ročně průměrně přes 50 vystoupení doma i v zahraničí. Vystupovalo v londýnské Wigmore Hall a bylo třikrát pozváno uspořádat koncert v Queen’s Hall ve skotském Edinburgu. Hostovalo ve francouzském Gijónu, v rakouském Linci nebo na Music Festival Korsholm ve Finsku. Každoročně prokazuje své mistrovství na zájezdech po Dálném východě. Doma vystupuje na Pražském jaru i na samostatných koncertech v pražském Rudolfinu.\n\nVelký úspěch mívá komponovaný pořad sestavený ze dvou vynikajících Janáčkových kvartetů a z citací jeho dopisů Kamile Stösslové ilustrujících milostný vztah stárnoucího skladatele a mladé ženy, v pořadu spoluúčinkují Jitka Molavcová a Alfred Strejček.\n\nJanáčkovo kvarteto hrálo v těchto obsazeních (l. housle, 2. housle, viola, violoncello):\nJiří Trávníček – Miroslav Matyáš – Jiří Kratochvíl – Karel Krafka\nJiří Trávníček – Adolf Sýkora – Jiří Kratochvíl – Karel Krafka\nBohumil Smejkal – Adolf Sýkora – Jiří Kratochvíl – Karel Krafka\nBohumil Smejkal – Adolf Sýkora – Jiří Kratochvíl – Břetislav Vybíral\nBohumil Smejkal – Adolf Sýkora – Ladislav Kyselák – Břetislav Vybíral\nJiří Novotný – Adolf Sýkora – Ladislav Kyselák – Břetislav Vybíral\nJiří Novotný – Vítězslav Zavadilík – Ladislav Kyselák – Břetislav Vybíral\nMiloš Vacek – Vítězslav Zavadilík – Ladislav Kyselák – Břetislav Vybíral\nMiloš Vacek – Vítězslav Zavadilík – Jan Řezníček – Břetislav Vybíral\n\n2015/2016 : Miloš Vacek - Richard Kružík - Jan Řezníček - Břetislav Vybíral\n\nMezi množstvím nahraných hudebních nosičů patří tyto k nejúspěšnějším:\n\nW. A. Mozart, L. Janáček, A. Dvořák: Smyčcové kvartety (Deutsche Gramophon 1956), <br>\nB. Smetana, A. Dvořák: Smyčcové kvartety (Deutsche Gramophon 1956), <br>\nA. Dvořák, J. Haydn: Smyčcové kvartety, klavír – Eva Bernáthová (Deutsche Gramophon 1957), <br>\nA. Dvořák, J. Haydn: Smyčcové kvartety, klavír – Eva Bernáthová (Eterna 1957), <br>\nJ. Novák: Smyčcový kvartet č. 2 D dur, op. 35 (Supraphon 1957, 2000), <br>\nW. A. Mozart: Smyčcový kvartet G dur, op. 80, L. Koželuh: Smyčcový kvartet B dur, op. 32 (Supraphon 1957), <br>\nJ. Kvapil: Smyčcový kvartet č. 4, L. Janáček: Smyčcový kvartet č. 1 (Supraphon 1957), <br>\nJ. Brahms: Smyčcové kvartety (Deutsche Gramophon 1958), <br>\nF. Mendelssohn-Bartholdy, L. v. Beethoven, hraje i Smetanovo kvarteto (Westminster 1959, Supraphon 2002), <br>\nD. D. Šostakovič: Kvintet pro klavír op. 57, Smyčcový kvartet op. 83, klavír – Eva Bernáthová (Supraphon 1961), <br>\nL. v. Beethoven: Smyčcové kvartety č. 6 a č. 16 (Supraphon 1962, 1966), <br>\nB. Martinů: Smyčcový kvartet č. 5, H 268 (Supraphon 1962), <br>\nF. Schubert: Smyčcový kvartet č. 13 a moll (Supraphon 1963), <br>\nC. Franck: Kvintet pro klavír a smyčcové kvarteto f moll, klavír – Eva Bernáthová (Supraphon 1963), <br>\nL. Janáček: Smyčcové kvartety (Supraphon 1964, 2000, 2004), <br>\nL. v. Beethoven: Smyčcový kvartet č. 8 e moll (Razumovský) (Supraphon 1964, 2000, 2004), <br>\nO. Ferenczy: Houslový kvartet č. 1 (Supraphon 1965), <br>\nF. Mendelssohn-Bartholdy: Oktet pro smyčcové nástroje Es dur, op. 20, hraje i Smetanovo kvarteto (Supraphon 1968, 2002), <br>\nB. Britten: Smyčcový kvartet č. 2, C dur, op. 36 (Supraphon 1969), <br>\nB. Martinů: Klavírní kvintet č. 2, H 298 (Supraphon 1982), <br>\nW. A. Mozart, J. Suk, A. Dvořák (Amabile 1994), <br>\nL. Janáček: Smyčcové kvartety (Live Notes 1995), <br>\nW. A. Mozart, C. Debussy: (Fond Leoše Janáčka 1997), <br>\nA. Dvořák: Klavírní kvintet op 81, klavír – Masahiro Saitoh (Live Notes 1997), <br>\nL. Janáček: Smyčcové kvartety (Folprecht FCC 1998), <br>\nW. A. Mozart: Flétnové kvintety op. 593, op. 515, flétna – Alexandre Magnin (Da Camera magna 2000), <br>\nJ. Haydn, L. Janáček, A. Dvořák: Smyčcové kvartety (Top Moravia 2000), <br>\nJ. Brahms: Smyčcové kvartety (Supraphon 1988, 2001), <br>\nJ. Brahms, J. Padro, F. Schubert: violoncello – Asier Polo, klavír – Rosa Torres-Pardo (Fundacion reina Sofia 2002), <br>\nLeoš & Kamila, recitace – Alfred Strejček, Jitka Molavcová (Telos music 2003), <br>\nL. Janáček: Smyčcové kvartety (vlastní náklad 2003), <br>\nW. A. Mozart: Flétnové kvintety op. 174, op. 406, flétna – Alexandre Magnin (Da Camera Magna 2005), <br>\nDůvěrné listy, recitace – Alfred Strejček, Jitka Molavcová (Zentiva 2007), <br>\nJanáček, Mysliveček (Nippon Acoustic Records 2009), <br>\nSampler pro Abeille (Supraphon 2009), <br>\nThe Art of Czech Quartets (Supraphon 2009).\n\n"}
{"id": "673764", "url": "https://cs.wikipedia.org/wiki?curid=673764", "title": "Domžale", "text": "Domžale\n\nDomžale ( ) je označení nejen pro město, ale také pro územně-správní jednotku (občinu) ve středu Slovinska, ve Středoslovinském regionu.\n\nOblast byla osídlena v předřímské i římské době. Domžale vzniklo v roce 1925 spojením několika samostatných osad – Zgodnje i Spodnje Domžale, Stob, Studa i Depala vas. Nejstarší písemné záznamy o těchto osadách pocházejí z dvanáctého až čtrnáctého století. Domžale bylo symbolem industrializace: v samotném městě existovalo v té době deset továren. Po roce 1866 se začali ve městě usazovat tirolští Němci, kteří do města původně přicházeli kvůli obchodu. V roce 1890 byla postavena železnice Lublaň – Kamnik, jež městem procházela. Městem také procházela cesta Lublaň – Celje, což spolu se železnicí prospělo rozvoji.\n\nPo první světové válce se místní průmysl orientovaný na výrobu slaměných klobouků a dalších výrobků ze slámy ocitl v krizi. Část obyvatelstva Domžale opustila. Za druhé světové války bylo Domžale nejprve obsazeno Italy, po jejich kapitulaci říšskoněmeckými oddíly. Statut města získalo Domžale v roce 1952.\n\n\n"}
{"id": "673767", "url": "https://cs.wikipedia.org/wiki?curid=673767", "title": "Česká exportní banka", "text": "Česká exportní banka\n\nČeská exportní banka, a.s. je jedna z českých bank. Byla založena roku 1995, její ústředí sídlí v Praze 1, ve Vodičkově ulici.\n\nBanku založil nepřímo stát k podpoře exportu České republiky. Svým zákazníkům poskytuje takové druhy úvěrů a služeb, které jim jiné banky nemohou nabídnout a tak jim umožňuje prosadit se na zahraničních trzích. Naprostá většina klientů jsou právnické osoby.\n\nZákladní kapitál tvořila částka 4 miliardy Kč. Dne 10. února 2016 bylo rozhodnuto o navýšení základního kapitálu na 5 miliard Kč. Většinu akcií (80 %) vlastní stát přes ministerstva, zbývajících 20 % vložila Exportní garanční a pojišťovací společnost.\n\n\n"}
{"id": "673770", "url": "https://cs.wikipedia.org/wiki?curid=673770", "title": "Walter Haworth", "text": "Walter Haworth\n\nSir Walter Norman Haworth (19. března 1883 Chorley – 19. března 1950 Barnt Green) byl britský chemik, který se nejvíce proslavil výzkumem vitamínu C během působení na Birminghamské univerzitě. V roce 1937 spolu s Paulem Karrerem získal Nobelovu cenu za chemii za „práce na sacharidech a vitamínu C“.\n\nObjevil strukturu několika cukrů a také vynalezl Haworthovu projekci, pomocí které se zobrazují trojrozměrné struktury cukrů na dvourozměrné ploše.\n\nV roce 1903 začal studovat na Manchesterské univerzitě. Zde nakonec získal magisterský titul a přešel na Göttingenskou univerzitu, kde získal titul Ph.D. po pouhém roce studia. Následně získal v roce 1911 titul D.Sc. na univerzitě v Manchesteru.\n\nV roce 1912 se začal zajímat o sacharidy. Vynalezl např. nový způsob přípravy etherů a zkoumal strukturu disacharidů. V roce 1920 se stal profesorem organické chemie na Durhamské univerzitě. Poté působil mezi lety 1925 a 1948 jako profesor chemie na Birminghamské univerzitě.\n\nV roce 1933 se mu s kolegy podařilo syntetizovat vitamín C.\n\nV roce 1947 byl pasován na rytíře. Umřel náhle v den svých 67. narozenin, 19. března 1950.\n\n"}
{"id": "673773", "url": "https://cs.wikipedia.org/wiki?curid=673773", "title": "Rodáci", "text": "Rodáci\n\nRodáci je český televizní seriál režiséra Jiřího Adamce z roku 1988. Odehrává se v letech 1942 - 1948 ve fiktivním jihomoravském městečku Radeč (předlohou byly autorovy rodné Ivančice). Hlavním autobiografickým hrdinou je Petr Vitásek (Jan Šťastný), který je po konfliktu s kolaborantským profesorem vyloučen z gymnázia a přidá se k partyzánům, v jedné přestřelce je raněn a chodí o holi (lidová říkanka: „Dvaadvacet večerů čekal jsem jak vůl, až hrdina Vitásek odhodí svou hůl“). Po válce se stane v Brně redaktorem komunistických novin. Autoři se snažili vytvořit hrdinu blízkého mladým lidem: prostořekého idealistu, který má rád pití a děvčata. Seriál vznikl ke 40. výročí Vítězného února a byl délkou (22 hodinových dílů) i rozpočtem rekordním projektem v dějinách ČST.\n\n\n\n"}
{"id": "673779", "url": "https://cs.wikipedia.org/wiki?curid=673779", "title": "Dravograd", "text": "Dravograd\n\nDravograd (dialektem \"Traberk\", ) je město, které se rozkládá v Korutanském regionu () na severu Slovinska. Je správním centrem občiny Dravograd. Většina území leží na historickém území Korutan, menší jižní část, zahrnující železniční nádraží Dravograd a autobusové nádraží Dravograd, rozkládající se východně od řeky Meži a jižně od Drávy, však leží v Dolním Štýrsku.\n\nNa počátku roku 2016 žilo ve městě 3163 obyvatel.\n\nMěsto leží v údolí řeky Dráva na jejím levém břehu. Na území města se do Drávy zprava, tj. z jihu, vlévá řeka Meža. Zhruba 300 m nad soutokem je postavena hráz přehrady s vodní elektrárnou. Podél řeky je nadmořská výška zhruba 335 m, směrem na sever vystoupá do výšky okolo 500 m.\n\nRozloha města je 2,4 km.\n\nMěstem prochází ve směru od západu k východu hlavní silnice č.1. Vede údolím řeky Drávy, stále po její severní (levé) straně, od hranice s Rakouskem až do Mariboru. Uvnitř města z ní odbočuje směrem k jihu hlavní silnice č. 4, směřující do města Slovenj Gradce, hlavního města regionu.\n\nMěstem prochází železniční trať z rakouského Bleiburgu přes Prevalje, Ravne na Koroškem a Dravograd do Mariboru. Od Dravogradu vede údolím řeky Drávy, stále podél pravého (jižního) břehu.\n\nZ Dravogradu je vedena krátká železniční odbočka do průmyslové zóny v obci Otiški Vrh. V minulosti pokračovala dál na jih až do Velenje.\n\nPrvní písemná zmínka je z roku 1185. Německý název vyjadřoval, že se osada nachází na řece Drávě v místech, kde řeka opouští Korutany a vtéká do Štýrska. Původní slovinský název \"Traberk\" vznikl právě zkomolením německého jména. V období devatenáctého století byl vymyšlen název \"Dravograd\".\n\nPo první světové válce bylo okolí města obsazeno oddíly dobrovolníků slovinského majora Franja Malgaje, avšak samotný Dravograd byl v rukou Německého Rakouska. V polovině prosince 1918 obsadily město oddíly generála Rudolfa Maistera. Formálně bylo připojení Dravogradu ke Království Srbů, Chorvatů a Slovinců potvrzeno Saint-Germainskou mírovou smlouvou.\n\nV meziválečném období probíhal proces industrializace, jenž byl přerušen v důsledku velké hospodářské krize. Na místní německou menšinu začalo koncem třicátých let působit národně-socialistické hnutí. Běžné byly potyčky mezi přívrženci nacismu a příslušníky Sokola.\n\nV dubnu 1941 došlo k obsazení říšskoněmeckou brannou mocí a připojení k Německu. V následujícím období došlo ke germanizaci prostoru, kvůli čemuž byla část slovinského obyvatelstva přesídlena do Srbska. Místní představitelé skončili v koncentračních táborech. Partyzáni začali v oblasti operovat v roce 1943 a navzdory represím jejich význam rostl. V květnu 1945 byla celá oblast partyzány osvobozena.\n\nV období Desetidenní války, na začátku léta 1991, došlo v okolí města k několika ozbrojeným potyčkám.\n\n\n\n"}
{"id": "673780", "url": "https://cs.wikipedia.org/wiki?curid=673780", "title": "Jan Pinkava", "text": "Jan Pinkava\n\nJméno a příjmení Jan Pinkava nosí více různých osobností:\n\n"}
{"id": "673786", "url": "https://cs.wikipedia.org/wiki?curid=673786", "title": "Freedom Call", "text": "Freedom Call\n\nFreedom Call je německá power metalová kapela, která vznikla roku 1998.\n\nKapela vznikla roku 1998, kdy ji založili dva dlouholetí kamarádi Chris Bay a Daniel Zimmermann. Nakonec zkompletovali demo o šesti skladbách se známým producentem Charliem Bauerfeindem. Kapelelu doplnil Ilker Ersin na basovou kytaru a Sascha Gerstner na kytaru. Chris a Dan viděli Saschu hrát na počátku roku 1998. Ilker a Chris spolu dříve hráli v kapele s názvem Moon Doc.\n\nAlbum Stairway to Fairyland bylo vydáno roku 1999 a 25. května bylo oficiálně představeno na turné ve Francii, kde hráli Freedom Call spolu s kapelami Angra a Edguy.\n\nNa konci srpna začali Freedom Call nahrávat pětipísňovou mini LP s názvem Taragon s novými písněmi, předělávkou písně „Dancing with tears in my eyes“ kapely Ultravox, novou verzí písně „Stairway to Fairyland“, japonskou bonusovou písní „Kingdom Come“ a novou verzí písně „Tears of Taragon“. Na konci roku 1999 se Freedom Call vrátili do studia a nahráli své druhé album s názvem Crystal Empire. Toto album bylo vydáno roku 2000. V březnu 2001 Sascha Gerstner kapelu opustil (později bude hrát v kapele Helloween) Byl nahrazen Cedrikem Dupontem, švýcarským kytaristou kapely Symphorce. V polovině ledna 2002 začala kapela v nové sestavě nahrávat album nazvané Eternity. O něco později byla kapela pozvána na turné s kapelou Blind Guardian. Během toho turné nahrála kapela album Live Invasion. Klávesista Nils Neumann, který hrál s kapelou na tomto turné, byl brzy pozván, aby se stal pátým členem skupiny. Po delší přestávce bylo nahráno album The Circle of Life. Toto album vyšlo v květnu roku 2005.\n\nBrzy po vydání alba se Cede Dupont a Ilker Ersin nezávisle na sobě rozhodli opustit kapelu. Nahradili je Lars Rettkowitz a Armin Donderer.\n\nDalší album nahrané již v nové sestavě, které dostalo název Dimensions, vyšlo 23. dubna 2007.\n\nV květnu 2009 kapela oznámila, že dokončuje další album. Dan Zimmermann zároveň oznámil, že v roce 2010 ho na turné nahradí Klaus Sperling, protože bude tou dobou hrát s kapelou Gamma Ray. Tuto informaci si mnozí vykládali tak, že Dan opouští kapelu, nicméně na stránkách kapely je uvedeno, že Klaus je jen dočasným členem kapely a Dan stále zůstává bubeníkem Freedom Call.\n\nV listopadu 2017 vyšlo deváté studiové album. Dostalo název \"Master of Light\" a v rámci jeho podpory vystupovali Freedom Call na turné v Jižní Americe a v Evropě. Během roku 2019 by mohlo vyjít další studiové album.\n\n\n\n\n\n\n\n\n"}
{"id": "673790", "url": "https://cs.wikipedia.org/wiki?curid=673790", "title": "Pietro Lombardi", "text": "Pietro Lombardi\n\nPietro Lombardi (6. června 1922 Bari, Itálie – 5. října 2011 Bari, Itálie) byl italský zápasník, reprezentant v zápase řecko-římském. V roce 1948 na olympijských hrách v Londýně vybojoval zlatou medaili v muší váze. V roce 1952 na hrách v Helsinkách vybojoval sedmé místo v bantamové váze. V roce 1950 a 1955 vybojoval bronz na mistrovství světa.\n\n"}
{"id": "673791", "url": "https://cs.wikipedia.org/wiki?curid=673791", "title": "Bitva u Ayacucha", "text": "Bitva u Ayacucha\n\nBitva u Ayacucha (španělská výslovnost: [a?a'kut?o]) byla rozhodujícím armádním střetem během peruánské války za nezávislost. Tato bitva zpečetila samostatnost Peru, stejně jako vítězství v ní zajistilo nezávislost zbytku Jižní Ameriky. Je také považována za konec jihoamerických válek za nezávislost.\n\nV roce 1824 měli roajalisté ještě kontrolu nad většinou území jižního Peru, stejně jako nad pevností \"Fortaleza del Real Felipe\" v přístavu Callao. K bitvě mezi vlastenci a roajalisty došlo 9. prosince 1824, označuje se též jako bitva na \"La Quinau\", neboť se odehrála na \"Pampa de La Quinua\", několik kilometrů vzdálené od Ayacucha, blízko města Quinua. Osvobozenecké armádě velel Antonio José de Sucre, generál Simona Bolívara. Místokrál José de la Serna byl zraněn a po bitvě podepsal konečnou kapitulaci královské armády vrchní velitel José Canterac. Výročí této bitvy slaví novodobá peruánská armáda.\n\nV roce 1820 došlo ve Španělsku ke vzpouře expedice 20 000 vojáků, které nashromáždil král Ferdinand VII. na pomoc koloniím v Jižní Americe, kterou vedl Rafael del Riego. V březnu král souhlasil s obnovením liberální ústavy z roku 1812 a tyto události ukončily španělské expedice do Ameriky.\n\nMonarchističtí absolutisté vládnoucí v Americe prohlásili své oddělení od liberálního Španělska díky tzv. Plánu z Igualy, dohodě z Córdoby (samostatnost Mexika) či Paktu z Tigaranta. V Peru byl místokrál Pezuela zdiskreditovaný kvůli porážce expedice Mariana Osori do Chile a slábl též kvůli limské expedici José de San Martína. Byl nakonec svržen 29. ledna 1821 v Aznapuquio převratem generála Josého de la Serna, který vyhlásil oddanost liberální ústavě.\n\nRepublikáni započali svá tažení slibným vítězstvím nad královskou armádou pod vedením místokrále La Serny u Cerro de Pasco. Ale roajalisté měli solidní vojenský výcvik. První republikánskou armádu pod velením Domingo Tristána a Agustína Gamarry (pozdější prezident Peru) porazili při tažení do oblasti města Ica. O rok později, jakmile byl stažen José de San Martín po rozhovorech z Guayaquil, byla poražena expedice Rudecinda Alvarada při tažení do Torata a Moqueguo. Rok 1823 skončil zničením další vlastenecké armády pod velením Andrése de Santa Cruz. Agustín Gamarra zahájil další tažení na Puno, které začalo bitvou u Zepita a následovalo okupování města La Paz. 8. srpna bylo tažení ukončeno, když místokrál La Serna dosáhl Orura, rozehnal izolované vojenské jednotky Santa Cruze a dobyl Arequipu po vítězství nad Antonio José de Sucrem, který 10. října 1823 ustoupil do Kolumbie, aby ušetřil sebe a své vojenské jednotky.\n\n4. června 1823 bylo v Buenos Aires uzavřeno příměří se španělskými \"commissionaires\". Dohoda zněla na zastavení válečného stavu do 60 dní od ratifikace dohody a příměří mělo trvat rok a půl, mezitím měl být dojednán definitivní mír. Za účelem dojednání příměří se sešli v Saltě Juan Gregorio de Las Heras (příští guvernér provincie Buenos Aires) a Baldomero Espartero (španělský šlechtic). Peruánský místokrál, aby zabránil hrozícímu povstání, vydal 10. ledna 1824 prohlášení, ve kterém se uvádí, že by nemělo být zahájeno žádné tažení bez místokrálova nařízení, neboť v Saltě vyjednávají Las Heras z vlády v Buenos Aires s brigádním generálem Esparterou (za Španělsko). Dle názoru irského historika Daniela Florencia O’Learyho, který čerpal z armádních pramenů, mělo být tímto příměřím „stažena z cesty“ vláda v Buenos Aires a smlouva se Španěly je ke škodě americké věci. \n\nNa začátku roku onemocněl Bolívar v Pativilca. V té době dorazil do Limy Félix Álzaga, ministr zplnomocněný sjednocenými provinciemi Río de la Plata a požadoval, aby Peru dodrželo sjednané příměří, což odmítl peruánský kongres. 4. února 1824 se vzbouřila část posádky v pevnosti Callao - argentinský pěší pluk \"Libertor Expedition\" společně s Chilany, Peruánci a Kolumbijci, téměř 2000 mužů, kteří přešli na stranu roajalistů, posílili španělskou posádku a převzali pevnost Callao. V Lurinu se 14. července vzbouřil granátnický jízdní pluk z And, část se spojila s roajalisty v Callau, část odešla do Limy.\n\nV reakci na situaci ve Španělsku, kde došlo k okupaci francouzskou armádou, oběšení Rafaela del Riega, popravám či deportacím členů liberálního hnutí 1. října 1823 zrušil panovník ústavní nařízení schválená peruánským místokrálem za poslední tři roky, se vzbouřila armáda Horního Peru pod španělským vůdcem Pedrem Antoniem Olañetou. Král Ferdinand VII. ho jmenoval místokrálem pro La Platu. Místokrál La Serna namísto zamýšleného střetnutí s Bolívarem vyslal Jerónimo Valdése s 5000 veterány proti jeho bývalému podřízenému, „protože jsou indicie svědčící o zamýšlené zradě a připojení se k disidentům z Buenos Aires“. Valdés 22. ledna 1824 překročil řeku Desaguadero a dorazil k Potosí. Po dlouhém tažení a bitvách u Tarabuquillo, Sala, Cotagaita a La Lava (17. srpna 1824) byly obě monarchistické armády vzájemně zdecimovány.\n\nTéto situace využil Simon Bolívar, pohnul se z May Jauja a 6. srpna stál tváří v tvář José de Canteracovi, izolovanému v Junínu. Při nepřetržitém pronásledování královské armády z ní dezertovalo kolem 2700 mužů, kteří většinou přešli do řad republikánské armády. Nakonec 7. řina 1824 dosáhly Bolívarovy jednotky Cuzca. Bolívar svěřil velení nad novou bojovou linií, která se táhla podél řeky Apurímac generálu Sucre a sám se vrátil do Limy, aby získal kapitál na vedení války a kde obdržel jako posilu Kolumbijskou divizi o síle 4000 mužů, která táhla na Ayucucho.\nJosé Canterac, velitel severních divizí, bojoval na svém ústupu vedle montoneros, lokálních gerilových bojůvek, především s dezercí. Koloniální armáda se skládala hlavně z Indiánů, černochů a mesticů. Důstojníci byli bílí Kreolové a jen kolem 6 % armády, většinou nejvyšší úroveň velení, pocházelo ze Španělska. Třetinu úbytku vyrovnal nuceným náborem na cestě za místokrálem. Na konci září dosáhl severního okraje Cuzca. De la Serna s sebou přivedl dalších 1800 mužů a nechal zbudovat opevněné pozice, které měly zabránit útoku vlastenců. Mimo to stáhl místokrál Valdése, který byl zaneprázdněn Olañetovým povstáním v Horním Peru. Nechal Canteraca zreorganizovat armádu a poté, co vyřídil úřední agendu, se sám vydal proti separatistům. Jerónimo Valdés velel zadnímu voji sestávajícímu ze čtyř praporů, Juan Antonioa Monet (čtyři prapory) a Alejandro Gonzáles Villalobos (pět praporů) veleli pěšímu vojsku, čtyři regimenty, dvě eskadrony ve dvou bridágách kavalerie a čtrnáct děl vedl Valentín Ferraz a koloniálnímu vojsku velel Fernando Cacho. Se silou asi 9000 mužů započal místokrál na konci října tažení proti spojenému vojsku vlastenců.\n\nBolívar nechal při pronásledování španělských severních divizí jednotkám čas na osvobozování měst a vesnic podél cesty, která vedla přes Huancayo a Ayacucho do kraje jihozápadně dnešního hlavního města provincie Apurímac - Abancay. Odtud vyslal hlídky na průzkum, které měly vypátrat Španěly východně řeky Apurímac a po případě osvobodit okolní obce od španělské nadvlády. Většinu vojska nechal na pozicích, neboť bylo období dešťů, které výrazně omezovalo použití předovek.\nBolívarův zástupce Francisco de Pavla Santander v Bogotá před kongresem přednesl výzvu, aby bylo Bolívarovi svěřeno velení nad spojeneckými vojsky. Sám Santander upínal své síly k rekonstrukci Kolumbie po patnáctileté osvobozenecké válce a Bolívar, znalý situace ve Španělsku věděl, že jen rychlé jednání zamezí realizaci králových myšlenek na expedici do Jižní Ameriky, která by válku prodloužila a v nejhorším případě by vedla k novému podmanění španělských zámořských držav. Vědom si toho, že v postavení prezidenta Peru drží v rukou nitky a též toho, že v Antonio José Sucre měl loajálního důstojníka, sice vyššího věku, ale schopného a odhodlaného, předal mu vrchní velení a vzkázal do hlavního stanu v Huancayo, aby Sucreho zasvětili do celkové situace. Zpočátku mu předával příkazy k dalšímu postupu, ale jakmile se situace přiostřila, nechal mu volnou ruku.\nArmáda republiky Peru byla rozdělena na divizi José Maria Cordovy (z Velké Kolumbie) se čtyřmi prapory, přední voj, pocházející z Peru, tři prapory pod vedením José de la Mar a čtyři prapory zadního voje, zverbované též v Kolumbii, kterým velel Jacinto Lara. William Miller vedl tři regimenty kavalerie se čtyřmi děly, celkově vojsko o síle šesti tisíc mužů.\n\n25. října 1824 se dala místokrálova armáda po pohybu a překročila řeku Apurímac. Vojsko vlastenců, nacházející se na jihu, na to reagovalo nepatrným ustoupením na Andahuaylas. Sucre nevěřil tomu, že by jednalo o větší operaci, ale Bolívar mu radil, aby nenechával místokrále příliš vzdálit, neboť na jižním pobřeží kotvily španělské lodi, s jejichž pomocí by la Serna mohl způsobit větší pohromu.\n\nTen však měl zcela jiné plány. Odbočil od původního plánu a zamýšlel odříznout Sucreho od posil a komunikace s Bolívarem. 20. listopadu se jeho průzkumníci objevili na severu Huamanga. Sucre byl překvapen jeho činností a místokrál naopak imobilitou vlastenců, neboť předpokládal, že mu budou bránit v postupu na Huamanga. Sucre připustil svou chybu a dal se s vojskem západním směrem k řece Pampas. Nechal zakopat vojáky u města Bómbon, západně od Andahuaylas, a tam očekával armádu místokrále. De la Serna dorazil, ale z obav před vysokými ztrátami při útoku proti pozicím vlastenců se stáhl na západní stranu řeky Pampas a řadou přesunů na konci listopadu se snažil vylákat Sucreho z jeho pozic. 29. listopadu vyslal Valdése s předním vojem proti Sucremu, který pochopil, že v případě útoku ze dvou stran by pozice neudržel a stáhl se v noci 30. listopadu ze svých pozic a ráno 1. prosince přešel severně místokrálova vojska přes řeku.\n\nJakmile to místokrál zjistil, přikázal Valdésovi připojit se k hlavní armádě a sledoval Sucreho. Občas se obě armády pohybovaly do dohled vedle sebe. Když Valdéz dorazil 3. prosince, dostal rozkaz zaútočit na vlastence přecházející řeku Corpahuaico. Tento útok na pochodovou formaci zadního voje Lary vedl téměř k celkové ztrátě osvědčeného střeleckého bataliónu a k těžkým ztrátám u bataliónu Vargas. Ztracena byla obě děla a Španělé ukořistili velkou část výstroje a munice. Relativně dobře bráněný přechod přes řeku a nastávající noc zabránily nejhoršímu, i tak měli vlastenci ztráty více jak 300 mužů, desetkrát větší jak nepřítel. Sucre však udržel organizované vojsko a zabránil místokráli využít tento lokální úspěch. Krom Sucreho talentu k tomu přispěly i válečné zkušenosti armády. V řadách kolumbijské armády byli veteráni z války za nezávislost Španělska, USA a ze španělsko-americké války. Byl tam i německý major Carlos Sowersby, veterán z bitvy u Borodina v Rusku 1812. Střelecký prapor, který byl téměř zničen, byl složen z evropských námezdních vojáků, většinou britských dobrovolníků. Přesto neměl Sucre jinou volbu než pokračovat v pochodu a ani noční chůzí se nezbavil svého pronásledovatele. 6. prosince dosáhl Weiler Quinoa, asi deset kilometrů vzdušnou čarou od Huamanga a dal se více na sever. Druhého dne dosáhl horu Condorcunca, na jejíž svazích nechal vojáky zřídit opevněné pozice.\n\nMezi Condorcunca (v kečuánštině kondorova šíje) a Quinoa se rozprostírá malá, asi dvanáct set metrů dlouhá výšina 3200 metrů nad hladinou moře, obývaná kečuánsky mluvícími původními obyvateli Ayak’uchu, nazývaná \"kout mrtvých\". Roku 1437 tam Pachacútec Yupanqui, který se stal následujícího roku králem Inků, porazil v krvavé bitvě Wari (či Huari), jejichž kulturní centrum se nachází jen několik kilometrů na západ. Na výšinách Condorcunca se zaujali pozice i roajalisté. Byli v dobrém obranném postavení, ale nemohli je dlouho udržet, neboť měli zásoby jen na pět dní, což by po jejich vyčerpání znamenalo rozptýlení armády a jistou porážku, neboť Sucremu se blížiliy kolumbijské posily. Za této situace se rozhodli k rozhodující bitvě osvobozenecké války v Jižní Americe.\n\nV noci před bitvou se odehrálo několik přestřelek, zároveň bylo také schváleno setkání příslušníků rodin obou armád. Bez ohledu na různé názory v rámci jedné rodiny bylo v obou armádách povíce nuceně nasazených válečných zajatců, kteří byli schopni boje, byť pod jinou vlajkou, a toto měla být příležitost k poslednímu rozloučení.\n\nZatímco vyšší důstojníci hovořili s místokrálem, posiloval Sucre morálku svých vojáků voláním: \"Vojáci! Na dnešním úsilí závisí osud Jižní Ameriky, následující den bude korunována vaše obdivuhodná statečnost. Vojáci! Až žije osvoboditel! Ať žije Bolívar, zachránce Peru!\".\n\nAntonio José de Sucre později uvedl: Naše linie tvořila zalomenou linii, vpravo složenou z praporů z Bogoty, Boltijeros, Pichincha a Caracasu, první kolumbijská divize pod velením staršího generála Córdova, vlevo 3 prapory peruánské legie s husary z Junínu pod velením staršího generála La Mary. V centru granátníci a kolumbijští husaři s generálem Millerem a v záloze střelecký, Vencedorský a Bargaský batalión z první kolumbijské divize pod velením staršího generála Lary. Generál Miller doplňuje ve svých pamětech \"Memoirs of general Miller:in the service of the republic of Peru\" kolumbijské granátníky a husary a granátnický jízdní pluk z Buenos Aires. \nŠpanělé měli vlevo prapory Cantabria, Centro, Castro, 1. císařský, dvě eskadry husarů a šest dělostřeleckých baterií, v centru prapory Burgos, pěchota, Viktorie, Guias a 2. prapor prvního regimentu, podporováno zleva třemi eskadrami unionistů, San Carlos, čtyřmi Granaderos de la Guardia a pěti kusy dělostřelectva, vpravo 1. a 2. prapor Gerona, 2. císařský, 1 prapor 1. regimentu, Fernandinos a eskadra Granaderos de Alabarderos del Viceroy.\n\nPopis k vedlejším obrázku:\nDe la Sernův plán předpokládal útok Jerónima Valdése s jeho divizemi zkušenými v boji na levou stranu protivníka, kde byli Marsovi Peruánci a postup vpřed měly podporovat dvě brigády kavalérie. Zbytek armády sestupoval frontálně z kopce Condorcunca, opouštějíc svá obranná postavení a útočil proti hlavní skupině nepřítele, v záloze zůstaly prapory Gerona a Ferdinand VII. Sucre zareagoval vysláním kavalérie na levé křídlo a také Córdovovi Peruánci přispěchali na pomoc. Córdovova divize společně s kavalérii udeřila na dezorientovaného nepřítele, který nebyl schopen při sestupu z hor utvořit bitevní formaci. Plukovník Joaquin Rubín de Celis, který velel prvnímu královskému regimentu, měl chránit dělostřelectvo, ještě naložené na mulách, ale nedbal toho a hrnul se vpřed na rovinu, kde byla jeho jednotka zničena a on sám byl zabit při útoku Córdovovy divize, jehož efektivní palba do stlačených linií rozehnala střelce z Villalobos. Na krátký čas Valdésova divize zatlačila de la Marua a proto Sucre přikázal Larovým divizím, s výjimkou střelců, pomoci Peruáncům na levém křídle. \nŠpanělé později uváděli, že půda na svazích byla pokryta sutí, která umožňovala jen velmi pomalý postup na místo boje. Tyto potíže se schůdností terénu byly také důvodem, že jednotlivé divize i jejich jednotlivé části mohly přicházet na bojiště jenom postupně.\nKdyž generál Monet viděl ránu, kterou utrpělo jeho křídlo, bez čekání na kavalérii se zformoval na rovině a vedl svou divizi proti Córdovovi, dva z jeho praporů však byly náhle napadeny divizí vlastenců a tak zůstal na okraji před zbytkem svých vojáků, byl raněn a jeho tři velitelé byli zabiti. \nAby překazil pomoc Valdésovi, Córdova, předpokládaje, že Peruánce podpoří části Larových divizí, rozrazil s pomocí několika jednotek Millerovy kavalérie první brigádu Monetovy divize, které přišla na pomoc Ferrazova kavalérie. Těžká palba pěchoty však způsobila velké množství obětí na životech a tak se Ferrazovi jezdci rychle stáhli z bojiště. Poté Córdova rozprášil i divizi Villalobos. \nNa druhé straně linie druhá divize José de La Mary společně s třetí divizí Jacinto Lary zastavila společně útok veteránů Valdésova předvoje a nakonec sami přešli do protiútoku. Místokrál a další důstojníci se snažili zreorganizovat ustupující roztroušené muže a sám generál Canterac vedl záložní divizi do útoku přes pláň. Ovšem prapory Gerona již nebyly těmi, které zvítězily v bitvách u Torata a Moquegua, neboť během Olañetova povstání přišly téměř o všechny veterány včetně svého velitele Cayetana Amellera. Nová skupina rekrutů byla rozprášena, stejně jako následně záložní prapor Ferdinand VII. Nakonec i Valdésovi nezbylo než začít ustupovat. Pronásledování však bylo tak rychlé, že místokrál s rezervou a artilerií byl donucen k boji, kolem jedné hodiny byl raněn a zajat s velkou skupinou důstojníků. Valdés se spojil s 200 jezdci, kteří se shromáždili kolem generála Canteraca společně s ustupujícími vojáky. Někteří demoralizovaní roajalističtí vojáci dokonce stříleli a zabíjeli své velitele, kteří se je snažili znovu seskupit. Valdés a někteří další vyšší důstojníci byli ochotni pokračovat dál v boji, neboť asi tisíc mužů uniklo porážce, na jižním pobřeží Peru drželi některé posádky a Horní Peru bylo stále ještě pod španělskou kontrolou. Náčelník štábu Canterac si však přál kapitulaci celé místokrálovy říše, neboť dle něho pokračování bojů konec španělské nadvlády oddálí, ale neodvrátí. Kolem 17 hodiny dorazil do ležení královských vojsk José de la Mar a odevzdal nabídku Sucreho na čestnou kapitulaci. Tak se dostaly do zajetí další tisíce vojáků.\n\nSucre pokračoval v pochodu na Cusco a usadil části své armády v dalších městech jižního Peru. Roku 1825 se věnoval Hornímu Peru, kde mezi sebou válčili nakonec pouze Španělé. Olañeta rozložil své jednotky mezi pevnosti Cotagaita (včetně batalionu \"Chichas\") pod velením plukovníka Medinacelliho, Valdéz byl vyslán do Chuquisaca s batalionem \"Union\" a Olañeta sám pochodoval na Vitichi. V Cochabamba se však vzbouřil první prapor \"Ferdinand VII\" pod velením plukovníka José Maríneze, následoval druhý prapor ve Vallegrande, kde byl 12.2.1825 odstraněn velitel brigádní generál Francisco Aguilera. 14. února zabral José Manuel Mercado Santa Cruz de la Sierra, zatímco Chayanta zůstala v rukou podplukovníka Pedra Arraya a v Chuquisace vyhlásil vítězství republikánů plukovník Francisco Lopéz. V této době odmítla většina vojenských jednotek bojovat proti silné Sucreho armádě. Plukovník Medinacelli se též vzbouřil proti Olañetovi a 2. dubna se střetli v bitvě u Tumusla. Pedro Antonio Olañeta byl nakonec zastřelen vlastními lidmi. 7. dubna se generál José María Valdéz vzdal v Chequelte generálu Urdinienaovi a tím oficiálně skončila osvobozenecká válka, ačkoli ještě další roky probíhala střetnutí se zbytky roajalistické armády. Španělští důstojníci, kteří zůstali v Jižní Americe, dostali privilegia a Bolívar schválil jejich odchod do Španělska, kde je čekalo vyšetřování, proč nevyužili svou početní převahu a frontálním útokem neporazili Sucreho armádu. Jeden ze současných španělských historiků hovoří o \"zradě u Ayacucho\" a uvádí, že výsledek bitvy byl dohodnut předem a utkání na náhorní plošině bylo pouze krvavou činohrou pro krále. \nBolívar vyzýval kongres k vytvoření unie nových, nezávislých států. Projekt byl ratifikován jako \"Velká Kolumbie\". O čtyři roky později se kvůli osobním ambicím mnoha jeho generálů a díky absenci jednotné vize unie rozpadla na jednotlivé státy.\n"}
{"id": "673792", "url": "https://cs.wikipedia.org/wiki?curid=673792", "title": "Chuchelská bitka", "text": "Chuchelská bitka\n\nChuchelská bitva (též Chuchelská bitka, Chuchelská řež, německy \"Kuchelbader Schlacht\") bylo napadení německých studentů českými studenty ve výletní horní restauraci (terasa ve východní části objektu č. p. 42) v Malé Chuchli v úterý 28. června 1881, které souviselo s boji o rozdělení pražské Karlo-Ferdinandovy univerzity (k němuž došlo následujícího roku). Několik německých studentů bylo zraněno.\n\nEgon Erwin Kisch ve své reportáži z roku 1930 nazval tento střet \"Kuchelbader Schlacht\" (Chuchelská bitva), což se ujalo jako obvyklé označení.\n\nPřednášky na Karlo-Ferdinandově univerzitě byly původně v latině, od roku 1763 se začalo přednášet i v němčině, která se postupně stala hlavním vyučovacím jazykem. Po roce 1848 byly v nabídce i ojedinělé české přednášky, zkoušky se ale i nadále konaly jen v němčině. V 60. letech již v Praze převažovalo českojazyčné obyvatelstvo a čeští politici usilovali o dvojjazyčnost univerzity. Rakouská Říšská rada rozhodla 31. května 1881 o rozdělení univerzity na českou a německou část. Toto řešení však jak němečtí, tak čeští studenti odmítli. Němečtí studenti se obávali, že německou část stihne stejný osud, jako německou část Polytechnického ústavu rozděleného v roce 1869, která se stala bezvýznamnou, zatímco česká polytechnika se zařadila mezi nejvýznamnější inženýrské školy v Habsburské monarchii. Čeští studenti si rozdělení nepřáli, protože od roku 1870 již měli ve škole většinu. V polovině června 1881 národnostní napětí vzrostlo poté, když při volbách do obchodní komory v Praze kvůli volebnímu řádu neměli Češi žádnou šanci na úspěch.\n\nNapětí vyvrcholilo v pondělí 27. června 1881, kdy byly zveřejněny výsledky voleb do obchodní komory, v nichž uspěli němečtí kandidáti, a zároveň tento den začínala výroční slavnost německého studentského svazu Corps Austria (založeného v Praze v únoru 1861), spojená s demonstrativní jízdou městem v uniformách svazu, což čeští studenti považovali za provokaci.\n\nV úterý 28. června na 10. hodinu se členové Corps Austria a jejich příznivci přesunuli parníkem na slavnost do restaurace v Malé Chuchli (Kuchelbad), kde jim hrála pozvaná kapela 36. pěšího regimentu. Souběžně se v Národních listech objevil český inzerát s výzvou: „Dnes dostaveníčko odpoledne v Chuchli! Kdo můžeš, přijeď do 4 hodin, parníky šroubové jezdí po celé odpoledne.“ V reakci na to u vstupu do restaurace preventivně hlídaly stráže s nasazenými bajonety, později byl povolán oddíl četnictva. Po výzvě se celé odpoledne shromažďovalo v Chuchli velké množství českých studentů, kteří se usadili v zahradě, kde zpívali nacionalistické písně (například Hej, Slované, kterou účastník oslavy Josef Neuwirth ve své zprávě nazval „Hrom a peklo“).\n\nNěmečtí studenti se snažili si českých studentů nevšímat, avšak čeští studenti začali zpívat rakouskou státní hymnu, při níž se postavili a smekli, a poté nechali německým studentům vzkázat, aby, až zazní opět státní hymna, také povstali. Když byl kapelník pověřen zahrát hymnu podruhé, němečtí studenti ji zazpívali společně s českými a nějakou dobu byl klid. Pak náhle přiletěl z prostoru, kde byli čeští studenti, mezi německé studenty kus dřeva, který nikoho nezranil, současně zazněl k německým studentům výkřik: „Čepice dolů!“, tento požadavek však němečtí studenti nesplnili. Princ Johann zu Thurn-Taxis, přítomný mezi studenty Corpsu, byl opakovaně bouřlivě označován za odpadlíka národa. Na opakované výzvy německých studentů, aby četnictvo zjednalo pořádek, postavil četnický komisař mezi české a německé studenty asi 20 četníků.\n\nPak zaznělo od českých studentů zvolání: „Němečtí psi, domů!“ a mezi německé studenty přilétla sklenice, kterou byli zraněni hosté JUDr. Heinrich Feitis a host ze svazu „Saxonia“ pan Angeger. Tato první sklenice vyvolala všeobecnou spršku létajících sklenic. Němečtí studenti si chránili hlavy zvednutými židlemi a soustředili se dozadu. Aby se vyhnuli těmto útokům, snažili se pod ochranou četnictva a s židlemi nad hlavami dostat na svůj parník. Přispěchavší hostinský je však donutil nechat židle v hostinci. Za prchajícími studenty a jejich hosty létaly sklenice, lahve i kameny, přičemž byl německý technik pan Lumpe trefen velkým kamenem do hlavy a upadl s těžkým zraněním v bezvědomí na zem. Lékař Dr. Sievert z Greifswald raněného zvedl a odnesl na loď. Německý právník Pick dostal do hlavy ránu velkým klackem, po které také upadl do bezvědomí, ale opět nabyl vědomí poté, co s ním jeden z Čechů zacloumal. Ostatní studenti se zatím chaoticky rozprchli přes železniční a silniční násep a na zalesněné úbočí a málo z nich vyvázlo bez zranění.\n\nTeprve když útoky trochu polevily, odvážili se Němci ze svých úkrytů a pokradmu se dostali na parník, kde Dr. Sievert ošetřoval raněné, zatímco se čekalo na chybějící studenty. Po dvou hodinách došla od jedné z hlídek zpráva, že někteří studenti došli do Radotína a kvůli obavám z dalších útoků se vrátí do Prahy až vlakem druhý den ráno. Parník vyrazil v 11 hodin v noci do Prahy. Při průjezdu pod pražským Podskalským mostem dostal parník další spršku kamenů, jeden člen lodní posádky byl přitom významně zraněn na ruce. Těžce ranění byli v Praze odvezeni do Všeobecné nemocnice. Za fiakrem, který je vezl do nemocnice, běželo asi dvacet českých mladíků. Jeden z nich byl zatčen, když sbíral kameny, aby je házel po vozu.\n\nV národnostním napětí Prahy 19. století se jednalo o první plánovitě uskutečněný střet. V přímé reakci na tuto událost skončily diskuse o rozhodnutí z května 1881 a univerzita byla následujícího roku rozdělena.\n\nK události došlo 17 dní po otevření a měsíc a půl před požárem pražského Národního divadla, přičemž existují konspirační teorie, které souhru náhod, které způsobily požár a ztížily jeho hašení, dávají do souvislosti s národnostním napětím.\n\nHistorický průvodce Prahou z roku 1929 uvádí, že událost rozvířila veřejnost i mimo Rakousko a že za ni byli „naši lidé“ ještě dlouho persekvováni. Někteří čeští studenti byli za účast na aféře vyloučeni z univerzity a bylo jim znemožněno další akademické působení. Bitka zhoršila vztahy mezi českým a německým národem; například v Hostinném reagovali němečtí obyvatelé na zprávu tak, že začali vykazovat Čechy z hostinců, což vedlo k tomu, že se tam česká menšina semkla a založila svůj první místní spolek, přičemž jeho zahajovací schůzi Němci narušili vniknutím do hostince, v němž česká menšina nacházela útočiště.\n\n"}
{"id": "673794", "url": "https://cs.wikipedia.org/wiki?curid=673794", "title": "Ignazio Fabra", "text": "Ignazio Fabra\n\nIgnazio Fabra (25. dubna 1930 Palermo, Itálie - 13. dubna 2008 Janov, Itálie) byl italský zápasník, reprezentant v zápase řecko-římském. V roce roce 1952 na olympijských hrách v Helsinkách v muší váze a v roce 1956 na hrách v Melbourne opět v muší váze vybojoval stříbrnou medaili. V roce 1960 vybojoval páté a v roce 1964 čtvrté místo. V roce 1955 vybojoval zlato a v roce 1962 a 1963 stříbro na mistrovství světa.\n\n"}
{"id": "673796", "url": "https://cs.wikipedia.org/wiki?curid=673796", "title": "Svatý Adalar", "text": "Svatý Adalar\n\nSvatý Adalar, Adolar nebo Adelar (8. století - 5. června 754, Dokkum, Nizozemí) byl jeden ze společníků svatého Bonifáce.\n\nAdalar byl společně s Bonifácem a dalšími společníky, včetně Eobana, zavražděn 5. června 754 v Dokkumu ve Frísku pohanskými Frísy. Jeho tělo se roku 756 společně s Eobanovým dostalo z Utrechtu do opatství Fulda, kde byli oba pohřbeni vedle Bonifáce. Před rokem 1100 byly Adalarovy kosti převezeny do Erfurtu, kde byly roku 1134 nalezeny. Dnes se jeho hrob nachází v erfurtské katedrále.\n\nSvatý Adalar je ochráncem dobytka a svátek má 5. června.\n"}
{"id": "673803", "url": "https://cs.wikipedia.org/wiki?curid=673803", "title": "Parlamentní volby ve Finsku 2011", "text": "Parlamentní volby ve Finsku 2011\n\nParlamentní volby ve Finsku v roce 2011 se konaly 17. dubna. Strany soutěžily o všech 200 křesel finského parlamentu.\n\nNejpřekvapivější částí volebního výsledku byl úspěch strany Praví Finové, která oproti minulým volbám zpětinásobila svou popularitu a se ziskem 39 křesel se stala třetí nejsilnější stranou v parlamentu. Všechny ostatní strany buď ztratily, nebo si udržely stejně křesel jako v předchozích volbách. Nejvíc ztratil vítěz minulých voleb, strana Finský střed vedená dosavadní premiérkou Mari Kiviniemiovou, která se propadla z 51 křesel na 35 a tím až na čtvrté místo. Vítězem se stala Národní koaliční strana, která získala jen 44 křesel, tedy o šest méně, než kolik měla předtím coby druhá nejsilnější strana. Z třetího na druhé místo se přesunuli se 42 křesly sociální demokraté. Po volbách byla vytvořena vláda široké koalice pod vedením Jyrkiho Katainena z vítězné konzervativní strany Kansallinen Kokoomus, které se účastnily všechny strany s parlamentním zastoupením kromě Pravých Finů a Finského středu.\n\n"}
{"id": "673808", "url": "https://cs.wikipedia.org/wiki?curid=673808", "title": "Znaky Svaté říše římské", "text": "Znaky Svaté říše římské\n\nSvatá říše římská během celé své existence neměla žádný jednotný a ustálený znak. Dlouhodobě jako jednotící symbol existoval černý orel s červenou zbrojí, nejprve jednohlavý, od druhé polovině 14. století byl zobrazován dvouhlavý, přičemž většinou byl umisťován na zlatém poli, ale někdy se objevoval také zcela samostatně.\n\nOd nástupu Alberta II. v roce 1438 začala tradice, kdy znakem každého císaře byla dvouhlavá říšská orlice, do níž byl vložen osobní znak z doby před nástupem, tyto znaky byly ovšem stále osobními znaky jednotlivých císařů, nikoliv znaky státu jako takového.\n\nJako jeden z obecných symbolů byla užívána orlice se štíty. Poprvé byla vyobrazena v roce 1510, kdy její dřevořez vytvořil Hans Burgkmair a následně byla téhož roku otištěna jako součást knižní ilustrace. Orlice na sobě nese vyobrazení znaků 56 vybraných států říše, přičemž v horní řadě jsou ve větším měřítku vyobrazené štíty tehdejších států kurfiřtských, na pravém křídle jsou to státy duchovní (arcibiskupství trevírské, arcibiskupství kolínské a arcibiskupství mohučské, dále znak titulárního kurfiřta, prefekta římského) a na levém křídle potom znaky světských států (Českého království, falckého kurfiřtství, saského kurfiřtství a Braniborského markrabství).\n\n"}
{"id": "673810", "url": "https://cs.wikipedia.org/wiki?curid=673810", "title": "Oliver Stanley", "text": "Oliver Stanley\n\nOliver Frederick George Stanley (4. května 1896 – 10. prosince 1950) byl britský konzervativní politik a od roku 1924 až do své smrti poslanec Dolní sněmovny Spojeného království. Během své politické kariéry zastával řadu vysokých státních funkcí, včetně ministra dopravy (1933–1934), práce (1934–1935), války (1940) a kolonií (1942–1945). Řadil se mezi přední politiky Konzervativní strany, v jejímž rámci „byl považován za číslo tři ve stranické hierarchii, za Churchillem a Edenem.“\n"}
{"id": "673837", "url": "https://cs.wikipedia.org/wiki?curid=673837", "title": "Zookoutek v Břežanském údolí", "text": "Zookoutek v Břežanském údolí\n\nZookoutek v Břežanském údolí, označovaný též jako malá lesní zoo či minizoo Zbraslav, je zřízen na levé straně Břežanského údolí, při stezce podél levého břehu Břežanského potoka, v katastrálním území Lhota u Dolních Břežan obce Dolní Břežany, nedaleko části Závist pražské čtvrti Zbraslav, asi půl kilometru od nádraží Praha-Zbraslav, u domů Lhota č. p. 26, 256 a 543. Areálem prochází od zbraslavského nádraží zelená turistická značka na Točnou a modrá značka na Lhotu a vrch Hradiště s oppidem Závist, poblíž zookoutku je při údolní silnici parkoviště, při cestě od nádraží se nachází restaurace.\n\nV zookoutku jsou převážně česká lesní zvířata: jezevec, daněk, divoká prasata, liška obecná, kuna, tchoř, fretka, bažant královský, straka, sojka, výr velký, poštolka, káně.\n\nZookoutek založil roku 1971 lesní závod Zbraslav. Patřil Lesům České republiky, lesnímu závodu Konopiště., nyní je ve vlastnictví Arcibiskupství pražského, které ho předalo do bezúplatného užívání smlouvou o výpůjčce obci Dolní Břežany. Obec Dolní Břežany provozuje zookoutek prostřednictvím třetích subjektů, které mají oprávnění k nakládání se zvláště chráněnými druhy zvířat. V současné době je provozovatelem spolek PENTHEA, z. s. Slouží nejen ke vzdělávání veřejnosti, ale i jako útulek pro opuštěná mláďata, poraněná zvířata a podobně.\n\n"}
{"id": "673845", "url": "https://cs.wikipedia.org/wiki?curid=673845", "title": "UniCredit Bank Czech Republic and Slovakia", "text": "UniCredit Bank Czech Republic and Slovakia\n\nUniCredit Bank Czech Republic and Slovakia, a.s. je česká pobočka nadnárodní banky UniCredit s celoevropským působením, která v České republice zahájila svou činnost v roce 2007. Centrálu má v Praze 4, na konci roku 2015 měla 3 301 zaměstnanců.\n\nBanka zahájila svou činnost 1. ledna 1996 pod názvem \"Vereinsbank (CZ) a.s.\", 31. prosince 1998 se název společnosti změnila na \"HypoVereinsbank CZ a.s.\", 1. října 2001 na \"HVB Bank Czech Republic a.s.\" a 5. listopadu 2007 na současný název \"UniCredit Bank Czech Republic, a.s.\"\nPostupem doby byla banka sloučena s několika dalšími především bankovními společnostmi, které sloučením zanikly:\n\nVšech 100 % akcií vlastní rakouská banka UniCredit Bank Austria z Vídně.\n\nOd jedné z prvních bank až po bankovního lídra na českém a slovenském trhu – součást silné, celoevropské bankovní skupiny. UniCredit Bank si na začátku listopadu 2018 připomněla 150. výročí založení své předchůdkyně, Živnostenské banky, která měla významný vliv na rozvoj tuzemské ekonomiky. Na její tradici UniCredit Bank hrdě navázala. \n\nV čele české a slovenské pobočky je generální ředitel Jakub Dusílek, který po mnoha letech nahradil Jiřího Kunerta.\n\nBanka je orientována jak firemní klientelu, tak na fyzické osoby, svobodná povolání a podnikatele. Hlavní oblastí je Corporate finance, což je projektové, strukturované a syndikované financování, dále pak akviziční financování a financování komerčních nemovitostí. Nabízí své služby i v dalších oblastech finančního trhu.\nCentrála banky je v Praze 4, ulice Želetavská, v administrativním komplexu BB Centrum.\n"}
{"id": "673884", "url": "https://cs.wikipedia.org/wiki?curid=673884", "title": "Pikran olovnatý", "text": "Pikran olovnatý\n\nPikran olovnatý (též pikrát olovnatý) Pb(CH(NO)O) je jemný žlutohnědý až červenohnědý prášek, nerozpustný ve vodě. Teplota vzbuchu je kolem 248 °C. Svými vlastnostmi se stejně jako ostatní pikráty kovů řadí mezi třaskaviny. Je citlivý na náraz a zážeh. Citlivost na tření vykazuje menší než tetrazen. Je citlivý na zážeh a poměrně málo brizantní. Má sklon k elektrizaci při tření krystalů o sebe či o výrobní zařízení. Je stabilní i při zvýšené teplotě.\n\nPikran olovnatý je jako nitrosloučenina a olovnatá sůl toxický a zdraví škodlivý. Silně dráždí sliznici nosohltanu a velmi účinně barví pokožku.\n"}
{"id": "673886", "url": "https://cs.wikipedia.org/wiki?curid=673886", "title": "Allianz Direct", "text": "Allianz Direct\n\nAllianz Direct, s.r.o. byla v letech 2006 až 2013 pojišťovna působící na českém trhu. Společnost patřila do velké globální skupiny Allianz SE. \n\nOblasti podnikání byly pojištění motorových vozidel, povinné ručení a havarijní pojištění, dále pojištění majetku a odpovědnosti občanů. \n"}
{"id": "673889", "url": "https://cs.wikipedia.org/wiki?curid=673889", "title": "Giuseppe Bognanni", "text": "Giuseppe Bognanni\n\nGiuseppe Bognanni (* 18. července 1947 Riesi, Itálie) je bývalý italský zápasník, reprezentant v obou stylech. V roce roce 1972 na olympijských hrách v Mnichově vybojoval v řecko-římském zápase v kategorii do 52 kg bronzovou medaili. V roce 1976 na hrách v Montrealu ve stejné váhové kategorii, ale ve volném stylu vypadl ve třetím kole základní skupiny.\n\nV roce 1969 vybojoval třetí, v roce 1972 čtvrté a v roce 1974 šesté místo na mistrovství světa.\n\n"}
{"id": "673894", "url": "https://cs.wikipedia.org/wiki?curid=673894", "title": "Čchen Maj-pching", "text": "Čchen Maj-pching\n\nČchen Maj-pching (, * 4. listopadu 1952 v provincii Ťiang-su). Je spisovatel a překladatel z angličtiny a ze švédštiny, publikuje povídky a eseje pod jménem Wan-č’ (Wan Zhi).\n\nPodílí se na vydávání literárního časopisu \"Ťin-tchien\" (Jintian, „Dnešek“), který spoluzakládal v ČLR koncem roku 1978 jako samizdat a po roce 1989 se účastnil jeho obnovy v exilu. Do potlačení Pekingského jara byl \"Ťin-tchien\" nejvýznamnější základnou nezávislé literatury a umění konce sedmdesátých let v ČLR.\n\nČchen Maj-pching se r. 1986 vystěhoval z ČLR, žije ve Švédsku a je viceprezidentem a zároveň generálním tajemníkem Nezávislého čínského PEN klubu.\n\n"}
{"id": "673898", "url": "https://cs.wikipedia.org/wiki?curid=673898", "title": "Rozpoznávání jazyka", "text": "Rozpoznávání jazyka\n\nRozpoznávání jazyka textového dokumentu je založené na statistickém N-gramovém modelu. N-gramové modely pracují se slovy (např. rozpoznání řeči) nebo se znaky (např. rozpoznání jazyka). Nejdříve se natrénuje N-gramový model pro jednotlivé jazyky, které se mají rozpoznávat, poté se určí skóre rozpoznávaného textu pro všechny modely a model s nejvyšším skórem je určen za rozpoznaný jazyk.\n\n\n\nP = P(Z1)*P(Z2)*P(Z3)*…\n\nP = P(Z1,Z2)*P(Z2,Z3)*P(Z3,Z4)*...\n\nlog(P) = log(P(Z1))+log(P(Z2))+log(P(Z3))+…\nlog(P) = log(P(Z1,Z2))+log(P(Z2,Z3))+log(P(Z3,Z4))+...\n\nV modelu se objevují N-gramy s nulovou pravděpodobností (N-gramy, které se nevyskytly v trénovacím korpusu), což je nežádoucí jev. Nulové pravděpodobnosti jsou nežádoucí z hlediska robustnosti modelu, protože ve chvíli, kdy se v rozpoznávaném textu objeví n-gram, který se neobjevil v trénovacím korpusu, bude mít tento text nulové skóre (násobíme 0), i když by byl text napsán v daném jazyce a neviděný n-gram by byl třeba jen překlep. K odstranění těchto nulových pravděpodobností se využívá vyhlazování, které nulovým pravděpodobnostem přidělí malou pravděpodobnost, která je odebrána n-gramům s nenulovou pravděpodobností. Tím získáme vyhlazený N-gramový model. \n\n\n\n\n"}
{"id": "673918", "url": "https://cs.wikipedia.org/wiki?curid=673918", "title": "Komerční kolegium", "text": "Komerční kolegium\n\nKomerční kolegium (\"Kommerzkollegium\") byl ústřední úřad habsburské monarchie. Úřad byl zřízen z podnětu merkantilisty J. J. Bechera v roce 1666 a jeho sídlem byla Vídeň.\n\nÚčelem a náplní práce úřadu bylo vytvářet a zajišťovat podmínky zahraničního obchodu. Později, v roce 1718, byly kompetence úřadu dále rozšířeny a v jednotlivých zemích byla zřízena zvláštní komerční kolegia.\n\nPo roce 1760 byla komerční kolegia označována jako komerční konsens.\n\n"}
{"id": "673926", "url": "https://cs.wikipedia.org/wiki?curid=673926", "title": "Tetroda", "text": "Tetroda\n\nTetroda je elektronka se čtyřmi elektrodami – katodou, anodou a mezi nimi umístěnou dvojicí mřížek. Vznikla vývojem z triody. Přidáním další stínící mřížky došlo k odstranění zpětné vazby mezi anodou a mřížkou. Nevýhodou ale je u této elektronky nerovnoměrnost v charakteristice, která vedla k vývoji pentody a svazkové tetrody. V oblastech, kde nerovnoměrnost charakteristiky nevadila, se tetrody používaly v řadě zařízení.\n\nTetroda se historicky vyvíjela dvěma cestami; jako elektronka s mřížkou kompensující vliv prostorového náboje - tzv. dvoumřížková elektronka a elektronka se stínící mřížkou, historicky nazývanou \"'stíněná lampa'\".\n\nTato elektronka byla vyvíjena od roku 1920 pro použití v prvých typech elektronkových bateriových přijimačů, kdy k získání použitelného anodového proudu postačovalo anodové napětí již pouhých 10 voltů. Tento druh elektronky byl zapojen takto:\n\n\nTyto elektronky, v provedení triodovém, později i pentodovém nalezly použití i ve vojenském prostředí, během Druhé světové války. Příkladem zde mohou být speciální elektronky německé (\"Raumladegitterröhren\") RV2,4T3 a RV2,4P45.\n\nDvoumřížková elektronka nalezla použití i v případech, kdy bylo potřebí realizovat zapojení s extrémně vysokým vstupním odporem, coby elektrometrická tetroda. Širšího uplatnění dosáhla v prvých typech přenosných dozimetrů, kdy snímačem zde byla Geiger-Müllerova (GM) trubice coby ionisační komora. \n\nPříkladem elektrometrických tetrod zde mohou být výrobky TESLA typ 1NE9, 2NE9 a 4NE9.\n\nTetroda v tomto provedení má prvou mřížku, nejbližší ke katodě, coby mřížku řídicí, obdobně, jako je tomu v triodě. Mezi tuto řídicí mřížku a anodu je vložena další mřížka, nazývaná stínicí. Tato stínicí mřížka je připojena na stálé kladné napětí, které je nižší než anodové, a které je proti výkyvům napětí vlivem proměnného proudu, elektronkou protékajícího, navíc blokována patřičně dimensovaným kondensátorem. \n\nÚčinek takto zapojené stínicí mřížky je ten, že anodový proud elektronky přestává být ovlivněn měnícím se anodovým napětím a projevují se zde hlavně změny působené měnícím se napětím mřížky řídicí. Dá se tedy říci, že tetroda má proti triodě podstatně vyšší vnitřní odpor a tudíž i podstatně vyšší zesilovací činitel.\n\nTypickou vlastností takto zapojené tetrody, vlastností obecně nevýhodnou, je takzvaný \"dynatronový efekt\". \n\nJe li tetroda použita jako zesilovač, pak v situaci, kdy anodové napětí poklesne pod stálé napětí mřížky stínicí, projeví se zpětný proud sekundárních elektronů, vyrážených anodovým proudem z povrchu anody. Na anodové převodní křivce se to projeví charakteristickým poklesem a na výsledném zesíleném signálu neméně charakteristickým zkreslením. Dá se sice tohoto jevu (záporný vnitřní odpor) využít coby dynatronového oscilátoru, ale celkově se jedná o jev nežádoucí, který byl odstraněn až konstrukcí pentody. \n\nSvazková tetroda je určitým návratem od pentody k tetrodě, a to specielně pro použití ve výkonových zesilovačích. Pro svazkovou tetrodu je charakteristické, že závity řídící a stínící mřížky jsou zde v přesném zákrytu. Toto uspořádání způsobí, že elektrony jsou elektrostatickým polem fokusovány do úzkých plochých svazků, což způsobuje podstatné snížení (nežádoucího) proudu stínicí mřížky. Zpětnému proudu sekundárních elektronů, odražených od anody, brání krátká boční plechová křidélka, která jsou na potenciálu katody, případně též komůrková konstrukce anody, která je pro sekundární elektrony účinnou pastí. \n\nSvazková tetroda se svými vlastnostmi blíží pentodám, mezi které bývá i řazena. Striktně řečeno, je mezi ně zařazována právem, protože hradicí křidélka svazkových tetrod jsou funkčně rovnocenná hradicím mřížkám regulérních pentod.\n\n"}
{"id": "673961", "url": "https://cs.wikipedia.org/wiki?curid=673961", "title": "Nicu Gângă", "text": "Nicu Gângă\n\nNicu Gângă (* 10. března 1953 Grănicerii, Rumunsko) je bývalý rumunský zápasník, reprezentant v zápase řecko-římském. V roce roce 1976 na olympijských hrách v Montrealu vybojoval v kategorii do 52 kg stříbrnou medaili a v roce 1980 na hrách v Moskvě ve stejné kategorii čtvrté místo.\n\n"}
{"id": "673972", "url": "https://cs.wikipedia.org/wiki?curid=673972", "title": "Moldavsko-muntenské Karpaty", "text": "Moldavsko-muntenské Karpaty\n\nMoldavsko-muntenské Karpaty (polsky \"Karpaty Mołdawsko-Munteńskie,\" rumunsky \"Munții Carpați ai Moldo-Munteniei\") představují oblast (resp. subprovincii) ve Vnějších Východních Karpatech podle polského geomorfologického členění Jerzyho Kondrackého. Více méně odpovídají rumunské části Vnějších Východních Karpat.\n\nRumunské členění nepočítá s hierarchií podobnou té české, slovenské a polské. Rumunskou část Východních Karpat nedělí na vnitřní a vnější pásmo, ale na tři skupiny pohoří od severu k jihu:\nČlení se na 9 mezoregionů (protože jde o polské členění, uvádíme vedle českého a rumunského i polský název a číslo mezoregionu):\n"}
{"id": "673975", "url": "https://cs.wikipedia.org/wiki?curid=673975", "title": "Dropshipping", "text": "Dropshipping\n\nDropshipping (též drop shipping nebo dropshipment) je obchodní model, ve kterém maloobchodní prodejce nabízí zboží svého velkoobchodního dodavatele či přímého výrobce. Jím nabízené zboží fyzicky nenakupuje do svého skladu, ale své objednávky rovnou směřuje na svého dodavatele/výrobce, aby je dopravil přímo zákazníkovi. Prodejce u svého dodavatele/přímého výrobce nakupuje za velkoobchodní ceny a po každé transakci mu připadne rozdíl mezi maloobchodní a velkoobchodní cenou.\n\nDropshipping přišel z USA, kde je jej relativně největší podíl. Je určený pro on-line podnikatele, kteří začínají a nemají ze začátku dostatečně vysoký kapitál pro rozjetí vlastního byznysu. Kromě kapitálu podnikatelům chybí i pracovní síly či skladovací prostory. Dropshipping je tedy šance i pro menší podnikavce, kteří chtějí zboží prodávat z domu (matky na mateřské, přivýdělek při zaměstnání apod.). Je výhodný jak pro ně, tak pro velkoobchodní dodavatele/přímé výrobce. Na začátku podnikání dropshippingového prodejce dojde mezi ním a jeho velkoobchodním dodavatelem ke smlouvě o spolupráci tohoto typu – dodavatel přistoupí na prodej za velkoobchodní ceny, neboť předpokládá, že i přesto, že jednotlivé objednávky budou co do objemu malé, budou ve větším počtu než u běžného jednotlivce.\n\nDropshipping využívají především e-shopy, méně často pak jiné obchodní kanály (tištěné katalogy, e-mailový prodej - ty mají však nevýhodu spočívající v delší odezvě na změnu cen dodavatele). Prodejce prezentuje zboží jako vlastní, ale jako takový s ním nepřichází do kontaktu. Dodavatel poskytuje datový soubor (většinou formátu XML) se seznamem dodávaného zboží, který dropshippingový prodejce (může jich být i více nezávisle na sobě) zpřístupní nakupujícím na svém e-shopu. Komunikace mezi dodavatelem a prodejcem je většinou zautomatizovaná, kdy e-shop data jednou za určitý časový úsek opakovaně načítá – existují i e-shopová řešení, která tuto funkcionalitu mají implementovanou a správci e-shopu dovolí už jen upravovat si marže.\n\nPrincip nákupního procesu je následující: zákazník přes e-shop pošle prodejci objednávku zboží. Provozovatel e-shopu přepošle tuto objednávku svému (smluvnímu) velkoobchodnímu dodavateli/přímému výrobci, kterému za toto zboží zaplatí velkoobchodní cenu. Dodavatel po obdržení platby za zboží, expeduje balík s kontaktními údaji z e-shopu k zákazníkovi. Zákazník zaplatí cenu uvedenou v e-shopu (koncová maloobchodní cena, tj. velkoobchodní cena + marže prodejce + náklady spojené s dopravou a platbou).\n\nProvozovatel e-shopu řeší reklamace, stížnosti, nevyzvednuté zboží, neuhrazené pohledávky, apod., od kterých je dodavatel/výrobce odstíněn. To, že zboží je odesíláno přímým dodavatelem může pro zákazníka skryto buď tím, že dodavatel neuvede zpáteční adresu, nebo častěji tím, že jako zpáteční adresu na podacím lístku uvede sídlo dropshippingového prodejce.\n\nDropshipping bývá často špatně chápán a zaměňován s přeposíláním objednávek, jindy za prosté obcházení maloobchodního zprostředkovatele. Dá se ale označit za formu legálního překupnictví (odměna prodejci ve formě marže se dá chápat jako cena za riziko spojené s jeho podnikáním, případné problémy s neplatícími zákazníky a prostředky na to vynaložené).\n\nPro velkoobchodního dodavatele či přímého výrobce prostřednictvím dropshippingu odpadá agenda pro koncový prodej a komunikace se zákazníky, což pro něj většinou znamená redukci nákladů. Dropshipping pro ně může dobře stimulovat odbyt a je to de facto více zautomatizovaná forma vztahů dodavatele s maloobchodními odběrateli. Dropshippingový koncový prodejce se od maloobchodního odběratele liší právě absencí skladu (teoreticky může mít jen prostory pro nevyzvednuté zboží), též prakticky nulovým bufferem ve vývoji cen zboží dodavatele (jejich náhlé zvýšení znehodnotí a naopak snížení zhodnotí cenu jeho kapitálu v podobě zboží na skladě), nulovými náklady na skladování zboží, větší likviditou, imunitou vůči zboží, které podléhá zkáze nebo jehož hodnota rychle klesá, atd.\n\n\n"}
{"id": "673980", "url": "https://cs.wikipedia.org/wiki?curid=673980", "title": "Ochlokracie", "text": "Ochlokracie\n\nOchlokracie (řecky οχλοκρατία, latinsky ochlocratia) je vláda lůzy, také označovaná jako lůzovláda. Ochlokracie (lůzovláda) je demokracie (lidovláda), kde převažuje demagogie, tyranie většiny a vláda vášně nad rozumem.\n\nTermínem ochlokracie Aristoteles popisoval Athény za Perikla, a podle něj šlo o zvrhlou formu demokracie. Podle Polybia je vztah ochlokracie k demokracii podobný jako oligarchie k aristokracii nebo tyranie k monarchii; ve všech třech případech se jedná o zkaženou formu daného systému vlády.\n\nJako další příklad je občas uváděna vláda nejnižších vrstev za pařížské komuny, ale správa Paříže prostřednictvím řádného systému lidového hlasování činí toto tvrzení neodůvodněným. Realističtěji je možné za ochlokracii označit stav ve Francii v některých momentech velké francouzské revoluce a v prvních dnech revoluce roku 1848, kdy dav ovládl ulice. \n\n"}
{"id": "673992", "url": "https://cs.wikipedia.org/wiki?curid=673992", "title": "Trieny", "text": "Trieny\n\nTrieny jsou nenasycené uhlovodíky, které obsahují v řetězci tři dvojné vazby. Jsou podskupinou alkenů. Jejich základní vzorec je CH. Podle vzájemné vzdálenosti dvojných vazeb se dělí na:\n\n"}
{"id": "674007", "url": "https://cs.wikipedia.org/wiki?curid=674007", "title": "Středočeská tabule", "text": "Středočeská tabule\n\nStředočeská tabule je geomorfologická oblast (též podsoustava) v jižní části České tabule, rozkládající se podél řek Labe, Jizera a Ohře. Zaujímá části krajů Středočeského, Ústeckého, Pardubického, Královéhradeckého, Libereckého, Vysočiny a Prahy. Nejvyšším bodem oblasti je hora Říp.\n\nTabule je složená převážně ze subhorizontálně uložených slínovcových, méně pískovcových hornin české křídové pánve. Představuje sedimentární strukturní stupňovinu, v okrajových částech neotektonicky porušenou, s rozsáhlými strukturně denudačními plošinami, kryopedimenty, erozně denudačními kotlinami s převládajícím fluviálním (říčním) a eolickým (větrným) akumulačním povrchem. Vývoj povrchových tvarů určil tok Labe, vyznačující se spolu s dolními toky přítoků četnými změnami ve směrech řečišť během čtvrtohor.\n\nOblast Východočeská tabule (dle značení Jaromíra Demka VIB) se člení dále na tyto celky a podcelky:\n\n\n\n\n\n"}
{"id": "674021", "url": "https://cs.wikipedia.org/wiki?curid=674021", "title": "Campione d'Italia", "text": "Campione d'Italia\n\nCampione d'Italia je italská exkláva, ze všech stran obklopená územím švýcarského kantonu Ticino. Má rozlohu 1,6 km² a žije v ní 2190 obyvatel. Správně náleží do provincie Como v Lombardii. Ve svém nejbližším místě je exkláva od území vlastní Itálie vzdálená méně než 1 km, avšak po silnici je nejbližší italské město Lanzo d'Intelvi vzdáleno více než 14 km.\n\nV prvním století našeho letopočtu zde vznikla římská osada \"Campolionum\". Z roku 777 pochází listina, v níž místní šlechtic Toto z Campione odkázal obec milánskému klášteru svatého Ambrože. Exkláva vznikla připojením Ticina ke švýcarské konfederaci v roce 1798, kdy místní obyvatelé odhlasovali, že chtějí na rozdíl od sousedů zůstat součástí Lombardie. Původní název exklávy je pouze \"Campione\". Přídomek \"d'Italia\" byl doplněn v roce 1933 na popud Benita Mussoliniho, tehdejšího předsedy italské vlády. Na území exklávy se platí švýcarským frankem, používají se také švýcarské poznávací značky automobilů a telefonní předvolby. Hlavním zdrojem příjmů je turistika: vzhledem ke svému zvláštnímu mezinárodnímu statutu je oblast bezcelní zónou a funguje zde velké kasino.\n\n"}
{"id": "674025", "url": "https://cs.wikipedia.org/wiki?curid=674025", "title": "Ozette (jezero)", "text": "Ozette (jezero)\n\nOzette Lake je největší nedotčené přírodní jezero ve státě Washington s rozlohou 31,5 km².\n\nMakahové pojmenovali jezero \"Kahouk\", což znamená \"velké jezero\". Jezero je 13 kilometrů dlouhé a 5 kilometrů široké a leží celé v Olympijském národním parku, přesně na pobřežní části jeho severních hranic. Nachází se v nadmořské výšce 9 metrů a patří do povodí řeky Ozette, kterou je odvodňována na svém severním konci. Jelikož je až 101 metrů hluboké, jeho dno se nachází více než 90 metrů pod úrovní moře.\n\nNa jezeře se nachází tři ostrovy, Tivoli, Zahradní ostrov a Dětský ostrov. Písečné pobřeží ostrova Tivoli je oblíbené mezi kajakáři a kanoisty, kteří zde obvykle přespávají ve stanech při delších výletech po jezeře. Ostrov ale znevýhodňují nepředvídatelné podmínky, jelikož velký povrch jezera na něj při nepříznivém počasí vysílá velké a rychlé vlny.\n\nOd jezera veden několik dalších stezek do námořní rezervace Pacific Coast, tři z nichž jsou cedrové dřevěné chodníky spravované Olympijským národním parkem. Dvě nejnavštěvovanější stezky vedou od informačního kiosku a sociálního zařízení na severním konci jezera. Severní stezka, dlouhá 5 kilometrů, vede k Álavově mysu po cedrovém chodníku a prochází malebnou Ahlstromovou prérií. Jižní stezka, která měří rovněž 5 kilometrů, je dřevěným chodníkem vedoucím k Sand Pointu a k místu 54 petroglyfů na Svatební skále. Rovněž se zde nachází kratší, asi 4 kilometry dlouhá, dobře spravovaná stezka, která vede k divokým oceánským plážím na pobřeží Ericksonova zálivu. Pro veslaře existují tábořiště na pobřeží Ericksonova zálivu, na místě zvaném Eagle Point a na ostrově Tivoli. Mezi delší stezky patří patnáctikilometrová stezka \"Ozette Loop\", která spojuje stezku vedoucí k Sand Pointu a tu vedoucí k Álavově mysu.\n\nDalší dvě stezky jsou známé především mezi místními a mezi skautskými skupinami. Jedna z nich, tzv. Stezka pobřežní stráže, vede na pláž, a to jen kousek jižně od parkem spravované stezky vedoucí k Ericksonovu zálivu. Druhá vede od Allenova zálivu k pláži Kayostla. Obě stezky jsou nespravované a bahnité, takže se doporučují jen zkušenějším turistům, kteří jsou připraveni na mokré prostředí.\n\nSpráva národních parků provozuje 15místné tábořiště na severním konci jezera. Každý rok navštíví stezku \"Ozette Loop\" přes 100 tisíc turistů, takže především v létě se tábořiště rychle zaplní. Kousek od tábořiště se nachází parkoviště. Při letní špičce se doporučuje brzký příjezd. Mimo hranice parku se nachází chatky k pronájmu, sociální zařízení, restaurace a informace.\n\n"}
{"id": "674040", "url": "https://cs.wikipedia.org/wiki?curid=674040", "title": "No Jive", "text": "No Jive\n\nNo Jive je studiové album skotské rockové skupiny Nazareth, vydané v listopadu roku 1991 u Griffin Records.\n\n\n"}
{"id": "674043", "url": "https://cs.wikipedia.org/wiki?curid=674043", "title": "Sociálně-právní ochrana dětí", "text": "Sociálně-právní ochrana dětí\n\nSociálně-právní ochrana dětí je cílená činnost, která zahrnuje především zajištění práva dítěte na jeho příznivý vývoj a řádnou výchovu, ochranu zájmů a práv dítěte, dále zahrnuje i působení směřující k obnovení narušených funkcí rodiny.\n\nSociálně-právní ochrana dětí byla prvně institucionalizována v roce 1863, kdy byl vydán říšský zákon domovský č. 105 říšského zákoníku. Tato právní norma obsahovala vymezení péče o výživu a výchovu chudých dětí i péči o zanedbávané děti v zařízeních určených pro jejich nápravu. Výkon takto stanovené sociálně-právní ochrany zajišťovaly na své náklady obce. Po 1. světové válce se sociálně-právní ochrana dětí stala předmětem státního zájmu a některé povinnosti přešly na okresní a zemská ústředí péče o mládež. Rozvoj péče o děti byl přerušen rokem 1938, ale okresní péče o mládež a zemská ústředí působila, byť i s omezenými možnostmi a aparátem, po celou dobu okupace. Další vývoj ochrany dětí byl poznamenán změnou společenských podmínek. V 50. letech 20. století spočívala sociálně-právní ochrana dětí pouze ve výkonu tzv. hromadného poručenství a opatrovnictví. V případech, kdy bylo třeba dítě umístit do péče nahrazující péči rodičů, bylo přijato pravidlo umísťovat děti zásadně do kolektivní péče. Organizačně byla tato činnost svěřena Ministerstvu spravedlnosti. Zákonem č. 2/1969 Sb., došlo ke zřízení Ministerstva práce a sociálních věcí České republiky a do jeho působnosti je dodnes sociálně-právní ochrana dětí začleněna. Velké změny přinesl zákon č. 359/1999 Sb., na základě kterého je v současnosti systém sociálně-právní ochrany dětí zajišťován. Po přijetí zákona č. 359/1999 Sb., o sociálně-právní ochraně dětí, vznik i Úřad pro mezinárodněprávní ochranu dětí.\n\nSociálně-právní ochrana se vztahuje v ČR především na děti v následujících životních situacích:\n\nZa výkon sociálně-právní ochrany dětí v České republice zodpovídají tyto úřady:\n\nZákon upravuje výkon sociálně-právní ochrany dětí nejenom orgány sociálně-právní ochrany dětí (tzv. OSPOD), ale i jinými subjekty - jako například komise pro sociálně-právní ochranu dětí či krizová centra.\n\nSociálně-právní ochrana dětí je upravena zejména zákonem č. 359/1999 Sb., o sociálně-právní ochraně dětí. Částečně se sociálně-právní ochrany dětí týká i zákon č. 89/2012 Sb., občanský zákoník. Česká právní úprava však vychází mimo jiné i z mezinárodních úmluv, ke kterým se Česká republika v minulosti zavázala. Jedná se zejména o Úmluvu o právech dítěte, kterou Česká republika podepsala dne 30. září 1990 a ve Sbírce zákonů pod č. 104/1991 Sb. Závazné jsou i dokumenty přijaté Haagskou konferencí o mezinárodním právu soukromém obsahující rodinně-právní úpravy. Ve vztahu k ohroženým dětem lze za významné považovat i Úmluvu o občanskoprávních aspektech mezinárodních únosů dětí, Úmluvu o ochraně dětí a spolupráci při mezinárodním osvojení a též Úmluvu o uznávání a výkonu rozhodnutí o vyživovací povinnosti.\n\nV roce 2011 spustilo Ministerstvo práce a sociálních věcí proces reformy sociálně-právní ochrany dětí, jejíž součástí je i novelizace zákona 359/1999 Sb., o sociálně-právní ochraně dětí a dalších právních norem. Cílem reformy je posílit prevenci, stanovit závazné postupy, další rozvoj náhradní rodinné péče a zavedení standardů kvality práce. Novela zákona 359/1999 Sb. prošla již připomínkovacím řízením a bude předložena k jednání na legislativní radě vlády. V souvislosti s reformou vznikla i Iniciativa za rozvoj náhradní rodinné péče, kterou založilo 5 neziskových subjektů. Tyto neziskové organizace spustily kampaň pod názvem Odsouzeni.cz, která upozorňuje na nutnost změnit systém péče o ohrožené děti a posílit institut náhradní rodinné péče.\n\nV severských zemích mají úřady velké pravomoci a často stačí jedno udání k zahájení vyšetřování případu. Podobně ve Velké Británii, kde v posledních letech počet odebraných dětí prudce narůstá.\n\nV Norsku zajišťuje sociálně-právní ochranu nezletilých dětí a mládeže Barnevernet.\n"}
{"id": "674046", "url": "https://cs.wikipedia.org/wiki?curid=674046", "title": "Lee Agnew", "text": "Lee Agnew\n\nLee Agnew (* 13. ledna 1971, Dunfermline, Skotsko) je skotský bubeník a perkusionista. Je synem Pete Agnewa, kytaristy skupiny Nazareth.\n\nPro skupinu Nazareth pracoval jako servisní technik bicích nástrojů a když Darrell Sweet v roce 1999 zemřel, stal se stálým členem skupiny.\n"}
{"id": "674049", "url": "https://cs.wikipedia.org/wiki?curid=674049", "title": "Fallen Angel", "text": "Fallen Angel\n\nFallen Angel je dvanácté album britské rockové skupiny Uriah Heep, vydané v roce 1978.\n\n\n\n"}
{"id": "674050", "url": "https://cs.wikipedia.org/wiki?curid=674050", "title": "Drahomíra (Škroup)", "text": "Drahomíra (Škroup)\n\nDrahomíra (v německém originále Drahomira) je romantická opera o třech dějstvích českého skladatele Františka Škroupa (Plavec 90) na německé libreto českého básníka Václava Aloise Svobody-Navárovského. Premiéru měla 28. října 1848 v pražském Stavovském divadle.\n\nOperu \"Drahomíra\" napsal František Škroup na počest pětistého výročí založení Karlovy univerzity. Byla to první opera z české historie, kterou napsal na německé libreto.\n\nLibretistou byl básník Václav Alois Svoboda, který vedle české a latinské poezie psal rovněž poezii německou, a to často na témata z historie Čech. Básně \"Drahomira's Untergang\", \"St. Ludmilla\" nebo \"Wenzel und Podiwin\" mají přímý vztah s libretem k opeře \"Drahomíra\", která zpracovává svatováclavskou legendu s důrazem na kněžnu Drahomíru.\n\nPremiéra, která se konala ve Stavovském divadle 28. číjna 1848, byla relativně úspěšná. Představitelka titulní role Auguste Fehringerová, představitel Boleslava Wilhelm Versing i skladatel byli vyvoláváni. Přesto se opera dočkala jen jedné reprízy (1. listopadu). Návštěva divadla byla koncem roku 1848 dosud slabá, protože pražské měšťanstvo se horlivě věnovalo spolkovému a politickému životu. V divadle měla navíc v této době úspěch díla s aktuálním námětem, jako například Kittlovi \"Francouzové před Nizzou\". V době poznamenaná pangermanismem na jedné a austroslavismem na druhé straně nemělo německy hovořící měšťanstvo zájem o vlastenecký námět z české historie a Čechové zase o operu zpívanou v němčině. Úspěch měla naopak Tylova dramatizace téhož příběhu pod názvem \"Krvavé křtiny aneb Drahomíra a její synové\" (premiéra 11. února 1849).\n\nNeúspěch \"Drahomíry\", kterou považoval za své dosud nejlepší dílo, Škroupa velmi mrzel. Když ani opožděná premiéra \"Libušina sňatku\" (1850) v češtině nedopadla o mnoho lépe, odvrátil se skladatel definitivně od vlasteneckých témat k námětům z historie evropské (\"Mořský geus\" 1852) nebo i světové (\"Kolumbus\" 1856).\n\n\"Drahomíra\" již nikdy nebyla uvedena. Partitura celé opery se ztratila, dochoval se pouze klavírní výtah, uložený původně v archivu Umělecké besedy, nyní v Muzeu české hudby. Václavská a ludmilská legenda se stala tématem pro řadu dalších hudebně dramatických děl, například operu \"Drahomíra\" Karla Šebora nebo oratorií / duchovních oper Antonína Dvořáka (\"Svatá Ludmila\") a Josefa Bohuslava Foerstera (\"Svatý Václav\").\n\nSvobodovo libreto zachycuje konvenční, v podstatě ještě barokní podobu svatováclavské legendy. Děj je představován výlučně jako výsledek střetu mezi pohanstvím a křesťanstvím, nadto vykresleného značně schematicky z jednoznačně křesťanského hlediska. Charakteristika postav – s částečnou výjimkou Drahomíry – je velmi plochá, logika jejich jednání má řadu slabin. Děj je sledem více méně statických scén a obřadů, zatímco události určující pro průběh příběhu (souboj Václava s Rudoslavem, zavraždění Václava) se odehrávají mimo scénu.\n\nŠkroupovo zhudebnění jako u většiny jeho oper vychází ze vzoru německé romantické opery doplněné prvky belcantové opery italské – tento vliv je patrný zejména u Boleslavových bojovných árií a Drahomířiny \"aria della follia\". Sborové scény stavící do kontrastu pohany a křesťany jsou navíc komponovány ve stylu velké opery (obdobně střed dvou náboženství personifikuje např. Giacomo Meyerbeer v \"Hugenotech\"), ale Škroupovo zpracování je pro svou převládající homofonii v takových momentech nevýrazné. Na druhé straně umožnil náboženský námět skladateli využít zkušenosti s kompozicí duchovní hudby.\n\nHudebním těžištěm opery je dlouhá a strukturovaná scéna pohanského obřadu, zabírající v podstatě první polovinu 2. dějství. Nejcharakterističtějším samostatným číslem je právě Drahomířina scéna ze třetího jednání.\n\n(Sloupová síň na knížecím dvoře v Praze) Na Pražském hradě se připravuje uvítání kněžny Drahomíry navracející se z vyhnanství. Křesťané v čele s knězem Kaichem ji očekávají s obavami, pohané v čele s knězem Styrsou s nadějemi. Přichází samotná Drahomíra s průvodem, v němž jsou mimo jiné její neteř Milina a pohanský kněz Tuma. Při nesmělém vítání ze strany křesťanů dává kněžna najevo svůj odpor k nové víře, nadšení pohanů zase mírní s odkazem na svého syna knížete Václava. Shledání a smířením s Václavem probíhá s jistými zádrhely, ač je shromážděný lit vítá; o to srdečnější je setkání Drahomíry s jejím mladším synem Boleslavem, dosud pohanem. Drahomíra slavnostně přijímá knížecí plášť, žezlo a Libušinu korunu, Ludmilinu berlu však zlostně odmítá.\n\nVšichni odejdou až na Kaicha, který se modlí za křesťanství v Čechách. Doprovodí jej Václavův družiník Podívín, který se knězi přiznává k lásce k Milině. Kaich mu důtklivě připomíná nemožnost takového svazku ‒ Milina je přece pohanka ‒ a vleče ho pryč. Podívínův kvapný odchod zmate Milinu, jež na to reaguje cituplnou romantickou árií.\n\nS tím kontrastuje následující monolog Drahomíry, v němž se hlásí k Libušinu dědictví a doufá, že se jí podaří znovu převzít skutečnou vládu a navrátit zemi víře předků.\n\nSetmělé nebe osvětlí záře požáru. To Drahomířin bratr Rudoslav zahájil boj proti křesťanům. Přikvapí Boleslav a chce vyrazit na obranu, i když jej kněžna zadržuje. Přibíhají i Podivín, Milina a Kaich (ten je přesvědčen, že za útokem stojí Drahomíra) i poděšení obyvatelé. Václav vychází z chrámu a vybízí vojsko k tažení na obranu křesťanské víry. Nabídku bratra na doprovod odmítá: Boleslav nechť zůstane strážit matku a hrad.\n\n(Pohanský obětní háj s modlami Peruna, Lady a Svantovíta) Probíhá velkolepý pohanský obřad. Nejprve lid a kněží oslavují Peruna, pak se k němu modlí Boleslav a Drahomíra, aby jim udělil knížecí vládu. Poté Milina a děvy adresují modlitbu Ladě a Boleslav s bojovníky vzývají Svantovíta. Na závěr obřadu žrec Tuma hlásá nenávist ke křesťanům, na něž svolává pomstu Černoboga, a vyzývá k věrnosti Boleslavovi, od něhož si slibuje návrat ke starým pořádkům. Konkrétní plán na odstranění knížete Václava domlouvají Drahomíra, Boleslav, Tuma a Styrsa ‒ prvním krokem je Rudoslavovo tažení.\nNa místě zůstane jen Milina. Nejprve prosí Peruna o ochranu svého otce Rudoslava v nadcházející bitvě, ale pak upadne do rozpaků při myšlence na Podivína a jeho křesťanského boha. V té chvíli se Podivín objevuje sám ‒ přišel za Milinou až sem na pohanské obětiště, aby ji obrátil na pravou víru. Milina jej radostně vítá a oba si s ním vyznává lásku, pak ale za seslání milého děkuje bohyni Ladě. Milenci se rozcházejí, aniž by se dokázali na otázce víry sjednotit.\n\n(Proměna ‒ Hradní nádvoří) Boleslav se připravuje k boji. Milina se bojí o život svého otce, ale Drahomíra, Tuma a Styrsa mu prorokují vítězství. V tom zazní zpovzdálí zpěv křesťanů vzdávajících díky za mír. Pohané se domnívají, že Rudoslav utrpěl porážku, ale Podivín osvětluje, co se stalo: když mělo dojít k boji, vyzval Václav odbojného knížete, aby se s ním utkal v duelu. Když proti sobě měli vyrazit, seskočil Rudoslav z koně, pokořil se knížeti a přijal křesťanství. Pohané jsou touto příhodou zděšeni.\n\nPřichází průvod věřících vedený knězem Kaichem a následovaný Václavem a Rudoslavem. Rudoslav vypráví, jak se mu v okamžiku souboje nad Václavovou hlavou zjevili andělé nesoucí kříž, a žádá nyní Kaicha, aby jej poučil ve víře. Drahomíra vyčítá Václavovi i Rudoslavovi zbabělost a žádá Boleslava, aby ji odvedl na svůj hrad.\n\n(Černobogův háj) Žrec Tuma žádá Černoboga o sílu pro Boleslava a Drahomíru. Kněžnu pronásleduje zjevení zavražděné Ludmily, které ji varuje před dalším zločinem a nabádá k pokání. Drahomíra se ale naopak rozhoduje urychleně jednat. Mezitím Boleslav dospívá k přesvědčení, že knížecí hodnost má náležet jemu, protože svého bratra předčí bojovností a odvahou. Drahomíra a Tuma mu naznačují cestu k trůnu: jeho meč se musí zbrotit Václavovou krví.\n\nI na tomto pohanském obětišti se objevují Podivín a Milina. Tentokrát Podivín bez velké námahy obrátí Milinu na křesťanskou víru, kterou již ostatně přijal její otec. Přistihne je však Tuma a oba jsou jati pohany. Když se odmítnou zříci křesťanství, jsou odvlečeni do blízké jeskyně. Zatímco se Boleslava opět zmocňují pochyby, Podivín s Milinou jsou mučeni až k smrti. Tuma oznamuje vykonání ortelu Boleslavovi a Drahomíře. Nyní prý je na Boleslavovi, aby jednal. Když se Boleslav bojí a vzpírá, hrozí mu matka prokletím. Nakonec Boleslav podlehne naléhání a odchází s taseným mečem zabít bratra.\n\n(Proměna ‒ Prostranství před Boleslavovým hradem) Pohané se divoce veselí a tančí, jen Drahomíru trápí výčitky svědomí. Vrací se Boleslav. Na meči má ještě čerstvou Václavovu krev, ale již svého činu lituje a klne své matce za to, že jej k vraždě navedla. Ukazuje se mrtvý Václav obklopen kněžími a křesťany, kteří zpívají žalozpěv na mrtvého knížete a hymnus na světce-mučedníka. Boleslav je tímto obrazem zdrcen, Drahomíra ale jásá nad svým vítězstvím.\n\nNa nebesích se zjevují Podivín a Milina ověnčeni hvězdami a s mučednickými ratolestmi v rukou. Vítají Václava v ráji. Doprovází je sbor andělů. Před tímto viděním Boleslav lituje svého hříchu a Kaich jej ujišťuje, že může dosáhnout odpuštění. I ostatní pohané se obracejí na křesťanství, až na Tumu a Drahomíru, která proklíná oba své syny i jejich boha. Zatímco ji i s Tumou stahují čerti do pekla, patří závěr opery alegorii nového světce.\n\n"}
{"id": "674051", "url": "https://cs.wikipedia.org/wiki?curid=674051", "title": "Arnulf ze Soissons", "text": "Arnulf ze Soissons\n\nArnulf ze Soissons (fr. \"Arnoult de Soissons\" nebo \"Arnoult d'Audenarde\", 1040 Pamela -1085/1087) byl biskup v Soissons a příslušník benediktinského řádu.\n\nPocházel ze vznešené rodiny. Žil jako rytíř, kterého čekala vojenská kariéra. Roku 1060 složil sliby benediktinského řádu a žil jako poustevník u kláštera sv. Medarda v Soissons. Roku 1076 se stal opatem a 1081 biskupem. Byl zastáncem reformního úsilí papeže Řehoře VII. Protože se snažil zajistit Flandrům klid, bývá označován \"apoštolem míru\". V roce 1085 se vzdal biskupského úřadu a odešel do kláštera Altenburg ve Vlámsku, aby zde dožil. Roku 1121 jej papež Kalixt II. blahořečil.\n\nVe výtvarném umění bývá zobrazován i jako vlk, protože ten ho údajně objevil, když se ukrýval, aby unikl volbě opatem. Jako patron sládků bývá také zobrazován s dlouhými vidlemi. Dnem jeho svátku je 15. srpen.\n"}
{"id": "674054", "url": "https://cs.wikipedia.org/wiki?curid=674054", "title": "Avalon (Hvězdná brána)", "text": "Avalon (Hvězdná brána)\n\nAvalon je 1. a 2. epizoda 9. řady sci-fi seriálu Hvězdná brána.\nS odchodem generála Jacka O'Neilla, vstupuje SGC do nové éry. Novým velitelem je jmenován generál Hank Landry, a velitelem SG-1 se stává podplukovník Cameron Mitchell.\nA právě tehdy přichází Hvězdnou bránou zlodějka Vala Mal Doran. Motivována její nenasytnou touhou po zisku, Vala přišla s ukradenou tabulkou, kterou může dešifrovat pouze Dr. Daniel Jackson. Vala je přesvědčena, že tabulka obsahuje klíč k ukrytému pokladu, zatímco Daniel je přesvědčen, že mu Vala přišla udělat ze života peklo. Na žádost Camerona Mitchella, Daniel souhlasí se setkáním s Valou.\n\nBohužel, tabulka není jediný artefakt, který Vala ukradla. Přinesla s sebou dva prastaré Jaffské náramky. Teal'c vysvětluje, že kdysi sloužily k spoutání vězňů s jejich dozorci, aby jim zabránily v útěku. Ještě než má Daniel šanci něco říci, Vala připevní jeden z náramků na jeho zápěstí a druhý na své.\n\nPoté, co se Dr. Lee snaží avšak nedokáže odstranit pouta, Daniel rezignuje a vyhovuje žádosti Valy a rozluští tabulku. Jeho překlad vede pár, spolu s Mitchellem a Teal'cem, do hluboké a staré jeskyně na Zemi. Zde jim hologram Merlin řekne, že jen pravdou získají přístup k pokladům Antiků. V jeskyni je meč zabodnutý v kameni, ale Mitchell jej není schopen vytáhnout. Rozhodnou se tedy prozkoumat jeskyni, Daniel a Vala jdou vpravo a Mitchell a Teal'cem se dají doleva. Na obou cestách jsou místnosti, které se rozsvítí při vstupu. V obou místnostech je zámek s hádankou, a automaticky zavřené dveře. Navíc se začíná sesouvat strop a obě dvojice musí vyřešit hádanky dříve, než budou rozdrceni.\n\nDaniel Jackson a Cameron Mitchell jen několik sekund před sesunutím stropu rozluští starověkou hádanku a zachrání se. Potom ještě musí podstoupit šermířský souboj s nelidským rytířem, aby získali přístup do jeskyně s obrovským pokladem. Uprostřed zlata a drahokamů, odkrývá Daniel hromadu knih, napsaných zřejmě Antiky. Říkají fantastický příběh: velmi pokročilí Antikové se kdysi nazývali Alterané, a možná se vyvinuli v daleké galaxii. Mez různými poklady najde Daniel kus starověkého zařízení, o kterém se domnívá, že je komunikační zařízení. Daniel přesvědčuje Mitchella a Hanka Landryho, aby mu dovolili zařízení otestovat.\n\nBěhem několika sekund, Daniel i Vala, jejichž životy jsou stále svázány Jaffskými náramky, upadnou do bezvědomí. Cameron Mitchell usuzuje, že je to špatné znamení, a dá oba pod lékařský dohled. Teal'c se nezúčastní zasedání nové Jaffské rady, ale zůstává se svým přítelem Danielem.\n\nMezitím se Daniel a Vala nacházejí v tělech manželského páru na vzdálené planetě. Oba vesničané jsou oddaní věřící všemocných a nemilosrdných bytosti zvaných Oriové. Co je horší, dva lidé, jejichž těla Daniel a Vala obývají jsou podezřelí z kacířství proti těmto tajemným bohům.\n\nNetrvalo dlouho, Vala skončí připoutána k obětnímu oltáři. Má být upálena správcem vesnice a jeho fanatickými následovníky. Daniel nemůže dělat nic než sledovat v hrůze, jak se plameny blíží k Vale.\n\nZpátky na Zemi, Mitchell a ostatní sledují na přístrojích, jak Vala umírá. Když Daniel objímá Valino zuhelnatělé tělo, objeví se muž, který drží ozdobenou hůl a blíží se k oltáři. Hůl začne zářit, a Daniel sleduje v úžasu, jak se Vala vrací zpět k životu. Daniel muži děkuje, ale on odpoví: \"Děkuj Oriům\". Muž jim poručí, aby jej následovali z náměstí a Daniel s Valou jej následují.\n"}
{"id": "674063", "url": "https://cs.wikipedia.org/wiki?curid=674063", "title": "Výrovka (Krkonoše)", "text": "Výrovka (Krkonoše)\n\nVýrovka (dříve ) je horská bouda v Krkonoších v sedle mezi Luční horou a Zadní planinou, 2,5 Km jihozápadně od Luční boudy v nadmořské výšce 1363 m. Nachází se zde významná křižovatka turistických cest ze Špindlerova Mlýna do Pece pod Sněžkou, z Luční boudy na Liščí horu nebo do Vrchlabí. Adresně spadá k Peci pod Sněžkou, číslo popisné 204. Chata je celoročně otevřena.\n\nV 18. století ze bylo postaveno jednoduché přístřeší. Pro svoji polohu se přístřeší stalo vyhledávaným místem financů, což se nelíbilo majiteli, který přístřeší na začátku 19. století zboural. Později bylo přístřeší znovu postaveno, neboť na tomto strategickém místě chybělo. Bylo zde poskytováno drobné občerstvení a prodej suvenýrů, mezi něž patřily například pohlednice a fialkový kámen. Fialkový kámen byl kámen porostlý řasou Trentepohlia iolithus (druh rodu Trentepohlia), za vlhka vonící po fialkách. V roce 1926 zde vojáci postavili srub pro potřeby výcviku vojenských lyžařských oddílů. Vedle srubu byla později postavena Havlova bouda. Chata Výrovka byla s Havlovou boudou spojena krytou chodbou. Mezi lety 1937 a 1938 se severně od chaty nacházela úhlová stanice vojenské nákladní lanové dráhy Pec pod Sněžkou – Luční hora, po které se v kleči zachovala prohlubeň. V roce 1938 byla zřízena na Výrovce četnická stanice. V době 2. světové války zde hospodařila rodina \"Bönschů\" z Luční boudy. Výrovka i Havlova bouda byly pod německou vojenskou správou. Po válce je převzala československá armáda, která je pronajala Janu Dubnovi. V roce 1946 vyhořela sousední Havlova bouda. Rychlým zásahem hasičů se podařilo zachránit Výrovku. Dne 6. února 1947 se pokoušel pomocník domovníka ohněm rozehřát topení, čímž zapálil chatu Výrovku, která také shořela. V roce 1948 byla na místě Výrovky postavena provizorní bouda s noclehárnou o kapacitě třiceti lůžek. Současná stavba byla postavena v letech 1988 až 1990 dle projektu architekta Vokatého (autora hotelu Horizont v Peci pod Sněžkou, dostavby vrchlabské radnice, O arena).<ref name=\"casopis krkonose 1996/05\">\n</ref>\nMotorovým vozidlem jsou dostupné ze Strážného po silnici která pokračuje na Luční boudu a slouží zároveň jako cyklotrasa K1A.\n\nPěší přístup je možný po turistických trasách:\n\n\n"}
{"id": "674064", "url": "https://cs.wikipedia.org/wiki?curid=674064", "title": "Vintage", "text": "Vintage\n\nVintage je první nahrané studiové album americké bluesové skupiny Canned Heat. Album bylo nahrané v roce 1966, ale vydané až v roce 1970 u Janus Records.\n\n\n"}
{"id": "674066", "url": "https://cs.wikipedia.org/wiki?curid=674066", "title": "Reheated", "text": "Reheated\n\nReheated je studiové album americké blues-rockové skupiny Canned Heat, vydané v roce 1988. V té době ve skupině hráli již jen dva členové \"klasické sestavy\" Fito de la Parra a Larry Taylor.\n\n\n"}
{"id": "674067", "url": "https://cs.wikipedia.org/wiki?curid=674067", "title": "Smrt Jurije Gagarina", "text": "Smrt Jurije Gagarina\n\nSmrt Jurije Gagarina za nevyjasněných okolností je stále předmětem diskuzí a spekulací. Jurij Gagarin a instruktor Vladimir Serjogin zahynuli dopoledne 27. března 1968 při cvičném letu. Šlo o Gagarinův poslední let s instruktorem na cvičném MiG-15UTI před samostatnými lety na MiGu-17, první dva měly následovat už odpoledne.\n\nPo kosmickém letu (12. dubna 1961) Jurije Gagarina pohltily reprezentační akce. K řízení letadla se dostal až roku 1963, ale létal málo, s přestávkami a pouze s instruktorem. Zatímco v říjnu 1959 měl nálet 265 hodin, před posledním letem pouze 340 hodin a 15 minut. Za celý rok 1967 nalétal jen 8 hodin, naposledy vzlétl 27. listopadu. Když generál Kamanin 30. listopadu zjistil, že Gagarin čeká na letišti na zlepšení počasí, protože chce letět samostatně, přikázal odložit lety na jaro. S tím, že samostatný let je bez důkladnější přípravy nepřípustný. Poté se Gagarin soustředil na dokončení studia a obhajobu diplomové práce na Žukovského vojenské letecké inženýrské akademii v Moskvě.\n\nK létání se vrátil 13. března 1968, do 22. března uskutečnil 18 letů o celkové délce něco přes 7 hodin. Létal z vojenského letiště Čkalovskij, na kterém sídlil letecký pluk přidělený Středisku přípravy kosmonautů. Letiště se nachází 2 km od Hvězdného městečka.\n\nPoužitý dvoumístný letoun (spárka) MiG-15UTI měl výrobní číslo 612739 a vyrobilo jej 19. března 1956 pražské Aero Vodochody. Nalétal 1113 hodin, přičemž prošel dvěma generálními opravami, 13. července 1962 a 30. března 1967. Po druhé generálce z 500 hodin životnosti odlétal 62 hodin. Motor RD-45FA, výrobní číslo 84445а, vyrobený 25. prosince 1954, s životností 100 hodin mezi opravami, prošel čtyřmi generálkami (roku 1957, 1959, 1964 a 1967). Po poslední opravě měl odlétáno 66 hodin a 51 minut. Letoun měl pod křídlem podvěšeny přídavné palivové nádrže (2 baky po 260 l), které zhoršují letové vlastnosti stroje, znatelné je především omezení přípustných manévrů.\n\nV letounu nebyl založen papír do zapisovače letových parametrů.\n\nDopoledne 27. března 1968 měl provést poslední let s instruktorem na cvičném MiG-15UTI. Šlo o kontrolní let techniky pilotáže před samostatnými lety na už připraveném MiGu-17, první dva měly následovat odpoledne.\n\nMísto instruktora zaujal plukovník Vladimir Serjogin, od roku 1967 velitel leteckého pluku při Středisku přípravy kosmonautů. Serjogin byl zkušený letec, za války létal na bitevnících Il-2, vynikl a získal titul hrdina Sovětského svazu. Po válce se na Žukovského akademii stal leteckým inženýrem, působil jako zkušební letec (vedoucí zkušební letec u MiGu-15UTI). Roku 1964 získal kvalifikaci letce 1. třídy (potvrzenou 1966 a 1967), roku 1967 zkušebního letce 1. třídy.\n\nPředběžná letová příprava proběhla 26. března od 15 hodiny, Gagarina instruoval kapitán Chmel a prověřil podplukovník Ustimenko. Předletovou přípravu vedl od 9.15 27. března Serjogin, který také potvrdil letový list.\n\nGagarinovu psychiku mohly latentně ovlivnit zdravotní problémy jeho manželky, jeho instruktor zase absolvoval těsně před letem ostřejší rozhovor s velitelem výcviku, gen. Kuzněcovem. Ten se stal také příčinou 19minutového zpoždění vzletu. Navzdory tomuto zpoždění vzlétali piloti s ne zcela přesnými informacemi o počasí, neboť zálet na počasí se toho dne poněkud opozdil.\n\nLet probíhal mezi dvěma vrstvami téměř souvislé oblačnosti, tedy za ztížených povětrnostních podmínek. Spodní vrstva mraků se nacházela ve výšce od 500–600 do 1500 m, horní mezi 4500 a 5500 m. Blížila se studená fronta.\n\nPozemní radiolokační zařízení nepracovalo standardně, měření výšek nebylo k dispozici, stejně jako zařízení pro fotodokumentaci obrazovek.\n\nGagarin se Serjoginem vzlétli v 10.19, v 10.26 Gagarin zahájil v určené zóně ve výšce 4 200 m trénink. V 10.30 ohlásil Gagarin klidným hlasem splnění úkolu a zažádal o povolení k návratu. Řídící létání návrat bez otázek povolil, ačkoli cvičení mělo trvat nejméně 20 minut.\nPříčinou takového rozhodnutí o zkrácení výcviku mohl být například vývoj počasí.\nPoté se Gagarin ani Serjogin už neozvali. Trosky letounu byly nalezeny o několik hodin později 65 km od letiště, u vesnice Novoselovo ().\n\nOkolnosti Gagarinova posledního letu šetřila zprvu komise ministerstva obrany vedená maršálem Konstantinem Veršininem, jmenovaná večer 27. března. 28. března byla jmenována vládní komise, které předsedal tajemník ÚV Dmitrij Ustinov. Ta určila čtyři podkomise:\nDo poloviny července podkomise nakupily 29 svazků výpovědí a rozborů, nicméně jednoznačně určit příčinu pádu letounu se nepodařilo.\n\nNa místě dopadu letounu se podařilo shromáždit trosky o 95 % suché váhy letadla. Vyšetřovatelé zhodnotili přípravu letadla jako správnou a v souladu s předpisy. Vyšetřování vyloučilo negativní ovlivnění posádky alkoholem nebo jinými drogami, zavrhlo i možnost výbuchu na palubě letadla. Dospělo k závěru, že všechny systémy letadla fungovaly až do srážky se zemí normálně, podařilo se rekonstruovat co ukazovaly ručičky palubních přístrojů v moment srážky se zemí a určit čas nárazu (10.31). Po nárazu nevznikl požár. Motor pracoval až do nárazu (měl 9–10 tisíc otáček za minutu), letci se nepokusili katapultovat. Na zbytcích letadla nebyly nalezeny žádné stopy po srážce s cizím tělesem (meteorologickou balónovou sondou, ptákem, jiným letadlem). Ani v okolí místa dopadu nebyly nalezeny zbytky sondy, ani ptáků. Po kontrole leteckého provozu byla vyloučena možnost srážky s jiným letadlem.\n\nVyšetřovatelé předpokládali, že v okamžiku posledního hlášení se stroj nacházel v ustáleném letu na výšce cca 4 km a po povolení k návratu zahájil levou zatáčku. O tom co pak následovalo neměli vyšetřovatelé žádné informace, znali pouze parametry letu v okamžiku nárazu do terénu přibližně o minutu poté. Je zřejmé, že za takové situace nebylo snadné dojít k jednoznačnému závěru, a zároveň, že tento stav podporuje vznik rozličných hypotéz.\n\nNa základě mj. studia pozemní situace, trosek letounu (např. otisku ruček přístrojů do stupnic při nárazu) a znalosti letových vlastností stroje dospěla komise k názoru, že při vylétnutí ze spodní vrstvy oblačnosti letělo letadlo střemhlav, pod úhlem −70 nebo až −90° vzhledem k horizontu (tj. téměř kolmo k zemi). Od chvíle dopadu se úhel náklonu trajektorie letu snížil na −50°, úhel náběhu byl 20°, rychlost 190 m/s (684 km/h), vertikální složka rychlosti 145 m/s, přetížení kolem 10 G.\n\nSmrt prvního kosmonauta planety byla šokující. Případný viník musel počítat s ostrým odsouzením veřejností. Členové státní komise si byli tohoto postoje obyvatelstva vědomi a v leckdy bouřlivých diskuzích o zjištěných faktech prosazovali vyvinění svých resortů a snažili se zaměřit pozornost na jiné. Tak členové podkomisí za vojensko-průmyslový komplex a ÚV hledali příčinu nehody všude, jen ne v selhání techniky. Zástupci letectva zodpovědní za výcvik a kosmonauti zase odmítali pilotní chybu.\n\nVedení komise prosadilo závěr, že pravděpodobnou příčinou neštěstí byl prudký úhyb před mrakem, nebo balónovou sondou, s následným přechodem letounu do pádu či vývrtky v obtížných meteorologických podmínkách. Proti takovému tvrzení však protestovali mnozí členové komise. I kosmonauti Titov, Nikolajev, Popovič, Bykovskij a Beljajev v dopise zaslaném Ustinovovi výrok komise odmítli.\n\nSpory mezi zainteresovanými skupinami se vedení státu rozhodlo uklidnit mlčením. Za politicky neúnosné považovalo jak veřejné obvinění dvou hrdinů Sovětského svazu z chyb, tak prohlášení o selhání techniky nebo o nepořádcích na letišti. Proto se omezilo na promítnutí závěru státní komise do usnesení ÚV a vlády, které vyslovilo pokárání generálům letectva zodpovědných za nepořádky a porušování předpisů na letišti. Výsledky vyšetřování nebyly zveřejněny. Trosky stroje byly uloženy do zapečetěných sudů a zůstaly uloženy ve skladu.\n\nVydání vyšetřovací zprávy nakonec zaniklo v záplavě zpravodajství, spojené se vstupem vojsk států Varšavské smlouvy do Československa.\n\nNeexistence jasné oficiální verze vedla ke spekulacím a fámám. V průběhu doby, zejména po uvolnění kontroly nad tiskem v polovině 80. let, se objevilo několik více či méně pravděpodobných teorií snažících se vysvětlit neštěstí. Na spekulace reagovali roku 1987 člen původní vyšetřovací komise, profesor Žukovského akademie Sergej Belocerkovskij a kosmonaut Alexej Leonov zveřejněním rozboru nehody založeného na výsledcích vyšetřování. Rozbor Belocerkovskij zopakoval a rozšířil roku 1992 a 1997. Od roku 1997 jsou z deníků generála Kamanina známy některé podrobnosti vyšetřování a i závěry státní komise oficiálně odtajněné v dubnu 2011.\n\nNezanedbatelný význam při havárii mělo porušování bezpečnostních předpisů na letišti Čkalovskij. Problémy trvaly léta a byly vytýkány Serjoginovi i v osudný den.\n\nPro poměry na letišti bylo typické, že komise nebyla schopna přesně zjistit jaký úkol měl Gagarin ve vzduchu plnit. Belocerkovskij se nezmiňuje o přítomnosti Serjogina na předběžné přípravě, pravděpodobně se jí neúčastnil. Navíc letový list Gagarinovi (a Serjoginovi) nepodepsal řídící letů, ale sám Serjogin. Obojí bylo v rozporu s předpisy. Hrubým narušením bezpečnosti letů byl start Gagarina ještě před přistáním letadla meteorologického průzkumu a seznámením pilotů s aktuálním stavem počasí. Zbytečné přídavné nádrže, omezující přípustné manévry, letadlo nemělo nést. A nakonec, vzhledem ke ztíženým povětrnostním podmínkám neměl být let vůbec povolen.\n\nPodle názoru Belocerkovského a Leonova se po ohlášení návratu na letiště Gagarin začal točit z kursu 70° (kterým letěl) na 320° (směr k letišti) a klesat. Blízko horní hranice spodní vrstvy oblačnosti zasáhla nějaká rušivá vnější příčina. Snad se piloti snažili vyhnout hejnu ptáků, nebo mraku, který považovali za hejno či za balónovou sondu, nebo vlétli do úplavu za jiným letounem, nebo letadlo srazil silný poryv větru, který se mohl objevit v souvislosti s přicházející studenou frontou. Pod jejím vlivem došlo k pádu letadla po křídle, nebo i do vývrtky. Piloti se zorientovali po vylétnutí ze spodní základny oblačnosti, pokoušeni se letadlo srovnat, ale kvůli malé výšce se jim to už nepodařilo. V 10.31 narazili do země. Motory i všechny systémy letadla fungovaly bezchybně až do nárazu, piloti se snažili do posledního okamžiku vybrat střemhlavý let, k úspěchu jim podle Belocerkovského chybělo jen 250–300 metrů výšky. Jinde uvádí i 150 m.\n\nBelocerkovského teorie není bez slabých míst. Kritici už od roku 1968 poukazují na mnoho hypotetických „nebo“ při uvádění příčin pádu letadla. Také tvrzení o aktivním boji za život v závěru letu, při přetížení 10 G, je předmětem pochybností.\n\nNevinu posádky prosazoval při vyšetřování generál Kamanin a kosmonauti. Ti ve výše zmíněném dopisu považovali úvahy o úhybu před mrakem za hloupost urážející Gagarina i Serjogina. Argumentovali analýzou zkušebních letců, podle které příčinou pádu letadla bylo nejspíše to, že piloti dočasně ztratili kontrolu nad letadlem v důsledku srážky s balónovou sondou nebo výbuchu v kabině. Na podporu své verze uvedli zjištění vyšetřovatelů, že údaje palubních přístrojů svědčily o narušení hermetičnosti kabiny. Upozornili, že nebylo nalezeno 62 % pohyblivého krytu kabiny a na řadu svědectví o výbuších v oblasti letu. Kamanin se ve svých zápiscích navíc uvádí, že kosmonauti Leonov, Bykovskij a Popovič slyšeli hlasitý třesk či výbuch právě v 10.30. A připomíná nálezy meteorologických balónových sond v oblasti katastrofy.\n\nDalší skupina hypotéz se točí okolo selhání posádky. Generál Nikolaj Kuzněcov, tehdejší velitel Střediska přípravy kosmonautů, vysvětloval nehodu infarktem Serjogina. Serjogin podle něho byl rozrušený po ostré diskuzi s nadřízenými, kteří mu vytýkali nepořádky při organizaci letů. Jeho tělo se mohlo navalit na řízení a znemožnit Gagarinovi zachránit situaci.\n\nKosmonaut Vladimir Aksjonov, který se ten den účastnil letů simulujících stav beztíže, považuje za pravděpodobnou příčinu katastrofy pilotní chybu Serjogina. Odvolává se přitom na stejný názor Sergeje Anochina, zkušebního letce, tehdy inženýra CKBEM a člena vyšetřující komise. Meteorologickou situaci líčí odlišně než Belocerkovskij. Podle Aksjonova spodní kraj téměř souvislé vrstvy mraků ležel v 600 metrech, nad ní byly hustá oblaka s nevelkými mezerami až do 4000 metrů. Výše byla velmi dobrá viditelnost. Předpokládá, že při návratu na letiště se Serjogin rozhodl rázně snížit výšku ve střemhlavém letu, ale nezorientoval se v mracích, možná místně hustších, a po vylétnutí z oblak už na vyrovnání letadla neměl výšku.\n\nBývalý pilot ČSLA Josef Pavlík uvedl, že je možná Gagarinova pilotní chyba při provádění zatáčky a pád po křídle. Následně piloti mohli při letu v mracích podlehnout iluzi a ztratit prostorovou orientaci. Podobný názor vyslovil i jiný bývalý pilot Vladimir Čikin.\n\nLetecký inženýr Kozyrev se domníval, že příčinou nehody bylo zhasnutí motoru při průletu mraky. Za důkazy svého názoru považoval stav motoru v moment nárazu – zejména ukazatel teploty spalovací komory blízký nule (odvolával se na rozhovor s účastníkem vyšetřování). Piloti podle něj zahynuli při pokusu o nouzové přistání. O katapultování se nepokusili, minimální výška pro použití katapultu byla totiž 800 metrů, vyšší než výška po výletu z mraků a zorientování se.\n\nPočátkem roku 2007 tým vědců a leteckých odborníků pod vedením leteckého inženýra Igora Kuzněcova sepsal petici, požadující obnovení vyšetřování příčiny smrti Jurije Gagarina. Tato žádost, předložená ruské vládě, však byla zamítnuta. Tým vedený inženýrem Igorem Kuzněcovem se domníval, že skutečnou příčinou havárie byla spíše technická závada – nedovřený vyrovnávací ventil v kokpitu letounu. Kabina tak nebyla hermeticky uzavřená a posádka se proto, v souladu s předpisy, rozhodla pro předčasný návrat a klesání do 2000 metrů. Serjogin, známý oblibou razantních manévrů, zahájil prudký sestup. Počáteční hypoxie, následovaná prudkým nárůstem tlaku v kabině a přetížením vedla podle Kuzněcova ke ztrátě schopnosti pilotů včas reagovat a vyrovnat letoun.\n\nV říjnu 2015 se v českém tisku rovněž objevil názor bývalého českého vojenského pilota Rostislava Sáčka (narozen 18. března 1934), který v létě 1959 zažil v roli instruktora při cvičném letu s letounem MiG-15UTI neobvyklou technickou závadu řídicí páky, v jejímž důsledku mohl let skončit nárazem do země. Střemhlavý pád se podařilo Rostislavu Sáčkovi tehdy ukončit zhruba 200 metrů nad zemí déletrvajícím přepnutím vyvážení těžiště letadla, jež včas uvolnilo zablokovanou páku.\n\nK teoriím bulvárního charakteru patří v Rusku populární tvrzení o nehodě pod vlivem vypité vodky. Mezi konspirační teorie patří tvrzení o smrti Gagarina a Serjogina 9. března při obletu Měsíce. V červenci 1990 uspořádal známý maďarský spisovatel István Nemere tiskovou konferenci, kde prezentoval sérii nedoložených domněnek z různých zdrojů o Gagarinovi jako svůj výzkum. Zpochybnil jeho prvenství v kosmu a tvrdil, že byl po hádce s Leonidem Břežněvem zavřen do blázince a sprovozen ze světa. Velká celosvětová publicita konference pak podnítila další a další dohady. Na důstojníka KGB Venjamina Rusajeva, doprovázejícího Gagarina při jeho cestách, se odvolává verze o vražedném spiknutí. Podle ní je okolí Brežněva, obávající se kritiky okolností letu Sojuzu 1, zodpovědné za Gagarinovu smrt.\n\n"}
{"id": "674070", "url": "https://cs.wikipedia.org/wiki?curid=674070", "title": "Christmas Album (album, Canned Heat)", "text": "Christmas Album (album, Canned Heat)\n\nChristmas Album je vánoční studiové album americké blues-rockové skupiny Canned Heat, vydané 25. září 2007 u Fuel 2000.\n\n"}
{"id": "674071", "url": "https://cs.wikipedia.org/wiki?curid=674071", "title": "Bibliothèque du tourisme et des voyages", "text": "Bibliothèque du tourisme et des voyages\n\nBibliothèque du tourisme et des voyages (česky \"Knihovna turismu a cestování\") je veřejná knihovna v Paříži, která se specializuje na literaturu o cestovním ruchu a všech oblastech cestování (na kole, automobilem, vlakem...) a turistice (táboření, vodáctví, horská turistika, speleologie, gastronomie atd.). Knihovna se nachází v 16. obvodu na ulici \"Rue du Commandant Schloesing\" č. 6.\n\nV roce 1890 byl ve Francii založen skupinou mladých cyklistů spolek \"Touring Club de France\" s cílem podporovat cyklistiku a rozvíjet cestovní ruch ve všech jeho podobách. Klub založil pro své členy v roce 1899 knihovnu, která shromažďovala literaturu týkající se turistiky a cestovního ruchu.\n\nFinanční potíže v roce 1979 vedly k zániku spolku a knihovnu získalo v roce 1984 město Paříž, které tak zabránilo jejímu rozptýlení. V roce 1985 byla přemístěna do 16. obvodu poblíž paláce Chaillot, kde se nachází dodnes.\n\nKnihovní fond obsahuje asi 35 000 svazků, z nichž 20 000 jsou k prezenčnímu studiu (knihy, staré turistické průvodce, časopisy a mapy od 18. století do roku 1983), 10 800 knih a 1500 map a plánů k zapůjčení a rovněž 21 periodik o turistice.\n\nK významným dokumentům patří sbírky průvodců \"Joanne\", \"Baedeker\" a \"Michelin\", turistický časopis \"Le Tour du monde\" (1860-1914), časopisy o cyklistice (\"Le Véloceman\", \"Véloce sport\") a automobilismu (\"Omnia\", \"Automobile Club de France\"), geografické mapy, z nichž některé jsou od Cassiniho z 18. století.\n\n"}
{"id": "674075", "url": "https://cs.wikipedia.org/wiki?curid=674075", "title": "Edigna", "text": "Edigna\n\nEdigna (11. století – 26. února 1109, Bavorsko) byla poustevnice.\n\nÚdajně pocházela z francouzského královského rodu, byla snad dokonce dcerou krále Jindřicha I. Nicméně se oblékla do chudobného oděvu, opustila svou vlast a vydala se do Bavor, kde se usadila v Puchu u Fürstenfeldbrucku jako poustevnice. O místě pobytu prý rozhodli voli, táhnoucí její vozík, a níc tu nečekaně začal vyzvánět zvon. Důvodem její emigrace byla snaha uniknout sňatku a uchovat si panenství.\n\nV Bavorsku obývala vykotlanou lípu u místního kostelíka a žila tu 35 let jako kajícnice a poustevnice. Učila poutníky číst, psát a vyučovala základům křesťanské víry. Radila též při problémech s chovem dobytka. Dnem jejího svátku je 26. únor.\n"}
{"id": "674079", "url": "https://cs.wikipedia.org/wiki?curid=674079", "title": "Bibliothèque du cinéma François-Truffaut", "text": "Bibliothèque du cinéma François-Truffaut\n\nBibliothèque du cinéma François-Truffaut (česky \"Filmová knihovna Françoise Truffauta\") je specializovaná knihovna města Paříže, která je věnována kinematografii. Nachází se v podzemí obchodního centra Forum des Halles. Její rozloha je 1200 m, z čehož je 580 m veřejného prostoru. Je zde 70 studijních míst, z toho 14 pro přehrávání DVD, 5 míst pro přístup ke katalogu, 5 míst pro přístup na internet a malý projekční sál pro 25 osob.\n\nOd 60. let začala městská knihovna 20. obvodu rozšiřovat na podnět svých správců filmový fond. Během let se sbírka neustále rozrůstala a byla přenesena do knihovny 6. obvodu. V roce 1983 se přestěhovala do nově otevřené knihovny André Malrauxe v \"Rue de Rennes\", kde bylo více prostoru. Ze sbírky se stala samostatná \"Bibliothèque du Cinéma\" (Filmová knihovna), která pořádala výstavy, promítání, přednášky a vydávala časopis. Zvyšující se počet uživatelů znamenal postupně nedostatek místa a v polovině 90. let se uvažovalo o přemístění instituce. K němu došlo až v roce 2006. Knihovna byla znovu otevřena 5. prosince 2008 spolu s videotékou Forum des images a multikinem ve Forum des Halles.\n\nKnihovní fond obsahuje audiovizuální a knihy dokumentující dějiny a techniku kinematografie:25 550 knih, 72 titulů časopisů, 800 encyklopedií, slovníků a filmových bibliografií, 6700 novinových článků (o 35 000 filmových titulech), 11 000 DVD (filmy hrané, dokumentární, televizní, experimentální a krátkometrážní), přes 2000 CD filmové hudby. Knihovna rovněž vlastní archiv Jeana Gruaulta, francouzského scenáristy a Truffautova spolupracovníka, který byl zdigitalizován.\n\nJe jednou z prvních specializovaných knihoven města Paříže, která má otevřeno i v neděli.\n\n"}
{"id": "674081", "url": "https://cs.wikipedia.org/wiki?curid=674081", "title": "Forum des images", "text": "Forum des images\n\nForum des images, dříve Vidéothèque de Paris je filmová knihovna, která se nachází v podzemní části obchodního centra Forum des Halles v 1. obvodu v Paříži. Filmotéka shromažďuje audiovizuální díla, jejichž námětem je město Paříž a jeho reálie. Sbírka čítá asi 6600 filmů.\n\nKnihovnu založilo město Paříž v roce 1980 a na svém současném místě funguje od 9. února 1988. V roce 2005 byla kvůli rekonstrukci uzavřena a otevřena opět 5. prosince 2008. Spolu s ní byla zprovozněna i Bibliothèque du cinéma François-Truffaut a multikino. Při této příležitosti byl podzemní prostor Grande-Galerie (Velká galerie) přejmenován na Rue du Cinéma (Filmová ulice).\n\nZpočátku byly filmy promítané v knihovně pro zájemce uloženy na kazetách VHS, dnes jsou převážně převedeny na pevný disk.\n\n\n"}
{"id": "674086", "url": "https://cs.wikipedia.org/wiki?curid=674086", "title": "Hooker 'n Heat", "text": "Hooker 'n Heat\n\nHooker 'N Heat je dvoj album americké bluesové skupiny Canned Heat, nahrané společně s John Lee Hookerem v květnu 1970. Album bylo vydané v lednu 1971.\n\nVšechny skladby napsal John Lee Hooker pokud není uvedeno jinak.\n"}
{"id": "674098", "url": "https://cs.wikipedia.org/wiki?curid=674098", "title": "Vraždící stroje: Pravda o dinosaurech zabijácích", "text": "Vraždící stroje: Pravda o dinosaurech zabijácích\n\nVraždící stroje: Pravda o dinosaurech zabijácích ( \"The truth about killer dinosaurs\") je dvoudílný dokument televize BBC natočený v roce 2005. Odhaluje tajemství dinosaurů pomocí biomechanických strojů, které připomínají svojí stavbou i životní velikostí opravdové nalezené kosti vyhynulých živočichů. První díl odhaluje tajemství boje mezi tyranosaurem a triceratopsem. Druhý díl odhaluje pravdu o velociraptorovi a popisuje i ostatní dinosaury, protoceratopse, tarbosaura a ankylosauridního dinosaura Saichanie. Komentář k filmu propůjčil Bill Oddie.\n\nTitul \" Vraždící stroje: Pravda o dinosaurech zabijácích\" byl vydán v nedělníku \"Aha!\" jako příloha. Oba dva díly tedy vyšly na dvou DVD. \n\nNa stránkách televize BBC byla také uveřejněna hra \"The Baryonyx Mystery\", ve které se hráč podobným způsobem jako v dokumentu dozvídá pravdu o dinosauru Baryonyxovi.\n\n"}
{"id": "674101", "url": "https://cs.wikipedia.org/wiki?curid=674101", "title": "Gornja Radgona", "text": "Gornja Radgona\n\nGornja Radgona (zámuřsky \"Gorenja Radgonja\", , ) je město v Pomurském regionu na severu Slovinska. Je správním centrem občiny Gornja Radgona.\n\nMěsto leží při pravém břehu řeky Mura. Ta tu tvoří státní hranici mezi Slovinskem a Rakouskem. Na levém břehu se rozkládá rakouské město Bad Radkersburg.\n\nOblast byla osídlena již v období kultury popelnicových polí a také v období římském. Počátky dějin sahají do dvanáctého století, kdy vznikla pod hradem \"Ratigoj\" osada. V roce 1299 je osada zmiňována již jako město. Město i nedaleký hrad byly pro svou strategickou polohu terčem maďarských útoků ve dvanáctém a třináctém století a v období patnáctého a šestnáctého století útoků tureckých. Města se dotklo také selské povstání počátkem osmnáctého století.\n\nPo první světové válce bylo dosavadní město rozděleno mezi Rakousko (\"Bad Radkersburg\") a Království Srbů, Chorvatů a Slovinců (\"Gornja Radgona\"). V únoru 1929 byl po zimě zničen dosavadní dřevěný most, nový most – most přátelství – byl postaven až po druhé světové válce a otevřen v říjnu 1968 za účasti maršála Tita a rakouského prezidenta Franze Jonase.\n\nV dubnu 1941 po útoku na Jugoslávii celá oblast anektována Německem. Po osvobození v roce 1945 získala Gornja Radgona statut města. Za desetidenní války v roce 1991 došlo ve městě ke střetu s Jugoslávskou lidovou armádou, která chtěla obsadit místní hraniční přechod s Rakouskem.\n\n\n"}
{"id": "674102", "url": "https://cs.wikipedia.org/wiki?curid=674102", "title": "Dingir (rozcestník)", "text": "Dingir (rozcestník)\n\nSlovo dingir může znamenat:\n\n"}
{"id": "674103", "url": "https://cs.wikipedia.org/wiki?curid=674103", "title": "Ferdinand Blumentritt", "text": "Ferdinand Blumentritt\n\nFerdinand Blumentritt (10. září 1853, Praha-Malá Strana – 20. září 1913 Litoměřice) byl profesor na střední škole v Litoměřicích, později ředitel tamního státního gymnázia, lektor a autor článků a knih o Filipínách a jejich etnografii. Je znám na Filipínách pro blízké přátelství s filipínským národním hrdinou dr. José Rizalem. Bohatá korespondence mezi nimi poskytla důležitá historická fakta o Rizalovi, který je nejvýznamnější osobností filipínských dějin.\n\nJeho dílo o Filipínách je rozsáhlé, přestože sám nikdy filipínské ostrovy nenavštívil. Byl nejbližším Rizalovým důvěrníkem. Osobně se setkali pouze jednou, a to v květnu 1887, kdy byl Rizal na studijním pobytu v Evropě. Tehdy se Rizal seznámil i s Blumentrittovou rodinou. Blumentritt přeložil Rizalovu první novelu \"Noli me tangere\" do němčiny a napsal předmluvu k druhé jeho knize \"El Filibusterismo\", a to i přesto, že nesouhlasil s jejím zveřejněním. Tyto dvě novely, maskované jako fikce, kritizují katolickou církev a španělskou koloniální nadvládu na Filipínách. Novely vedly k odsouzení Rizala v roce 1896 a jeho popravě v Manile 30. prosince 1896.\n\nBlumentritt je připomínán na Filipínách názvy četných veřejných míst. V Manile jsou to \"Blumentrittova třída\", městská čtvrť \"Blumentritt\", stanice nadzemní dráhy \"LRT\", \"Blumentrittovo nádraží a Blumentrittův trh\". \"Blumentrittova ulice\" je ve filipínských městech Naga a Tuguegarao.\n\nManželka Ferdinanda Blumentritta – Rosa Blumentrittová (* 1855) pocházela ze Sýrovic.\n\nSynem Ferdinanda Blumentritta byl česko–německý středoškolský profesor, výtvarník a vlastivědný pracovník Friedrich Blumentritt.\n\n"}
{"id": "674115", "url": "https://cs.wikipedia.org/wiki?curid=674115", "title": "Image Theatre", "text": "Image Theatre\n\nImage Theatre je divadlo založené Alexandrem Čihařem a Evou Asterovou v roce 1989. Jde o soukromé divadlo, založené na syntéze černého divadla, tance, nových technologií, hudby od současného českého klavírního virtuóza a skladatele Zdeňka Zdeňka a klasiky české pantomimy. Svá představení oživuje interaktivními vstupy s diváky a spoluprací s kostýmními návrháři i výtvarnými umělci. Kromě zahraničních zájezdů (například do Německa, Švýcarska, Belgie, Itálie, Řecka, na Kypr, Izraele, Maďarska, Slovenska, Turecka nebo Koreje), přijímá divadlo účast i na divadelních festivalech a speciálních projektech jako Karmiel Dance Festival v Izraeli, divadelní a taneční Festival Uijeongbu v korejském Seoulu, nebo každoroční pravidelné hostování v Coronet Theatre v Athénách. Po úspěšných 27 letech chodu divadla v Pařížské ulici a následném dočasném hostování v divadle U Valšů, se vedení divadla rozhodlo i přes jistou nepřízeň osudu a nucenému nedobrovolnému odchodu ze sálu v Pařížské ulici napnout síly a vybudovat nový sál v centru Prahy. Po náročné rekonstrukci Praha získala nový moderní divadelní sál pro 340 diváků v ulici na Národní třídě 25. Bude sloužit nejen zahraničnímu, ale také českému publiku již od března 2016.\n\n"}
{"id": "674116", "url": "https://cs.wikipedia.org/wiki?curid=674116", "title": "Stairway to Fairyland", "text": "Stairway to Fairyland\n\nStairway to Fairyland je debutové album německé power metalové kapely Freedom Call. Album bylo vydáno 31. května 1999 společností NTS Records.\nJaponská a korejská verze\n\n"}
{"id": "674118", "url": "https://cs.wikipedia.org/wiki?curid=674118", "title": "Genesis (album)", "text": "Genesis (album)\n\nGenesis je dvanácté studiové album anglické rockové skupiny Genesis, vydané v roce 1983.\n\nVšechny skladby napsali Tony Banks/Phil Collins/Mike Rutherford.\n\n\n"}
{"id": "674126", "url": "https://cs.wikipedia.org/wiki?curid=674126", "title": "T. Rex (rozcestník)", "text": "T. Rex (rozcestník)\n\nT. Rex může znamenat:\n\n\n\n"}
{"id": "674130", "url": "https://cs.wikipedia.org/wiki?curid=674130", "title": "Biomimetika", "text": "Biomimetika\n\nBiomimetika je obor vědy (zvláště biologie), který zkoumá zajímavá konstrukční řešení v přírodě u živých organismů a snaží se je napodobit a využít k vývoji nových vynálezů, technických řešení a jejich široké využití pro pokrok atd.\n\nJako biomimetika nebo též biomimikry zkoumají zajímavá konstrukční řešení v přírodě u živých organismů a snaží se je napodobit a využít k vývoji nových vynálezů, technických řešení a jejich široké využití pro pokrok atd. Termíny „biomimetika“ a „biomimikry“ pocházejí ze starověkého řeckého: βίος (bios), život, a μιμήσις (mīmēsis), imitace, od μιμεϊσθαι (mīmeisthai), napodobovat, od μίμης (mimos) napodobitel. Úzce související obor je bionika.\n\nDíky přirozenému výběru vyvinuly živé organismy postupně dobře přizpůsobené struktury a materiály. Biomimetika dala vzniknout novým technologiím inspirovaným biologickými řešeními jak na makro, tak a nanometrické úrovni. Příroda vyřešila inženýrské problémy, jako jsou samoléčebné schopnosti, tolerance a odolnost vůči okolnímu prostředí, hydrofobicita, samouspořádání a využívání sluneční energie.\n\nJako jeden z prvních příkladů bylo studium letu ptáků, při hledání možností létání lidí. Leonardo da Vinci (1452–1519), ačkoli nikdy nebyl úspěšný při konstruování „létajícího stroje“, byl horlivým pozorovatelem anatomie a letu ptáků a vyhotovil četné poznámky a náčrtky svých pozorování i vytvořil mnoho náčrtků „létajících strojů“. Bratři Wrightovi, kterým se v roce 1903 podařilo létat prvními letadly těžšími než vzduch, údajně získali inspiraci z pozorování holubů během letu.\n\nBěhem padesátých let vyvinul americký biofyzik a polyhistor Otto Schmitt koncept „biomimetiky“. Během svého doktorského výzkumu vyvinul Schmittův klopný obvod tak, že studoval nervy v chobotnici a pokoušel se navrhnout zařízení, které replikovalo biologický systém šíření impulsů nervy. Postupně se soustředil na zařízení, která napodobují přirozené systémy a v roce 1957 svůj pohled, který kontrastoval se standardním pohledem na biofyziku, nazval biomimetika.\n\n\n"}
{"id": "674134", "url": "https://cs.wikipedia.org/wiki?curid=674134", "title": "Hof", "text": "Hof\n\nHof nebo HOF může znamenat:\n\n\n\n\n"}
{"id": "674138", "url": "https://cs.wikipedia.org/wiki?curid=674138", "title": "Euro Hockey Challenge 2011", "text": "Euro Hockey Challenge 2011\n\nEuro Hockey Challenge 2011 je první ročník Euro Hockey Challenge. Týmy jsou rozděleny do dvou skupin dle žebříčku IIHF, kde hrají první čtyři týmy (automaticky účastníci EHT) a 11. a 12. tým evropského žebříčku proti týmům na 5. až 10. místě aktuálního evropského žebříčku (nikdy se tak neutkají týmy hrající EHT - CZE, FIN, SWE a RUS).\n\nSkupina A Rusko, Česko, Švýcarsko, Bělorusko, Norsko, Dánsko.\nSkupina B Švédsko, Finsko, Slovensko, \nNěmecko, Lotyšsko, Rakousko.\n\n\n\n\nTato soutěž sloužila jako příprava pro mistrovství světa 2011, výsledky se ovšem ukázaly až překvapivě objektivní, když na tomto mistrovství skončily týmy na medailových pozicích ve stejném pořadí jako právě při EHCh.\n"}
{"id": "674143", "url": "https://cs.wikipedia.org/wiki?curid=674143", "title": "Dynamická alokace paměti", "text": "Dynamická alokace paměti\n\nDynamická alokace paměti je v informatice označení pro rezervaci části operační paměti za běhu počítačového programu. Operační paměť spravuje v počítači část jádra nazývaná správce paměti ( ). Většina operačních systémů umožňuje paměť za běhu programu nejen alokovat (tj. proces nebo thread paměť od systému získá pro svoji potřebu), ale i vracet (proces vrací nepotřebnou paměť systému, aby mohla být později opět přidělena). U dynamické alokace nemusí být při překladu programu známá velikost potřebné části paměti pro ukládaná data (na rozdíl od statické alokace paměti).\n\nStaticky alokovaná paměť je výhodná z hlediska rychlosti přístupu k uloženým datům. V určitých případech je ale nevýhodná z hlediska neefektivnosti manipulace s datovým prostorem. Představme si program, který setřídí zadané řetězce (slova, věty) podle abecedy. Není známo, kolik řetězců bude zadáno ani jejich velikost. Bylo by možné vytvořit pole o takovém počtu a velikosti položek, které s největší pravděpodobností nebude překročeno, například 500 položek o velikosti 128 bytů. Alokovaná paměť je statická, a proto se bude za běhu programu pracovat s celým polem, což zpomalí výpočet a zabere zbytečně mnoho paměťového prostoru. Možnosti, že bude potřeba setřídit 501 položek nebo že položka bude o něco větší, nejsou nijak ošetřeny.\n\nVýhodou dynamicky alokované paměti je možnost kdykoliv uvolnit již zabraný paměťový prostor, což zvyšuje rychlost samotného programu i přes zvýšené datové nároky. \n\nVytváření dynamických proměnných v paměti je však časově náročnější než u statických, a proto může při neuváženém používání takových struktur docházet ke zpomalení celé aplikace.\n\nVýše zmíněné dva způsoby manipulace s paměťovým prostorem se liší mezi jinými i v délce existence. Zatímco paměť alokovaná staticky je uvolněna po přesně stanovené době, dynamicky alokovanou paměť musí uvolnit sám program nebo příslušný garbage collector. Dynamicky alokovaná paměť má tedy též dynamickou dobu existence.\n\nOznačení halda je ve svém původním významu (jak začalo být používáno v roce 1975) označení pro veškerou dostupnou paměť. Dnes je ale používáno k označení části paměti, která je využívána pro alokaci dynamické paměti (resp. dynamických proměnných). Protože předem není známo, kolik paměti bude potřeba, nemůže být datový prostor adresován přímo, ale pomocí takzvaných ukazatelů ( ). Ukazatele uchovávají adresu začátku alokované paměti.\n\nUkazatele v hojné míře využívají programátoři pracující v jazyce C, C++ a Pascalu. Ne všechny programovací jazyky umožňují používat ukazatele a nahrazují je referencemi na objekt (Python, Visual Basic .NET, Java apod.). Děje se tak proto, aby programátor nemohl pracovat přímo s adresami paměti a vyvaroval se tak zbytečných chyb. \n\nPro získání a uvolnění paměti jsou používány funkce codice_1 a codice_2 definovaných v hlavičkovém souboru standardní knihovny jazyka C (codice_3):\n\nFunkce codice_1 alokuje v paměti blok o velikosti \"size\" (v bytech) a její návratová hodnota je ukazatel na jeho začátek. Pokud funkce neproběhne v pořádku, například pokud není k dispozici požadovaná velikost paměti, vrací ukazatel \"null\". Po alokaci obsahuje paměť náhodné hodnoty bitů, její obsah je nedefinovaný.\n\nFunkce codice_2 uvolňuje prostor v paměti, který byl alokován funkcemi codice_1, codice_7 nebo codice_8. Jako argument je funkci předán ukazatel na začátek alokovaného bloku paměti. Takto uvolněná paměť je k dispozici pro další využití. Pokud nebudeme alokovanou paměť uvolňovat, může docházet k úniku paměti. Tento jev nastává, pokud dochází k opakovanému zabírání paměti, dokud nejsou vyčerpány všechny paměťové zdroje.\n\nFunkce codice_7 je alternativa funkce codice_1 s rozdílem, že codice_7 alokuje paměťový prostor pro \"num\" objektů, z nichž každý má velikost \"size\". Takto alokovaná paměť ale neobsahuje náhodné hodnoty bitů, ale je vyplněna nulami. Z tohoto důvodu trvá alokace pomocí této funkce o něco déle.\n\nFunkce codice_8 je určena pro změnu velikosti alokované paměti. Prvním argumentem je ukazatel na část paměti, která bude změněna a druhým argumentem je výsledná velikost rezervované paměti v bytech. Funkce opět vrací ukazatel na počátek datové struktury. Protože ale není zajištěno, že za již rezervovanou pamětí bude další prostor pro rozšíření, může nový ukazatel začátku odkazovat na úplně nové místo v paměti. Původní ukazatel \"*ptr\" již není možné užívat, ani od tohoto místa dealokovat paměť.\n\n"}
{"id": "674144", "url": "https://cs.wikipedia.org/wiki?curid=674144", "title": "Crystal Empire", "text": "Crystal Empire\n\nCrystal Empire je druhé studiové album německé power metalové kapely Freedom Call. Album bylo vydáno 22. ledna 2001 společností Steamhammer. Je to poslední album, na kterém se podílel Sascha Gerstner, který poté Freedom Call opustil a přidal se ke kapele Helloween.\n\n\n\n"}
{"id": "674147", "url": "https://cs.wikipedia.org/wiki?curid=674147", "title": "Family Circle Cup 2011", "text": "Family Circle Cup 2011\n\nTenisový turnaj WTA Family Circle Cup 2011 se konal ve dnech 4. - 10. dubna v Charlestonu ve Spojených státech amerických venku na zelené antuce. Turnaj patřil do kategorie Premier a byl součástí WTA Tour 2011. Odměny činily 700 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\n\n"}
{"id": "674149", "url": "https://cs.wikipedia.org/wiki?curid=674149", "title": "Karel Sklenička", "text": "Karel Sklenička\n\nKarel Sklenička (17. února 1933 Praha – 26. března 2001 Praha) byl český hudební skladatel a varhaník.\n\nBěhem studia na gymnáziu měl problémy jak s kázní, tak i se svým protikomunistickým postojem. Vystřídal gymnázia v Písku, v Příbrami a v Praze. Nakonec však ani nebyl připuštěn k maturitě. Již během studia na gymnáziu upravoval národní písně pro Československý rozhlas a komponoval své první skladby. Pro Československou televizi začal psát scénickou hudbu a po jejím úspěchu komponoval i pro divadla. Podal několikrát přihlášku na Hudební a taneční fakultu Akademie múzických umění v Praze, ale z politických důvodů nebyl přijat. Podařilo se mu vystudovat obor hudební výchova a český jazyk na pedagogické fakultě a kompozici studoval alespoň soukromě. Po návratu do Písku pracoval dva roky v místní kartáčovně jako přitloukač hřebíků a v továrně na výrobu harmonik jako ladič. V roce 1958 se oženil.\n\nDlouhá léta působil jako varhaník a regenschori v pražském kostele Panny Marie Bolestné (u alžbětinek) a přes léto byl stálým varhaníkem v kostele sv. Martina ve Vidimi. V roce 1972 založil soubor \"Musica sacra nova Pragensis\", který se soustředil na novou českou duchovní hudbu. V roce 1973 pak založil soubor \"Musica poetica\", který uváděl zhudebněná díla českých a arménských básníků.\n\nV roce 1986 byl postižen mozkovou mrtvicí a od roku 1987 byl v invalidním důchodu. Zemřel dne 26. března 2001 ve věku 68 let. Jeho pohřeb byl vypraven z kostela Nejsvětějšího Salvátora v Praze.\n\nVěnoval se především duchovní hudbě, a to jak pro koncertní uplatnění, tak pro liturgickou potřebu, ale napsal i řadu skladeb vážné hudby (\"Musique de table\", \"Pohádková suita\", \"Symfonieta\", \"Tři elegie\" a další). Složil české mešní ordinárium ve dvou variantách – jako skladbu pro lid a pro koncertní účely (s doprovodem varhan, trubky a bicích) – a soubor 203 žalmů pro zpěváka a lid. \n\n\n"}
{"id": "674151", "url": "https://cs.wikipedia.org/wiki?curid=674151", "title": "Levá ruka boží", "text": "Levá ruka boží\n\nLevá ruka boží (v anglickém originále \"The Left Hand of God\") je kniha balancující mezi žánry science fiction a fantasy, jejímž autorem je britský spisovatel Paul Hoffman. Kniha byla poprvé vydána v roce 2010 a jedná se o první díl stejnojmenné trilogie. Druhý díl Čtyři poslední věci vyšel v srpnu 2011 a poslední díl bestsellerové trilogie vyšel na konci roku 2013, pod názvem Tlukot křídel smrti.\n\n\nSvět je v předindustriálním stádiu, nebo možná po nějaké rozsáhlé katastrofě. Nikde není ani stopa po pokročilých technologiích, běžně se používají luky, šípy, koně a podobně. Na planetě je roztroušeno mnoho národů a tři z nich vystupují jako nejvýznamnější:\n\n\nVykupitelé neváhají pro svou válku zneužívat malé chlapce. Nakupují je od chudých rodin a nebo je zkrátka násilně odvedou. Posléze je přepraví do svého výcvikového centra nazývaného Svatyně, které slouží zároveň jako vězení a pomocí neskutečně brutálních metod připravují chlapce do války.\n\nThomas Cale je 14letý mladík, který je stejně jako tisíce ostatních tyranizován vykupiteli a připravován pro konflikt s antagonisty. Spolu se svými dvěma \"přáteli\" (přátelství je zakázáno a i kdyby nebylo, tak si Cale nerad někoho pouští k tělu) Kleistem a Váhavým Henrim však Cale nalezne místnost plnou těch nejvybranějších lahůdek, jejíž obsah se velmi liší od normální stravy rekrutů; jako by toho nebylo dost, cestou zpátky chlapci spatří něco, o čem jim bylo řečeno, že je to smrtelný hřích a ďáblovo pokušení - dvě krásné dívky, které baví skupinu jejich žalářníků.\n\nCale vystaví sebe a své přátele smrtelnému nebezpečí, když zabije vrchního lorda dohlížitele Picarba jako odplatu za vraždu jedné z dívek. Druhou dívku jménem Riba se mu podaří zachránit a celá nesourodá skupinka ze Svatyně uprchne, byť je to obvykle pro rekruty něco zcela nemyslitelného (a velmi tvrdě trestáno).\n\nNa jejich cestě do nejbližšího velkého města, Memphisu ovládaného rodem Materazziů, narazí poutníci na povražděnou skupinu vyslanců tohoto národa, ze které přežil jediný člověk: kancléř Vipond. Cale je s ostatními zajat hlídkou Materazziů a převezen do Memphisu, kde jim je nakonec váhavě přidělena omezená svoboda a dostanou za úkol být ku pomoci místní šlechtě.\n\nCalovi se podaří celkem bez problémů porazit ve rvačce jedny z nejlepších mladých vojáků ve městě, v čele s jeho dočasným nadřízeným - Connem Materazzim, synem důležitého memphiského hodnostáře. To k němu přitáhne notnou dávku pozornosti a když se mu navíc podaří zachránit princeznu Arbell Labutí šíji po tom, co ji vykupitelé unesou, všichni tři bývalí vykupitelšstí odvedenci povýší na osobní stráž princezny. Ta je nesmírně přitahovaná Calem, ale zároveň se ho velmi bojí (zatímco Cale se do princezny zamiloval na první pohled).\n\nVykupitelé zdánlivě nesmyslně pokračují se svých provokativních pokusech o únos princezny a nakonec potichu Materazziům vyhlásí válku. Jejich akce nikdo nechápe, protože Materazziové mají větší armádu, jsou lépe trénování a převyšují vykupitele ve všech směrech.\n\nAvšak Materazziové se porazí sami svojí vlastní dychtivostí. Vykupitelé zvítězí v rozhodující bitvě, uštědří svým soupeřům drtivou porážku, bez problémů vpochodují do hlavního města Memphisu a zaberou ho - nicméně jsou ochotni opět odejít a nechat Materazzie na pokoji. Výměnou za chlapce jménem Thomas Cale.\n\nVojenský lord vykupitel jménem Bosco, který také osobně trénoval Cala ve Svatyni, přiznává, že měl vizi. Cale v ní byl označen za Božího syna, který byl vykupitelům seslán, aby jim konečně pomohl splnit jejich svatou povinnost, očištění lidské rasy od všech, kteří nesdílejí jejich víru. Cale je zrazen Arbell (se kterou byli milenci) a vydán vykupitelům výměnou za jejich mírumilovný odchod.\nV knize je několikrát vyzdvihnuta nějaká událost, o které však již ve zbytku děje není ani zmínka. Například když vrchní lord dohlížitel Picarbo na začátku knihy zabije jednu z dívek, vypreparuje ji ze žaludku jakýsi záhadný oblázek. Cale si ho vezme s sebou, ale ve zbytku knihy už o něm nepadne ani slovo. Je pravděpodobné, že se autor plánuje k těmto neuzavřeným dějovým liniím vrátit v dalších knihách, nicméně to byla jedna z příčin poněkud vlažného přijetí.\n\nKniha byla doprovázena rozsáhlou marketingovou kampaní, například video trailerem dostupným na oficiální stránce knihy. Z českých zdrojů je možno zahrnout pozitivní recenzi deníku Neviditelný pes a dvě méně pochvalné recenze ze zpravodajského portálu iDnes a webu Knižního klubu.\n\nReakce veřejnosti v anglicky mluvících zemích (lze se domnívat, že právě anglofonní země byly hlavní cílovou skupinou vzhledem k britské národnosti Paula Hoffmana) byly stejně rozporuplné jako u nás. Za zmínku stojí recenze takových známých deníku jako je The Daily Telegraph nebo The Guardian. Oba deníky odsoudily Levou ruku boží jako ne příliš povedený mix mnoha žánrů, navíc doplněný poněkud matoucím příběhem.\n\n\n"}
{"id": "674152", "url": "https://cs.wikipedia.org/wiki?curid=674152", "title": "Hamit Kaplan", "text": "Hamit Kaplan\n\nHamit Kaplan (20. září 1934 – 5. ledna 1976) byl turecký zápasník, olympijský vítěz v těžké váze. Získal zlatou, stříbrnou a bronzovou medaili v zápase mužů volným stylem na třech po sobě jdoucích olympijských hrách, v letech 1956, 1960 a 1964. Kromě tří olympijských medailí získal další řadu úspěchů i na mistrovství světa, balkánských hrách, středomořských hrách. 175 krát reprezentoval Turecko.\n\nZačínal jako mladík v tradičním tureckém sportu Yagli Güres – olejovém zápase. Brzy přešel na sportovní zápas a stal se mistrem juniorů v těžké váze. V roce 1954 se dostal do turecké reprezentace a ve věku 22 let reprezentoval Turecko na mistrovství světa v Karlsruhe 1955, kde skončil na 3. místě v řecko-římském stylu.\n\nZemřel 5. ledna 1976 ve věku 41 let po dopravní nehodě. Jsou po něm pojmenovány sportovní haly ve městě Amasya a další v jeho rodném Hamamözü.\n"}
{"id": "674154", "url": "https://cs.wikipedia.org/wiki?curid=674154", "title": "Donbas Arena", "text": "Donbas Arena\n\nDonbas Arena (ukrajinsky Донбас Арена) je fotbalový stadion v ukrajinském městě Doněck. Jeho název je odvozen od oblasti Donbas, ve kterém se město nachází. Je domácím hřištěm předního ukrajinského fotbalového klubu Šachtar Doněck. V roce 2012 se zde konalo Mistrovství Evropy.\n\nDesign stadionu navrhl renomovaný britský ateliér Arup, mezi jehož nejslavnější projekty patří opera v Sydney, Allianz Arena nebo londýnská 30 St Mary Axe. Stavba stadionu byla zahájena v roce 2006. Hlavním dodavatelem byla turecká společnost ENKA.\n\nPřestože stavební práce byly dokončeny ještě před termínem, otevření stadionu bylo odloženo, aby korespondovalo s ukrajinským dnem horníků. O slavnostní otevření stadionu se postarala americká zpěvačka Beyoncé. Prvním fotbalovým utkáním byl zápas 8. kola ukrajinské ligy mezi domácím Šachtarem a FK Obolon Kyjev, který skončil výsledkem 4:0.\n\nV září 2014 byl stadion během války na východní Ukrajině poškozen granáty.\n\nDonbas Arena byla potvrzena jako jeden ze stadionů pro EURO 2012. Odehrály se zde 3 zápasy základní skupiny D, jeden zápas čtvrtfinále a jedno semifinále.\n\n\n"}
{"id": "674156", "url": "https://cs.wikipedia.org/wiki?curid=674156", "title": "Ringelis", "text": "Ringelis\n\nRingelis je potok na západě Litvy (Klaipėdský kraj), v Malé Litvě, v okresech Klaipėda (okresní město Gargždai) a městský okres Klaipėda. Je dlouhý 6,3 km. Povodí má rozlohu 15,0 km². Pramení u vsi Trušeliai, 8 km severovýchodně od Klaipėdy. Teče zpočátku směrem jihozápadním, těsně před dálnicí A13/E272, se kterou se křižuje, se stáčí k severozápadu, přibírá pravý přítok Žvejonė a mezi čtvrtěmi Tauras a Žaliasis slėnis teče západojihozápadně pod asi 20 m vysokým strmým svahem, nad kterým se rozkládá čtvrť Tauras. Dolní tok a soutok s řekou Danė je dosti bažinatý, což podporují i bobří hráze. Do Danė se vlévá jako její levý přítok 12,3 km od jejího ústí.\n"}
{"id": "674158", "url": "https://cs.wikipedia.org/wiki?curid=674158", "title": "Paul Karrer", "text": "Paul Karrer\n\nPaul Karrer (21. dubna 1889 Moskva – 18. června 1971 Curych) byl švýcarský organický chemik nejznámější pro svůj výzkum vitamínů. V roce 1937 spolu s Walterem Haworthem získal Nobelovu cenu za chemii za „práce na karotenoidech, flavonoidech a vitamínech A a B2“.\n\nNarodil se v Moskvě do rodiny švýcarských nacionalistů. V roce 1892 se jeho rodina vrátila do Švýcarska. Studoval chemii na Univerzitě v Curychu pod Alfredem Wernerem a v roce 1911 získal titul Ph.D. Od roku 1919 tam působil jako profesor chemie.\n\nJeho nejvýznamnější prací byl výzkum rostlinných barviv, konkrétně žlutých karotenoidů. Objasnil jejich strukturu a ukázal, že některé z nich se dostávají do těla živočichů ve vitamínu A. Jeho objevy vedly k určení správného strukturního vzorce beta-karotenu, prekurzoru vitamínu A. Bylo to poprvé, co byl objeven strukturní vzorec vitamínu nebo provitamínu.\n\n"}
{"id": "674159", "url": "https://cs.wikipedia.org/wiki?curid=674159", "title": "Eternity (album, Freedom Call)", "text": "Eternity (album, Freedom Call)\n\nEternity je třetí studiové album německé power metalové skupiny Freedom Call. Album bylo vydáno 3. června 2002 společností Steamhammer.\n\n\n"}
{"id": "674160", "url": "https://cs.wikipedia.org/wiki?curid=674160", "title": "Tramvajová doprava v Naumburgu", "text": "Tramvajová doprava v Naumburgu\n\nTramvajová doprava v Naumburgu fungovala od roku 1892 do roku 1991 jako okružní linka ve městě Naumburgu nad Sálou. Poté byla zavřena kvůli opravě, na kterou však nezbyly peníze. Od roku 1994 funguje provoz na přibližně polovině okruhu. Občané říkají tramvaji \"Wilde Zicke\", což znamená divoká koza. Momentálně jde o nejmenší provoz v Německu a jeden z nejmenších v Evropě. Rozchod kolejí je 1000 mm. Provozovatel se nazývá \"Naumburger Straßenbahn GmbH\".\n\nKe slavnostnímu otevření první tramvajové trati s parním provozem došlo 15. září 1892. Vedla od nádraží do centra města. Příjmy z provozu však v prvních letech nenaplňovaly očekávání. V dubnu 1894 byl provoz dokonce na týden zastaven, protože denní ztráta tvořila 30 až 40 tehdejších německých marek. Také plánované prodloužení tratě nebylo možné kvůli nedostatku peněz. Byla i snaha nalézt vnějšího investora, který by převzal provoz tramvají. Tyto pokusy selhaly, a tak nejprve tramvajovou trať a později i vozidla a vybavení převzalo samotné město.\n\nFinanční problémy bylo možné vyřešit, ale narůstající technické problémy vedly Pruské dráhy, vykonávající dohled nad tamním provozem, k nařízení komplexní rekonstrukce trati a nasazení nových, odpovídajících, vozidel. Pod vedením tehdejšího primátora Kraatze byla proto naplánována přestavba na elektrický provoz během následujících šesti let. 25. října 1906 vyjely proto parní tramvaje naposledy. Původní koleje byly vyprodány či sešrotovány.\n\nPředtím v květnu 1906 rozhodlo zastupitelstvo města o stavbě městské elektrárny a elektrické dráhy. Předně měla být vystavěna v tělese dosluhující parní tramvaje a prodloužena o několik set metrů od Václavské brány k Solné bráně. Původní trať byla rychle přestavěna, již během prosince proběhly první zkušební jízdy elektrických tramvají. 2. ledna 1907 byl zahájen pravidelný provoz v desetiminutovém intervalu. Jedna jízda stála 10 feniků. Provoz elektrických tramvají byl ziskový. V dalších letech vznikaly další plány na prodloužení trati. Roku 1910 postaven úsek od Solné brány k Michaelisově ulici, roku 1914 dál přes Moritzův vrch na hlavní nádraží, čímž byl uzavřen kruh spojující nádraží s vnitřním městem. Byly diskutovány i další možnosti rozšíření sítě, včetně stavby tratě do sousedního města Bad Kösen, k nim však nikdy nedošlo.\n\nBěhem první světové války a následných hospodářských problémů Německa byl provoz silně omezen a jízdné vzrostlo. Na začátku roku 1924 byl provoz na několik měsíců zastaven, protože některá vozidla a traťová zařízení byla vážně poškozena a bylo třeba je opravit. Situace se zlepšila roku 1928, dokonce se uvažovalo o stavbě nových tratí, ale následující hospodářská krize tyto plány zmařila. Ve 30. letech se objevily problémy s bezpečností provozu, těsně před začátkem války byl dokonce provoz nakrátko přerušen, znovu pak roku 1940, pro nedostatek provozuschopných vozů. V letech 1943-1945 přepravovala tramvaj i poštu mezi nádražím a poštovním úřadem ve městě, neboť poštovní společnost neměla dostatek vozů.\n\n12. dubna 1945 byl Naumburg bombardován americkým letectvem a celé město bylo velmi poškozeno, včetně tramvajové trati. Provoz byl obnoven až v září. Naumburg byl okupován nejprve vojsky USA, později Rudou armádou. Roku 1949 se stal součástí DDR. Roku 1950 získal naumburský provoz dva nové vozy LOWA ET50. Tyto vozy se však v Naumburgu neosvědčily. V letech 1956-1957 bylo dodáno osm ojetých vozů z Lipska, modernizované ve vagonce Gotha.\n\nDíky novým vozům byl od roku 1957 zaveden provoz na okružní trati v obou směrech. Díky tomu, že mnoho občanů Naumburgu dojíždělo v té době do práce vlakem, využívali tramvaje k cestám na nádraží. Od konce padesátých let fungovala ve městě vedle tramvají i autobusová doprava. Počínaje rokem 1962 byl zaveden samoobslužný provoz bez průvodčích. V té době se také objevily úvahy o ukončení provozu tramvají a převzetí jejich výkonů autobusy.\n\nV době ropné krize roku 1973 se od takových úvah upustilo. Z blízkého Halle přišlo devět starých vozů značky Lindner, které pomohly k pokrytí zvýšené poptávky v době dopravní špičky. Znovu se také objevily plány na prodloužení tratě. Roku 1976 byla v centru města vybudována pěší zóna a zrušena tamní trať, podobně jako v Praze, a tím byl tramvajový okruh přerušen. V srpnu 1979 byl pro vážné nedostatky celý tramvajový provoz na měsíc zastaven a nahrazen autobusy. Roku 1980 byly dodány ojeté vozy z Plavna a Nordhausenu. Následně byla vyprojektována nová trať přes městskou promenádu, která byla o rok později též postavena. Tak byl roku 1982 opět vytvořen tramvajový okruh. Rekonstrukce původní trati však byla, vinou nedostatku materiálu, provedena jen v několika krátkých úsecích. Kvůli obnově trati i vozidel byl provoz znovu nahrazen autobusy na začátku roku 1986 a teprve v červnu 1987 obnoven.\n\nPo sjednocení Německa došlo k hospodářskému útlumu v oblasti a nárůstu individuální dopravy. Mnohé tramvajové provozy obnovily svůj vozový park ojetými vozidly ze západních spolkových zemí, nebo rekonstruovaly ta stávající. Provoz v Naumburgu byl ovšem výjimkou. Bez nákladné modernizace tratí a dalších zařízení nebyl ve městě možný provoz těžších čtyřnápravových či článkových tramvají. Uvažovalo se o náhradě tramvajového provozu autobusy či trolejbusy.\n\nČást naumburských občanů vytvořila sdružení za zachování tramvají a pracovala také na záchraně historických dopravních prostředků z jiných měst. Žádost o památkovou ochranu tramvajové tratě v Naumburgu však byla příslušnými místy zamítnuta. Návrhy na trvalé zachování provozu nebyly realizovány. V srpnu 1991 byla tramvajová trať uzavřena pod záminkou rekonstrukce, ta však nebyla v plánovaném termínu dokončena. Během oslav stého výročí naumburských tramvají se konaly zvláštní jízdy na krátkém úseku do vozovny. V té době se objevila myšlenka turistické tramvaje provozované soukromou společností, která se zamlouvala i vedení města.\n\nNásledně vznikla společnost \"Naumburger Straßenbahngesellschaft mbH\", česky Naumburská tramvajová společnost s r. o. 25. června 1994 uspořádala jízdy koněspřežné tramvaje, která však ve městě nikdy předtím nejezdila. V prosinci téhož roku si najala od města vozidla a další náležitosti tramvajového provozu na dobu dvaceti let, s tím že postupně obnoví celý tramvajový okruh. Roku 1995 potom obnovila elektrický provoz mezi Divadelním (Theaterplatz) a Mysliveckým náměstím (Jägerplatz). Později byl obnoven provoz i dále k hlavnímu nádraží, avšak samotná konečná stanice se nachází jinde než původní, před hotelem Císařský dvůr (Kaiserhof).\n\nRoku 2006 jezdila tramvaj každý letní víkend, od konce března 2007 je znovu zaveden každodenní provoz. Momentálně (duben 2011) jezdí tramvaje ve 30 minutovém intervalu v prokladu s linkou číslo 1 městských autobusů. V rámci naumburské veřejné dopravy mají tramvajové spoje číslo 4.\n\n"}
{"id": "674162", "url": "https://cs.wikipedia.org/wiki?curid=674162", "title": "Boeing KC-135 Stratotanker", "text": "Boeing KC-135 Stratotanker\n\nBoeing KC-135 Stratotanker je vojenský letoun určený pro doplňování paliva jiných letounů ve vzduchu. Kromě doplňování paliva může sloužit i k přepravě cestujících a nákladu. Byl, stejně jako jeho civilní dopravní protějšek Boeing 707, vyvinut z prototypu Boeing 367-80. KC-135 byl prvním tankovacím letounem s proudovým pohonem sloužícím u amerického letectva (USAF). Tento letoun nahradil starší letouny Boeing KC-97 Stratotanker. Letoun byl během své služby často modernizován, včetně celkové výměny všech motorů. KC-135 byl původně určen k doplňování paliva za letu strategických bombardérů, ale byl intenzivně používán i ve válce ve Vietnamu a pozdějších konfliktech, jako byla například operace Pouštní bouře, aby prodloužil dolet a výdrž ve vzduchu stíhacím letounům a bombardérům amerického letectva, námořnictva i námořní pěchoty. Dá se říci, že ve všech konfliktech od 60. let 20. století hrál klíčovou úlohu v podpoře amerických vojenských letounů.\n\nJelikož letoun slouží v rámci USAF od roku 1957, je jedním z pouhých šesti typů letounů s pevnými křídly, které slouží u původního provozovatele (USAF) více než 50 let. Letouny KC-135 byly časem doplněny většími letouny KC-10 Extender. Navzdory zvyšujícím se nákladům na údržbu některé studie naznačují, že mnoho letounů bude létat až do roku 2040.\n\nUSA založily v březnu 1946 Velitelství strategických vzdušných sil (\"SAC\"), které dostalo za úkol zasáhnout leteckým úderem jakýkoliv cíl na světě. K tomu mělo k dispozici bombardéry B-29 a od roku 1950 i bombardéry B-50. Tyto bombardéry však neměly dostatečný dolet, a proto musely být umístěny na základnách daleko od území Spojených států. Řešením bylo zavedení nových typů bombardérů a další rozvíjení technologií tankování letounů ve vzduchu.\n\nPo zavedení prvních proudových bombardérů (např. B-47) bylo jasné, že tankovací letouny poháněné vrtulovými motory jsou pro tento úkol nedostatečné. Očekávané zavedení letounů B-52 ještě urychlilo tlak na rychlé zavedení tankovacích letounů s proudovým pohonem.\n\nPodobně jako jeho „sourozenec“, komerční dopravní letoun Boeing 707, byl letoun KC-135 odvozen od prototypu transportního letounu Boeing 367-80, který byl obvykle nazýván \"Dash-80\". Letoun KC-135 je tomuto letounu podobný, má však užší trup a je kratší než letoun Boeing 707. Boeing, který vyvíjel letoun na vlastní náklady, dal vyvíjenému tankovacímu letounu KC-135 původní firemní označení Model 717.\n\nV listopadu 1953 bylo rozhodnuto o nákupu 200 tankovacích letounů v následujících letech. V roce 1954 vyhlásilo Velitelství strategických sil USAF soutěž na dodání tankovacího letounu s proudovým pohonem. Osloveny byly společnosti Boeing, Consolidated Vultee Aircraft Corporation, Douglas, Fairchild, Lockheed a Martin. Tankovací verze plánovaného dopravního letounu Lockheed L-193 s motory namontovanými na ocase byla vyhlášena vítězem v roce 1955. Jelikož však letoun navržený společností Boeing již létal, mohl být letoun KC-135 dodán o dva roky dříve než vítězný stroj společnosti Lockheed. Proto USAF objednalo 250 letounů KC-135 do té doby, než budou vyrobeny stroje společnosti Lockheed. Nakonec byla objednávka u společnosti Lockheed zrušena, protože letectvo nechtělo provozovat dva různé typy tankovacích letounů. Lockheed nikdy nevyrobil svůj proudový dopravní letoun, zatímco Boeing se se svou rodinou letounů řady 707 stal dominantním hráčem na trhu dopravních letadel.\n\nV roce 1954 americké letectvo objednalo prvních 29 letounů z celkové flotily 732 letounů KC-135A. Poslední letouny KC-135 byly dodány v roce 1965.\nLetoun byl formálně představen a pokřtěn v závodě společnosti Boeing ve městě Renton 18. 7. 1956. Poté následovaly pozemní testy letounu. Letoun poprvé vzlétnul 31. 8. 1956, přičemž první let trval 1 hodinu a 19 minut. USAF převzalo letoun 24. ledna 1957. Letoun byl poté testován letectvem na letecké základně Edwards.\n\nPoté co v letech 1953 a 1954 havarovalo několik linkových dopravních letounů Comet vlivem únavy materiálu, požadovalo USAF u letounu K-135 zvláštní hydrostatické zkoušky trupu letounu. Americké letectvo si zvolilo osmý vyrobený trup letounu, který byl umístěn do nádrže s 1,6 miliónu litrů vody. Zvyšováním a snižováním tlaku bylo simulováno namáhání trupu během letu. Jeden zkušební cyklus představoval šest letových hodin. Po 12 155 cyklech (což odpovídá 72 930 letovým hodinám) se objevily první trhliny na plášti letounu. Výsledkem byly úpravy v konstrukci, upraveny byly i již vyrobené letouny.\n\nLetové zkoušky v letech 1957 a 1958 prokázaly výrazný výkonnostní posun oproti letounům KC-97. Výška pro doplňování paliva vzrostla z původních 5 500 m (18 000 stop) na 10 700 m (35 000 stop), což bylo mnohem výhodnější pro strategické bombardéry. Maximální dostup byl 12 000 m a stoupavost 671 m/min. Nový letoun mohl nést téměř 100 000 l paliva, což bylo téměř dvakrát více než KC-97F (56 700 l), rychlost tankování byla 3 400 l/min.\n\nBěhem zkoušek byly odhaleny některé nedostatky, jejichž řešení si často vyžádalo mnoho času. Největším nedostatkem letounu však byl nedostatečný výkon motorů. V závislosti na povětrnostních podmínkách potřeboval plně naložený letoun s původními motory J57-P-43W s vstřikováním vody rozjezd o délce 2 800 až 3 300 m. Tak dlouhou dráhu však neměla každá základna letectva. Další problémy způsobovalo selhání některého z motorů při startu. Výsledkem bylo snížení maximální vzletové hmotnosti. Vyřešení tohoto problému přinesla až celková remotorizace letounů.\n\nVarianta KC-135Q byla upravena k přepravě paliva JP-7, které potřebovaly letouny SR-71 Blackbird, odděleně od ostatního paliva potřebněho pro vlastní let letounu KC-135 (nádrže v trupu obsahovaly palivo JP-7 a nádrže v křídlech palivo JP-4 nebo JP-8). Když letouny KC-135Q obdržely nové motory CFM56, byly přeznačeny na KC-135T. Mezi letouny KC-135R a KC-135T je pouze malý viditelný rozdíl. KC-135T má okénko ve spodní části ocasních ploch, kde je umístěn dálkově ovládaný vyhledávací reflektor. Má také dvě místa pro plnění palivem na zemi, takže pozemní personál může odděleně plnit nádrže v trupu letounu a v křídlech.\n\nOsm letounů KC-135R je vybaveno zařízením, které jim umožňuje přijímat palivo za letu, tyto letouny jsou obvykle označovány jako KC-135R(RT). Všech osm letounů bylo přiděleno k 22. křídlu leteckého tankování (22nd Air Refueling Wing) na letecké základně McConnell v Kansasu, USA. Tyto letouny jsou používány pro rozšíření působnosti stroje a pro zvláštní operace. Jsou osazovány vysoce kvalifikovanými posádkami, které jsou schopny za letu přijímat palivo. Pokud toto není potřeba, letoun může být používán jako běžný letoun KC-135R.\n\nV zájmu rozšíření schopností a zvýšení spolehlivosti prošel letoun KC-135 několika vylepšeními. Mezi tyto vylepšení patřil program \"Pacer-CRAG\" (CRAG znamená Kompas, radar a GPS), kterým v letech 1999 až 2002 prošly všechny letouny, a který vedl k vyřazení pozice navigátora z posádky. Program vyvinula společnost Rockwell Collins ve státě Iowa. a úpravy byly prováděny společností BAE Systems na letišti Mojave v Kalifornii.\n\nVšechny letouny KC-135 byly původně vybaveny proudovými motory Pratt & Whitney J57-P-59W s běžným tahem 44 kN a zvýšeným tahem 58 kN. Zvýšeného tahu bylo dosahováno vstřikováním vody při startu letounu. Během dvou a půl minuty bylo do motorů vstříknuto 670 galonů (asi 2 500 l) vody. Tato voda umožňovala aktivování druhé sady trysek vstřikujících palivo, a tím i zvýšení výkonu motoru bez rizika roztavení lopatek turbíny. Voda se při průchodu motorem změnila na páru, která vycházela z motoru s ostatními plyny a tím dále zvyšovala výkon motoru. Motor měl při tomto použití poněkud vyšší teplotu a hlučnost.\n\nV 80. letech 20. století bylo v rámci prvního programu výměny motorů remotorizováno 157 letounů leteckých záloh (\"AFRES\") a Národní letecké gardy (\"ANG\") dvouproudovými motory Pratt & Whitney TF-33-PW-102 pocházejícími z civilních letounů Boeing 707, které byly vyřazeny na konci 70. a na začátku 80. let 20. století. Takto upravené letouny byly označeny KC-135E a měly o 14% menší spotřebu paliva než verze KC-135A a mohly použít k natankování při dlouhých letech o 20% více paliva než původní typ. (Rozdíl je v tom, že původní typ A měl prázdnou hmotnost 47 000 kg, zatímco model E měl hmotnost 52 000 kg. Ale maximální vzletová hmotnost se nezvýšila. Proto mohl model E nést jen 86 000 kg paliva, zatímco původní model A mohl nést 91 000 kg paliva.) Jako jediná byla letadla KC-135E vybavena obraceči tahu pro brzdění při zrušení startu a pro zkrácení délky přistání. Flotila letounů KC-135E byla buď rekonstruována na variantu R nebo umístěna do dlouhodobého skladování. Poslední letoun KC-135E, označený číslem \"56-3630\" byl dodán k dlouhodobému skladování k AMARG na základnu Davis-Monthan v září 2009.\n\nDruhým programem výměny motorů, byla remotorizace 500 letounů novými motory CFM International CFM56 (vojenské označení: F108), které vyrábějí společnosti General Electric a Snecma. Dvouproudové motory CFM-56 mají tah 100 kN, což je téměř o 100% více než původní motory J57 při maximálním výkonu. Takto remotorizované stroje, označené buď KC-135R nebo KC-135T, mohou použít k tankování o 50% více paliva (na dlouhých trasách), mají o 25% menší spotřebu paliva a vydávají podstatně nižší hluk (hluk při startu byl snížen ze 126 na 99 decibelů).\n\nOperační dolet letounu KC-135R je o 60% větší než u letounu KC-135E s porovnatelným množstvím paliva k tankování, což značně rozšiřuje jeho operační schopnosti.\n\nV současné době se již neuvažuje o modernizaci zbývajících letounů KC-135E na letouny KC-135R. Modernizace by stála asi 3 miliardy dolarů, tedy 24 miliónů dolarů na letadlo. Podle údajů letectva byly celkové náklady na provoz těchto letounů v roce 2001 2,2 miliardy dolarů. Provoz starší varianty E vychází průměrně na 4,6 milionu dolarů na letoun, zatímco provoz letounu varianty R vychází průměrně na 3,7 milionu dolarů na letoun. Tyto náklady zahrnují personální výdaje, palivo, údržbu, úpravy a náhradní díly.\n\nV rámci tohoto programu byly pod křídla přidány podvěsné kontejnery s hadicovým tankovacím zařízením. Tato zařízení umožňují tankovat letouny US Navy, USMC a většinu spojeneckých letounů v ramci NATO, přičemž je zachován tankovací nástavec pod ocasem letounu pro tankování letounů USAF. Jako podvěsná tankovací zařízení jsou použity kontejnery \"\"Flight Refueling Limited (FRL) MK.32B\"\". Tato zařízení umožňují tankovat dva letouny současně, čímž se zvyšuje efektivita použití v porovnání s tankováním jednoho letounu pomocí sklopného nástavce.\n\nMimo svou hlavní úlohu tankovacího letounu se letoun KC-135, označený NKC-135, účastnil několika výzkumných projektů NASA v Drydenově leteckém výzkumném středisku na základně Edwards v Kalifornii. Jeden z těchto výzkumů probíhal v letech 1979 a 1980, kdy byla zkoušena malá svislá křidélka instalovaná na koncích křídel. Výzkum dokázal, že tato křidélka snižují odpor vzduchu a tím zvyšují dolet letounu při cestovní rychlosti až o 7 procent. Tato křidélka jsou nyní běžně používána u moderních typů komerčních i vojenských dopravních letounů a u malých obchodních dopravních letounů.\n\nNASA rovněž provozovala několik letounů KC-135 (bez tankovacího zařízení) jako letouny pro simulování stavu beztíže. Nejdéle takto sloužil (1973 - 1995) letoun KC-135A, sériové číslo letectva \"59-1481\" pojmenovaný \"Weightless Wonder IV\" registrovaný pod číslem N930NA.\n\nUrčitý počet letounů KC-135A a KC-135B byl modifikován na letouny označené EC-135, RC-135 a OC-135, které jsou používány v rozličných rolích pro vedení elektronického průzkumu a boje.\n\nDrak letounu je charakteristický zkosenými křídly pod úhlem 35 stupňů, které nesou čtyři motorové gondoly, horizontálním stabilizátorem namontovaným přímo na trup hned u spodní části svislé ocasní plochy s pozitivním úhlem vzepětí a vysokofrekvenční rádiovou anténou, která trčí vpřed z horní části svislé ocasní plochy. Těmito základními znaky se letoun podobá civilním dopravním letadlům Boeing 707 a 720, ačkoliv se ve skutečnosti jedná o rozdílná letadla.\n\nPalivo z téměř všech vnitřních nádrží může být tankováno přes tankovací rameno na zádi letounu do tankovaného letounu. Toto rameno je obsluhováno a sledováno operátorem, který sedí v ocasní části letounu.\nTrup letounu bez oken je kompletně přetlakový. Vnitřek trupu je rozdělen na kokpit, hlavní palubu, nákladový prostor a spodní palubu, kde je umístěno tankovací zařízení, místo pro operátora tankovacího ramena, podvozkové šachty a nádrže.\n\nNákladový prostor má rozměry 24,7 x 3,28 x 2,11 m, což umožňuje přepravu šesti standardních palet s materiálem. V závislosti na množství přepravovaného paliva je možno na této palubě přepravovat až 37 600 kg nákladu.\n\nKC-135A měl na hlavní palubě 80 míst pro cestující, v případě potřeby mohl být počet míst zvýšen až na 160 míst. Verze KC-135R má 37 míst k přepravě cestujících. Letoun může být upraven i k přepravě nemocných a raněných. V tom případě umožňuje přepravu až 44 pacientů na nosítkách.\nKřídla jsou vyrobena převážně z hliníku. Podvozek je klasický tříbodový s předním podvozkem. Přední podvozek má dvě kola a dva hlavní podvozky mají každý po čtyřech kolech.\n\nLetoun je poháněn čtyřmi motory, které jsou umístěny v motorových gondolách pod křídly. Na letounu byly postupně použity motory J57, TF-33 a CFM56 (F108). Motory J57 byly vyvíjeny koncem 40. let 20. století. Tyto motory měly malý výkon a proto bylo ke zvýšení výkonu používáno vstřikování vody do motorů. Nádrž na demineralizovanou vodu měla kapacitu 2 536 l, což stačilo na vstřikování vody během dvou minut. Tento systém zvýšení výkonu však byl drahý a poruchový. Problémy byly hlavně při teplotách pod bodem mrazu.\n\nZavedením dvouproudových motorů TF-33 z vyřazených civilních strojů Boeing 707 přineslo zvýšení výkonu motorů až o 30% a zrušení systému pro vstřikování vody. Letouny s těmito motory měly jako jediné letouny z řady zpětný tah.\n\nNakonec byly letouny vybaveny dvouproudovými motory s velkým odtokovým poměrem CFM56 (vojenské označení F108). Tyto motory jsou opět mnohem silnější než motory TF-33 a navíc splňují moderní požadavky na hluk a exhalace výfukových plynů.\n\nStratotanker má celkem 10 nádrží na palivo. Po třech v každém křídle (8 660 l, 7 825 l a 1 650 l v rezervní nádrži), jedna na dolní palubě mezi křídly (27 670 l), po jedné na dolní palubě před křídly (21 980 l) a za křídly (24 285 l) a poslední vzadu na letové palubě (8 265 l).\n\nTankovací „ráhno“ je umístěno pod ocasem letounu. Toto rameno obsluhuje operátor, který ze svého místa může kontrolovat polohu ramena a jeho připojení k tankovanému letounu. Toto rameno se skládá ze dvou trubek zasunutých teleskopicky do sebe. Jeho celková délka se pohybuje od 8,5 do 14,3 m. Vnitřní průměr tankovacího potrubí je asi 10 cm. V typické pracovní poloze je rameno sklopeno dolů pod úhlem 30 stupňů o délce 12,2 m. Rameno umožňuje odklon o 30 stupňů na obě strany a zvětšení úhlu sklopení až na 50 stupňů. Pilot tankovaného letounu je naváděn opticky, aby držel letoun ve správné pozici. Pro malé letouny se přenosová rychlost paliva pohybuje 570 - 1 700l za minutu. Přenosová rychlost paliva u velkých letounů může dosáhnout až 3 400 l/min.\n\nNěkteré letouny byly po čase vybaveny i hadicovými tankovacími zařízeními v kontejnerech pod křídly. Hadice mají délku 24 m, přičemž přenosová rychlost paliva je 1 500 l/min. Čerpadla v kontejnerech jsou poháněna malými vrtulkami na přídi kontejneru. Z těchto tankovacích zařízení mohou být tankovány letouny US Navy, USMC a spojenců v NATO.\n\nLetouny KC-135 byly původně zakoupeny za účelem podpory strategických bombardérů, které podléhaly Velitelství strategického letectva, avšak koncem 60.let ve válce ve Vietnamu letouny naplno prokázaly svou všestrannost. Letoun tankoval ve vzduchu stíhací bombardéry F-105 a F-4, stejně tak i bombardéry B-52. Všem těmto letounům zvýšil dolet, takže mohly bombardovat vzdálenější cíle, než mohly běžně dosáhnout. Americkým stíhačkám umožnil trávit celé hodiny na frontě namísto několika minut, které by jim umožnilo vlastní palivo. Posádky rovněž pomáhaly poškozeným letounům doletět až na místo přistání tím, že je po celou dobu letu k základně napájely palivem. Letouny KC-135 pokračovaly v taktické podpoře letectva i v pozdějších konfliktech, jako byla například Operace „Pouštní bouře“.\n\nVelitelství strategických vzdušných sil (Strategic Air Command) mělo ve službě letouny KC-135 Stratotanker u pravidelných jednotek od roku 1957 do roku 1992 spolu s letouny provozovanými v rámci Letecké národní gardy (\"Air National Guard/ANG\") a Leteckých záloh (\"Air Force Reserve/AFRES\") od roku 1975 do roku 1992.\n\nPři velké reorganizaci USAF, které nakonec vyústilo v deaktivovaní Velitelství strategických vzdušných sil (SAC) v roce 1992, byla většina letounů KC-135 přidělena k nově vytvořenému Velitelství letecké mobility (\"Air Mobility Command/AMC\"). Zatímco AMC zajišťuje většinu tankovacích misí, malý počet letounů KC-135 byl přidělen přímo pod velení amerických leteckých sil v Evropě (\"United States Air Forces in Europe/USAFE\"), Pacifických leteckých sil (\"Pacific Air Forces/PACAF\") a velitelství cvičného letectva (\"Air Education and Training Command/AETC\"). Všechny letouny náležející Velitelství leteckých záloh (AFRC) a většina letounů Letecké národní gardy (ANG) jsou operačně podřízeny AMC. Pouze letouny Aljašské národní letecké gardy a Havajské národní letecké gardy jsou operačně podřízeny Pacifickým leteckým silám (PACAF).\n\nVelitelství vzdušné mobility (\"Air Mobility Command/AMC\") má pod velením více než 481 Stratotankerů, přičemž 292 z nich spadá pod Velitelství leteckých záloh (\"Air Force Reserve Command/AFRC\") a Národní letecké gardy (\"Air National Guard/ANG\"). Tyto letouny čas o času podporují mise AMC.\n\nLetouny KC-135 patří spolu s letouny Tupolev Tu-95, C-130 Hercules, B-52 Stratofortress, English Electric Canberra a Lockheed U-2 k letounům, které slouží více než 50 let u svého původního uživatele.\n\nV roce 2006 nalétal každý letoun KC-135E průměrně 350 hodin a každý letoun KC-135R průměrně 710 hodin ročně. Letouny flotily KC-135 nalétají v současné době dvojnásobný počet hodin než bylo plánováno, tak aby byly uspokojeny všechny požadavky. To samozřejmě vede k vyšším nákladům na udržení letounů v provozu.\n\nV rámci projektů amerického letectva, které vedly k variantám letounu E a R, byla určena životnost letounů na 36 000, resp. 39 000, letových hodin. Podle USAF pouze několik letounů KC-135 dosáhne těchto hodin před rokem 2040, ale v té době budou některé letouny už 80 let staré. USAF odhaduje, že stávající flotila letounů má nalétáno mezi 12 000 do 14 000 hodin. Letouny jsou tedy asi v jedné třetině své životnosti. Nicméně náklady na jejich údržbu se neustále zvyšují. Problémem začíná být i koroze draku letounu.\n\nMezi lety 1993 a 2003 se cena běžné údržby jednoho letounu zdvojnásobila a cena generální opravy se ztrojnásobila. V roce 1996 přišla jedna letová hodina letounu KC-135 na 8 400 USD, zatímco v roce 2002 přišla jedna letová hodina na 11 000 USD. Odhady USAF do roku 2017 očekávají další výrazný vzestup nákladů. Například, operace a podpora letounů KC-135 se zvýší z 2,2 miliardy USD v roce 2003 na 5,1 miliard USD (v hodnotě dolaru v roce 2003) v roce 2017, což znamená nárůst o 130%. V březnu 2009 americké letectvo oznámilo, že aby bylo možné provozovat tyto letouny po roce 2018, bude nutná rekonstrukce pláště letounů.\n\nUSAF proto rozhodlo o nahrazení flotily letounů KC-135. Avšak flotila těchto letounů je neobyčejně velká, a proto bude nahrazována postupně. Zpočátku měla být první skupina letadel KC-767, tankovací verze letounu Boeing 767, pronajata od společnosti Boeing. V roce 2003 bylo toto rozhodnutí změněno a USAF objednalo 80 letounů KC-767 a dalších 20 mělo být pronajato. V prosinci 2003 Pentagon projekt KC-767 zmrazil a v lednu 2006 byl definitivně zrušen. Zrušení následovalo po veřejném odhalení korupčního jednání při uzavírání smlouvy a stejně tak i rozdílné názory na pronájem letounů místo jejich zakoupení. Následně ministr obrany USA Donald Rumsfeld uvedl, že nedodání letounů KC-767 v žádném případě neohrozí operační schopnosti amerického letectva, které bude nadále dosahováno vylepšováním flotily letounů KC-135 a KC-10.\n\nV lednu 2007 USAF oficiálně zahájilo program KC-X vypsáním požadavků na nový tankovací letoun. Program KC-X byl první fází programu nahrazení flotily letounů KC-135. americké ministerstvo obrany vyhlásilo vítězem tendru společný projekt společností EADS a Northrop Grumman odvozený od letounu Airbus A330 MRTT označovaný KC-30 (letoun dostal označení Northrop Grumman KC-45) před letounem Boeing KC-767. 18. června 2008 zaslal Boeing oficiální protest proti výběru letounu společností Northrop Grumman a EADS. V roce 2010 USAF obnovilo soutěž KC-X spolu s upřesněnými požadavky na letoun. Po vyhodnocení nabídek v únoru 2011 byl letoun Boeing KC-767 vybrán jako vítězný stroj, který nahradí letouny KC-135.\n\nBěhem služby postihlo letoun mnoho menších i závažných nehod, které si vyžádaly téměř 400 lidských životů. Následuje výčet nejzávažnějších z nich:\n\n\n\n\n\n\n\n\n\n\n\n\n\n\n\"Další informace o rodině letounů C-135 obsahuje článek Boeing C-135 Stratolifter.\"\n\nKC-135A\nNKC-135A\nKC-135B\nKC-135D\nKC-135E\nNKC-135E\nKC-135Q\nKC-135R\nKC-135R(RT)\nKC-135T\nC-135F\n\n\"Technické údaje pocházejí z oficiálních stránek USAF\".\n\n\n\n Chile\n Francie\n Singapur\n Turecko\n USA\n\nPoznámka: Některé zdroje uvádějí, že Itálie používá několik letounů KC-135, avšak ve skutečnosti se jedná o letouny Boeing 707-300 upravené jako tankovací letouny.\n\n\n\n"}
{"id": "674163", "url": "https://cs.wikipedia.org/wiki?curid=674163", "title": "Severočeská tabule", "text": "Severočeská tabule\n\nSeveročeská tabule je geomorfologická oblast (též podsoustava) v severní části České tabule, rozkládající se podél řek Labe, Jizery a Ploučnice. Zaujímá části krajů Libereckého, Středočeského, Královéhradeckého a Ústeckého. Nejvyšším bodem oblasti je vrch Ralsko.\n\nTabule je tvořená křídovými usazeninami. Plochý povrch je zčásti tvořen strukturními plošinami a zčásti zarovnanými povrchy, okraje jsou zvednuty a je na nich vytvořena soustava kuest. V méně odolných horninách (jílovcích a slínovcích) jsou kotliny s kryopedimenty, v odolných kvádrových pískovcích vznikla skalní města s četnými tvary zvětrávání a odnosu pískovců. Do plochého povrchu jsou zařezána údolí vodních toků, která místy mají kaňonovitý, většinou však neckovitý tvar. Na svazích je řada sesuvů. Výraznými tvary jsou vulkanické tvary (suky).\n\nOblast Východočeská tabule (dle značení Jaromíra Demka VIA) se člení dále na tyto celky a podcelky:\n\n\n\n\n"}
{"id": "674164", "url": "https://cs.wikipedia.org/wiki?curid=674164", "title": "Lipica", "text": "Lipica\n\nLipica () je sídlo na západě Slovinska, které je součástí územně-správní jednotky (občiny) Sežana.\n\nHistorie Lipice je spojena s habsburskou monarchií. Název Lipice je odvozen od lípy, která v okolí roste. Od názvu sídla je odvozen název plemene lipicánů. V roce 1581 bylo rozhodnuto o koupi koní ve Španělsku a pro jejich chov byla zvolena právě Lipice s ohledem na skutečnost, že zdejší klima je podobné španělskému. Místní koňské plemeno, lipicáni, bylo vyšlechtěno za vlády Marie Terezie.\n\nPo první světové válce byla Lipica v italském záboru, v roce 1947 připadla Jugoslávii.\n\n\n"}
{"id": "674165", "url": "https://cs.wikipedia.org/wiki?curid=674165", "title": "Vilém Florentin Salm-Salm", "text": "Vilém Florentin Salm-Salm\n\nVilém Florentin princ či kníže ze Salm-Salmu (10. května 1745 zámek Anholt – 14. září 1810 Hahnbach) byl biskup v Tournai v dnešní Belgii a arcibiskup pražský (s titulem kníže-arcibiskup).\n\nNarodil se jako jako 18. a poslední dítě rakouského polního maršálka a antverpského guvernéra Mikuláše Leopolda, prvního knížete ze Salm-Salmu a jeho vzdálené příbuzné a dědičky řady panství, princezny Dorotei Františky ze Salm-Anholtu. Byl předurčen pro vojenskou kariéru, studoval na francouzské koleji v Juilly a na Tereziánské vojenské akademii, ale poté zvolil církevní dráhu. Vystudoval teologii a právo v Kolíně nad Rýnem a Lutychu.\n\nOd roku 1761 pak v Kolíně, Lutychu a Štrasburku působil jako kanovník. V roce 1771 byl vysvěcen na kněze a roku 1776, ve svých pouhých 30 letech, se stal biskupem v Tournai. Mimo kněžské a biskupské působení působil rovněž jako regent na bezprostředních i šlechtických rodinných majetcích, které spravoval v letech 1773-1788 za nezletilého synovce. V roce 1780 bylo princi ze Salm-Salmu přislíbeno Granské arcibiskupství v Uhrách, nejbohatší v celé tehdejší Habsburské monarchii. Čekatelem na tento arcibiskupský stolec se stal za odměnu, protože svou autoritou a diplomatickým úsilím dokázal přesvědčit kolínskou kapitulu, aby až se uprázdní místo tamního kurfiřta-arcibiskupa, zvolila do čela diecéze arcivévodu Maxmiliána Františka Habsbursko-Lotrinského. Do Vilémových nadějí na získání granského stolce ovšem zasáhla Velká francouzská revoluce.\n\nTournaiská diecéze se rozkládala na území Rakouského Nizozemí i sousední Francie a Vilém Florentin se tak, jako jeden z francouzských biskupů, zúčastnil zasedání generálních stavů 5. května 1789. Již 2. listopadu toho roku byly ovšem ve Francii všechny duchovní statky zkonfiskovány, čímž biskupství přišlo o více než polovinu svého majetku. Krátce nato se revoluční běsnění rozšířilo i do Rakouského Nizozemí a Vilém Florentin, který byl navíc od dubna roku 1790 tlačen francouzskou stranou k přísaze na novou revoluční ústavu, musel prchnout na rodový zámek v Anholtu a pak do Kolína nad Rýnem. Zpět do Tournai se vrátil po potlačení povstání v červnu 1791, ovšem po vypuknutí války Rakouska s Francií a po úspěšné prvotní krátké francouzské ofenzívě směrem do Nizozemí (25. dubna 1792) uprchl Vilém Florentin ze Salm-Salmu ze svého dosavadního biskupství nadobro.\n\nKdyž se však uvolnil úřad pražského arcibiskupa, nominoval jej císař František II. dne 1. května 1793 pro tuto hodnost. Papež translaci z Tournai 23. září 1793 potvrdil. 21. února 1794 obdržel Vilém Florentin pallium, takže mohl 2. května 1794 přesídlit do Prahy. Zde se již nevěnoval přepychu jako předtím v Tournai, nýbrž především dobročinnosti. Jeho první starosti v Praze byly rázu finančního. Musel zaplatit dotaci pro zadlužené sufragánní (tj. podřízené) českobudějovické biskupství a povinnou válečnou daň. Aby mohl arcibiskup Vilém Florentin zachránit stříbrný náhrobek svatého Jana Nepomuckého v Katedrále svatého Víta na Pražském hradě před kontribucí, odvedl v roce 1793 dobrovolnou válečnou daň ve výši 50 000 florinů a pro pozvednutí arcibiskupských statků zpět na dřívější úroveň, musel mj. od téhož roku převzít také údržbu budějovické diecéze ve výši 12 000 florinů ročně. Do arcibiskupských statků a jejich hospodářského rozvoje investoval v průběhu let 200 000 zlatých (florinů) ze svých osobních zdrojů. Až do konce svého episkopátu si podržel jurisdikci nad arcibiskupským velkostatkem ve Světci, který teprve po jeho smrti připadl litoměřickému biskupovi.\n\nV Praze se, stejně jako jeho předchůdce arcibiskup Příchovský, snažil o další zmírnění velmi tvrdých, antiklerikálních a dokonce i proticírkevních zákonů z doby panování císaře Josefa II. Podařilo se mu prosadit znovuzavedení výuky náboženství na gymnáziích, obnovení předvelikonoční stavby Božích hrobů či obnovení procesí. Poutní místo Svatou horu, v těsném sousedství arcibiskupského panství a Příbrami, povýšil roku 1797 na proboštství. Prosazoval rovněž lepší dohled nad diecézním klérem, nedokázal sice ještě odstranit josefínskou státní kontrolu a cenzuru pastýřských listů, přesto tímto způsobem s kněžstvem komunikoval. Zavedl také pro klérus povinnost každoročních duchovních cvičení - annuální kněžské exercicie. Typickým jevem jeho stylu správy byly časté důkladné vizitace, každoročně navštívil několik vikariátů a v roce 1806 provedl generální vizitaci celé arcidiecéze. V roce 1804 postoupil císař František II. církvi správu a údržbu triviálních škol. Téhož roku 8. prosince oznámil Salm v katedrále svatého Víta prohlášení se římského císaře Františka císařem rakouským. 2. listopadu 1807 bylo z Řezenské arcidiecéze vyčleněno Chebsko a následující rok předáno pod pravomoc pražského arcibiskupa.\n\nV době válek s revoluční Francií a napoleonských válek postihly pražskou arcidiecézi válečné kontribuce, později i rabování a nouze. 28. prosince 1809 vydal císař František I. nařízení, že veškeré kostelní zlato a stříbro musí být do 1. května 1810 vydáno na krytí válečných výdajů. Náhrobek svatého Jana Nepomuckého, který byl znovu v ohrožení, se opět podařilo zachránit, ovšem množství kostelních pokladů z celé arcidiecéze bylo nenávratně ztraceno, protože vyplatit je, již bylo nad síly stárnoucího a churavějícího arcibiskupa. Ve válečných letech se Salm snažil zmírnit utrpení těm nejpotřebnějším. Chudině nechával rozdávat z arcibiskupských statků chléb a dřevo, nadané mladíky zachraňoval před odvodem zapsáním na studia do kněžských seminářů a obrovskou nezaměstnanost se snažil alespoň trochu zmírnit sociální stavbou: svým osobním empírovým palácem (dnešní Salmovský palác), který Vilém Florentin nachal v letech 1800-1810 postavit Hradčanském náměstí v Praze, přímo proti dosavadnímu Arcibiskupskému paláci. O jeho kulturních zálibách svědčí to, že na arcibiskupském rožmitálském panství nechal rekonstruovat zbytky hradu na vrchu Třemšín, celý prostor parkově upravit a také na Třemšíně, hoře národních poutí, postavit první rozhlednu. Rekonstrukce zdiva hradu pochopitelně neodpovídala dnešním nárokům památkové péče, ale dobře dokládá arcibiskupovo kulturní a pokrokové myšlení.\n\nNa sklonku života byl arcibiskup stále častěji nemocen. Zemřel v Hahnbachu v Horní Falci, tehdy patřící k Bavorskému království. Smrt ho zastihla na zpáteční cestě do Prahy z lázní v Bad Kissingenu, kde pobýval na léčení. Jeho tělo bylo pak k veřejnému rozloučení vystaveno v kostele v Rožmitálu pod Třemšínem, městečku na arcibiskupském panství. Arcibiskup byl svými poddanými, ale i ostatním lidem v Českém království natolik oblíben, že Rožmitálští odmítli po skončení výstavu těla arcibiskupovo tělo vydat a to muselo být do Prahy převezeno teprve v doprovodu vojenského kordonu. V katedrále svatého Víta se konaly pohřební liturgie. Hrob lidem oblíbeného arcibiskupa se nachází v kostele v Kamenici, sloužícím zároveň jako kaple tamního arcibiskupského zámečku. Tento filiální kostel Vilém Florentin 26. září 1797 osobně po předchozí přestavbě znovuvysvětil a leží tu pochován na vlastní přání. Po arcibiskupově smrti nastalo na pražském stolci čtyřleté období sedisvakance.\n\n\n"}
{"id": "674170", "url": "https://cs.wikipedia.org/wiki?curid=674170", "title": "Východočeská tabule", "text": "Východočeská tabule\n\nVýchodočeská tabule je geomorfologická oblast (též podsoustava) ve východní části České tabule. Zaujímá části krajů Pardubického, Královéhradeckého, Středočeského a Jihomoravského. Nejvyšším bodem oblasti je Baldský vrch.\n\nJe to plochá až členitá pahorkatina s vrchovinným územím na jihovýchodě, převážně v povodí Labe a jeho přítoků (Úpa, Metuje, Orlice, Loučná, Chrudimka, Cidlina) a Svitavy. Leží převážně na svrchnokřídových sedimentech s lokalitami neogenních mořských a říčních a pleistocenních říčních (proluviálních) a navátých (eolických) sedimentů. Je zde rozčleněný až slabě rozčleněný erozně denudační, erozně akumulační až akumulační georeliéf v oblasti křídových antiklinál, synklinál, okrajových sedimentárních stupňovin a tabulí, charakterizovaný zejména plochými kuestami, strukturně denudačními plošinami a plochými hřbety, pleistocenními říčními terasami a údolními nivami Labe a jeho přítoků, a tvary na spraších a vátých píscích.\n\nOblast Východočeská tabule (dle značení Jaromíra Demka VIC) se člení dále na tyto celky a podcelky:\n\n\n\n\n\n"}
{"id": "674173", "url": "https://cs.wikipedia.org/wiki?curid=674173", "title": "Mistrovství světa superbiků 2006", "text": "Mistrovství světa superbiků 2006\n\nPo třech letech v MotoGP se do seriálu vrátil mistr světa z roku 2001 Australan Troy Bayliss. Kombinace jeho jezdeckých kvalit a továrního týmu Ducati Xerox se ukázala být nepřekonatelnou a Bayliss tak mohl slavit titul už po 1. jízdě v Imole, tři závody před koncem sezony. Neoficiální titul vicemistra připadl Jamesi Toselandovi jedoucímu na Hondě, který tak o 10 bodů porazil Norijuki Hagu s Yamahou. Mistr světa z předchozí sezony Troy Corser skončil jako čtvrtý. Titul v rámci poháru značek získala Ducati.\n"}
{"id": "674174", "url": "https://cs.wikipedia.org/wiki?curid=674174", "title": "František Ferdinand Khünburg", "text": "František Ferdinand Khünburg\n\nFrantišek Ferdinand hrabě Khünburg (také \"Küenburg\", \"Khuenburg\", \"Kuenburg\" nebo \"Kienburg\"; 5. února 1651 Mossa u Gorice – 7. srpna 1731 Praha) byl biskup v Lublani a arcibiskup pražský.\n\nDo úřadu pražského arcibiskupa byl císařem nominován brzy po smrti svého předchůdce, již 14. dubna 1710, ale svého stolce se v Praze ujal se značným zpožděním teprve 10. dubna roku 1714, protože v té době panoval strach z morové epidemie. Z titulu své funkce učinil řadu významných kroků:\n\nByl donátorem 1. kaple poutní cesty od pražské Lorety na Hradčanech do kláštera v Hájku. Kaple byly postaveny v letech 1720-1724 a renovovány v 90. letech 20. století. Vyměnil arcibiskupský statek Kojetín na jižní Moravě za Dolní Břežany u Prahy, kde dal starší zámek s parkem adaptovat na letní rezidenci pražských arcibiskupů, která sloužila až do roku 1945.\n\n\n"}
{"id": "674175", "url": "https://cs.wikipedia.org/wiki?curid=674175", "title": "Grosuplje", "text": "Grosuplje\n\nGrosuplje ( ) je označení nejen pro město, ale také pro územně-správní jednotku (občinu) ve středu Slovinska.\n\nPrvní písemná zmínka pochází z roku 1136, kdy se hovoří o \"GROSLUPP\". Valvasor používá označení Velike Uplje. Existuje třináct výkladů původu názvu sídla.\n\nGrosuplje se v průběhu devatenáctého století stalo významným dopravním uzlem. Dříve malá obec s 350 obyvateli získala v důsledku výstavby železnice (1869) spojení s Žužemberkem. V roce 1893 byla po dlouholetých rozpravách ve vídeňském parlamentu postavena také dráha Lublaň – Kočevje, která procházela přes Grosuplje.\n\nPo druhé světové válce nastal rozvoj města jako ekonomického a administrativního centra oblasti.\n\n"}
{"id": "674182", "url": "https://cs.wikipedia.org/wiki?curid=674182", "title": "Kvarteto Martinů", "text": "Kvarteto Martinů\n\nKvarteto Martinů je smyčcové kvarteto s tradičním obsazením nástrojů: 1. housle, 2. housle, viola a violoncello.\n\nKvarteto vzniklo pod názvem Havlákovo kvarteto v roce 1976 na Pražské konzervatoří ve třídě Viktora Moučky, violoncellisty Vlachova kvarteta. Po přechodu studentů na Akademii múzických umění v Praze pokračovalo kvarteto dále v činnosti pod odborným vedením profesora Antonína Kohouta, violoncellisty Smetanova kvarteta. V roce 1985 přijalo kvarteto do svého názvu jméno českého hudebního skladatele světového jména Bohuslava Martinů a zavázalo se tak k propagaci jeho komorních skladeb.\n\nČlenové kvarteta nejdříve sbírali zkušeností na interpretačních kurzech u renovovaných souborů, např. Tel Aviv kvarteto, Amadeus kvarteto, Guarneri kvarteto, Julliard kvarteto atd. a účastnili se mnoha mezinárodních soutěží. Kvarteto Martinů se postupně svou kvalitní hrou prosadilo ve světovém měřítku a nyní dostává pozvánky na vystoupení v mnoha místech Evropy, Asie i Ameriky. Pořádá pravidelně koncertní turné po USA, Kanadě, Japonsku, Velké Británii, Španělsku, Německu, Holandsku, Francii, Finsku a dalších zemích, kde koncertuje na těch nejprestižnějších pódiích. Bývá také přizýváno hrát na Pražském jaru. Kvarteto Martinů se pilně věnuje nahrávání hudebních nosičů, na kterých uvádí především skladby českých autorů, Bohuslava Martinů, Antonína Dvořáka a Leoše Janáčka.\n\nZ původního obsazení kvarteta z roku 1976 zůstali jen Lubomír Havlák (1. housle) a Libor Kaňka (2. housle). Na dalších místech postupně docházelo ke střídání hráčů a v současnosti na violu hraje Zbyněk Paďourek a na violoncello Jitka Vlašánková.\n\nZ bohatého výběru nahrávek jen ty nejprestižnější:\n\nJosef Mysliveček: Smyčcový kvartet C dur, František Xaver Richter: Smyčcový kvartet C dur, op. 51, František Kramář: Smyčcový kvartet Es dur, op. 5, Jakub Jan Ryba: Smyčcový kvartet d moll (Panton 1992), \nBohuslav Martinů: Smyčcový kvartet č. 4, č. 5 a č. 7 (NAXOS 1995), \nBohuslav Martinů: Smyčcový kvartet č. 3 a č. 6, Duo pro housle a violoncello, Tři madrigaly pro housle a violu (NAXOS 1996), \nAntonín Vranický: Smyčcový kvartet D dur, Smyčcový kvartet F dur, Smyčcový kvartet A dur (Studio Matouš 1997), \nAntonín Vranický: Smyčcový kvartet Es dur, Smyčcový kvartet C dur, Smyčcový kvartet G dur (Studio Matouš 1997), \nBohuslav Martinů: Smyčcový kvartet č. 1 a č. 2, Tři jezdci (NAXOS 1997), \nBedřich Smetana: Smyčcový kvartet č. 1 e moll \"Z mého života\", Antonín Dvořák: Smyčcový kvartet F dur \"Americký\" (Kubešovo hudební vydavatelství 1997), \nW. A. Mozart & R. Stallman: Kvintet C dur, op. 521, Kvintet F dur, op. 497, Kvintet C dur, op. 358, flétna – Robert Stallman, viola – Karel Untermuller (Bogner's Café 2006), \nLeoš Janáček: Smyčcový kvartet č. 1 \"Kreutzerova sonáta\", Smyčcový kvartet č. 2 \"Listy důvěrné\" (ArcoDiva 2000), \nSylvie Bodorová: Requiem Terezínského gheta, Koncert de Estio pro kytaru a smyčcové kvarteto, Ronald Stevenson: Voces vagabundae, baryton – Nigel Cliffe, kytara – Maria Isabel Siewers (ArcoDiva 2003), \nTomáš Svoboda: Smyčcový kvartet č. 1, č. 2, č. 3 a č. 4 (North Pacific Music 2006), \nAntonín Dvořák: Klavírní kvintet č. 1 A dur, op. 5, Klavírní kvintet č. 2 A dur, op. 81 (Legare 2004), \nJean Françaix: Quintette No 2 pour Flute, Trio a cordes et Harpe, Vincent d'Indy: Suite en paries pour Flute obligée, Violion, Alto, Violoncelle et Harpe, Gabriel Pierné: Voyage au \"Pays du Tendre\", André Jolivet: Chant de Linos, flétna – Carlo Jans, harfa – Kateřina Englichová (ArcoDiva 2007), \nBohuslav Martinů: Klavírní kvintet č. 1 a č. 2, Sonáta pro dvoje housle a klavír, klavír – Karel Košárek (NAXOS 2007), \nFrédéric Chopin: Klavírní koncert č. 1 e moll, Antonín Dvořák: Klavírní kvintet č. 2 A dur, klavír – Yoshihiro Kondo (Japonsko 2010).\n\n"}
{"id": "674183", "url": "https://cs.wikipedia.org/wiki?curid=674183", "title": "Mahdího armáda", "text": "Mahdího armáda\n\nMahdího armáda ( , \"„Džajš al-Mahdí“\"), též známa jako Mahdího milice či Mahdího brigády, je polovojenská organizace vytvořená šíitským duchovním Muktadou Sadrem v červnu roku 2003. Mahdího armáda vešla ve známost 4. dubna 2004, kdy zahájila ozbrojené povstání proti americkým vojskům v Iráku. Toto povstání skončilo v červnu 2004.\n\nZpočátku byla Mahdího armáda tvořena malým počtem šiítských studentů navštěvujících semináře v baghdádské čtvrti Sadr (dříve Saddám City). Po obsazení Baghdádu americkou armádou 9. dubna 2003 převzali tito studenti odpovědnost za bezpečnost, distribuci humanitární pomoci a ochranu chudých šiítských spoluobčanů. Časem se počet členů Mahdího armády zvýšil na 10 000 mužů. Ačkoliv Muqtada Sadr americkou přítomnost ve svých kázání kritizoval, netoleroval žádné ozbrojené střety s americkými vojáky.\nV dubnu 2004 však došlo k obratu, když došlo zákazu novin Al-Hauza a zatčení jeho několika blízkých spolupracovníků, přešel Muqtada Sadr do protiútoku. Po jeho plamenném projevu se následující den zvedla vlna protestů, které vyvrcholily v ozbrojené povstání Mahdího armády.\n\nPo zahájení povstání obsadily jednotky Mahdího armády Nadžaf, Kúfu, Al-Kút a Sadr City. Později převzaly kontrolu nad městem Karbalá. Další útoky na koaliční vojska se objevily Násiriji a Basře.\n"}
{"id": "674192", "url": "https://cs.wikipedia.org/wiki?curid=674192", "title": "Ondřej Alois Ankwicz ze Skarbek-Poslawice", "text": "Ondřej Alois Ankwicz ze Skarbek-Poslawice\n\nOndřej Alois hrabě Ankwicz ze Skarbek-Poslawice (polsky \"Andrzej Alojzy Ankwicz\", 22. června 1777, Krakov – 26. března 1838 Praha) byl arcibiskup ve Lvově a v Praze.\n\nAnkwicz v roce 1836 korunoval Ferdinanda V. českým králem – jednalo se o poslední českou královskou korunovaci.\n\n\n"}
{"id": "674195", "url": "https://cs.wikipedia.org/wiki?curid=674195", "title": "Misogynie", "text": "Misogynie\n\nMisogynie znamená nenávist k ženám. Termín pochází z řečtiny, ze slov μισεῖν (\"misein\", nenávidět) a γυνή (\"gyné\", žena).\n\nV prvé řadě je misogynie osobní postoj k ženám, ať už otevřený, nebo spíše skrývaný. Misogynii lze najít i v náboženství – fundamentalistický islám (Tálibán), deformované křesťanství (čarodějnické procesy), ale také ve filozofii (Friedrich Nietzsche, Arthur Schopenhauer, Otto Weininger a mnozí další) a v literatuře (markýz de Sade).\n\nNa druhé straně také existují:\n"}
{"id": "674196", "url": "https://cs.wikipedia.org/wiki?curid=674196", "title": "Magnetické pole Jupiteru", "text": "Magnetické pole Jupiteru\n\nMagnetické pole Jupiteru je indukované magnetické pole v určitém okruhu okolo planety Jupiter, ve kterém působí síla generovaná uvnitř Jupitera. Toto pole je přibližně 20 000× silnější, než magnetické pole Země a je největší strukturou sluneční soustavy (je větší, než magnetosféra Slunce).\n\nMagnetické pole Jupiteru lze vidět i ze Země, může se jevit až 5× větší než Měsíc v úplňku, přestože je mnohem vzdálenější. Toto magnetické pole vytváří mohutné výrony urychlených částic v Jupiterových radiačních pásech, interaguje s měsícem Io a vytváří vodivou trubici a plazmový prstenec okolo něj.\n\nSonda Pioneer potvrdila existenci Jupiterova mohutného magnetického pole, které je 10× silnější než zemské a obsahuje 20 000× více energie.\nCitlivé přístroje na palubě odhalily, že jupiterovský „severní“ magnetický pól je na jižním geografickém pólu planety s odchylkou 11 stupňů od jupiterovské osy rotace a se středem pole posunutým mimo střed Jupitera podobně jako je tomu u magnetického pole Země. Pioneer zaznamenal rázovou vlnu jupiterovské magnetosféry ještě ve vzdálenosti 26 miliónů kilometrů a magnetický ohon dosahující až za Saturnovu oběžnou dráhu.\n\nÚdaje ukazují, že velikost tohoto magnetického pole na straně obrácené ke Slunci rychle kolísá, v důsledku změn tlaku slunečního větru, tento jev byl blíže zkoumán při dvou misích Voyager. Bylo objeveno, že proudy vysokoenergetických částic jsou vyvrhovány až k oběžné dráze Země. V jupiterovských radiačních pásech byly nalezeny a naměřeny vysokoenergetické protony, ukázalo se, že mezi Jupiterem a některými jeho měsíci (zvláště Io) protékají elektrické proudy.\n"}
{"id": "674197", "url": "https://cs.wikipedia.org/wiki?curid=674197", "title": "Fluctuat nec mergitur", "text": "Fluctuat nec mergitur\n\nFluctuat nec mergitur (římskými kapitálkami psáno FLVCTVAT·NEC·MERGITVR) je latinské rčení, které znamená \"Zmítá se,\" \"ale nepotopí se\", a které se nachází jako deviza ve velkém znaku města Paříže.\n\nMotto odkazuje na loď zobrazenou v poli štítu, která byla symbolem významného cechu obchodníků na řece Seině, jehož členové měli hlavní vliv na správu Paříže ve středověku. V moderní době může ovšem symbolizovat též historické zvraty a revoluce, kterými město muselo projít, a přesto zůstalo nezlomeno.\n\nHeslo se objevuje už na žetonech z konce 16. století, ale až do Velké francouzské revoluce bylo jen jednou z mnoha deviz hlavního města. Oficiálním heslem Paříže se stalo až vyhláškou pařížského prefekta barona Hausmanna ze dne 24. listopadu 1853.\n\nNápis se rovněž nachází na přilbách příslušníků pařížského hasičského záchranného sboru.\n\nRčení se stalo heslem symbolizujícím solidaritu i odhodlanost po listopadových atentátech v roce 2015, pařížská radnice ho nechala promítat i na oficiálních městských informačních panelech.\n\n"}
{"id": "674200", "url": "https://cs.wikipedia.org/wiki?curid=674200", "title": "Jan Vilém Libštejnský z Kolovrat", "text": "Jan Vilém Libštejnský z Kolovrat\n\nJan Vilém Vojtěch hrabě Liebsteinský z Kolowrat (29. září 1624, Innsbruck – 31. května 1668, Brno) byl příslušník liebsteinské větve rodu Kolowratů, jednoho z nejstarších českých šlechtických rodů. Byl tridentský, pražský, brněnský, olomoucký kanovník a prelát. Císařem byl jmenován arcibiskupem pražským a velmistrem řádu Křižovníků s červenou hvězdou, zemřel však před svým potvrzením v Římě a před svou konsekrací. Je pochován v kryptě olomoucké katedrály svatého Václava.\n\nNarodil se jako šesté z jedenácti dětí Albrechtu Liebsteinskému z Kolowrat (1583–1648), zakladateli starší rychnovské větve rodu, říšskému dvornímu radovi, císařskému komořímu, německému místokancléři a místodržícímu v Českém království a Sabině Viktorii, svobodné paní von Wolkenstein-Trostburg (1596–1684). V roce 1658 byl společně se svými bratry povýšen do říšského hraběcího stavu a o dva roky později i do českého.\n\nPo studiu teologie v Římě se stal byl tridentským, pražským, brněnským a olomouckým kanovníkem a prelátem. V roce 1663 se stal prelátem arcijáhnem olomoucké kapituly a 6. prosince 1667 byl císařem jmenován arcibiskupem pražským, jako nejvhodnější kandidát po smrti předchozího arcibiskupa Arnošta Vojtěcha kardinála z Harrachu. Řád křížovníků s červenou hvězdou ho poté 18. ledna 1668 přijal za svého velmistra a o deset dní později ho ve funkci potvrdil i papež Klement IX. Ještě začátkem února podepsal řádu křížovníků s červenou hvězdou tzv. \"capitulum\" a stal se posledním tzv. postulovaným velmistrem.\n\nÚřadu pražského arcibiskupa se ale nestihl ujmout, protože ještě před svou intronizací zemřel ve věku 44 let během návštěvy u svého bratra v Brně. Pohřben byl v olomoucké katedrále sv. Václava a jeho srdce bylo na jeho přání uloženo v rodinné hrobce v Rychnově nad Kněžnou.\n\n\n"}
{"id": "674201", "url": "https://cs.wikipedia.org/wiki?curid=674201", "title": "Blackjack (rozcestník)", "text": "Blackjack (rozcestník)\n\nBlackjack může být:\n\n\n\n\n\n\n\n"}
{"id": "674204", "url": "https://cs.wikipedia.org/wiki?curid=674204", "title": "The Circle of Life", "text": "The Circle of Life\n\nThe Circle of Life je v pořadí čtvrté studiové album německé power metalové skupiny Freedom Call. Album vyšlo 21. března 2005.\n\n"}
{"id": "674205", "url": "https://cs.wikipedia.org/wiki?curid=674205", "title": "40mm kanón typu 5", "text": "40mm kanón typu 5\n\n40mm kanón typu 5 byl protiletadlový automatický kanón japonského císařského námořnictva s hlavní délky 60 ráží (2400 mm) z konce druhé světové války. Jednalo se o modifikovanou kopii ukořistěných britských 40mm kanónů Bofors, kterých se Japonci zmocnili v Singapuru, ale které nedokázali masově nasadit.\n\nPodle reportu 0-47(N)-2 byl japonský 40mm kanón označován jako typ 5, tedy podle roku 2605 císařského kalendáře (1945 gregoriánského). Vedle toho ale 0-47(N)-2 uvádí, že závěr (po kterém se zpravidla přebíralo označení celé zbraně) byl „typu 5 (rok 1943)“. Roku 1943 by ale mělo odpovídat označení „typ 3“. DiGiulian k tomu dodává, že nesrovnalost v označení mohla být způsobena chaosem v přidělování typových čísel v pozdější fázi války, protože vzhledem ke zkušebním střelbám v roce 1943 by měl kanón nést označení 40mm kanón typu 3.\n\nKdyž se počátkem roku 1942 Japonci zmocnili Singapuru, dostaly se jim do rukou i jednohlavňové vzduchem chlazené 40mm kanóny Bofors v manuálně ovládaných lafetacích. Japonci již ve třicátých letech uvažovali o získání této 40mm zbraně, ale nedostali se dál, než k technickým údajům v katalogu výrobce.\n\nPodle ukořistěných kusů byl v Japonsku zhotoven prototyp nové zbraně, která vycházela z britské jednohlavňové manuálně ovládané lafetace. Na jaře 1943 přistoupilo císařské námořnictvo ke cvičným střelbám na střelnici Torigasaki v rámci jokosuckého námořního arzenálu. Sériovou výrobu prováděly jokosucký arzenál a manufaktura Hitači v Hitači. V říjnu 1944 byla zahájena sériová výroba rychlostí pěti až sedmi kusů měsíčně. Masového nasazení se ale japonské čtyřicítky nedočkaly. Jediným plavidlem císařského námořnictva, které bylo vybaveno 40mm kanóny typu 5, se stala minonoska \"Kamišima\". Ta byla přijata do služby 30. července 1945 a žádných bojových akcí se již nezúčastnila. 40mm kanóny měly být vyzbrojeny i čluny pro obranu pobřeží typu A a B, ale žádný z nich nebyl dokončen.\n\n40mm kanón typu 5 vycházel ze svého britského vzoru. Vzduchem chlazená hlaveň byla vyrobena z monobloku, prodloužena na 2400 milimetrů a opatřena tlumičem zášlehu od firmy Rheinmetall. Report 0-47(N)-2 toto řešení hodnotí jako nedostatečné. Další nevýhody typu 5 byly nízká kvalita výroby součástí, která vedla k zasekávání zbraně, a nevhodné zapalovače v použité munici, které snižovaly efektivní dostřel na 3000 metrů.\n\n40mm kanón typu 5 byl lafetován v jednohlavňových manuálně ovládaných palpostech.\n"}
{"id": "674208", "url": "https://cs.wikipedia.org/wiki?curid=674208", "title": "Daniel Josef Mayer z Mayernu", "text": "Daniel Josef Mayer z Mayernu\n\nDaniel Josef Mayer z Mayernu (16. ledna 1656, Stráž pod Ralskem – 10. dubna 1733, Praha) byl kanovník u sv. Víta v Praze, probošt tamní kapituly, titulární biskup tiberiadský a pomocný biskup pražský, působil také jako generální vikář pražské arcidiecéze. V roce 1731 se stal pražským arcibiskupem.\n\nNarodil se ve Stráži pod Ralskem, městečka v té době poničeného třicetiletou válkou a původním názvem \"Wartenberg\". Jeho otec byl chudý řezník, ale díky podpoře přátel se synovi dostalo vzdělání na jezuitském gymnáziu v Jičíně. Pak pokračoval ve studiu v jezuitském konviktu u sv. Bartoloměje na Starém Městě pražském. Odtud byl jako absolvent-misionář vyslán k protestantům do Přívoru. Dokázal zde získat svou výřečností během několikaleté služby zhruba 500 luteránů pro vstup do katolické církve. Ve svých 28 letech byl poté vyslán na faru v Hroznětíně u Karlových Varů. Kolem roku 1680 byl knězem v Jindřichovicích u Kraslic, odkud misijně působil mezi krušnohorskými luterány v Přebuzi a okolí. \n\nRoku 1688 byl vyslán spolu se členy zvláštního poselstva hraběte Jana Antonína Nostice k dlouhým jednáním do Švédska. Roku 1693 byl zvolen kanovníkem pražské metropolitní kapituly u sv. Víta a roku se stal 1701 proboštem tamtéž. Rok poté byl jmenován generálním vikářem pražského arcibiskupa Jana Josefa Breunera. Tutéž funkci pak zastával od roku 1711 u arcibiskupa Františka Ferdinanda z Khünburgu. \n\nRoku 1711 byl jmenován tajným radou císaře Karla VI. Měl velký podíl na rozvoji kultu sv. Jana Nepomuckého. \n\nKdyž arcibiskup Khünburg roku 1731 zemřel, stal se jeho nástupcem. Tento úřad však zastával pouze rok, neboť v dubnu 1733 ve věku 77 let zemřel. Byl pohřben do hrobky v katedrále sv. Víta na Pražském hradě.\n\nNa své rodné město nezapomínal a několikrát je významně finančně podpořil. Absolventi jím podporovaných škol mu v roce 1904 na rodný dům č.p. 14 dali zhotovit pamětní desku. Podle tamní lidové pověsti měl také jako arcibiskup přijmout delegaci bývalých farníků z hladovějícího západního Krušnohoří, uspořádat pro ni finanční sbírku a obdarovat ji bramborami a poučením, jak je pěstovat, aby nemuseli hladovět.\n\n\n"}
{"id": "674209", "url": "https://cs.wikipedia.org/wiki?curid=674209", "title": "Jan Vondráček", "text": "Jan Vondráček\n\nJan Vondráček (* 16. srpna 1966 Praha) je český herec a dabér.\n\nStudium herectví absolvoval na katedře alternativního a loutkového divadla DAMU a v roce 1994 nastupuje do souboru vznikajícího Dejvického divadla, odkud v roce 1996 přechází se souborem do nově založeného Divadla v Dlouhé. Na jevišti uplatňuje nejen herecké ale i hudební nadání (zpívá, hraje na několik nástrojů, aranžuje i skládá hudbu). Za postavu Lelia v Goldoniho hře \"Lhář\" získal Cenu Alfréda Radoka.\n\nJeho hlas se stal známý díky seriálu \"Mentalista\", kde mluví hlavní postavu Patrika Janea. V roce 2010 obdržel za tento dabérský výkon diváckou Cenu Františka Filipovského. Mimo to ale Vondráček namluvil desítky dalších postav v nejrůznějších filmech a seriálech.\n\nKromě toho, že umí střídat několik odlišných hlasů a je profesionální dabér, umí také dobře zpívat (navíc se změněným hlasem), což dokázal při namluvení audiokazety od Supraphonu- Hobit, podle předlohy J. R. R. Tolkiena, kde je mnoho písní i postav, přesto ji ale Vondráček zvládl namluvit i nazpívat sám.\n\nDabuje například herce jako Chris O'Dowd nebo Bradley Cooper. Jinak jsme ho mohli slyšet mimo mnoho dalších filmů ve snímcích Kmotr II, Liška a pes, Bídníci, Kajínek nebo Merlin. Ze seriálů jsou mimo Mentalisty známí Ztraceni, Ned a Stacey, nebo Pohotovost.\n\nKromě dabingu se věnuje také filmovému herectví (např. Báječná léta pod psa nebo Operace Silver A; v roce 2011 si zahrál ve filmu \"Lidice\").\n\nTaké dabuje postavu ze seriálu Simpsonovi Vočka Szyslaka a Postavu Stewieho Griffina v seriálu Griffinovi.\n\n\n"}
{"id": "674210", "url": "https://cs.wikipedia.org/wiki?curid=674210", "title": "Bell 427", "text": "Bell 427\n\nBell 427 je lehký dvoumotorový víceúčelový vrtulník vyráběný společnostmi Bell Helicopter Textron a Samsung Aerospace Industries. Jeho vývoj je založen na předcházejícím modelu Bell 407. Bell 427 byl později ve výrobě nahrazen modelem Bell 429.\n\nV 90. letech začala společnost Bell vyvíjet nový dvoumotorový model vrtulníku, který měl nahradit ve výrobě model Bell 206. I přesto, že byl Bell 206 úspěšný model, začaly se již objevovat jeho koncepční nedostatky. Na počátku 90. let se sice objevila verze Bell 206LT TwinRanger, ale pro trh bylo potřeba přijít s novým modelem, zvláště pak v reakci na vývoj ostatních výrobců (např. společnost Eurocopter Group tou dobou vyvíjela model Eurocopter EC 135). Nový model měl vycházet jednak z modelů Bell 206 a Bell 206LT TwinRanger a jednak z prototypů Bell 400 a Bell 440. Původně měl však nový model vycházet z jednomotorové verze Bell 407. Měl nést označení Bell 407T a mít dva turbohřídelové motory Allison 250-C22B. Od plánu vývoje bylo však upuštěno, neboť rozsah výkonu vrtulníku nebyl dostačující.\n\nSpolečnost Bell Helicopter zahájila vývoj modelu 427 ve spolupráci se společností Samsung Aerospace Industries (později Korea Aerospace Industries). Model 427 byl představen v únoru 1996 na veletrhu Heli Expo v Dallasu. Bell 427 byl první vrtulník navržený pouze na počítači. Poprvé vzlétnul 11. prosince 1997. Certifikace bylo v Kanadě dosaženo 19. listopadu 1999, v USA byl certifikát získán v lednu 2000. Dynamické systémy vrtulníku byly vyráběny ve Fort Worthu v Texasu, konečná montáž probíhala ve městě Mirabel v Québecu. Některé části vrtulníku (např. trup) jsou montovány v závodě společnosti Samsung v Sachonu v Jižní Koreji. K prvním dodávkám zákazníkům došlo v lednu 2000.\n\nV roce 2004 byl nabízen modernizovaný model Bell 427i, který byl vyvinut ve spolupráci společností Bell Helicopter, Korea Aerospace Industries a japonské společnosti Mitsui Bussan Aerospace. Korea Aerospace Industries měla vyrábět trup a rozvody palivového systému, společnost Mitsui Bussan Aerospace financovala novější skleněný kokpit a navigační systémy aby byl vrtulník schopen letu podle přístrojů. Nová verze měla mít prodloužený trup o 0,36 m, výkonnější motory a vyšší vzletovou hmotnost. Program vývoje byl však zrušen a veškerý vývoj byl směrován na nový model Bell 429. V únoru 2005 bylo veškerých 80 objednávek modelu Bell 427i převedeno na objednávky modelu 429. 24. ledna 2008 oznámila společnost Bell Helicopter plán ukončit výrobu modelu 427, a to tak, aby byly veškeré dodávky ukončeny do roku 2010.\n\nAčkoliv měl být model 427 využíván i pro potřeby letecké záchranné služby, je Česká republika jediná země na světě, která tento typ vrtulníků pro LZS používala. Jeden kus ve zdravotnické konfiguraci existuje i v Kanadě, avšak jedná se o ukázkový model, který není pro potřeby LZS nasazen. V celosvětovém měřítku společnost Bell Helicopter s modelem 427 zaostala a na trhu vrtulníků se zdravotnickou zástavnou se objevil model Eurocopter EC 135, který jej zcela nasytil. V současné době se vyrábí model Bell 429, který má již nyní vyšší úspěchy, avšak majoritní podíl na trhu v dodávkách pro policejní a zdravotnické účely má stále společnost Eurocopter.\nJediným provozovatelem vrtulníků Bell 427 ve zdravotnické konfiguraci v Česku byla společnost Alfa Helicopter, která zajišťovala chod čtyř základen HEMS. Vlastnila celkem tři vrtulníky 427, z nichž byly trvale nasazeny dva kusy, a to na základnách Kryštof 12 v Jihlavě (\"OK-AHA\") a Kryštof 13 v Českých Budějovicích (\"OK-EMI\"). Na základnách Kryštof 04 v Brně a Kryštof 09 v Olomouci slouží vrtulníky EC 135 T2. Třetí stroj (\"OK-AHE\") sloužil jako záložní. Do února 2010 měla společnost Alfa-Helicopter čtyři kusy Bell 427, ale 5. února 2010 došlo k nehodě vrtulníku s imatrikulační značkou \"OK-AHB\", který letěl pro pacienta do Jihlavy. Mezi Horní Olešnou a Panskými Dubenkami vlétnul vrtulník do husté mlhy a z důvodu silného větru došlo ke kontaktu vrtulníku s terénem.\nNikomu z tříčlenné posádky se nic nestalo, nicméně vrtulník se stal provozu neschopný. 6. února ve 13:40 došlo k příletu záložního stroje z Olomouce.\n\nV dubnu 2011 byly ve vrtulnících 427 vyměněny zdravotnické zástavby, aby mohly být nově homologovány.\n\n\n\n\n\n"}
{"id": "674212", "url": "https://cs.wikipedia.org/wiki?curid=674212", "title": "Statistický úřad Republiky Slovinsko", "text": "Statistický úřad Republiky Slovinsko\n\nStatistický úřad Republiky Slovinsko ( '; SURS\"') je odborně-nezávislá vládní agentura, jež má zajišťovat základní úkoly při provádění národních statistik. V čele úřadu stojí v současnosti ředitelka Irena Križman. SURS je odpovědný přímo předsedovi vlády Republiky Slovinsko.\n\nPrvní sčítání lidu se na území dnešního Slovinska uskutečnilo v roce 1754. V roce 1863 vznikla první nezávislá statistická služba ve Vídni. V roce 1919 vznikl \"Direktorát státní statistiky\" () podřízený Ministerstvu sociální politiky Království Srbů, Chorvatů a Slovinců.\n\nV červenci 1941 byl v Lublaňské provincii zřízen za účelem vedení evidence obyvatel \"Statistický úřad v Lublani\" ( / ) podléhající Centrálnímu statistickému úřadu v Římě.\n\n19. srpna 1944 vznikl při Předsednictvu Slovinské národněosvobozenecké rady (SNOS) \"Úřad pro statistiku\" (), jenž měl za úkol sbírat a analyzovat statistický materiál ze všech oblastí hospodářského a veřejného života ve Slovinsku. V červnu 1945 bylo rozhodnuto o zřízení \"Statistického úřadu Slovinska\" () při slovinské vládě. V roce 1951 se z úřadu stal samostatný republikový orgán, v zásadě nezávislý i na Svazovém statistickém úřadu, a došlo ke změně názvu na \"Republikový úřad pro statistiku a evidenci při Hospodářské radě Vlády Lidové republiky Slovinsko\" (). Ke změně názvu došlo v roce 1953 na \"Úřad pro statistiku a evidenci Lidové republiky Slovinsko\" (LRS; a v roce 1956 na \"Úřad LRS pro statistiku\" (). V roce 1963 v důsledku změny názvu státu změnil název i úřad – \"Úřad Socialistické republiky Slovinsko pro statistiku\" ().\n\nJiž v roce 1989 začal Úřad SRS pro statistiku provádět výpočet hrubého domácího produktu podle metodik, které umožňovaly mezinárodní srovnání. V roce 1994 byla zahájena spolupráce s Eurostatem. Každých deset let realizuje SURS sčítání lidu.\n\nŘeditelé a ředitelky:\n\n"}
{"id": "674214", "url": "https://cs.wikipedia.org/wiki?curid=674214", "title": "Bohdan Tůma", "text": "Bohdan Tůma\n\nBohdan Tůma, pseudonym Roman Novotný (* 6. září 1967, Praha) je český herec, dabér a dabingový režisér. Jde o jednu z nejvýraznějších osobností českého dabingu. Na svém kontě má přes sto postav v různých filmech a seriálech a několik desítek filmů i režíroval. Zahrál si i v několika českých filmech a hlavně seriálech – většinou však menší nebo nevýznamné role. Také namlouvá „zeleného mimozemšťana“ pro obchodní řetězec s elektronikou Alza.cz. Jeho nejvýznamnější dabérské role jsou: Eric Cartman v South Parku, Clancy Wiggum ze Simpsonů, Bobby z Brickleberry nebo Semir Gerkhan v Kobře 11.\n\nNarodil se v roce 1967 v Praze. Jako mladý studoval herectví a zpěv na pražské konzervatoři a již v té době účinkoval v několika divadlech, například v divadle E. F. Buriana, Na zábradlí nebo v Žižkovském divadle. Po dokončení školy se brzy prosadil jako herec, moderátor, ale hlavně jako dabér. Jeho první filmová role přišla již v roce 1987, když si ve filmu \"Podivná nevěsta\" zahrál jednu z vedlejších rolí a o několik let později přišly jeho první dabingové role.\n\nV současné době je ženatý a má dvě dcery. \n\n\n\n\n\n\n\nBlbý a blbější\n\n\n\n\n\n"}
{"id": "674215", "url": "https://cs.wikipedia.org/wiki?curid=674215", "title": "Jan Mořic Gustav z Manderscheid-Blankenheimu", "text": "Jan Mořic Gustav z Manderscheid-Blankenheimu\n\nJan Mořic Gustav hrabě z Manderscheid-Blankenheimu ( \"Johann Moritz Gustav Graf von Manderscheid-Blankenheim\", 12. června 1676, Blankenheim – 26. října 1763, Praha/Dolní Břežany) byl v letech 1722-1734 biskupem ve Vídeňském Novém Městě, od roku 1725 probošt svatopetrské katedrály v Kolíně nad Rýnem a v letech 1735-1763 arcibiskup pražský a současně primas český.\n\nJan Mořic Gustav hrabě z Manderscheid-Blankenheimu pocházel ze šlechtického rodu hrabat z Manderscheidu. Jeho rodiči byli Salentin Arnošt, hrabě z Manderscheid-Blankenheimu (1630–1705) a jeho druhá manželka Kristýna Alžběta (1641–1692), dcera hraběte Jiřího Albrechta z Erbachu a Dorothey hraběnky z Hohenlohe.\n\nJan Mořic Gustav byl od roku 1685 členem kapituly kolínské katedrály. V roce 1692 je uveden jako student Univerzity v Kolíně nad Rýnem a roku 1695 byl povolán ke štrasburské kapitule. V radě Kolínského kurfiřtství zastával různé funkce a v Trevírském kurfiřtství zastával úřad kurfiřtského rady. Roku 1721 jej císař Karel VI. jmenoval nástupcem zesnulého Josefa Ignáce della Rovere, biskupa ve Vídeňském Novém Městě. Po biskupském svěcení 3. srpna 1721 byl papežem Inocencem XIII. 14. ledna 1722 potvrzen jako biskup ve Vídeňském Novém Městě. I přes svůj biskupský úřad nastoupil v roce 1725 do úřadu probošta katedrály v Kolíně nad Rýnem. Ačkoli byl roku 1730 povolán na arcibiskupský stolec v Palermu, jeho nástup do úřadu se nekonal.\n\n18. prosince 1733 jej císař Karel VI. jmenoval do funkce pražského arcibiskupa. Poté, co rezignoval na úřad biskupa ve Vídeňském Novém Městě, obdržel 18. prosince 1733 papežskou translaci. Intronizace nového pražského arcibiskupa se konala 12. září 1734 a následovala jeho politika důsledné rekatolizaci v Čechách. On, generální vikář a opat Strahovského kláštera byli členy státní náboženské komise pro vyvlastňování a obracení na víru. Vyslaní misionáři byli povinni knížeti-arcibiskupovi Janu Mořicovi podávat každoroční zprávu o své činnosti.\n\nV době první slezské války byl roku 1741 přítomen holdovzdání kurfiřtu Karlovi Albrechtu Bavorskému a byl předběžně určen pro jeho korunovaci českým králem. Při zpětném dobytí Prahy 25. prosince 1742 císařskými vojsky, sestavila arcivévodkyně Marie Terezie vyšetřovací komisi, která konstatovala Manderscheidovo neloajální počínání. Ačkoli se arcibiskup Manderscheid-Blankenheim cítil být ve smyslu nálezu komise nevinným, byl vyhoštěn z Prahy a byl mu zakázám přístup ke dvoru. Korunovace Marie Terezie na českou královnu v roce 1743 se na její vlastní přání zhostil olomoucký biskup (pozdější arcibiskup) Jakub Arnošt z Lichtenštejna-Kastelkornu. Arcibiskup Manderscheid si již nikdy nezískal zpět přízeň panovnice. V roce 1752 mu byl jako koadjutor přidělen dosavadní královéhradecký biskup Antonín Petr Příchovský z Příchovic, který jej roku 1763 nahradil v úřadu pražského arcibiskupa.\n\nArcibiskup Jan Mořic z Manderscheidu zemřel 26. října 1763 na arcibiskupském zámku v Dolních Břežanech u Prahy, který byl v majetku pražské arcidiecéze od počátku 18. století . Manderschiedovo panství Dobřejovice východně od Prahy, které pořídil za 217 000 zlatých, následně rovněž připadlo pražskému arcibiskupství.\n\n\n"}
{"id": "674216", "url": "https://cs.wikipedia.org/wiki?curid=674216", "title": "Slazenger", "text": "Slazenger\n\nSlazenger je britská značka sportovního oblečení a potřeb, především tenisových a kriketových. Založena byla v roce 1881 a patří tak k nejstarším značkám. Její produkty byly používány především hráči kriketu jako byl sir Don Bradman, sir Garfield Sobers, sir Viv Richards, sir Len Hutton, Denis Compton, Rohan Kanhai, Mark Waugh či Geoffrey Boycott.\n\nOd roku 1902 je oficiálním dodavatelem tenisových míčů pro londýnský grandslam Wimbledon.\n\n"}
{"id": "674217", "url": "https://cs.wikipedia.org/wiki?curid=674217", "title": "Rowan County (Kentucky)", "text": "Rowan County (Kentucky)\n\nRowan County je okres amerického státu Kentucky založený v roce 1856. Správním střediskem je město Morehead. Pojmenovaný je podle senátora Johna Rowana (1773–1843).\n\n"}
{"id": "674218", "url": "https://cs.wikipedia.org/wiki?curid=674218", "title": "Miroslav Matějka", "text": "Miroslav Matějka\n\nMiroslav Matějka (* 21. prosince 1969 Jičín) je český hudebník - flétnista, producent a politik. Od roku 2016 je zastupitelem Královéhradeckého kraje, předtím dvě volební období zastupitel města Jičína, bývalý člen ČSSD a současný člen SPO.\n\nPochází z rodiny s významnými předky jak v hudbě, učitelství tak také v politice (prastrýc Josef Horák byl kantor, sbormistr a sběratel podkrkonošských lidových písní, Miroslav Matějka byl za první československé republiky starosta Jičína).\n\nVystudoval Pražskou konzervatoř (obor flétna příčná, prof. Jan Riedlbauch) a hudební vědu na FF UK v Praze. Pedagogicky působil na Pražské konzervatoři a na Konzervatoři Jana Dejla v Praze. Řadu let se věnuje organizátorské činnosti v oblasti kultury. Od roku 2006 je ředitelem společnosti České doteky hudby a stejnojmenného mezinárodního hudebního festivalu (člena Asociace hudebních festivalů ČR). V poradenské oblasti působí formálně i neformálně pro přední české politiky nejen v Poslanecké sněmovně PČR.\n\nV roce 1993 obnovil činnost předního pražského klavírního kvarteta \"Ensemble Martinů\", nyní je jeho uměleckým vedoucím a s ním vystoupil na největších českých a světových festivalech. Nahrál více jak 15 CD. Premiéroval více jak 70 skladeb českých autorů, řadu jich nahrál pro Český rozhlas, Českou televizi. Stále koncertuje se znamenitými sólisty, soubory a orchestry v oblasti klasické hudby (flétnistou Janem Riedlbauchem, \"Due Boemi di Praga\", varhaníkem Alešem Bártou, \"Virtuosi di Praga\", violistkou Jitkou Hosprovou, flétnistou Claudio Arimanim či sopranistkou Markétou Mátlovou).\n\nVeřejnosti je také znám jako autor dlouhé řady hudebně-literárních projektů s hereckými osobnostmi (Věrou Galatíkovou, Borisem Rösnerem, Radovanem Lukavským, Zdeňkou Procházkovou, Gabrielou Vránovou, Ladislavem Lakomým, Otakarem Brouskem, Sašou Rašilovem, Janem Šťastným, Terezou Kostkovou a dalšími).\n\nV minulosti byl členem ČSSD. Za stranu kandidoval ve volbách v roce 1994 do Zastupitelstva města Jičína, ale neuspěl (stal se prvním náhradníkem). Zastupitelem města se stal až ve volbách v roce 1998, mandát však ve volbách v roce 2002 neobhájil (opět byl prvním náhradníkem). Neuspěl ani ve volbách v roce 2006, do městského zastupitelstva se vrátil až po volbách v roce 2010.\n\nV roce 2012 byl vyloučen z ČSSD, následně vstoupil do SPOZ. Následně za novou stranu kandidoval ve volbách do Poslanecké sněmovny PČR v roce 2013 a v komunálních volbách v roce 2014. V obou případech neúspěšně.\n\nV krajských volbách v roce 2016 byl jako člen SPO zvolen za subjekt \"\"Koalice Svoboda a přímá demokracie - Tomio Okamura (SPD) a Strana Práv Občanů a SNK\"\" zastupitelem Královéhradeckého kraje.\n"}
{"id": "674220", "url": "https://cs.wikipedia.org/wiki?curid=674220", "title": "Juan Marén", "text": "Juan Marén\n\nJuan Luis Marén Delís (* 20. března 1971 Santiago de Cuba, Kuba) je bývalý kubánský zápasník, reprezentant v zápase řecko-římském. V roce roce 1992 na olympijských hrách v Barceloně vybojoval v kategorii do 62 kg bronzovou, v roce roce 1996 na hrách v Atlantě ve stejné kategorii a v roce 2000 na hrách v Sydney v kategorii do 63 kg stříbrnou medaili. V roce 2004 na hrách v Athénách v kategorii do 74 kg obsadil třinácté místo.\n\nV roce 1991 a 1993 vybojoval bronz na mistrovství světa. V roce 2001 obsadil čtvrté, v roce 1997 šesté, v roce 2002 osmé místo, v roce 1995 desáté, v roce 1994 dvanácté, v roce 2003 čtrnácté a v roce 1999 čtyřiadvacáté. V roce 1991, 1995, 1999 a 2003 vyhrál Pan-Americké hry. V roce 1990 vyhrál Mistrovství Střední Ameriky.\n\n"}
{"id": "674221", "url": "https://cs.wikipedia.org/wiki?curid=674221", "title": "Everlast", "text": "Everlast\n\nEverlast je americká značka sportovního oblečení a boxerských potřeb, kterou založil v roce 1910 Jack Golomb. Ten původně zamýšlel vyrábět plavky, avšak neúspěšně. V roce 1925 vyrobil pro Jacka Dempseyho boxerské trenky s elastickým pasem, který nahradil původní kožený pás. Se značkou je též spojen Muhammad Ali.\n"}
{"id": "674222", "url": "https://cs.wikipedia.org/wiki?curid=674222", "title": "Martin Černík", "text": "Martin Černík\n\nMartin Černík (* 25. srpna 1976 Hořice) je bývalý český snowboardista. V 90. letech 20. století se stal prvním českým snowboardistou, který začal jezdit na vrcholných světových závodech.\n\nPochází z Hradce Králové, kde v dětství začal se skateboardingem. Přes něj se v roce 1991 teprve dostal ke snowboardingu.\n\nSoutěžil v disciplínách U-rampa, Big Air a Slopestyle. Byl členem mezinárodních týmů Red Bull, Quiksilver, LIB Technologies, Bent Metal, Level a DC. Dvakrát vyhrál titul mistra republiky, v roce 2001 byl druhý v U-rampě na mistrovství světa organizace ISF. Je vítězem řady závodů zejména v disciplíně Big Air. V závodech Světového poháru se umístil nejvýše na sedmém místě v roce 2007.\n\nPro mladou generaci českých snowboardistů je vzorem a inspirací. Jako producent natočil DVD Snowboardové školy. Na Zimní olympijské hry v roce 2010 se jako závodník sice nekvalifikoval, působil ale v roli trenéra, zejména Šárky Pančochové. Je organizátorem již tradiční akce Snowjam konané v posledních letech každoročně ve Špindlerově Mlýně, v rámci níž se představují vrcholní světoví jezdci. Je také nadšencem heliboardingu, při kterém sjíždí pro filmové kamery strmé štíty hor na Aljašce, Novém Zélandu nebo v Chile.\n\n\n"}
{"id": "674231", "url": "https://cs.wikipedia.org/wiki?curid=674231", "title": "Roderick Murchison", "text": "Roderick Murchison\n\nRoderick Impey Murchison (19. února 1792, Muir of Ord, Skotsko – 22. října 1871 Londýn Velká Británie) byl skotský geolog a paleontolog. Je po něm pojmenován kráter Murchison na Měsíci, australská řeka Murchison a Murchisonovy vodopády v Ugandě.\n\nRoderick Murchison se narodil v tradiční skotské rodině v Muir of Ord v hrabství Ross-shire. Byl vychován v Durhamu. Ve třinácti letech začal studovat na vojenské škole v Great Marlow. Účastnil se tažení do Galicie ve Španělsku v roce 1808, kde byl při ústupu málem zajat. Po skončení napoleonských válek odešel z armády, prodal rodinnou usedlost ve Skotsku a usadil se ve střední Anglii. Zde se brzy stal jedním z největších lovců lišek. Roku 1816 se oženil s Charlotte Hugoninovou, vysoce vzdělanou dcerou generála Hugonina, která ho povzbuzovala k vědeckému studiu. Z podnětu chemika Humphry Davyho se účastnil přednášek na Royal Institution v Londýně. Oblíbil si geologii, stal se jedním z nejaktivnějších členů Geologické společnosti v Londýně. Jeho kolegy byli Adam Sedgwick, William Conybeare, William Buckland, William Fitton, Charles Lyell a Charles Darwin. Murchison za pomoci W. H. Fittona připravil první vědeckou zprávu, kterou přednesl společnosti v roce 1825. \n\nV Geologické společnosti se seznámil s profesorem v Cambridgi Adamem Sedgwickem, s nímž navázal přátelství, které se projevilo zvláště na jejich společných studijních cestách v Anglii, Skotsku aj. Na těchto cestách získal mnoho poznatků, které mu dodaly materiál pro zprávy Geologické společnosti. Tyto zprávy byly v Geologické společnosti velmi ceněny, proto byl Murchison záhy zvolen do funkce jednoho ze dvou sekretářů společnosti. Do terénní práce byl Murchison uveden W. Bucklandem, profesorem v Oxfordu. Spolu s CHarlesem Lyellem studoval vulkanickou oblast v Auvergne a jinde v jižní Francii a navštívil též severní Itálii, Tyrolsko a Švýcarsko. Roku 1829 se pustil spolu se Sedgwickem do řešení nesnadného problému geologické struktury Alp. Výsledky společné cesty do bavorských a rakouských Alp popsali oba autoři v práci „\"A sketch of the structure of the Eastern Alps\"“, vydané Londýnskou geologickou společností v roce 1831. \n\nV roce 1831 navštívil Morchison na popud Bucklanda pobřeží Walesu za účelem studovat zde horniny tzv. drobové formace v podloží starého červeného pískovce (\"Old red sandstone\") a stanovit jejich sukcesi, jak to pro druhohorní horniny Anglie provedl William Smith (1769 – 1839). Z toho se vyvinula dlouholetá Murchisonova práce ve Walesu, Cumberlandu a sousedních hrabstvích, jejímž výsledkem bylo první rozdělení tehdy neprobádaných souvrství v několika rozeznatelných sériích, z nichž každá byla charakterizována ústrojnými zbytky do té doby neznámými v ostatních vrstvách Anglie. Při výzkumu těchto starých formací postupoval Murchison od tehdy již dobře známého souvrství „starého červeného pískovce“ (Old Red Sandstone) směrem dolů do stále starších vrstev a věnoval důkladnou pozornost zkamenělinám obnaženým v jednotlivých vrstvách. Když o svých výzkumech poprvé přednášel roku 1833 v Londýnské geologické společnosti, doporučil mu francouzský geolog L. Elie de Beaumont (1798 – 1874) a jiní přátelé, aby nově stratigraficky rozčleněné komplexy studovaných vrstev „drobové formace“ označil nějakým případným názvem. Bylo to v době, kdy se poprvé začaly vymezovat jednotlivé geologické útvary.\n\nMurchison tedy označil studované komplexy jako útvar \"The Silurian System\" podle kmene Silurů, kteří v římské době obývali Wales.\n\nV téže době, kdy Murchison studoval mladší oddíly „drobové formace“, zabýval se jeho přítel Sedgwick výzkumem starších oddílů drobové formace dobře odkrytých ve skalnatých a geologicky složitých oblastech Cumberlandu a Westmorlandu, známých pod názvem „Jezerní oblasti“ (Lake District), a severního Walesu.\n\nNa Murchisonovu radu zavedl Sedgwick pro starší oddíly drobové formace název kambrický útvar (\"The Cambrian System\") podle krajiny Cambrie, jak se v římské době nazýval Wales.\n\nPodle úložných poměrů a na základě litologické povahy vrstev rozdělil Sedgwick své kambrium do tří oddílů:\n\nPodobně i Murchison rozdělil svůj silur na:\n\nO vzájemném poměru mezi Sedgwickovým kambriem a Murchisonovým silurem se zprvu mnoho nevědělo a soudilo se, že oba útvary do sebe plynule přecházejí.\n\nV roce 1839 vydal Murchison své klasické dílo \"The Silurian System\" doprovázené geologickými mapami, profily a obrazy krajin a tabulemi s vyobrazenými zkamenělinami. Toto monumentální dílo vzbudilo velkou pozornost nejen evropských, ale i amerických geologů a přispělo tak k rozpoznání silurského útvaru v mnoha zemích, v nichž staré formace byly dosud označovány jako „Ubergangsgebire“ nebo „Grauwackenformation“. V Čechách označil Joachim Barrande staré formace středních a jihozápadních Čech jako „systém silurský středních Čech“. \n\nPo stanovení kambrického a silurského útvaru obrátili Murchison a Sedgwick pozornost k jihozápadnímu cípu Anglie, k hrabství Cornwall a Devonshire, kde silně tektonicky postižená drobová formace dlouho působila anglickým geologům potíže ohledně její stratigrafické příslušnosti. V oblasti obou hrabství jižně od Bristolského zálivu není vyvinut starý červený pískovec (Old Red) a značná část vrstev drobové formace obsahuje živočišné a zvláště rostlinné zbytky podobné zbytkům vyskytujících se v kamenouhelných pánvích. Tyto vrstvy se zbytky rostlin byly již tehdy označovány jako Culm-measures. Sběrem a studiem zkamenělin obsažených v drobové formaci Cornwallu a Devonského hrabství se dlouho zabýval William Lonsdale (1794 – 1871), který koncem roku 1837 přišel k závěru, že vrstvy starší než Culmmeasures obsahují zkameněliny, které se značně liší od zkamenělin Murchisonova silurského útvaru i od zkamenělin kulmských a představují jakýsi přechod mezi oběma faunami.\n\nZ toho se dalo usoudit, že vrstvy s touto přechodnou faunou tvoří asi stratigrafický ekvivalent starého červeného pískovce. Sedgwick a Murchison, kteří se dva roky věnovali tomuto problému, se nakonec přesvědčili o správnosti Lonsdalovy domněnky a rozhodli se prohlásit vrstvy v podloží Culm-measures, obsahující faunu přechodného rázu mezi silurskou a kamenouhelnou, za nový samostatný geologický útvar, jejž označili roku 1839 podle Devonského hrabství jako devon – \"Devonian system\". Protože je devonský útvar v jihozápadní Anglii pro silné tektonické porušení špatně vyvinut, nelze ho zde tedy spolehlivě podrobněji stratigraficky rozčlenit, podnikli Sedgwick a Murchison studijní cestu na evropský kontinent do Německa, zvláště do Porýní, na Harz a do Smrčin, kde zjistili, že je zde devonský útvar rozšířen v rozsáhlých oblastech a poskytuje mnohem příznivější podmínky pro stratigrafické studium, než je tomu v Anglii.\n\nV pozdějších letech vznikl mezi Murchisonem a Sedgwickem dlouholetý spor o stanovení poměru kambrického útvaru k útvaru silurskému. Při studiu zkamenělin, které pocházely z Jezerní oblasti a ze severozápadního Walesu, se ukázalo, že fauna tzv. svrchního kambria Sedgwickova je totožná s faunou Murchisonova spodního siluru. Proto prohlásil Murchison Sedgwickovo svrchní kambrium za spodní silur. Sedgwick na rozdělení svého kambria neústupně trval. Pravda byla ovšem na straně Murchisonově, protože Murchisonovo rozdělení siluru se opíralo o paleontologický obsah vrstev, kdežto Sedgwick nebral ve svém dělení kambria vůbec v úvahu výskyt zkamenělin.\n\nSpor o vymezení hranice mezi kambriem a silurem ukončil po smrti Murchisona a Sedgwicka roku 1870 návrh Charlese Lapwortha, profesora na universitě v Birminghamu (1842 – 1920), který pro sporný komplex vrstev stanovil jako samostatný geologický útvar mezi kambriem a silurem – ordovik (\"Ordovician system\"), odpovídající svrchnímu oddílu kambria v pojetí Sedgwicka, resp. spodnímu oddílu siluru v pojetí Murchisona. V novém pojetí představuje silur svrchní oddíl Murchosonova silurského útvaru a bývá takto zúžený silurský útvar často označován jako (Gothlandien), jak ho r. 1893 nazval Eugène Renevier podle švédského Gotlandu.\n\nNa vyzvání ruské vlády vykonal Murchison v letech 1840 a 1841 dvě expedice do Ruska a na Ural, již se jako spolupracovníci účastnili francouzský geolog Édouard de Verneuil (1805-1873) a jako paleontolog – baltský němec, hrabě Alexander Keyserling (1815-1873). Výsledky této vědecké expedice, která byla ruskou vládou dobře podporována, byly jmenovanými autory zpracována v roce 1845 v objemném dvousvazkovém díle „The geology of Rusia and the Ural Mountains“. Na expedici v roce 1841 konstatoval Murchison, že v permské gubernii a v rozsáhlé sousední oblasti východního evropského Ruska se rozkládají v obrovských plochách uloženiny stářím odpovídajícím červené jalovině a zechsteinu střední Evropy a že tudíž Rusko může sloužit jako typická oblast těchto formací. Z toho důvodu navrhl, aby se všechny uloženiny mezi kamenouhelným útvarem a triasem označovaly jako útvar – \"Permian system\" – který by představoval nejmladší člen paleozoika.\n\nToto označení zatlačilo dřívější název Terrain Pénéen, zvláště, když ho doporučil Hanz Bruno Geinitz a Gutbier ve své důležité monografii o zkamenělinách německého zechsteinu a červené jaloviny. Proti Murchisonovu označení permu se později v roce 1859 velmi energicky postavil francouzský, později v Americe usazený geolog Jules Marcou (1814-1898) , který pro perm navrhl název Dyas. Třebaže Hanz Bruno Geinitz (1814-1900) tento název v roce 1861 uznal a ve svých dalších spisech ho užíval, přece se Marcouův návrh neujal a platí nadále Murchisonův název Prem, i když ruský perm se značně liší od permských uloženin střední Evropy.\n\nNa svých cestách po Evropě přicestoval Murchison v srpnu roku 1847 v doprovodu de Verneuila, hraběte Keyserlinga a Joachima Barranda na Moravu. Na společné exkurzi z Olomouce navštívili tito učenci významnou paleontologickou lokalitu u Čelechovic a Kaple (Rittberku), o niž tehdy panovala nejistota, kterému útvaru tamní vápence náležejí. Ve své zprávě, kterou Murchison uveřejnil v roce 1848 v „Neues f. Min., Geol. etc.“ se praví, že vápence olomouckého okolí, přestože svou petrografickou povahou upomínají na starší formaci devonu, podle charakteru své bohaté fauny jsou jistě devonského stáří. Murchison si povšiml křemenců a slepenců v podloží stringocefalového vápence a přirovnal tyto horniny k vrstvám spodního devonu v Porýnském břidličném pohoří. Naproti tomu byl Murchison na pochybách, kam je třeba zařadit tmavé drobové pískovce až slepence, které u Slatinic tvoří nadloží devonských vápenců. Prý tyto pískovce v mnohém ohledu upomínají na některé odrůdy karpatského pískovce. Murchison dále ve své zprávě poznamenává, že až dosud nebyly činěny rozdíly mezi „drobami a vápenci“ olomouckého okolí a „drobami a vápenci“. Potom však, co zhlédl u Olomouce, v Kladsku a ve Slezsku, kde byl zjištěn pravý devon, lze prý se nadít, že v podloží devonských vrstev olomouckého okolí budou nalezeny vrstvy analogické českému siluru. To ovšem byl úsudek nesprávný.\n\nZatím vědecký věhlas a význam Murchisonův rostl a tak, když v roce 1855 zemřel první ředitel britského geologického ústavu (Geological Survey) Sir Henry Thomas de la Bèche (1796-1855), byl Murchison jmenován jeho nástupcem a zastával funkci ředitele až do své smrti v roce 1871. Zde se zasloužil o podrobné geologické mapování britských ostrovů a vybudování muzea praktické geologie v Jermyn Street v Londýně, jakož i o založení královské hornické školy. V pozdějších letech svého života se Murchison zajímal o geologickou stavbu skotské Vysočiny (\"Scotish Highlands\"), kde upoutala jeho pozornost poloha krystalických břidlic, tzv. Eastern Schists neboli Moinianu, v podloží „silurských“ (ve skutečnosti převážně kambrických a spodnoordovických) vrstev. Z tohoto plochého uložení krystalických břidlic na paleozoiku usuzoval Murchison, že krystalické břidlice mohly vznikat i v mladších geologických dobách. V roce 1883 dokázal Charles Lapworth v práci zvané „The secret of the Highlands“, že Eastern Schists (Moinian) byly jako příkrov ploše nasunuty na pruh paleozoických hornin severozápadního Skotska.\n\nVelkou péči věnoval Murchison Královské geografické společnosti v Londýně, ve které byl roce 1830 jedním ze zakladatelů a v dalších letech mnohokrát předsedou. Velmi se zajímal o život a dílo skotského cestovatele v Africe Davida Livingstonea (1813-1873).\n\nMurchison zemřel v Londýně dne 22. října 1871.\n\nK jeho poctě byly zřízeny medaile a fond, které se každoročně udělují jako ceny Geologickou společností v Londýně.\n\n\n"}
{"id": "674237", "url": "https://cs.wikipedia.org/wiki?curid=674237", "title": "Dimensions", "text": "Dimensions\n\nDimensions je páté studiové album německé power metalové skupiny Freedom Call, které bylo vydáno 20. dubna 2007. Stylově album kombinuje rychlé tempo a melodičnost alba Eternity se současným zvukem jako na albu The Circle of Life. Album smixoval Tommy Newton z Victory. Jedná se o koncepční postapokalyptické album, které se odehrává v roce 3051, kdy démon vytvořený člověkem zcela zpustošil svět.\n\n\n"}
{"id": "674239", "url": "https://cs.wikipedia.org/wiki?curid=674239", "title": "University of Wales", "text": "University of Wales\n\nVelšská univerzita (velšsky \"Prifysgol Cymru\", anglicky \"University of Wales\") je konfederační univerzita založená roku 1893. Tato univerzita má akreditované instituce po celém Walesu, jako například Newportskou univerzitu, Univerzity v Cardiffu a Glyndŵru, Lampeter – nejstarší univerzitu ve Walesu, a další zařízení z 19. století jako je Aberystwyth a Bangor. Univerzita též pořádá kurzy v zahraničí a má přes 100 000 studentů.\n\nUniverzitním kancléřem je princ z Walesu (Charles Philip Arthur George) a pro-kancléřem je velšský arcibiskup (Barry Morgan). Vicekancléřem je profesor Marc Clement.\n\nVelšská univerzita byla založena v roce 1893 jako federální univerzita se třemi zakládajícími školami:\nUniversity College Wales (Velšská Univerzitní Škola nyní známá jako Aberystwyth University - Aberystwythská univerzita), která byla založena v roce 1872, University College North Wales (Univerzitní Škola Severního Walesu dnes známá jako Bangor University - Bangorská Univerzita) a University College South Wales and Monmouthshire (Univerzitní Škola Jižního Walesu a Monmouthshiru, která se dnes jmenuje Cardiff University - Cardiffská Univerzita), která byla založena v roce 1881. Před založením federální University, tyto tři vysoké školy připravovaly studenty na zkoušky z University of London (Londýnské univerzity). Čtvrtá vysoká škola, Swansea (nyní Swansea University), byla přidána v roce 1920 a v roce 1931 byla přidána Welsh School of Medicine (Velšská lékařská škola) se sídlem v Cardiffu. V roce 1967 přistoupily další dvě školy: Welsh College of Advanced Technology (Velšská škola Pokročilé Technologie) a University of Wales Institute of Science and Technology - UWIST (Velšský Univerzitní Institut Vědy a Techniky), obě též se sídlem v Cardiffu. V roce 1971 St David's College (Univerzita Svatého Davida nyní známá jako Velšská Univerzita, Trojice svatého Davida), Velšská nejstarší instituce udělující tituly, omezila svou vlastní přidělující moc a přistoupila k Velšské Univerzitě. Finanční krize v pozdních 80.letech způsobila spojení dvou univerzit. UWIST A Cardiffská Univerzitní škola se roku 1988 spojily pod novým jménem - University of Wales College Cardiff - UWCC. V roce 1992 Univerzita ztratila svou výsadní pozici když se Polytechnic od Wales stala Glamorganskou Univerzitou (University od Glamorgan).\n\nUniverzita byla složena z vysokých škol do roku 1996, kdy byla univerzita reorganizována do dvou-stupňové struktury členských institucí s cílem absorbovat Cardiffský institut vysokoškolského vzdělání a Gwentskou školu Vyššího vzdělání.Existující školy se staly institucemi a tyto dvě nové univerzity se staly univerzitními školami. V roce 2003 se i tyto školy staly institucemi a v roce 2004 UWCN získalo svolení k přejmenování na University od Wales, Newport (Velšská Univerzita, Newport).\n\n1. října 2004 se spojila Cardiffská univerzita s Velšskou Lékařskou univerzitou. Takto nově vzniklá univerzita ztratila status instituce a zařadila se do nové kategorie \"dceřiné/související instituce\". Zatímco tato nová instituce nadále udělovala Velšské univerzitní tituly z medicíny a s tím spojenými obory, studenti, kteří se přihlásili ke Cardiffské univerzitě k jiným oborům v roce 2005 a později byli oceňování Cardiffskými univerzitními tituly.\n\nSoučasně univerzita připustila čtyři nové instituce. A tak North East Wales Institute of Higher Education (NEWI), Swansea Institute of Higher Education and Trinity College, Carmarthen (kteří byli dříve přidruženou institucí) spolu s Royal Welsh College of Music & Drama (která byla dříve schválená instituce) byly uznány jako plnohodnotní členové v červnu 2004.\n\nThe Royal Welsh College of Music & Drama následně univerzitu opustila v lednu 2007. V roce 2007 pak následovaly další změny, kdy byla struktura Velšské Univerzity změněna z federační struktury na konfederaci nezávislých institucí.\n\nV listopadu 2008, Aberystwyth, Bangor a Swansea univerzity se rozhodly uplatnit své právo na registraci studentů ke studiu pro jejich vlastní (univerzitní) udělované tituly.\n"}
{"id": "674242", "url": "https://cs.wikipedia.org/wiki?curid=674242", "title": "Výhybka RIGI-VTW 2000", "text": "Výhybka RIGI-VTW 2000\n\nRIGI-VTW 2000 je flexibilní (pružná) výhybka konstruovaná pro ozubnicovou železnici. Výhybka byla navržena tak, aby usnadnila údržbu a provoz v zimních podmínkách na horské dráze Švýcarské společnosti Rigi Bahnen na trati Vitznau - Rigi, ve stanici Freibergen.\n\nKlasické ozubnicové výhybky jsou náročné na údržbu a konstrukci. Problematickým místem konstrukce je křížení ozubeného hřebene s kolejnicí. To je řešeno různě podle druhu ozubnice (vizte výhybky a křížení ozubnicové dráhy).\n\nMezi konkrétní nevýhody patří:\n\nPro konstrukci nové flexibilní výhybky byla stanovena kritéria, která mají eliminovat nevýhody a náklady klasické konstrukce.\n\nPožadavky a kritéria:\n\nFlexibilní konstrukce v tomto případě opravdu znamená \"pružná\". Toto řešení není nikterak nové a připomíná konstrukci vlečných výhybek. Tato řešení se z různých důvodů v praxi nerozšířila a pro ozubnicovou dráhu nejsou vhodná. Princip flexibilní konstrukce spočívá v tom, že výhybka nemá jazyky, které se podle směru přestavení přimykají k přímé nebo odbočující kolejnici, ale v místě společné koleje má pevný bod, od kterého se kolejnice ohýbají do požadovaného směru jízdy. Tam pokračují - navazují na pevné kolejnice v přímém nebo odbočujícím směru. Podle provedení, délky pružného úseku a úhlu odbočení může, ale nemusí být výhybka osazena srdcovkou a přídržnicemi. \n\nPrincip, respektive technické řešení výhybky RIGI-VTW 2000 je patentově chráněné  \n\nRealizované provedení výhybky vychází z patentovaného principu a bylo provedeno podle místních traťových poměrů. Výhybka byla postavena jako oboustranná, téměř symetrická, s použitím pražcových deformačních segmentů namísto klasických pražců, podobných jako na obrázku 5 a 6. Vzhledem k oboustrannému odbočení nebylo nutno konstruovat srdcovku a vzájemná vzdálenost os ozubených hřebenů je dostatečně velká, aby při použití sněhového pluhu nebo frézy nedošlo ke kontaktu mezi hranou pluhu a hřebenem na sousední koleji. Pro ovládání polohy flexibilního úseku, jeho přestavení je použit elektrohydraulický mechanismus umístěný na okrajích základové desky pod úrovní terénu. Vlastní kontrola a řízení chodu obsahuje počítač náprav TIEFENBACH, bezpečnostní řídící systém PILZ a další komponenty jako jsou zdroje, jištění, koncové spínače polohy, ovládací prvky, diagnostiku a další.\n\nDalší dvě výhybky podobného provedení, ale v podobě jednoduchých výhybek (s jednou větví v přímé) byly instalovány na Dolderbahn . Také projekt rekonstrukce stanice Arth-Goldau počítá s instalací dvou podobných výhybek.\n\n\n"}
{"id": "674249", "url": "https://cs.wikipedia.org/wiki?curid=674249", "title": "Nová Máza", "text": "Nová Máza\n\nNová Máza (nizozemsky \"Nieuwe Maas\") je říční rameno řeky Rýn a bývalé říční rameno řeky Mázy. Leží v nizozemské provincii Jižní Holandsko. Počíná soutokem řeky Noord a Lek a teče západním směrem přes Rotterdam. Západně od Rotterdamu se u Vlaardingenu stéká se Starou Mázou a společně tak vytvářejí Het Scheur, rameno delty Rýn-Máza. Celková délka Nové Mázy je přibližně 24 kilometrů. V Rotterdamu vede přes řeku Erasmův most.\n"}
{"id": "674253", "url": "https://cs.wikipedia.org/wiki?curid=674253", "title": "Vinnetou a míšenka Apanači", "text": "Vinnetou a míšenka Apanači\n\nVinnetou a míšenka Apanači je koprodukční, dobrodružný německo-jugoslávský film z roku 1966 na motivy románu Karla Maye \"Old Surehand\". Film byl stejně jako předchozí díly proslulé série natočen na Balkánském poloostrově, tehdejší Jugoslávii.\n\nPůvodně měly ve filmu vystupovat vedle titulní role Vinnetoua ztvárněného francouzským hercem Pierrem Bricem postavy Old Surehanda a Old Firehanda, filmaři se ale nakonec rozhodli pro osvědčenou a divácky oblíbenou roli Old Shatterhanda v podání amerického herce Lexe Barkera. Ve filmu také vystupuje Ralf Wolter v roli Sama Hawkense, který vystupoval i v předchozích dílech.\n\nPříběh vypráví o mladé Apanači, míšence bílého otce a apačské matky, se kterou se otec spolu s jeho přítelem Vinnetouem rozhodnou odvést v den jejích narozenin na místo, kde leží zlato pro ni. Dva přátelé jejího otce se to ale doví a chtějí zlato pro sebe. Tím začíná boj o zlato, do kterého se zaplete i zdejší bandita Curly Bill, kterého ale sesadí jeho pobočník. Apanači, které zastřelí otce, chrání Vinnetou, Old Shatterhand a Sam Hawkens. Když ale hlídá on, unesou banditi s přesilou Apanači a jejího malého bratra Happyho. Díky Old Shatterhandově známé a Apanačinu příteli Jeff, který je tu jako špeh, utečou. Boje zatím pokračují a Happy je znovu chycen a Vinnetou se pro něj vypraví a je nucen dovést bandity k zlatu a pak s chlapcem uteče. Vše vrcholí ve městě, kde se střetnou bandité s lidmi, stavícími železnici a u nichž pracuje i Old Shatterhand, který dělníky přesvědčí. Bandité jsou nakonec chyceni nebo zabiti díky plánu s trhavinou a pomoci indiánů, kterým dá Apanači své zlato. Pobočníka Curlyho Billa zabije rozjetý vlak bez strojvedoucího, a Old Shatterhandovi se ho podaří zastavit pozdě. Apanači se potom s Jeffem vezme a Vinnetou, Old Shatterhand a Sam Hawkens odjíždí vstříc dalším dobrodružstvím.\n\ndalší herci nejsou uvedeni\n\n"}
{"id": "674254", "url": "https://cs.wikipedia.org/wiki?curid=674254", "title": "Chata Monte Rosa", "text": "Chata Monte Rosa\n\nChata Monte Rosa (německy \"Monte Rosa Hütte\", francouzsky \"Cabane du Mont Rose\") je horská chata ve švýcarském kantonu Valais, nedaleko Zermattu. Nachází se na úpatí hory Monte Rosa, v nadmořské výšce 2 883 m. Nová budova byla uvedena do provozu v roce 2009 a nahradila starou chatu, která byla v roce 2011 zbořena. Projekt moderní horské chaty vypracovala Spolková vysoká technická škola v Curychu na počest 150. výročí založení této školy.\n\n"}
{"id": "674255", "url": "https://cs.wikipedia.org/wiki?curid=674255", "title": "Zázrak v New Yorku", "text": "Zázrak v New Yorku\n\nZázrak v New Yorku (nebo Zázrak na 34 ulici, angl. \"Miracle on 34th Street\") je černobílý rodinný film režiséra George Seatona z roku 1947 s Maureen O'Hara a Johnem Paynem v hlavních rolích, a Natalie Wood a Edmundem Gwennem v rolích vedlejších. Snímek byl nominován na čtyři Oscary, z toho tři ceny získal.\n\nV centru Manhattanu se připravuje Macyho přehlídka na Den díkůvzdání a bílouvousej Kris Kringle (Edmund Gwenn) zjistí, že představitel Santa Clause je opilý. Žádá proto pořadatelku Doris Walker (Maureen O'Hara), aby zakročila. Jelikož už nemá čas shánět nového Satntu, požádá pána Kringla, který ve svém nitru věří, že je pravým Santa Clausem, aby se toho zhostil. Úspěch nenechá na sebe dlouho čekat.\n\nMezitím celou přehlídku sleduje ze sousedova apartmánu malá Susan (Natalie Wood), dcera Doris. Susan se totiž často zdržuje u právníka Freda Gaileyho (John Payne), který bydlí naproti. Doris si jde holku vyzvednout a při tom pozve Freda na večeři. Malá Susan je racionální, jako její matka. Nevěří na Santa Clause, matka ji nečte pohádky před dobrou nocí a nepěje ukolébavky před usínám. Susan si ani nehraje s dětmi ve škole, protože ji většina her připadá hloupých. Doris vychovává svou dcera pragmaticky a bez špetky fantasie. Sama se zklamala, nechce aby její dítě trpělo, když zjistí, že všechno jsou to jen iluze. Když to slyší Fred, je ohromený. Ale Doris se mu líbí, a Susan taky.\n\nKris Kringle začne pracovat pro obchodní dům Macy, který pořádal onu alegorickou přehlídku. Manažer obchodu Julian Shellhammer (Philip Tonge) podá pánu Kringlovi seznam hraček, kterých má dům hodně a žádá ho, aby dětem vnutil právě jednu z nich. To je samozřejmě proti víře a hodnotám Santa Clause. Když pak jeden chlapeček žádá hasičské auto s opravdovou stříkačkou, Santa mu ho slíbí. To rozhořčí matku dítěte, která se při hledání auta naběhala a nahledala po celém městě. Pan Kringle však sleduje trh hraček a posílá paní do jiného obchodního domu. Ta nevěří svým uším a promluví si s manažerem. Pochválí vedení prodejny, že kvůli dětem a Vánocům jsou ochotni ustoupit zisku a posílají lidi do jiných obchodním domů, jen aby dětem byly splněny jejich přání.\n\nK Santa Clausovi přichází Susan s Fredem, který ji to odpoledne hlídá. Chce jen pozdravit Santu, ale když to vidí Doris, je znepokojena. Zavolá si bokem Freda a vysvětlí mu, že Susan na Santu nevěří a prosí ho, aby dítěti nemotal hlavu. Mezitím je holčička svědkem, jak Santa rozmlouvá nizozemsky s adoptovaným děvčátkem a to se ji zalíbí. Šéf a majitel obchodního domu pan Macy (Harry Antrim) dostává desítky telegramů, poděkování a blahopřání k novému obchodní taktice, která ctí zásady Vánoc. Zavolá si do kanceláře Doris a manažera Shellhammera a další vedoucí oddělení, a sděluje jim pochvalu a vůli pokračovat v této obchodní politice. Doris, Shellhammer a Santa dostávají tučné prémie. Ještě než Doris šla na kobereček, pozvala si Santu do kanceláře a rozhodla se ho vyhodit. Po tomto musela změnit názor. V jeho zaměstnanecké kartě se píše, že se jmenuje Kris Kringle a jeho adresa domov pro seniory. Fred se rozhodne, že ho nechá bydlet u sebe, aby nemusel tolik dojíždět. Tak jsou si nablízku Fred s Doris a zároveň Susan se Santou. Ta mu sdělí své přání, po splnění kterého bude na něj věřit. Jedná se o velký dům.\n\nDoris pošle Krise na vyšetření k psychologovi Granvillu Sawyerovi. Mezitím si pozve doktora z domova, ve kterém žije pan Kringle a žádá ho o názor. Ten ji sděluje, že pan Kringle je v pořádku až na to, že trpí sebeklamem. Není nebezpečný ani nebere žádné léky, jenom věří, že je Santa Claus. Když nesympatický firemní psycholog Sawyer dokončí testy se Santa Clausem, jde k Doris a svoje antipatie sděluje jak doktorovi z domova, tak jí. Myslím si, že je nebezpečný a neměl by tam pracovat. Santa Claus se totiž ukázal být lepším psychologem než pan Sawyer, a když mu udělal psychologický profil, Sawyer znejistěl a rozčílil se.\n\nJednoho dne pan Kringle oběduje se sedmnáctiletým kolegou Alfredem, který se převléká za Santu. Byl na pohovoru u psychologa a ten mu sdělil, že hraní si na Santa Clause je projevem komplexu viny. To skutečného Santu rozčílí natolik, že jde do Sawyerovy kanceláře a po vzájemné hádce ho uhodí hůlkou. Vše to vidí Doris a Shellhammer. Domluví se, že ho nechají zavřít na psychiatrii v Bellevue, avšak Doris odmítá a nechce s tím mít nic společného. Spiknutí provázaného lží a intrik se teda účastní pouze Sawyer a Shellhammer. To však pan Kringle neví a proto záměrně nesplní výsledek v psychologických testech a je zavřen. Právník Fred jde za ním a žádá ho, aby se vrátil. Doris s tím neměla nic společného, říká mu.\n\nJelikož pan Kringle vyplnil papíry jako Santa Claus, hodlá Fred u soudu dokázat, že to, že si myslí, že je Santou neznamená, že je nenormální. Požádá proto o soudní líčení o duševním stavu pana Kringla. Začíná soud, kterému předsedá soudce Harper (Gene Lockhart). Ani jeho vlastní vnoučata se s ním nechtějí bavit, jak jsou nazlobené, že nevěří v Santa Clause. Veřejné mínění je na straně pana Kringla. Žalobce udává nejeden argument proč pan Kringle nemůže být Santa Clausem. Fred si jako svědka obhajoby nechá předvolat syna žalobce. A ten soudu líčí, jak mu tatínek doma vykládá o Santovi a o tom, že mu přinesu helmu, kterou si tak přál. Žalobce je pokořen, ale přesto žádá hmatatelný důkaz o tom, že Kris Kringle je Santa Claus. Soudce dá Fredovi jeden jediný den.\n\nMalá Susan, smutná a nešťastná osudem pana Kringla, píše dopis. Adresuje ho do soudní síně, ale ještě před odesláním si ho matka přečte a dopíše: \"Já Vám věřím taky, Doris.\". Poštovní pracovník, kterému se dopis dostane do ruky, a který o případu ví z novin dostane nápad. Druhý den je Fred před líčením nervózní, protože nesehnal žádný důkaz. Když však přichází pracovníci pošty a dovážejí velké pytle s asi padesáti tisíci dopisy pro Santa Clause, soud to jako důkaz uznat musí, protože pošta je federální úřad a doručuje zásilky těm, pro které jsou určené. Soudce Harper teda uznává, že Kris Kringle může být Santa Clausem.\n\nPoslední scéna se odehrává v domě, do kterého je nasměroval pan Kringle, než se rozloučili po soudním líčení. Susan hned ví, že je to její vysněný dům, Doris s Fredem jen zmateně a nevěřícně koukají na hůlku Santa Clause, která je opřená o jejich nový krb.\n\n\n\n\n\n"}
{"id": "674256", "url": "https://cs.wikipedia.org/wiki?curid=674256", "title": "Radek Šmerda", "text": "Radek Šmerda\n\nRadek Šmerda (* 14. května 1977, Brno) je český úředník, právník, politik a vysokoškolský pedagog, od dubna do června 2011 ministr dopravy ve vládě Petra Nečase, ve které nahradil Víta Bártu.\n\nVystudoval Právnickou fakultu Univerzity Karlovy. V letech 2002 až 2003 působil jako poradce poslance a pozdějšího náměstka ministra obrany Pavla Severy, v letech byl 2003 až 2006 byl poradcem náměstka ministra obrany Jaroslava Kopřivy. V letech 2007 až 2009 působil jako náměstek ministryně obrany Vlasty Parkanové. Z funkce odešel a byl zaměstnán ve Vězeňské službě. Od roku 2010 byl náměstkem ministra dopravy Víta Bárty, kterého nahradil v dubnu 2011.\n\nDne 30. června 2011 podal demisi, kterou prezident Václav Klaus přijal. Šmerda na postu ministra dopravy skončil kvůli tomu, že Věci veřejné chtěly, aby ministrem byl člen jejich strany. Šmerda, ač na ministerský post nominován Věcmi veřejnými, nebyl jejich členem. Nahradil ho Pavel Dobeš.\n\nJe společníkem Advokátní kanceláře Gřivna & Šmerda, s.r.o. Krom povolání advokáta je rovněž vysokoškolským učitelem.\n\n"}
{"id": "674259", "url": "https://cs.wikipedia.org/wiki?curid=674259", "title": "Imre Polyák", "text": "Imre Polyák\n\nImre Polyák (16. dubna 1932 Kecskemét, Maďarsko – 15. prosince 2010) byl maďarský zápasník, reprezentant v zápase řecko-římském. Čtyřikrát startoval na olympijských hrách. V roce 1952, 1956 a 1960 vybojoval stříbrnou a v roce 1964 zlatou medaili vždy v pérové váze.\n\nV roce 1955, 1958 a 1962 vybojoval zlato, v roce 1961 a 1963 stříbro na mistrovství světa. Dvanáctkrát vybojoval individuální titul mistra Maďarska, dvakrát byl týmovým národním šampiónem. V roce 1958 a 1962 byl vyhlášen maďarským Sportovcem roku. Po ukončení aktivní sportovní kariéry pokračoval ve svém domovském klubu Újpesti TE jako trenér.\n\n"}
{"id": "674303", "url": "https://cs.wikipedia.org/wiki?curid=674303", "title": "Turanská nížina", "text": "Turanská nížina\n\nTuranská nížina (též Turánská nížina, Túránská nížina, , \"Turanskaja nizmennosť\", , \"Tūran ojpaty\") je rozsáhlá oblast Střední Asie mezi Kaspickým mořem na západě, Uralem na severu, kazašskými vrchovinami a Ťan-šanem na východě a výběžky Hindúkuše na jihovýchodě. Od Kaspického moře je oddělena plošinou Ustjurt a s ní sousedícími celky. Na severozápadě k ní sahá výběžek uralského systému, rusky zvaný gory Mugodžary. Na severovýchodě je to Ulytau, výběžek Kazašské pahorkatiny. Na východě přechází v Betpak-Dalu („Hladovou step“), poušť Mojynkum a výběžky Ťan-šanu a Pamíro-Alaje. Vrchoviny na turkmensko-afghánských hranicích na jihovýchodě jsou již předhůřím Hindúkuše, na turkmensko-íránských hranicích se pak ostře zvedá Köpetdag.\n\nV Turanské nížině leží vysychající Aralské jezero a velké pouště Karakum a Kyzylkum. Celá oblast má převážně pouštní či polopouštní charakter. Od severu k jihu se dělí na:\n\nNadmořská výška klesá až na -81 m v severozápadním Turkmenistánu \"(vpad Akdžakalaja)\" a stoupá až na 244 m v severovýchodním Turkmenistánu. V uzbecké části pouště Kyzylkum je ale nížina přerušena osamělými masivy Bukantau (764) a Aktau (922). Celá Turanská nížina je bezodtoká oblast. Řeka Torgaj (Turgaj) na severu se ztrácí v poušti stejně jako další menší toky na okrajích. Oba hlavní veletoky, které nížinou protékají, Amudarja a Syrdarja, končí v Aralském jezeře.\n\n"}
{"id": "674309", "url": "https://cs.wikipedia.org/wiki?curid=674309", "title": "Bombardier Transportation Czech Republic", "text": "Bombardier Transportation Czech Republic\n\nBombardier Transportation Czech Republic a.s. je česká pobočka divize nadnárodní společnosti Bombardier Transportation. Pobočka sídlí ve výrobním závodě v České Lípě, vyrábí se zde komponenty vlakových souprav.\n\nKanadská společnost Bombardier založila dvě hlavní divize. Jednou z nich je Bombardier Transportation, která má své pobočné závody v desítkách zemí světa. Jedním z nich je česká akciová společnost \"Bombardier Transportation Czech Republic a.s.\", která sídlí v České Lípě a zaměstnává zde 800 lidí. Je v tomto městě jedním z největších zaměstnavatelů.\n\nV České Lípě existovala společnost Bohemia, která např. v roce 1931 dodala do Mariánských Lázní dva vagony tramvaje. O několik let později byla začleněna pod Ringhofferovy závody. Po skončení války došlo v říjnu 1945 k jejich zestátnění a v dnešním areálu sídlila Vagonka Tatra, která se zabývala výrobou nákladních vagonů a byla součástí koncernu Československých vagónek Tatra, sdružení národních podniků. Později se sídlo koncernu měnilo, výroba v České Lípě zůstávala. Podnik po roce 1990 získala společnost Bombardier a v jejích areálu vzniklo několik menších servisních podniků.\n\nV závodě v České Lípě, čtvrti Dubice se vyrábí součástky vlaků metra v Paříži i regionálních vlaků používaných na tratích Francie a Německa.\n\nV roce 2009 společnost vykazovala ztrátu přes 107 milionů korun, v roce 2010 hospodařila se ziskem 315 milionů Kč a výnosem přes 2 miliardy korun.Ještě zkraje roku 2010 přistoupila k propouštění agenturních pracovníků.\n\n"}
{"id": "674314", "url": "https://cs.wikipedia.org/wiki?curid=674314", "title": "Oléron", "text": "Oléron\n\nOléron je ostrov na západním (atlantickém) pobřeží Francie, naproti ústí řek Charente a Seudre, severně od ústí řeky Garonny. Patří do départementu Charente-Maritime a do regionu Nová Akvitánie. Na ploše asi 174 km² žije přes 21 000 obyvatel. Ostrov s rozsáhlými plážemi, zajímavou přírodou a velmi slunečným podnebím je oblíbeným turistickým cílem. Od roku 1966 je ostrov spojen s pevninou silničním mostem o délce přes 3 km. V chráněném moři mezi ostrovem a pevninou se pěstují ústřice.\n\n\n"}
{"id": "674335", "url": "https://cs.wikipedia.org/wiki?curid=674335", "title": "Sacudžintó", "text": "Sacudžintó\n\nSacudžintó (: 殺人刀) v překladu \"meč beroucí život\". Je termín označující filozofický princip v japonských bojových uměních, např. šermu \"iaidó\", který pojednává o použití meče bez myšlení nebo bez disciplíny, jehož výsledkem je destruktivní počínání – braní života slabším, šíření zla a nakonec zničení lidskosti. Také nečinnost umožňující rozvíjet válku nebo jinou katastrofu je považováno za \"sacudžintó\". Někdy je též používáno v psané formě jiného znaku pro meč 剣 . Celkově, pak termín se píše (: 殺人剣) a čte se jako \"sacudžinken\", ale význam je obdobný. Je tak spíše děláno z důvodu zdůraznění protikladu filozofických principů \"sacudžintó\" a \"kacudžinken\", které se často objevují pohromadě k pochopení jejich významu.\n\nV japonských bojových uměních se studuje význam vztahu \"sacudžintó\" a \"kacudžinken\", aby se adepti naučili rozpoznávat případné důsledky používání svých schopností a našli způsob, jak s nabytými schopnostmi nakládat.\n\n"}
{"id": "674345", "url": "https://cs.wikipedia.org/wiki?curid=674345", "title": "Kacudžinken", "text": "Kacudžinken\n\nKacudžinken (: 活人剣 ), v překladu \"meč dávající život\", je termín označující filozofický princip v japonských bojových uměních, např. šermu \"iaidó\". Pojednává o použití meče v situacích, kdy je konáno na základě zkušeností se schopností jednat mírumilovně tak, aby se vyřešila situace bez použití násilí či jeho minima. Snahou takového používání meče je nejen neutralizovat/zneškodnit útok, ale též přimět útočníka, aby si uvědomil chybu svého počínání a zanechal/odvrhnul násilí. \"Kacudžinken\" je chápán jako protiklad k filozofickému principu \"sacudžintó\". V japonských bojových uměních se studuje význam vztahu \"sacudžintó\" a \"kacudžinken\", aby se adepti naučili rozpoznávat případné důsledky používání svých schopností a našli způsob, jak s nabytými schopnostmi nakládat.\n\nNa úrovni celku pak \"kacudžinken\" nabývá významu nevraždění, ale také použití meče k ochraně osob nebo k zachování harmonického řádu společnosti. Též je význam \"kacudžinken\" chápán jako zabránění v nečinnosti, která umožňuje rozvíjení války nebo jiné katastrofy. Tudíž zbraň pak ve výsledku slouží k ochraně, darování života.\n\nNa této úrovni je tato myšlenka vystižena v japonském citátu, \"Jeden život zachraňuje tisíce.\", který je používán k vysvětlení různých politických atentátů v dějinách předválečného Japonska. V tomto pojetí samotná vražda, ale také nečinnost umožňující rozvíjet válku nebo jinou katastrofu, by bylo bráno jako \"sacudžintó\" - způsob jednání, kdy 'meč bere život'. \"Kacudžinken\" by bylo \"setnout hlavu hada\" (setnout hlavu původci zla), a tím zabránit válce či konfliktu.\n\n"}
{"id": "674347", "url": "https://cs.wikipedia.org/wiki?curid=674347", "title": "Erwin Dubský", "text": "Erwin Dubský\n\nErwin Antonín Anna Dubský (23. června 1836 Brno – 28. února 1909 Vídeň), byl příslušník starého českého, později moravského rodu Dubských z Třebomyslic a fregatní kapitán, který na svých cestách navštívil exotické krajiny Dálného Východu, a které zdokumentoval prostřednictvím jedinečné kolekce předmětů z Japonska, Číny a Severní Ameriky včetně podrobných deníkových zápisů, jejichž významná část je dodnes uložena v prostorách zámku v Lysicích.\n\nNarodil se do rodiny hrabat Dubských, k jejichž lysicko - drnovskému panství náležely vesnice Bedřichov, Drnovice, Hluboké, Kunčina Ves, Kuničky, Lačnov, Štěchov, Lhotka, Rozsíčka, Touboř, Ústup, Voděrady, Žerůtky, spolu s několika panskými dvory, lihovarem, rybníky a rozsáhlými lesy včetně rodového zámku v Lysicích, jako druhorozený z celkem dvanácti sourozenců.\n\nJeho otec byl Emanuel hrabě Dubský z Třebomyslic (20. 2. 1806 – 19. 9. 1881), který mimo své povinnosti majitele panství zastával řadu dalších funkcí. Od roku 1841 byl členem a později předsedou Moravsko - slezské společnosti pro podporu zemědělství, přírodovědy a vlastivědy, dále čestným členem Wernerovy společnosti pro geologický průzkum Moravy a c. k. Slezska (1869) a prezidentem Moravské banky (1869). V roce 1854 byl jmenován c.k. komořím, v roce 1862 c.k. tajným radou a doživotním členem panské sněmovny se stal roku 1869.\n\nJeho matka Mathilda, hraběnka Zierotin - Lilgenau (1808–1887), byla příslušnice starobylého moravského rodu Žerotínů.\n\nVzděláním Erwina Dubského byl pověřen Mořic Trapp - pozdější kustod Františkova muzea v Brně, který se stal od 50. let 19. století na zámku v Lysicích archivářem a knihovníkem. Další studia Erwina Dubského probíhala na akademickém gymnáziu v Brně, na ženijní akademii ve Vídni (1849 - 1851) odkud později přešel na námořní akademii do Terstu.\n\nNastoupil do služby v císařské válečné flotile jako námořní kadet v hodnosti praporčíka.\nOd roku 1851 podnikl Erwin Dubský řadu výzkumných i vojenských plaveb nejprve po Středomoří.\nV roce 1851 plul na školní plavbě na korvetě Titania jako námořní kadet.\n\n1852 se plavil na korvetě Leipzig.\n\n1853–1854 (?) absolvoval dvě plavby kolem Itálie.\n\n1855 na korvetě Carolina cestoval do Alexandrie.\n\nNa téže korvetě později v letech 1857–1858 absolvoval svoji první cestu přes Atlantik do Brazílie .\n\nOd prosince 1855 do listopadu 1856 absolvoval Erwin Dubský pod vedením kontradmirála císařského námořnictva Ferdinanda Maxmiliána, císařova mladšího bratra, plavbu východním Středomořím ke břehům Malé Asie na kolesovém parníku Elisabeth.\n\n1859 následuje cesta na válečné lodi Kaiser.\n\n1860 na šroubové fregatě Radetzky pluje na Rhodos a Korfu .\n\n1861 podniká plavbu po benátské laguně. Na lodi Andreas Hofer se plaví z Terstu na Korfu a zpět se vrací na šroubové korvetě Adria do Puly.\n\nV roce 1862 plavby kolem Terstu pokračují na freatě Venus a Elizabeth a na fregatě Novara 1862–1863 přestavěné na parní pohon.\n\nNa lodi Greif roku 1870 absolvuje manévrovací plavbu z Terstu do Puly.\n\n1873–1876 expedice k břehům Japonska - \"Cesta kolem světa na korvetě Erzherzog Friedrich\", kterou Erwin Dubský absolvuje ve funkci prvního důstojníka.\n\n1876 se plaví kolem jadranského pobřeží na lodi Möve, jejíž model lze zhlédnout na lysickém zámku.\n\n1878 plavby východním Středomořím na Garganu a 1883 na Albatrosu tamtéž.\n\n1879 na Minervě k francouzskošpaněskému pobřeží.\n\nZa své služby byl Erwin Dubský povýšen 15. září 1878 císařem Františkem Josefem I. na korvetního kapitána a v 80. letech pak na kapitána fregatního.\nV roce 1885 byl Erwin Dubský penzionován.\n\nKromě výše uvedených se jeví jako nejvýznamnější expedice, kterou sám Erwin Dubský nazýval \"Cesta kolem světa na korvetě Erzherzog Friedrich\", a jež se datuje od nalodění 23. prosince 1873, vyplutím z přístavu Pula dne 16. května 1874 a končí přistáním 21. června 1876 a vyloděním v domovském přístavu 13. srpna 1876.\n\nJednalo se o dálkovou expedici, která se vydala nově vybudovaným Suezským průplavem do Adenu a na Cejlon. Poté pokračovala cesta do Singapuru, Hogngkongu, Šanghaje a Japonska. Ze strany Rakouska-Uherska bylo hlavním cílem navázání a získání nových obchodních styků s japonským císařstvím a královstvím Siam, vybudovat obchodní základnu na Borneu a zúčastnit se astronomického pozorování přechodu planety Venuše mezi Zemí a Sluncem. Loď se plavila do Nagasaki, Šimonoseckým průlivem do Kóbe a Jokohamy. Potom se loď obrátila směrem zpět do Honkongu, plula do Manily a na Tchaj-wan do Bangkoku. Přes indonéské ostrovy zpět do Singapuru, Batávie a odtud zpět do Hongkongu a Jokohamy. Poté se expedice vydala na zpáteční cestu Pacifikem do San Francisca, podél chilského pobřeží do Valparaisa pak Magelhãensovým průlivem do Montevidea.\n\nPlavba končila cestou přes Gibraltar, do Alžíru a přistáním v domovské Pule.\n\nPodle záznamů Erwina Dubského délka plavby činila 49 000 námořních mil. Krytá korveta Erzherzog Friedrich s parním pohonem lodního šroubu byla válečná rakouská loď s diplomatickým posláním a měla prezentovat císařství v dalekých zemích vedle klasických námořních mocností té doby. Činnost expedice byla deklarována jako vědecká, jejíž účelem je poznání a rozvoj politických vztahů.\n\nErwin Dubský v průběhu cesty nashromáždil jedinečnou sbírku dokumentů, která ve své všestrannosti pokrývá téměř všechny kulturní projevy tehdejší lidské činnosti v zemích Dálného Východu.\n\nJako nejvýznačnější se jeví především sbírka 506 kusů albuminových fotografií, která má podobu souboru vyobrazení dokumentujících průběh expedice. Jedná se o krajinné a sídelní veduty, panoramatické snímky exotických přístavů, snímky v antropologickém pojetí místních typů obyvatel včetně detailů jejich oblékání a rekvizit každodenního života. Soubor fotografií je adjustován do devíti alb s názvem \"Von der Weltumsegelung S. M. Corvette Erzh: Friedrich 1874 - 1876\".\n\nTři z nich, menší, obsahují portrétní fotografie ručně kolorované a tzv. typy. Dalších šest alb, ve větším formátu, obsahuje fotografie krajin a místních pamětihodností. Fotografie jsou podlepeny kartonem, očíslovány a obsahují krátký popisek. Byli identifikováni tito autoři: Raimund von Stillfried - Ratenicz, Felice Beato, Francis Chit, Ueno Hikoma, Ičida Sóta a další. Vyobrazení na fotografiích doplňuje Erwin Dubský detailním popisem místních reálií a líčením průběhu expedice ve svých rukopisných denících. Mají formu plavebního deníku a na 192 foliantech shrnují záznamy z let 1851 - 1884 z jednotlivých plaveb včetně samotné plavby na korvetě Erzherzog Friedrich, která začíná zápisem 23. prosince 1873.\n\nKromě dvourozměrných dokumentů nakoupil a obdržel darem Erwin Dubský řadu uměleckých artefaktů, předmětů uměleckého řemesla a předmětů etnografického charakteru. Jedná se o výrobky z porcelánu především japonské provenience. Jsou to například vázy zdobené barevnými emaily a zlatem na polevě s tradičním dekorem charakteristickým pro období Mejdži. Dále soubor tenkostěnných šálků s podšálky a víčky, porcelánová toaletní souprava, picí soupravy na saké apod. Ukázky umění laku prezentují pouzdra na čaj a psací potřeby \"suzuribako \". Předměty z bronzu, řezby do kamene, tisky a mapy, textilie, výšivky, vějíře, mince, včetně různorodého etnografického materiálu a loveckých trofejí - například paroží jelena Wapiti ze Severní Ameriky tvoří další sběratelské předměty pořízené Erwinem Dubským včetně souboru japonských zbraní, japonských smaltů a drobných upomínkových předmětů různé východní provenience.\n\nPo svém návratu domů uspořádal Erwin Dubský koncem léta 1876 výstavu ve třech sálech lysického zámku, která byla otevřena veřejnosti každý den dopoledne. Podle popisu v dobovém tisku se jednalo o kolekci 60 beden, ve kterých se nacházelo 1300 zajímavostí a suvenýrů z Číny a Japonska, Kalifornie, Bombaje a Patagonie, kterými chtěl jejich majitel v duchu idejí světových výstav veřejnosti na Moravě přiblížit dovezené asijské předměty.\n\nPo odchodu do výslužby se Erwin Dubský vrátil do Lysic, kde se věnoval svým sbírkám a rozsáhlé knihovně, která se zachovala ve své celistvosti dodnes. Obsahuje knihy o vojenství, chovu koní, hospodářské spisy a knihy o architektuře. Je tu zastoupena řada publikací a časopisů o umění, včetně velkého množství aukčních katalogů.\n\nErwin Dubský byl mimo jiné také velmi talentovaným malířem. V interiéru knihovny lze dodnes zhlédnout řadu jeho obrazů. Na jednom ze svých posledních děl - autoportrétu - sám sebe vypodobnil jako renesančního vzdělance zabraného do bádání ve své kunstkomoře.\n\nErwin Dubský zemřel 28. února 1909 ve Vídni a podle svého přání byl pochován v rodinné hrobce v Lysicích.\n\n\n"}
{"id": "674348", "url": "https://cs.wikipedia.org/wiki?curid=674348", "title": "64 (číslo)", "text": "64 (číslo)\n\nŠedesát čtyři je přirozené číslo, které následuje po čísle šedesát tři a předchází číslu šedesát pět. Římskými číslicemi se zapisuje LXIV. Jeho prvočíselný rozklad je 64 = 2.\n\n\n\n"}
{"id": "674367", "url": "https://cs.wikipedia.org/wiki?curid=674367", "title": "Typ 214", "text": "Typ 214\n\nTyp 214 je exportní třída pokročilých diesel-elektrických ponorek vyráběná společností Howaldtswerke-Deutsche Werft (HDW). Je odvozena od ponorek typu \"206\" a především typu \"212A\". Různý počet ponorek této třídy zatím objednala námořnictva Řecka, Korejské republiky, Turecka a Portugalska.\n\nŘecko objednalo v roce 1998 čtyři ponorky typu \"214\". První jednotku \"Papanikolis\" postavila německá HDW, přičemž zbylé tři – \"Katsonis\", \"Pipinos\" a \"Matrozos\", stavějí řecké loděnice Hellenic Shipyards Co. ve městě Skaramanga. Jejich zařazení do služby ztěžuje špatná ekonomická situace Řecka. Dokončování řeckých ponorek se protáhlo až do roku 2016.\n\nV roce 2000 typ \"214\" zvítězil nad francouzskou třídou \"Scorpène\" a ruskou třídou \"Kilo\" v jihokorejské soutěži na trojici ponorek KSS-II. Ponorky postavila loděnice Hyundai Heavy Industries. Do služby vstoupily v letech 2007–2009. V roce 2009 Korejská republika objednala dalších šest člunů druhé série. Ve službě tak doplní devět jihokorejských ponorek typu \"209\", zakoupených v rámci programu KSS-I. V rámci programu KSS-III již Jižní Korea získá ponorky vlastní konstrukce.\n\nV roce 2009 se HDW dohodlo na licenční stavbě šesti ponorek typu \"214\" (třída \"Reis\") v tureckých loděnicích Gölçük (ty už postavily 11 ponorek typu \"209\"). Neúspěšné byly francouzská loděnice DCNS se svou třídou \"Scorpène\" a španělská Navantia s projektem třídy \"S-80A\". Turecko požadovalo ověřenou konstrukci s funkčním pohonem nezávislým na přístupu atmosférického vzduchu (AIP), což splňovala jen německá konstrukce. První ponorky třídy \"S-80A\" pro španělské námořnictvo jsou sice ve stavbě, rozhodně ale ještě nejde o vyladěný projekt, přičemž francouzská třída \"Scorpène\" sice ověřená je, ale zatím žádná z postavených jednotek nemá pohon AIP. Jako výzbroj pro turecké ponorky byla vybrána americká torpéda Mk 48.\n\nTurecké ponorky měly být dodány do roku 2015, kvůli technickým a finančním problémům došlo ke zdržení programu o přibližně šest let.\n\nOd ponorek typu \"212A\" se tato třída liší zejména větším výtlakem, přemístěním hloubkových kormidel z věže na příď, konzervativním pojetím zadních kormidel (klasická křížová namísto tvaru X), použitím osmi namísto šesti torpédometů i složením elektroniky. Mají rovněž hloubku ponoru zvětšenou na 400 metrů. Výzbroj tvoří osm 533mm torpédometů, přičemž torpéda z trubic vyplouvají vlastní silou. Čtyři torpédomety mohou sloužit k vypouštění řízených střel.\n\nPonorky typu \"214\" jsou diesel-elektrické koncepce. Při plavbě na hladině je pohání dva diesely MTU 16V-396. Pro tichou plavbu pod hladinou však mají na vzduchu nezávislý pohon využívající palivové články typu polymer-elektrolyt-membrána (PEM) firmy Siemens (\"air-independent propulsion\" – AIP). Každá z ponorek má dva tyto články o výkonu 120 kW. Díky nim může ponorka zůstat ponořená několikanásobně déle, než při použití klasických akumulátorů. Nejvyšší rychlost je 12 uzlů na hladině a 20 uzlů pod hladinou.\n\n"}
{"id": "674369", "url": "https://cs.wikipedia.org/wiki?curid=674369", "title": "Pařížský archiv", "text": "Pařížský archiv\n\nPařížský archiv (fr. \"Archives de Paris\") je veřejný archiv, který slouží k ukládání dokumentů města a departementu Paříže. Hlavní sídlo se nachází v 19. obvodu na \"Boulevardu Sérurier\" č. 18 a jeho pobočka sídlí v obci Villemoisson-sur-Orge jihozápadně od Paříže.\n\nNejvětší část pařížského městského archivu byla zničena při požáru pařížské radnice během Pařížské komuny v květnu 1871, a to včetně církevních a civilních matrik od 16. století do roku 1860. Na své současné místo se archiv přestěhoval v roce 1989.\n\nArchiv má zdigitalizované některé fondy: matriky (1860-1902), matriky rekonstruované před rokem 1860, sčítání obyvatel (1926, 1931, 1936 a 1946), přehledy o vojenské službě (1875-1930), registr osvojených dětí (1742-1917), vyhlášky k restituci majetku ukradeného během druhé světové války (1945-1976), parcelační plány Paříže (19. století), sbírka fotografií (1860-1940).\n\n"}
{"id": "674373", "url": "https://cs.wikipedia.org/wiki?curid=674373", "title": "Cihlobeton", "text": "Cihlobeton\n\nCihlobeton je moderní ekologický stavební materiál tvořený cihelným střepem pojeným cementem. Stavba se provádí odlitím do bednění přímo na stavbě. To umožňuje velkou rozmanitost architektonických řešení, protože je možné cihlobeton vyztužovat ocelovou výztuží. Fyzikální vlastnosti cihlobetonu odpovídají vlastnosten zdiva z plných cihel, avšak stěna je více homogenní a neprůvzdušná, což je výhodné pro stavby v energeticky pasivním standardu. Cihlobeton má také velice dobré tepelněakumulační vlastnosti. Velká plošná hmotnost zdí a dobrá pohltivost zvuku způsobuje vysoký útlum hluku jak z vnějšku domu tak hluku způsobovaného obyvateli uvnitř.\n"}
{"id": "674387", "url": "https://cs.wikipedia.org/wiki?curid=674387", "title": "Počátek (Hvězdná brána)", "text": "Počátek (Hvězdná brána)\n\nPočátek je 3. epizoda 9. řady sci-fi seriálu Hvězdná brána.\nDaniel a Vala, ještě v tělech Harrida a Sallis, jsou přijímáni převorem Oriů ve městě bohů, na pláních Celestis. Oba čekají v jídelně s kopií knihy Počátku. Další Převor je poslán do Mléčné dráhy, aby konvertoval lidi k novému náboženství. Daniel mezitím začne číst knihu Počátku. Převor Oriů se vrací, a ptá se Daniela a Valy, kdo další ve vesnici sešel z cesty Počátku. Daniel trvá na tom, že chce mluvit s Docim, vůdcem Převorů. Daniel je Docim přijat, zatímco Vala zůstala v jídelně. Doci vezme Daniela k Plamenům osvícení, kde mu ústy Oriů říká: \"Všichni poznají moc Oriů\".\n\nZpátky v galaxii Mléčné dráhy, generál Landry přikazuje Cameronu Mitchellovi a SG-12 navštívit planetu, kde se objevil Převor Oriů. Tým přivádí Převora na Zemi. Landry se mezitím setkává s Gerakem vůdcem nového národa Jaffů, protože chce s ním podepsat oficiální smlouvu. Avšak Gerak jeví větší zájem Převora Oriů.\n\nDaniel se vrací k Vale a říká jí, že Oriové věří, že jejich povznesení je opravňuje k tomu, aby se nechali uctívat od všech lidí. Převorové budou posláni, aby konvertovali lidi z Mléčné dráhy. Uznávajíce hrozbu představovanou Orii, Antikové až dosud ukrývali jejich existenci před Orii, avšak je nepravděpodobné, že Antikové Převory zastaví, protože jsou stále ještě lidé. Daniel a Vala se vrací do vesnice. Obávají se, že Fannis a hnutí odporu, bude odhaleno skrze ně, tak zůstanou v domě. Fannis k nim vezme jiné komunikační zařízení, které chtějí použít k návratu do svých původních těl a varovat Zemi před Převory. Nicméně, je zařízení zničeno a Daniel a Vala jsou v tělech Harrida a Sallis a svědek Fannis byl zabit Převorem. Potom jsou Daniel a Vala předvedeni k oltáři, aby byli upáleni.\n\nZpět v SGC, Cameron Mitchell a tým stráží jdou na setkání Převora s Gerakem, který požaduje vysvětlení. Berou Převorovi hůl, ale Převor si ji bere zpět a zničí sám sebe v plamenech. Danielovi a Vale vzrůstá tepová frekvence, když jsou přivazováni k oltáři, Mitchell a Teal'c vytočí Hvězdnou bránu a vhodí antické komunikační zařízení do nestabilní červí díry, která zařízení zničí a přeruší spojení. Daniel a Vala se vrátí, takže Harrid a Sallis jsou s největší pravděpodobností upáleni.\n\nZpět na Celestis, na žádost Dociho, správce vesnice Ver Ager přijde k Plamenům osvícení, kde je přeměněn na Převora. Doci říká, že velké svaté armády budou shromážděny v boji proti zlu, a že budou postaveny lodě, kterými vyšlou válečníky mezi hvězdy, aby rozšířili učení Počátku mezi bezvěrce.\n\nVala mezitím uvolní její i Danielův náramek. Do SGC přichází Generálmajor O'Neill a mluví s Danielem o Oriích. Potom se O'Neill ptá Mitchella proč si už nevybral nový tým. Mitchell odpoví, že doufá, že nebude muset.\n"}
{"id": "674393", "url": "https://cs.wikipedia.org/wiki?curid=674393", "title": "Andreas", "text": "Andreas\n\nAndreas je mužská podoba ženského jména Andrea (Ondřejka). V češtině je obvyklejší jeho podoba Ondřej. Slovo pochází z řečtiny a jeho významem je odvážný nebo také statečný. Jeho jiné podoby jsou Andrej, Ondřej a Andrei.\n\nProtože v českém kalendáři toto jméno není, slaví toto jméno buď spolu s Ondřejem 30. listopadu nebo na Andreje 11. října\n\nAndy, André, Andras, Andrejek, Andreasek a další\n\n\n\n"}
{"id": "674404", "url": "https://cs.wikipedia.org/wiki?curid=674404", "title": "Martin Písařík", "text": "Martin Písařík\n\nMartin Písařík (*  Praha) je český televizní a divadelní herec, dabér, moderátor a hudebník. \nMartin Písařík pochází z dělnické rodiny. Od útlého věku věnuje herectví. V deseti letech vstoupil do skautského oddílu \"Dvojka\" a začal hrát v amatérském divadle Radar. První roli ve filmu získal jako chlapec ve filmu \"Městem chodí Mikuláš\", kde si zahrál vedlejší roli Mikuláše Arnošta.\nPo studiu na hudebně-dramatickém oboru Pražské konzervatoře (ve třídě prof. Gabriely Vránové a Ladislava Beneše) dostal pozvání Petra Lébla do Divadla Na zábradlí, kde nastudoval hlavní roli ve hře \"Plukovník Pták\", a také v \"Revizorovi\". \n\nŽije v Praze. \n\nOd roku 1999 účinkuje v Městských divadlech pražských, hostuje také v divadlech Na Jezerce, Radar, Ta Fantastika, Divadle Broadway, Rubín a hostoval i v Shakespearovských slavnostech, na mimopražských scénách v Příbrami a v Městském divadle Most.\n\nVětšina lidí si Martina Písaříka spojuje se seriálem \"Ordinace v růžové zahradě\" jako doktora Všetečku nebo s filmem \"Ro(c)k podvraťáků\", kde hrál své nejslavnější role. Objevil se také v dětské filmové komedii \"Ať žijí rytíři!\", kde hrál jednoho ze tří loupežníků, vedle známých herců jako Pavel Kříž nebo David Prachař.\n\nČasto dabuje v televizních seriálech – příklad v seriálu \"Dr. House\" patří jeho hlas doktoru Chaseovi nebo v seriálu \"Hvězdná brána\" v posledních sériích postavu Camerona Mitchela. \n\nVystupuje jako kytarista, skladatel a textař s vlastní skupinou \"Bojkot Production\", založil také skupinu \"Akustik\". Pro pěveckou činnost a muzikálové herectví si doplnil studium na Konzervatoři Jaroslava Ježka v Praze.\n\n\n\n\n\n\n\n"}
{"id": "674405", "url": "https://cs.wikipedia.org/wiki?curid=674405", "title": "Burn (album, Deep Purple)", "text": "Burn (album, Deep Purple)\n\nBurn je osmé studiové album anglické hard rockové skupiny Deep Purple. Album bylo nahrané v Rolling Stones Mobile Studio ve Švýcarsku. Bylo vydané v roce 1974.\n\n"}
{"id": "674411", "url": "https://cs.wikipedia.org/wiki?curid=674411", "title": "Kenwyne Jones", "text": "Kenwyne Jones\n\nKenwyne Jones (* 5. říjen 1984, Point Fortin) je fotbalový útočník z Trinidadu a Tobago, momentálně hrající za Stoke City.\n\nSvoji kariéru začal v roce 2002 v klubu Joe Public, ze kterého v tom samým roce přestoupil do dalšího trinidadského klubu W Connection FC. V roce 2004 začal hrát v Anglii jako hráč klubu Southampton. Mezi roky 2007 a 2010 hrál za FC Sunderland, momentálně je hráčem Stoke City.\n\n"}
{"id": "674417", "url": "https://cs.wikipedia.org/wiki?curid=674417", "title": "Ravenna Creek", "text": "Ravenna Creek\n\nRavenna Creek je potok v seattleských čtvrtích Ravenna a Roosevelt, jehož obnovená délka je asi 1,1 kilometru a který se celý nachází v Cowenově a Ravennském parku.\n\nKdysi Ravenna Creek odváděl vodu ze Zeleného jezera do zálivu Union, který se nachází na západním konci Washingtonova kanálu. Městský rozvoj si ale vyžádal snížení potoka v letech 1911 a 1916, což vyústilo ve zmizení jeho koryta z povrchu. Nynější pramen potoka se nachází v mokřadu v severozápadním rohu Cowenova parku. V Ravennském parku se pak do něj vlévá několik menších potůčků. Až do roku 2006 končil potok ve stoce pod fotbalovým hřištěm.\n\nProjekt obnovení potoka byl dokončen v květnu 2006 odpojil potok od stoky a prodloužil jeho koryto o 198 metrů k jihovýchodnímu rohu Ravennského parku, kde se vylévá do potrubí. Potrubí pak vede jižním směrem, než vylévá vodu potoka do Univerzitního močálu. \n\nV roce 2008 se potok rozvodnil třiceti tisíci litry splašek, což bylo způsobeno nehodou nedalekých veřejných prací.\n"}
{"id": "674420", "url": "https://cs.wikipedia.org/wiki?curid=674420", "title": "Vojenské lesy a statky ČR", "text": "Vojenské lesy a statky ČR\n\nVojenské lesy a statky ČR (VLS) je státní podnik, který je účelovou organizací založenou Ministerstvem obrany České republiky. Hospodaří na státních pozemcích jak v existujících vojenských újezdech, tak i v některých zrušených vojenských prostorech, například ralském.\n\nSpravuje asi 1260 km lesní půdy, což zahrnuje asi 5 % lesní půdy v České republice. Dále spravuje asi 70 km zemědělské půdy a zabývá se též myslivostí a rybářstvím.\n\nŘeditelství sídlí v Praze 6, Pod Juliskou 5. VLS je rozdělena na 6 divizí (Hořovice, Horní Planá, Karlovy Vary, Mimoň, Plumlov, Lipník nad Bečvou), ty se dále člení na lesní správy.\n\nOd listopadu 1997 je zapsán pod názvem „Vojenské lesy a statky ČR, s.p.“, předtím od června 1993 byl zapsán jako „VOJENSKÉ LESY A STATKY ČR“, od května 1991 jako „VOJENSKÉ LESY A STATKY, státní podnik Praha“, původně od 30. června 1989 jako „VOJENSKÉ LESY A STATKY - KONCERN, STÁTNÍ PODNIK“. Původně bylo jako zakladatel uvedeno Federální ministerstvo národní obrany, na české ministerstvo byl tento údaj v obchodním rejstříku upraven až v listopadu 1997. Jako datum vzniku je uveden 1. červenec 1989.\n\nPodnik měl až do začátku roku 1993 zřízeny odštěpné závody Malacky („Vojenské lesy a majetky, koncernový podnik, MALACKY“, od roku 1991 „Vojenské lesy a majetky, odštěpný závod, MALACKY“), Pliešovce, Kežmarok, Kamenica nad Cirochou, Sušice, Hořovice, Horní Planá, Velichov, Mimoň, Plumlov, Lipník nad Bečvou, a Ústav pro hospodářskou úpravu vojenských lesů a statků, koncernová účelová organizace, OLOMOUC.\n\nTato divize dostala za úkol hospodařit na území Vojenského výcvikového prostu VVP Ralsko a VVP Mladá, kde byl do roku 1991 výcvikový prostor armád, zejména z SSSR. Organizačně je tato divize členěna na čtyři Lesní správy: LS Břehyně, LS Dolní Krupá, LS Hamr a LS Lipník. Obhospodařuje 29 202 ha pozemků, z toho je 27 119 les, 234 ha vodních ploch, 216 ha zemědělského půdního fondu. Sídlo divize je v Mimoni V., v Nádražní ulici 115.\n\n\n"}
{"id": "674425", "url": "https://cs.wikipedia.org/wiki?curid=674425", "title": "Jehuda Lejb Majmon", "text": "Jehuda Lejb Majmon\n\nJehuda Lejb Majmon (: יהודה לייב מימון, rodným jménem Jehuda Lejb Fischman, \"Jehuda Lejb Fišman\", יהודה לייב פישמן, žil 11. prosince 1875 – 10. července 1962) byl rabín, sionistický aktivista, izraelský politik a poslanec Knesetu za stranu Sjednocená náboženská fronta.\n\nNarodil se ve městě Mărculeşti v tehdejší Ruské říši (pak Rumunsko, dnes Moldavsko). Absolvoval náboženská studia na ješivách v Litvě, získal osvědčení pro výkon profese rabína. V roce 1913 přesídlil do dnešního Izraele.\n\nByl jedním ze zakladatelů hnutí Mizrachi a účastnil se jeho zakládajícího sjezdu ve Vilniusu v roce 1902, jakož i prvního světového sjezdu konaného v roce 1904 v Petrohradu. Kvůli svým sionistickým aktivitám byl několikrát zatčen ruskými úřady. Od roku 1909 se účastnil všech sionistických kongresů. Po přesídlení do dnešního Izraele se zasloužil o vznik školského systému napojeného na náboženský sionismus. Během první světové války byl z dnešního Izraele vyhoštěn a působil pak až do svého návratu v roce 1919 v USA. Společně s Abrahamem Isaacem Kookem se zasloužil o vznik Vrchního rabinátu Izraele. Od roku 1935 působil ve správní radě Židovské agentury. Roku 1946 byl zatčen mandátními úřady a uvězněn ve vězení v Latrunu. Patřil do pětičlenného výboru, který se podílel na finální verzi deklarace nezávislosti Státu Izrael a patřil mezi její signatáře. V roce 1958 mu byla udělela Izraelská cena.\n\nV izraelském parlamentu zasedl po volbách v roce 1949, kdy kandidoval za Sjednocenou náboženskou frontu. Zastával i vládní post. V letech 1948–1951 byl ministrem náboženství a válečných obětí.\n\n"}
{"id": "674432", "url": "https://cs.wikipedia.org/wiki?curid=674432", "title": "Diskografie Status Quo", "text": "Diskografie Status Quo\n\nToto je diskografie britské rockové skupiny Status Quo.\n"}
{"id": "674435", "url": "https://cs.wikipedia.org/wiki?curid=674435", "title": "Myrtle Corbin", "text": "Myrtle Corbin\n\nJosephine Myrtle Corbin (12. května 1868, Lincoln County, Tennessee – 6. května 1928, Cleburne, Texas) se narodila s velmi vzácnou nemocí zvanou dipygus, což znamená, že se vytvoří dvě navzájem oddělené pánve, každá s jedním párem nohou a potom se všechny orgány duplikují. Laicky řečeno, všechno od pasu dolů měla zdvojené. Její dvě prostřední nohy byly příliš slabé na chůzi, ale byla s nimi schopná hýbat. Vystupovala po různých show a byla známá jako „Čtyřnohá dívka z Texasu“. V devatenácti letech se provdala za doktora Clintona Bicknella. Porodila čtyři dcery a syna. Traduje se, že tři z jejích dětí se zrodily z jedné a dvě z druhé vaginy. Vyměšování stolice a močení nastávalo v různou dobu, ale menstruace nastávala vždy zároveň.\n"}
{"id": "674439", "url": "https://cs.wikipedia.org/wiki?curid=674439", "title": "Katedrála Krista Spasitele (Šuša)", "text": "Katedrála Krista Spasitele (Šuša)\n\nKatedrála Krista Spasitele (arménsky \"\") je katedrála Arménské apoštolské církve v Šuše, v Náhorním Karabachu. Tvoří ji vlastní chrám a volně stojící zvonice před ním. Chrám byl postaven v letech 1868 až 1887, zvonice v roce 1858. Povrch obou staveb je z bílého vápence.\n"}
{"id": "674441", "url": "https://cs.wikipedia.org/wiki?curid=674441", "title": "Horná Breznica", "text": "Horná Breznica\n\nHorná Breznica ( ) je obec na Slovensku v okrese Púchov v Trenčínském kraji, 6 km jihozápadně od Púchova, v Bílých Karpatech. Obcí protéká potok Zubák. V roce 2015 zde žilo 480 obyvatel.\n\nPrvní písemná zmínka pochází z roku 1388 a byla tehdy spojena s dnešní obcí Dolná Breznica. V roce 1471 se už uvádí dvě samostatné obce. Horná Breznica patřila do lednického panství. Do roku 1918 zde byly většinou domy ze dřeva nebo nepálených cihel. Nejvíce obyvatel (617) zde žilo v roce 1970.\n\nObec mívala pečeť, na které byl latinský kříž se svatozáří a dvěma hvězdami. Jsou to symboly sv. Jana Nepomuckého, patrona farního kostela v Lednici.\n\n"}
{"id": "674442", "url": "https://cs.wikipedia.org/wiki?curid=674442", "title": "Věstník Ruské akademie věd", "text": "Věstník Ruské akademie věd\n\nVěstník Ruské akademie věd ( , \"Věstnik rossijskoj akaděmii nauk\") je měsíčník Ruské akademie věd. Vychází od roku 1931, v té době pod názvem \"Věstník Akademie věd SSSR\". Jsou v něm publikovány články z různých odvětví vědy. Vychází v ruštině a angličtině. \n\n"}
{"id": "674443", "url": "https://cs.wikipedia.org/wiki?curid=674443", "title": "Světový den pro fair trade", "text": "Světový den pro fair trade\n\nSvětový den pro fair trade, anglickým názvem World Fair Trade Day (WFTD), se slaví každý rok druhou květnovou sobotu. Tento den je věnován podpoře fair trade. Fair Trade je způsob obchodu, který dává příležitost pěstitelům, řemeslníkům a zaměstnancům v rozvojových zemích uživit se vlastní prací za důstojných podmínek. První oslavy Světového dne pro fair trade iniciovala Safia Minney, zakladatelka fairtradové módní značky People Tree. V roce 2001 jej na svém výročním zasedání podpořila Světová fairtradová organizace, která nad Světovým dnem pro fair trade přejala záštitu.\n\nSvětový den pro fair trade se ve světě slavil poprvé roku 2002. Stalo se tak v návaznosti na přijetí tohoto světového dne na výročním členském zasedání Světové fairtradové organizace (World Fair Trade Organization – WFTO, dříve International Fair Trade Association – IFAT). S myšlenkou oslav Světového dne pro fair trade poprvé přišla zakladatelka fairtradové módní značky People Tree, paní Safia Minney. Safia Minney se věnuje environmentálním otázkám a spravedlivému obchodu na poli módního průmyslu, účastní se Světového ekonomického fóra v Davosu, kde diskutuje o sociálně zodpovědných způsobech podnikání a dodnes je ze své japonské kanceláře aktivní i v organizaci oslav Světového dne pro fair trade.\n\nOd roku 2002 se ve světě slavil Světový den pro fair trade každý rok. Záštitu nad těmito oslavami převzala Světová fairtradová organizace, která každý rok komunikuje s organizátory samotných akcí a snaží se o vymýšlení a implementaci jednotných témat pro jednotlivé roky. \n\nV některých zemích se také slaví tzv. Fairtrade Fortnight. Jedná se o starší koncept, poprvé se slavila již v roce 1997 a iniciována byla organizací Fairtrade Foundation, britským reprezentantem systému Fairtrade International. Jedná se o dva týdny, většinou na přelomu února a března, jejichž obsah je velmi podobný oslavám Světového dne pro fair trade.\n\nV Česku se Světový den pro fair trade slavil poprvé v roce 2004. První oslavy byly velmi skromné a omezily se většinou na nějakou besedu či přednášku, velmi brzo se však při této příležitosti konaly i větší akce. Z nich je možné uvést například celodenní osvětovou a prodejní akci v Riegrových sadech v Praze s večerním koncertem (2006) nebo setkání s politiky a novináři doplněné o několik informačních stánků pro veřejnost (2007). \n\nV začátcích se na přípravách Světového dne pro fair trade podílely především tři české neziskové organizace: NaZemi, Ekumenická akademie Praha a Jeden svět, o. p. s. Velmi často se oslavy této příležitosti protáhly, a proto se vžil také termín Týden pro fair trade, který se slavil ve dnech kolem Světového dne pro fair trade.\n\nOd roku 2011 se vrcholem oslav Světového dne pro fair trade stal piknikový happening Férová snídaně ve vašem městě. Tento happening koordinuje nevládní organizace NaZemi a spočívá v tom, že ve stejný okamžik na mnoha místech České republiky spolu veřejně posnídají fanoušci fair trade. V roce 2011 se tak sešlo celkem na 2 500 lidí na 41 místech Česka. Heslem Férové snídaně 2011 bylo \"Neumím snídat sám\" a natočen byl také stejnojmenný videoklip. V roce 2013 posnídalo 2800 lidí na 87 místech, o rok později 4420 lidí na 119 místech České republiky a a v roce 2015 to již bylo 5200 snídajících na 137 místech Česka. K Férové snídani NaZemi 2015 vznikl také další videoklip. \n\nMezi hlavní principy Férové snídaně ve vašem městě patří:\n\nAktuální informace o snídani a o možnostech zapojení se ať už jako místní koordinátor, nebo jako účastník jsou k nalezení na webu Férová snídaně ve vašem městě.\nV roce 2011 se ve světě objevily dva koncepty oslav Světového dne pro fair trade a oba jsou velmi podobné českému pojetí Férové snídaně ve vašem městě. \n\nPrvní z nich koordinovala Světová fairtradová organizace (WFTO) a jejím ústředním tématem byla Fair Trade Coffee Break neboli fairtradová přestávka na kávu. Koncept je velmi podobný českému happeningu Férová snídaně ve vašem městě, jednalo se ale o organizovanou ochutnávku. \n\nDruhým konceptem byl koncept mezinárodní organizace Fairtrade International a jejích národních zástupců v jednotlivých zemích, který se zaměřil přímo na fairtradové snídaně, ale nikoliv pouze v samotný den Světového dne pro fair trade, ale po celý měsíc od 25. dubna do 29. května.\n\n\n\n"}
{"id": "674444", "url": "https://cs.wikipedia.org/wiki?curid=674444", "title": "Avraham Chajim Šag", "text": "Avraham Chajim Šag\n\nAvraham Chajim Šag (: אברהם-חיים שאג, rodným jménem Avraham Chajim Cvebner, אברהם-חיים צוובנר, žil 1887 – 6. prosince 1958) byl sionistický aktivista, izraelský politik a poslanec Knesetu za stranu Sjednocená náboženská fronta.\n\nNarodil se v Jeruzalému v tehdejší Osmanské říši (dnes Izrael). Absolvoval náboženská studia na ješivě \"Torat Chajim\". Patřil mezi zakladatele dnešního města Kfar Saba. Byl také zakladatelem výborů městských čtvrtí Jeruzaléma Bajit va-Gan, Romema a Ge'ula. Vedl v Jeruzalému ješivu.\n\nByl jedním ze zakladatelů hnutí Mizrachi v dnešním Izraeli. V roce 1936 se stal předsedou náboženské rady v Jeruzalému. Zasedal v shromáždění Asifat ha-nivcharim.\n\nV izraelském parlamentu zasedl po volbách v roce 1949, kdy kandidoval za Sjednocenou náboženskou frontu. Byl členem výboru pro prozatímní ústavu, výboru finančního a výboru pro veřejné služby.\n\n"}
{"id": "674454", "url": "https://cs.wikipedia.org/wiki?curid=674454", "title": "Ari Žabotinsky", "text": "Ari Žabotinsky\n\nAri Žabotinsky neboli Ari Žabotinskij (: ערי ז'בוטינסקי, žil 1910 – 6. června 1969) byl, sionistický aktivista, izraelský politik a poslanec Knesetu za stranu Cherut.\n\nNarodil se ve městě Oděsa v tehdejší Ruské říši (dnes Ukrajina). Studoval střední školu v Paříži, elektroinženýrství na \"École supérieure des ponts et chaussées\" a roku 1957 získal doktorát z matematiky na Hebrejské univerzitě. V roce 1919 přesídlil do dnešního Izraele. V roce 1920 se ovšem s rodiči odstěhoval do Francie, kde pak v letech 1933–1935 pracoval jako inženýr v letecké továrně. Roku 1935 se vrátil do dnešního Izraele a nastoupil jako inženýr do vodní elektrárny v Naharajim. Jeho otcem byl zakladatel revizionistického sionismu Vladimír Žabotinský.\n\nV mládí se angažoval v hnutí Bejtar. Roku 1934 se účastnil jeho výcvikového kurzu pořádaného v Československu. Od roku 1938 byl členem světového předsednictva hnutí Bejtar. Angažoval se v podpoře ilegální židovské imigrace. Roku 1940 byl zatčen mandátními úřady a po propuštění odešel do USA, kde organizoval židovské jednotky. Znovu se vrátil do mandátní Palestiny a roku 1944 byl opětovně zatčen a vyhoštěn. Do Izraele se vrátil až po vzniku státu. Byl aktivní v podpoře maronitů a dalších menšin v arabském světě. V letech 1955–1969 přednášel na Technionu.\n\nV izraelském parlamentu zasedl po volbách v roce 1949, kdy kandidoval za Cherut. Byl členem výboru pro procedurální pravidla, výboru House Committee, výboru pro záležitosti vnitra, výboru pro ústavu, právo a spravedlnost a výboru pro vzdělávání a kulturu. Před koncem funkčního období odešel z poslaneckého klubu Cherutu a byl nadále nezařazeným poslancem.\n\n"}
{"id": "674458", "url": "https://cs.wikipedia.org/wiki?curid=674458", "title": "Līgatne", "text": "Līgatne\n\nLīgatne () je město v Lotyšsku a správní centrum stejnojmenného kraje. V roce 2010 zde žilo 1 239 obyvatel.\n"}
{"id": "674464", "url": "https://cs.wikipedia.org/wiki?curid=674464", "title": "Šmu'el Kac (politik)", "text": "Šmu'el Kac (politik)\n\nŠmu'el Kac (: שמואל כץ, neformálně Muki Kac, מוקי כץ, žil 9. prosince 1914 – 9. května 2008) byl sionistický aktivista, izraelský politik a poslanec Knesetu za stranu Cherut.\n\nNarodil se v tehdejší Jihoafrické unii (dnes Jihoafrická republika), kde absolvoval univerzitu. V roce 1936 přesídlil do dnešního Izraele. V roce 1937 se zapojil do aktivit židovských jednotek Irgun. Roku 1939 se přestěhoval na přání Vladimíra Žabotinského do Londýna. Roku 1946 se vrátil do dnešního Izraele. V roce 1948 byl zodpovědný za informační službu Irgunu v Evropě. Podílel se na vyslání lodi Altalena s dodávkami zbraní.\n\nV mládí se od roku 1930 angažoval v hnutí Bejtar v jižní Africe. Byl členem hnutí pro obnovu hebrejské kultury v Johannesburgu. V letech 1932–1934 byl členem mládežnického výboru při sionistické organizaci v jižní Africe. Založil revizionistický list \"The Jewish Standard\". V roce 1948 zakládal politické hnutí Cherut. V izraelském parlamentu zasedl po volbách v roce 1949, kdy kandidoval za Cherut. Byl členem výboru House Committee, výboru pro zahraniční záležitosti a obranu a výboru pro ústavu, právo a spravedlnost.\n\nKoncem 60. let 20. století zasedl ve vedení Hnutí za Velký Izrael a publikoval pravidelné sloupky v jeho listu \"Zot ha-Arec\". V letech 1977–1978 byl poradcem premiéra Menachema Begina. Roku 1978 odešel z hnutí Cherut. Později se angažoval ve straně Techija a o několik let později v uskupení Cherut - Národní hnutí.\n\n"}
{"id": "674465", "url": "https://cs.wikipedia.org/wiki?curid=674465", "title": "Šmu'el Kac", "text": "Šmu'el Kac\n\nJméno a příjmení Šmu'el Kac (hebrejsky: שמואל כץ) má více nositelů:\n\n"}
{"id": "674466", "url": "https://cs.wikipedia.org/wiki?curid=674466", "title": "Samuel Katz", "text": "Samuel Katz\n\nJméno a příjmení Samuel Katz nebo Sam Katz má více nositelů:\n\n"}
{"id": "674469", "url": "https://cs.wikipedia.org/wiki?curid=674469", "title": "Coton de Tulear", "text": "Coton de Tulear\n\nCoton de Tulear je plemeno společenského psa, který pochází z ostrova Madagaskar. Typický je svoji bílou srstí, malým vzrůstem a přátelskou povahou.\n\nCoton de Tulear je malé společenské psí plemeno, pocházející z Madagaskaru, což je ostrov asi 400 km od Afriky. Na Madagaskar se pravděpodobně dostal s francouzskými vojáky. Oblíbený se tehdy stal zejména na jihu ostrova, v okolí města Tuléar, díky němuž získal i název. Do počátku 21. století byl chován především mezi bohatšími chovateli. Je známo, že dnes už vyhynulý pes podobného původu žil i na ostrově Réunion.\n\nV Evropě se tito psi poprvé objevili v roce 1977 na výstavě v Paříži. Krom ní je v této době velký počet jedinců i v Belgii . Právě v těchto dvou zemích se vyskytuje nejhojněji.\n\nV České republice toto plemeno zastřešuje Klub Coton de Tulear.\nTělo se vyznačuje lehce vyklenutým hřbetem a rovnými končetinami s kulatými tlapkami. Hlava shora trojúhelníkovitého tvaru, z profilu krátká. Tmavé oči mají kulatý tvar a trojúhelníkovité uši jsou svěšené. Výška v kohoutku se přibližně pohybuje mezi 25 až 28 cm. Váha v rozmezí 4 až 6 kg. Srst je jemná, načechraná a bez podsady. Barva srsti bílá, občas se šedými nebo žlutými znaky. Plemeno je typické přátelskou a hravou povahou. \n\nPovahově je toto psí plemeno přátelské, hravé a inteligentní. Svého majitele si oblíbí s celou jeho rodinou a je velká pravděpodobnost, že na nich bude závislý. Je schopen velmi rychle odhalit slabiny svého pána (svých lidí) a okamžitě je využít ve svůj vlastní prospěch. Je poslušný a k ostatním psům se chová vlídně. Snadno se učí nové věci, někteří jedinci jsou ovšem svéhlaví. Hodí se i k jiným domácím zvířatům. Dobře si rozumí i s malými dětmi. \n\nSrst vyžaduje pravidelnou péči, česání, kartáčování (předchází se tím tvoření chuchvalců), nicméně není tak náročná, jak by se na první pohled zdálo, neboť srst má do jisté míry samočistící schopnost. Díky absenci podsady coton nelíná..\n\nTito psi pohyb nevyžadují, ale mohou být dobrými společníky na procházkách a hodí se i pro psí sporty, jako je agility. Není vhodné, aby běhali v prašném prostředí.\n\nPlemeno coton de tulear je poměrně zdravé a nepřešlechtěné plemeno, přesto je k bonitování jedince potřeba vyšetření na luxaci pately a PRA (dědičné vady očí) . Dobrovolnými DNA testy jsou pak testy na hluchotu či multifokální retinopatii.\n\n"}
{"id": "674470", "url": "https://cs.wikipedia.org/wiki?curid=674470", "title": "Ilegální prvočíslo", "text": "Ilegální prvočíslo\n\nIlegální prvočíslo je prvočíslo, které představuje informaci zakázanou vlastnit nebo distribuovat. Jedno z prvních ilegálních prvočísel bylo objeveno v roce 2001. Při zvláštním použití popisuje počítačový program, který obchází schéma správy digitálních práv (DRM) používané na DVD. Distribuce těchto programů je ve Spojených státech nezákonná podle Digital Millennium Copyright Act. Ilegální prvočísla jsou podmnožinou ilegálních čísel.\n\nJedno z nejranějších ilegálních prvočísel bylo vytvořeno v březnu 2001 Philem Carmodym. Jeho binární reprezentace odpovídá zkompilované verzi zdrojového kódu v programovacím jazyce C pro počítačový program provádějící dešifrování DeCSS algoritmem, který může být použit na počítači k prolomení ochrany DVD proti kopírování.\n\nProtesty proti obvinění autora DeCSS Jona Johansena a proti právním předpisům zakazujícím zveřejnění kódu DeCSS měly mnoho forem. Jedním z nich bylo zveřejnění nelegálního kódu v podobě, která je těžko postižitelná. Vzhledem k tomu, že bity, které tvoří počítačový program, také mohou představovat číslo, byl plán mít pro toto číslo nějakou speciální vlastnost, kterou by bylo možné archivovat a zveřejňovat (jedna metoda byla vytisknout na tričko). Prvočíselnost čísla je základní vlastnost teorie čísel a není tedy závislá na právních definicích jakékoliv konkrétní jurisdikce.\n\nMagazín The Register uvádí jako první ilegální prvočíslo následující 1401místné číslo:\n\n4 85650 78965 73978 29309 84189 46942 86137 70744 20873 51357 92401 96520 73668 69851 34010 47237 44696 87974 39926 11751 09737 77701 02744 75280 49058 83138 40375 49709 98790 96539 55227 01171 21570 25974 66699 32402 26834 59661 96060 34851 74249 77358 46851 88556 74570 25712 54749 99648 21941 84655 71008 41190 86259 71694 79707 99152 00486 67099 75923 59606 13207 25973 79799 36188 60631 69144 73588 30024 53369 72781 81391 47979 55513 39994 93948 82899 84691 78361 00182 59789 01031 60196 18350 34344 89568 70538 45208 53804 58424 15654 82488 93338 04747 58711 28339 59896 85223 25446 08408 97111 97712 76941 20795 86244 05471 61321 00500 64598 20176 96177 18094 78113 62200 27234 48272 24932 32595 47234 68800 29277 76497 90614 81298 40428 34572 01463 48968 54716 90823 54737 83566 19721 86224 96943 16227 16663 93905 54302 41564 73292 48552 48991 22573 94665 48627 14048 21171 38124 38821 77176 02984 12552 44647 44505 58346 28144 88335 63190 27253 19590 43928 38737 64073 91689 12579 24055 01562 08897 87163 37599 91078 87084 90815 90975 48019 28576 84519 88596 30532 38234 90558 09203 29996 03234 47114 07760 19847 16353 11617 13078 57608 48622 36370 28357 01049 61259 56818 46785 96533 31007 70179 91614 67447 25492 72833 48691 60006 47585 91746 27812 12690 07351 83092 41530 10630 28932 95665 84366 20008 00476 77896 79843 82090 79761 98594 93646 30938 05863 36721 46969 59750 27968 77120 57249 96666 98056 14533 82074 12031 59337 70309 94915 27469 18356 59376 21022 20068 12679 82734 45760 93802 03044 79122 77498 09179 55938 38712 10005 88766 68925 84487 00470 77255 24970 60444 65212 71304 04321 18261 01035 91186 47666 29638 58495 08744 84973 73476 86142 08805 29443.\n\nNásledující 1811místné prvočíslo (objevil Phil Carmody), může představovat nekomprimovaný i386 ELF, který čte CSS-šifrovaná data a na jeho výstup proudí data dešifrována.\n\n49310 83597 02850 19002 75777 67239 07649 57284 90777 21502 08632 08075 01840 97926 27885 09765 88645 57802 01366 00732 86795 44734 11283 17353 67831 20155 75359 81978 54505 48115 71939 34587 73300 38009 93261 95058 76452 50238 20408 11018 98850 42615 17657 99417 04250 88903 70291 19015 87003 04794 32826 07382 14695 41570 33022 79875 57681 89560 16240 30064 11151 69008 72879 83819 42582 71674 56477 48166 84347 92846 45809 29131 53186 00700 10043 35318 93631 93439 12948 60445 03709 91980 04770 94629 21558 18071 11691 53031 87628 84778 78354 15759 32891 09329 54473 50881 88246 54950 60005 01900 62747 05305 38116 42782 94267 47485 34965 25745 36815 11706 55028 19055 52656 22135 31463 10421 00866 28679 71144 46706 36692 19825 86158 11125 15556 50481 34207 68673 23407 65505 48591 08269 56266 69306 62367 99702 10481 23965 62518 00681 83236 53959 34839 56753 57557 53246 19023 48106 47009 87753 02795 61868 92925 38069 33052 04238 14996 99454 56945 77413 83356 89906 00587 08321 81270 48611 33682 02651 59051 66351 87402 90181 97693 93767 78529 28722 10955 04129 25792 57381 86605 84501 50552 50274 99477 18831 29310 45769 80909 15304 61335 94190 30258 81320 59322 77444 38525 50466 77902 45186 97062 62778 88919 79580 42306 57506 15669 83469 56177 97879 65920 16440 51939 96071 69811 12615 19561 02762 83233 98257 91423 32172 69614 43744 38105 64855 29348 87634 92103 09887 02878 74532 33132 53212 26786 33283 70279 25099 74996 94887 75936 91591 76445 88032 71838 47402 35933 02037 48885 06755 70658 79194 61134 19323 07814 85443 64543 75113 20709 86063 90746 41756 41216 35042 38800 29678 08558 67037 03875 09410 76982 11837 65499 20520 43682 55854 64228 85024 29963 32268 53691 24648 55000 75591 66402 47292 40716 45072 53196 74499 95294 48434 74190 21077 29606 82055 81309 23626 83798 79519 66199 79828 55258 87161 09613 65617 80745 66159 24886 60889 81645 68541 72136 29208 46656 27913 14784 66791 55096 51543 10113 53858 62081 96875 83688 35955 77893 91454 53935 68199 60988 08540 47659 07358 97289 89834 25047 12891 84162 65878 96821 85380 87956 27903 99786 29449 39760 54675 34821 25675 01215 17082 73710 76462 70712 46753 21024 83678 15940 00875 05452 54353 7.\n\nStačí kopírovat desítková čísla z elektronické publikace do textového souboru, což vyústí v proud bajtů, kde je každý znak (desítková číslice nebo mezera) zakódován v jednom bytu s využitím ASCII kódování. Zvláštností těchto čísel je, že když jsou zapsána ve dvojkové soustavě, výsledný proud bitů může být interpretován také jako data zakomprimovaná programem gzip nebo jako spustitelný soubor. Převod tak velkého množství znaků na dvojkový základ a následný výpis proudu bitů souboru je netriviální proces. Níže je zdrojový kód programu v jazyce Go, který z čísla na příkazovém řádku vypíše binární reprezentaci na standardní výstup.\n\nVložením vhodného čísla bude mít tento program na výstupu spustitelný soubor, tak jak je popsáno výše.\n\nNebo jako podprogram VB.NET:\n\n"}
{"id": "674471", "url": "https://cs.wikipedia.org/wiki?curid=674471", "title": "Hilel Kook", "text": "Hilel Kook\n\nHilel Kook (: הלל קוק, žil 24. července 1915 – 18. srpna 2001) byl, sionistický aktivista, izraelský politik a poslanec Knesetu za stranu Cherut.\n\nNarodil se v tehdejší Ruské říši (dnes Litva). V roce 1925 přesídlil do dnešního Izraele. Studoval na náboženské škole v Afule a židovská studia na Hebrejské univerzitě. V roce 1930 se stal v Jeruzalému členem židovských jednotek Hagana, roku 1931 přestoupil do jednotek Irgun. Sloužil jako velitel během arabského povstání v Palestině v roce 1936. Jeho strýcem byl vrchní rabín v předstátním Izraeli Abraham Isaac Kook.\n\nV roce 1937 byl vyslán Irgunem do Polska na misi s cílem vybrat peníze pro účely hnutí. Pomáhal zřizovat buňky Irgunu ve východní Evropě. Organizoval ilegální židovskou imigraci. V roce 1940 odcestoval do USA, kde pomáhal při vytváření židovských vojenských sil. Roku 1943 založil Emergency Committee to Save European Jewry a vedl kampaň, v níž upozorňoval na fakta o probíhajícím holokaustu. V USA používal pseudonym Peter Bergson (פיטר ברגסון). Roku 1948 byl zatčen v důsledku konfrontace okolo lodi Altalena.\n\nV izraelském parlamentu zasedl po volbách v roce 1949, kdy kandidoval za Cherut. Byl členem zvláštního výboru pro revizi půjček a výboru House Committee. Před koncem funkčního období odešel z poslaneckého klubu Cherutu a byl nadále nezařazeným poslancem.\n\n"}
{"id": "674473", "url": "https://cs.wikipedia.org/wiki?curid=674473", "title": "Syntaktická analýza zdola nahoru", "text": "Syntaktická analýza zdola nahoru\n\nSyntaktická analýza zdola nahoru je v informatice postup syntaktické analýzy, při kterém se derivační strom sestavuje odspodu – tj. nejdříve se identifikují jednotlivé symboly, z nichž je složen vstupní text, a z nich se následně vytvářejí složitější struktury.\n\nV souladu s tím, jak se kreslí stromy v lingvistice a informatice, je kořen derivačního stromu nahoře, a je tvořen symbolem, který symbolizuje celou analyzovanou větu; jednotlivá slova, z nichž je věta složena, a ze kterých se postupně vytvářejí složitější struktury, jsou na konci větví (odtud název terminální symboly) zcela dole.\n\nOpačným postupem je syntaktická analýza shora dolů, při které se komplexní jednotky rozdělují na jednodušší části, až se dospěje k symbolům, z nichž je složen analyzovaný řetězec. Oba postupy lze použít jak pro věty přirozeného jazyka, tak pro texty programů v nějakém programovacím jazyce.\n\nV lingvistice lze syntaktickou analýzu zdola nahoru použít pro analýzu vět. Nejprve identifikujeme jednotlivá slova a jejich vlastnosti poté použijeme k odvození gramatických vztahů a frázové struktury, kterou využijeme pro vytvoření derivačního stromu celé věty podle gramatiky daného jazyka.\n\nUkážeme analýzu anglické věty „John hit the ball“ metodou zdola nahoru. V tomto případě jsou základní jednotky jednotlivá slova „John“, „hit“, „the“ a „ball“ (při ignorování konjugace a deklinace).\n\nPro analýzu této věty dostačuje tato zjednodušená gramatika angličtiny:\n\nPři zpracování těchto slov od zdola nahoru dostáváme:\nExistují i jiné způsoby zpracování, např. slovo „ball“ může být zpracováno jako jmenná fráze. Žádné jiné zpracování však nemůže použitím těchto zjednodušených pravidel vést k celé větě (symbolu S). Jak je jednou „ball“ vybráno jako jmenná fráze, tak neexistuje pravidlo, které by umožnilo zpracovat „the“. K nalezení všech možných zpracování věty může být použita „hrubá vyhledávací síla“. Pokud je možné více než jedno zpracování, znamená to, že věta je dvojznačná nebo víceznačná, což je v přirozených jazycích běžné.\n\nPřekladače programovacích jazyků založené na syntaktické analýze zdola nahoru používají metodu, která identifikuje nejdříve terminální symboly. Poté je kombinuje postupně tak, že produkuje neterminální symboly. Produkt zpracování může být použit k vytvoření derivačního stromu z textu programu napsaného v člověku čitelné formě zdrojového kódu tak, že může být zkompilován, aby vznikl program, který může provádět procesor nebo který lze interpretovat virtuálním procesorem.\n\nRůzné programovací jazyky vyžadují různé techniky zpracování. Není běžné používat techniku zpracování, která je silnější, než je potřeba.\n\nPři syntaktické analýze zdola nahoru je běžné použít formu obecného prostředku pro zpracování, který buď zpracovává, nebo generuje analyzátor pro specifický programovací jazyk daný specifikací jeho gramatiky. Pravděpodobně nejznámějšími obecnými generátory syntaktických analyzátorů jsou Yacc a GNU bison.\n\nTato jednoduchá gramatika definuje prostý součet výrazů:\n\nZnaménko plus v pravidlu č. 5 značí opakovatelnost „jedna nebo více číslic“. Pro rozlišení tohoto použití od speciálního použití je znaménko plus v pravidlu č. 1, které je umístěno uvnitř uvozovek.\n\nZákladní jednotky (terminální symboly) gramatiky jsou jednotlivá písmena, znaménko plus a skupiny s jednou nebo více číslicemi. Proto jsou na vstupu „a + x + 12“ základní jednotky „a“, „+“, „x“, „+“ a „12“. Zpracování může vypadat například takto:\n\nNa rozdíl od přirozených jazyků existuje pro mnoho programovacích jazyků jednoznačná gramatika. Proto zpracování zdola nahoru musí mít pro počítačový jazyk dodatečná pravidla jako „je vybráno první možné nahrazení odleva“. Počítačové zpracování zřídkakdy prozkoumává celý vstup najednou (vstup může být velmi rozsáhlý počítačový program). Většina analyzátorů čte vstup po symbolech od začátku do konce (tj. „zleva doprava“). Vyjadřovací sílu gramatiky zvyšuje možnost využít při analýze před aplikováním pravidel jeden nebo více následujících symbolů („lookahead“).\n\nNejběžnější zpracování zdola nahoru představuje metoda přesun-redukce. Tyto analyzátory načítají vstupní symboly ( ) a přesunují je na vrchol zásobníku (push), nebo redukují elementy na vrcholu zásobníku, které tvoří pravou stranu přepisovacího pravidla, jejich nahrazením levou stranou pravidla.\n\nČasto je konstruována tabulka činností, která pomáhá analyzátoru určit co zpracovat příště. Následuje popis toho, co může být uvedeno tabulce činností.\n\n\nAnalyzátor pracující metodou přesun-redukce používá zásobník pro ukládání symbolů gramatiky, na které bude později provedena redukce. V průběhu analýzy jsou symboly ze vstupu přesouvány na zásobník. Pokud prefix symbolů na vrcholu zásobníku souhlasí s pravou stranou ( ) nějakého pravidla gramatiky, analyzátor může tyto symboly nahradit levou stranou ( ) příslušného pravidla (redukce). Kroky přesun a redukce se provádějí tak dlouho, dokud analýza neskončí úspěšným přijetím nebo selháním. Skončí-li analýza přijetím, pak vstupní řetězec lze vygenerovat příslušnou gramatikou; skončí-li selháním, pak vstupní řetězec není možné danou gramatikou vygenerovat.\n\nAnalyzátor je zásobníkový automat, který se nachází v jednom z několika diskrétních stavů. V případě analyzátoru LR obsahuje zásobník analyzátoru ve skutečnosti spíše stavy než symboly gramatiky. Nicméně pokud každý stav odpovídá unikátnímu symbolu gramatiky, stav zásobníku, může být namapován na gramatické symboly dříve zmíněného zásobníku.\n\nAlgoritmus analyzátoru pracujícího metodou přesun-redukce:\n\nV kroku 2.1 se přesouvá první dosud nenačtený vstupní symbol na zásobník. Proto analyzátory, které operují opakovaně aplikováním předešlých kroků 2.1 a 2.2, jsou známé jako analyzátory pracující metodou přesun-redukce.\n\nMetoda přesun-redukce se převážně implementuje pomocí zásobníku, kde postupujeme takto:\n\n\n"}
{"id": "674478", "url": "https://cs.wikipedia.org/wiki?curid=674478", "title": "Ťiang-če", "text": "Ťiang-če\n\nŤiang-če (: pchin-jin Jiāngzhè, znaky 江浙) byla čínská provincie existující v říší Jüan. Hlavním městem bylo Chang-čou.\n\nSamostatnou provincii na dolním toku Jang-c’-ťiang ustavila jüanská vláda roku 1276. Po několika přesunech hlavního města a přejmenováních se od roku 1289 název ustálil na Ťiang-če, hlavním městem se stalo Chang-čou. Zahrnovala území dnešních provincií Ťiang-su a An-chueje jižně od Jang-c’-ťiang, Če-ťiang, Fu-ťien, a malou část severovýchodu Ťiang-si. Po vzniku říše Ming bylo její území rozděleno do provincií stejně jako v současnosti, pouze místo Ťiang-su a An-chueje existovala jižní metropolitní oblast Nan Č'-li. \n"}
{"id": "674482", "url": "https://cs.wikipedia.org/wiki?curid=674482", "title": "Elijahu Lankin", "text": "Elijahu Lankin\n\nElijahu Lankin (: אליהו לנקין, žil 1914 – 10. srpna 1994) byl, sionistický aktivista, izraelský politik a poslanec Knesetu za stranu Cherut.\n\nNarodil se ve městě Homel v tehdejší Ruské říši (dnes Bělorusko). Během ruské revoluce roku 1917 se s rodinou přestěhoval do Mandžuska v dnešní v Číně, kde studoval na ruskojazyčné střední škole v Charbinu. V roce 1933 přesídlil do dnešního Izraele. Absolvoval právo na Hebrejské univerzitě a roku 1954 získal osvědčení pro výkon profese právníka. Roku 1934 se stal členem jednotek Irgun. Během arabského povstání v Palestině v roce 1936 působil v řadách Irgunu v oblasti u města Zichron Ja'akov. Organizoval ilegální židovskou imigraci. Roku 1939 odcestoval do Polska na výcvikový kurz důstojníků Irgunu. Během druhé světové války se snažil o spojení jednotlivých židovských vojenských sil (Hagana, Irgun, Lechi) do jedné organizace. V roce 1944 byl velitelem Irgunu v regionu Jeruzaléma a důstojníkem vrchního štábu Irgunu pod vedením Menachema Begina. Byl zatčen mandátními úřady a roku 1945 vyhoštěn do Eritreje. Roku 1948 byl velitelem lodi Altalena a byl pak zatčen izraelskými úřady.\n\nV roce 1930 se v Charbinu zapojil do činnosti mládežnického hnutí Bejtar. Roku 1948 patřil mezi vůdce nové politické strany Cherut. V izraelském parlamentu zasedl po volbách v roce 1949, kdy kandidoval za Cherut. Byl členem výboru mandátního, výboru pro vzdělávání a kulturu, výboru práce a výboru pro ústavu, právo a spravedlnost.\n\nV letech 1981–1985 byl izraelským velvyslancem v Jihoafrické republice.\n\n"}
{"id": "674484", "url": "https://cs.wikipedia.org/wiki?curid=674484", "title": "Ministr rozvoje Izraele", "text": "Ministr rozvoje Izraele\n\nMinistr rozvoje Izraele (: , \"sar ha-pituach\") bylo v letech 1953 až 1974 ministerské portfolio v rámci izraelské vlády. Ministr byl odpovědný za státní společnosti těžící minerály a za státní geologický institut. Ministerstvo rovněž během svého působení vytvořilo fond odškodňující oblasti postižené těžbou a společnost Dead Sea Works.\n\nPortfolio bylo zrušeno roku 1974 a o tři roky později jej nahradilo portfolio energetiky a infrastruktury, posléze známé jako národní infrastruktura. Od roku 2005 pak existuje post ministra rozvoje Negevu a Galileje.\n"}
{"id": "674488", "url": "https://cs.wikipedia.org/wiki?curid=674488", "title": "Šmu'el Merlin", "text": "Šmu'el Merlin\n\nŠmu'el Merlin (: שמואל מרלין, žil 1910 – 4. října 1994) byl sionistický aktivista, izraelský politik a poslanec Knesetu za stranu Cherut.\n\nNarodil se ve městě Kišiněv v tehdejší Ruské říši (pak Rumunsko, dnes Moldavsko). Navštěvoval střední školu v Kišiněvě a studoval sociální vědy a historii na Pařížské univerzitě. Když vypukla druhá světová válka, odešel do Francie. Angažoval se v podpoře jednotek Irgun. V roce 1948 přesídlil do Izraele, kam se dostal na lodi Altalena.\n\nV mládí se zapojil do činnosti mládežnického hnutí Bejtar. V letech 1933-1938 byl generálním tajemníkem exekutivy \"Světového svazu revizionistických sionistů\". Vydával stranický list \"Die Tat\" ve Varšavě. Roku 1948 patřil mezi zakladatele nové politické strany Cherut. Byl generálním tajemníkem Cherutu.\n\nV izraelském parlamentu zasedl po volbách v roce 1949, kdy kandidoval za Cherut. Byl členem výboru pro záležitosti vnitra.\n\n"}
{"id": "674492", "url": "https://cs.wikipedia.org/wiki?curid=674492", "title": "Seznam zemí, ve kterých je arabština úřední jazyk", "text": "Seznam zemí, ve kterých je arabština úřední jazyk\n\nArabština je úředním jazykem v celkem 26 zemích světa.\n\n\n"}
{"id": "674493", "url": "https://cs.wikipedia.org/wiki?curid=674493", "title": "Avraham Rakanti", "text": "Avraham Rakanti\n\nAvraham Rakanti (: אברהם רקנאטי, celým jménem Avraham Šmu'el Rakanti, אברהם שמואל רקנאטי, žil 1888 – 3. března 1980) byl sionistický aktivista, izraelský politik a poslanec Knesetu za stranu Cherut.\n\nNarodil se ve městě Soluň v tehdejší Osmanské říši (dnes Řecko). Studoval základní židovskou školu typu cheder a střední školu. V roce 1934 přesídlil do dnešního Izraele.\n\nV mládí se zapojil do činnosti židovských organizací. Byl aktivní v \"Asociaci na podporu hebrejské kultury\" a v první sionistické organizaci v tehdejším osmanském Turecku (\"Bnej Cijon\").Byl členem hnutí Mizrachi, pak od roku 1925 přešel mezi revizionistické sionisty, kde se stal členem ústředního výboru jejich hnutí. Vydával francouzskojazyčný list \"Pro-Yisrael\". V letech 1925-1933 byl místostarostou Soluně.\n\nV izraelském parlamentu zasedl po volbách v roce 1949, kdy kandidoval za Cherut. Předsedal parlamentnímu výboru pro veřejné služby a byl členem výboru pro ekonomické záležitosti a výboru mandátního.\n\n"}
{"id": "674494", "url": "https://cs.wikipedia.org/wiki?curid=674494", "title": "Kosovsko-resavský dialekt", "text": "Kosovsko-resavský dialekt\n\nKosovsko-resavský dialekt (srbsky Косовско-ресавски дијалект) je jedním z dialektů staré štokavštiny, přesněji její ekavské verze (dialekt srbského jazyka). Mluví se ním na území od Kosova až po Železná vrata, na území protáhlého tvaru ve směru úhlopříčně přes území Srbska. Tento protáhlý pruh není homogenní; zatímco na severu přechází plynule ve smederevsko-vršacký dialekt, na jihu je silně ovlivněn jinými jazyky (zvlášť albánštinou a turečtinou) - což si vynutilo změny v systému jak přízvuků, tak i systému samohlásek, tak i souhlásek.\n\nStejně jako řada dalších jiných staroštokavských dialektů se od ostatních odlišuje především tím, že má tzv. \"starou akcentaci\". To znamená, že celý systém přízvuků je oproti spisovnému jazyku jiný; nacházejí se buď na jiném místě, nebo mají jinou podobu. Přízvuky se odlišují od standardu až v 80 % případů. Nevyvinul se způsob čtyř standardních přízvuků, používají se pouze tři. Regionálně jich může být ovšem méně, někdy ale také i více (v některých oblastech se zachoval tzv. neoakut).\n\nPodobně jako řada dalších jiných dialektů jižního Srbska, i v Kosovsko-resavském se používají pády jinak, než ve spisovném jazyce, přesněji se některé spojily. To se blíží řadě jiných nářečí, hlavně z okolí hranice s Bulharskem, kde se používá systém nominativ - \"casus generalis\", tedy obecný pád (vyvinuvší se z akuzativu) pro většinu případů, kde se konkrétní způsob užití odlišuje pouze předložkami.\n\nJednotlivá nářečí srbštiny, chorvatštiny a bulharštiny se od sebe odlišují tzv. reflexem jať. To je současná podoba výslovnosti staroslovanské dvouhlásky, občas i samohlásky - která se v průběhu staletí měnila a na celém jihoslovanském prostoru se rozrůznila. V prostředí, kde se hovoří kosovsko-resavským dialektem došlo k tzv. \"důslednému ekavizmu\". To znamená, že ve všech případech, kde existoval ve staroslověnštině jať se objevuje E. Nikoliv v omezeném počtu, jako je tomu ve standardním jazyce, (kde se např. v tvarech osobních zájmen objevují tvary, které by patřily spíše do ikavské oblasti).\n\nV běžném hovoru se často používá také i aorist a imperfekt, tedy slovesné časy, které srbský jazyk zná, nicméně které jsou ve standardní verzi spíše na ústupu. V případě prezentu nastává situace obdobná jako v češtině, tedy u třetí osoby vypadává pomocné sloveso. Infinitiv se používá jen velmi málo, spíše vůbec ne a nahrazuje jej konstrukce, známá pod názvem dakanje, která je běžná u všech jazyků balkánského jazykového svazu.\n"}
{"id": "674495", "url": "https://cs.wikipedia.org/wiki?curid=674495", "title": "Seznam zemí, ve kterých je ruština úřední jazyk", "text": "Seznam zemí, ve kterých je ruština úřední jazyk\n\nRuština má status úředního jazyka v několika zemích a regionech Evropy a Asie a v několika světových organizacích. V některých (především postsovětských) zemích sice nemá tento oficiální status, ale je de facto důležitým druhým jazykem země. Následuje přehled.\n\nRuština je úředním jazykem v těchto zemích:\n\n\nRuština je úředním jazykem ve dvou mezinárodně částečně uznaných státech:\n\n\nRuština je též úředním jazykem v těchto regionech:\n\n\nV následujících organizacích má ruština status úředního jednacího jazyka:\n\nRuština je také neoficiálním, přesto značně rozšířeným a důležitým druhým jazykem v těchto zemích:\n\n\n"}
{"id": "674497", "url": "https://cs.wikipedia.org/wiki?curid=674497", "title": "Ja'akov Gil (1908)", "text": "Ja'akov Gil (1908)\n\nJa'akov Gil (: יעקב גיל, rodným jménem Ja'akov Lipschitz, \"Ja'akov Lipšic\", יעקב ליפשיץ, žil 1908 – 22. října 1990) byl rabín, sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve městě Tiberias v tehdejší Osmanské říši (dnes Izrael). Studoval základní školu, střední školu a ješivu. Získal osvědčení pro výkon profese rabína. Působil jako rabín v Jeruzalému. Vedl ješivu \"Ohel Jaakov\" a \"Degel ha-Tora\" a rabínský soud v Tiberiasu (v letech 1931-1933). V letech 1933-1935 byl rabínem v obci Nes Cijona. Během druhé světové války se zapsal do britské armády, kde se stal vrchním rabínem v Židovské brigádě.\n\nByl členem hnutí Mizrachi. V izraelském parlamentu zasedl po volbách v roce 1949, kdy kandidoval za Všeobecné sionisty. Byl členem parlamentního výboru pro veřejné služby, výboru mandátního a výboru práce.\n\n"}
{"id": "674500", "url": "https://cs.wikipedia.org/wiki?curid=674500", "title": "Eli'ezer Preminger", "text": "Eli'ezer Preminger\n\nEli'ezer Preminger (: אליעזר פרמינגר, žil 13. dubna 1920 – 15. září 2001) byl izraelský politik a poslanec Knesetu za strany Maki, Komunistim ivrim a Mapam.\n\nNarodil se ve Vídni v Rakousku. V roce 1939 přesídlil do dnešního Izraele.\n\nByl aktivní v Komunistické straně Palestiny. V roce 1945 ovšem patřil do skupiny, která ji opustila a založila formaci Komunistim ivrim (\"Hebrejští komunisté\"). V roce 1948 se přidal k Izraelské komunistické straně (Maki). V izraelském parlamentu zasedl po volbách v roce 1949, kdy kandidoval za Maki. Byl členem parlamentního výboru pro veřejné služby, výboru pro ústavu, právo a spravedlnost a výboru pro ekonomické záležitosti. Předsedal podvýboru pro rozdělování surovin.\n\nV roce 1949 patřil mezi členy strany Maki, kteří byli vyloučeni. Založil znovu formaci Komunistim ivrim. Ještě během roku 1949 ale přešel do strany Mapam. Byl vysokým úředníkem na ministerstvu rozvoje. Zasedal ve správních radách podniků \"Israel Quarries\" a \"Phosphates Company\".\n\n"}
{"id": "674501", "url": "https://cs.wikipedia.org/wiki?curid=674501", "title": "Moše Ben Ami", "text": "Moše Ben Ami\n\nMoše Ben Ami (: משה בן-עמי, žil 1898 – 18. února 1960) byl izraelský politik a poslanec Knesetu za stranu Sefardové a orientální komunity.\n\nNarodil se ve městě Tiberias v tehdejší Osmanské říši (dnes Izrael). Studoval ješivu v Tiberiasu, učitelský seminář v Jeruzalému a právo na právní škole v Jeruzalému. Získal osvědčení pro výkon profese právníka.\n\nByl členem parlamentního sboru Asifat ha-nivcharim. V letech 1943–1946 byl předsedou židovských čtvrtí v Jaffě a později byl předsedou odboru pro sociální služby na radnici v Tel Avivu. Byl místopředsedou sefardského výboru v Tel Avivu. V izraelském parlamentu zasedl po volbách v roce 1949, kdy kandidoval za stranu Sefardové a orientální komunity. Byl členem parlamentního výboru pro ústavu, právo a spravedlnost, výboru House Committee a finančního výboru.\n\n"}
{"id": "674506", "url": "https://cs.wikipedia.org/wiki?curid=674506", "title": "Jiří Hauzer", "text": "Jiří Hauzer\n\nJiří Hauzer (* 7. května 1957, Liberec) je český sociálně-demokratický komunální politik, starosta města Osečná a předseda mikroregionu Podralsko.\n\nJe ženatý, manželka Marie, syn Jiří (1984) a dcera Jana (1988).\n\n"}
{"id": "674508", "url": "https://cs.wikipedia.org/wiki?curid=674508", "title": "Seznam zemí, ve kterých je portugalština úřední jazyk", "text": "Seznam zemí, ve kterých je portugalština úřední jazyk\n\nPortugalština je úředním jazykem v celkem devíti zemích světa. Tyto země jsou:\n\n\nPortugalština je též úředním jazykem v Macau, zvláštní správní oblasti ČLR.\n\n"}
{"id": "674509", "url": "https://cs.wikipedia.org/wiki?curid=674509", "title": "Cornhill Magazine", "text": "Cornhill Magazine\n\nCornhill Magazine byl ilustrovaný literární měsíčník (později týdeník), který vycházel ve Velké Británii od ledna 1860. Jeho zakladatelem byl George Smith. Časopis otiskoval povídky a romány na pokračování. Již jeho první číslo dosáhlo nákladu 110 000 výtisků. Během tří let se stal předním britským měsíčníkem. Časopis zanikl v roce 1975.\n\n"}
{"id": "674510", "url": "https://cs.wikipedia.org/wiki?curid=674510", "title": "Avraham Elmalich", "text": "Avraham Elmalich\n\nAvraham Elmalich (: אברהם אלמליח, žil 1876 – 2. dubna 1967) byl izraelský politik a poslanec Knesetu za stranu Sefardové a orientální komunity.\n\nNarodil se v Jeruzalému v tehdejší Osmanské říši (dnes Izrael). Studoval ješivu, školu napojenou na síť Alliance Israélite Universelle a archeologický institut v Jeruzalému. Působil jako učitel v Jeruzalému, Jaffě a Damašku. Během první světové války pomáhal židovským rodinám a roku 1916 byl osmanskými úřady vyhoštěn do Damašku.\n\nRoku 1904 patřil mezi zakladatele \"Asociace mladých Jeruzaléma\". Byl předákem sefardského Židovstva a prosazoval jeho modernizaci. V letech 1914–1919 založil a vydával noviny Cherut. Byl členem parlamentního sboru Asifat ha-nivcharim, kde zastupoval sefardy. Roku 1921 také zasedl v Židovské národní radě. Od roku 1935 byl členem městské samosprávy v Jeruzalémě. V letech 1921–1932 zasedal ve vedení listu Do'ar ha-jom.\n\nV izraelském parlamentu zasedl po volbách v roce 1949, kdy kandidoval za stranu Sefardové a orientální komunity. Byl členem parlamentního výboru pro vzdělávání a kulturu, výboru práce a mandátního výboru.\n\n"}
{"id": "674512", "url": "https://cs.wikipedia.org/wiki?curid=674512", "title": "Panochovo kvarteto", "text": "Panochovo kvarteto\n\nPanochovo kvarteto je smyčcové kvarteto hrající v klasickém obsazení: 2 housle, viola a violoncello.\n\nHistorie souboru se datuje od roku 1966, kdy bylo pod vedením pedagoga Josefa Micky založeno studenty Pražské konzervatoře trio hrající ve složení Jiří Panocha (housle), Jaroslav Hlůže (viola) a Jaroslav Kulhan (violoncello). V roce 1968 přibyl houslista Pavel Zejfart (2. housle) a soubor dostal nynější jméno Panochovo kvarteto po primáriovi, Jiřím Panochovi (1. housle). Po ukončení studia na konzervatoři přešli na Akademii múzických umění v Praze, kde pod vedením Antonína Kohouta studovali obor komorní hra.\nOd roku 1971 hraje Panochovo kvarteto v neměnné sestavě: Jiří Panocha (1. housle), Pavel Zejfart (2. housle), Miroslav Sehnoutka (viola) a Jaroslav Kulhan (violoncello).\n\nPanochovo kvarteto se svým vystupováním připojilo k řadě mezinárodně uznávaných kvartetních souborů, je hodnoceno jako důstojný pokračovatel české interpretační tradice. Kvarteto vystoupilo téměř ve všech evropských zemích, nejčastěji hostuje ve Velké Británii. Ve Spojených státech severoamerických byli více než 30krát, v Japonsku 20krát. Koncertovali také v Kanadě, Mexiku i na Kubě, v Austrálii, na Novém Zélandu, v Japonsku, Izraeli atd. Je pravidelně zváno na mezinárodní hudební festivaly (Edinburgh, Salcburk, Dubrovník, Tel Aviv, Kuhmo, Kusatsu, Mondsee) i na domácí Pražské jaro. Soubor mívá v posledních létech 70 až 80 koncertních vystoupení ročně, z toho asi jen 5 v České republice.\n\nZa více než 40 let nahrálo Panochovo kvarteto nepřeberné množství LP i CD. Jen pro Supraphon uskutečnili okolo 100 nahrávek, což představuje téměř 40 hodin záznamu. Mimo dalšího českého vydavatele Pantonu nahrávali svá vystoupení u více než desítky zahraničních hudebních vydavatelství.\n\nNahráli komplety kvartetů a kvintetů Antonína Dvořáka i Bohuslava Martinů a značné množství opusů Leoše Janáčka ve spolupráci s klavíristy Rudolfem Firkušným, Janem Panenkou, Martinem Kasíkem nebo s maďarsko-britským klavíristou Andrásem Schiffem. Hodně také nahrávají díla německých klasiků, např.Josepha Haydna, Wolfganga Amadea Mozarta i Ludwiga van Beethovena. Kompletní diskografie je na .\n\n"}
{"id": "674514", "url": "https://cs.wikipedia.org/wiki?curid=674514", "title": "Vescemont", "text": "Vescemont\n\nVescemont je francouzská obec ležící v departementu Belfort, kantonu Giromagny. Rozkládá se na jižním úpatí pohoří Vogézy.\n\nNa území obce bylo nalezeno množství římských mincí, což svědčí o raném osídlení. První písemná zmínka o obci ale pochází až z roku 1347. Tehdy měla název Wessemberg nebo Wissemont.\n\n\n"}
{"id": "674515", "url": "https://cs.wikipedia.org/wiki?curid=674515", "title": "Zecharija Gloska", "text": "Zecharija Gloska\n\nZecharija Gloska (: , žil 1894 – 19. září 1960) byl izraelský politik a poslanec Knesetu za stranu Jemenitské sdružení.\n\nNarodil se v Jemenu. V roce 1909 přesídlil do dnešního Izraele. Jeho rodina se usadila ve čtvrti Tel Avivu Neve Cedek. Absolvoval židovskou základní školu typu cheder. Pracoval jako zemědělský dělník v sadech u Petach Tikva.\n\nV roce 1911 se zapojil do činnosti sionistického hnutí ha-Po'el ha-ca'ir. Byl členem odborové organizace Histadrut. Ve 20. letech 20. století zasedal v parlamentním sboru Asifat ha-nivcharim. Za Jemenitskou asociaci byl emisarem v Egyptě a v USA. Roku 1949 se vrátil do Izraele.\n\nV izraelském parlamentu zasedl po volbách v roce 1949, kdy kandidoval za Jemenitské sdružení. Byl členem parlamentního výboru práce a výboru House Committee.\n\n"}
{"id": "674517", "url": "https://cs.wikipedia.org/wiki?curid=674517", "title": "Karel Hostaš", "text": "Karel Hostaš\n\nKarel Hostaš (11. března 1854 Poleň – 22. června 1934 Klatovy) byl český právník, vlastivědný pracovník, archeolog, regionální historik a politik.\n\nNarodil se jako jediný syn ze 6 sourozenců. V letech 1866–1874 absolvoval studia na klatovském gymnáziu. Po první státní zkoušce na právnické fakultě z finančních důvodů přerušil studia a nastoupil v kanceláři JUDr. Václava Sedláčka. Roku 1885 promoval jako doktor práv a po dobu čtyř let vykonával právní praxi v Praze, pak se roku 1889 se vrátil do Klatov a založil vlastní advokátní kancelář. V této době měl významný podíl na vzniku klatovského muzea a to díky úmrtí Františka Junga z Klatov, který byl sběratelem starožitností a kuriozit. K. Hostaš vyřizoval tuto pozůstalost a přesvědčil svého vedoucího JUDr. Sedláčka, aby Jungovu sbírku starožitností nabídl městskému úřadu k zakoupení za 500 zlatých. Tímto nákupem byl položen základ dnešního muzea v Klatovech a jejím správcem a později i ředitelem se stává on sám.\n\nStal se prvním správcem Městského muzea v Klatovech se stal tehdejší praktikant v advokátní kanceláři JUDr. Sedláčka a pozdější klatovský starosta (1912 – 1919), výrazná osobnost politického i kulturního života města.\n\nKarel Hostaš se v 80. letech zúčastnil jako vedoucí archeologických prací mohylového naleziště u Poleňky a Habartic, dále vedl průzkum v lese Husíně u Tajanova, kde je známé středobronzové mohylové pohřebiště. Jeho výsledky archeologického výzkumu byly publikovány v předních časopisech oné doby (ročník II. Sídelní jámy u Tajanova), a tak se dostal do povědomí odborných kruhů jako archeolog, dále podstatně zasahoval do národopisné činnosti a také do muzeologie.\n\nRoku 1918 se Dr. Hostač jako konzervátor staral o patrimoniální archivy na Klatovsku, roku 1924 byl jmenován čestným občanem města Klatov. Byl také blízkým přítelem prof. Masaryka, kterému díky své agitaci s MUDr. Maškem, dopomohl k vítězství proti kandidátu staročechovi Dru. Steidlovi.\n\nByl jedním z prvních, který začal zpracovávat významné památky u nás (Památková péče) ve spolupráci s Ferd. Vaňkem a F. A. Borovským \"Soupis památek historických a uměleckých v Království Českém od pravěku do počátku XIX. století, v politickém okrese klatovském 1899 (sušickém 1900, domažlickém 1902, přeštickém 1907, atd.). K jeho dalším dílům patří např. Průvodce po sbírkách král. města Klatov 1908, Josef Dobrovský v lidové tradici 1937, O poustevnách na Šumavě 1936, Dějiny městečka Poleně 1934, K historii divadla v Klatovech 1921 a další.\n\n"}
{"id": "674518", "url": "https://cs.wikipedia.org/wiki?curid=674518", "title": "Amin Salim Džardžora", "text": "Amin Salim Džardžora\n\nAmin Salim Džardžora ( אמין-סלים ג'רג'ורה, žil 1886 – 20. srpna 1975) byl izraelský politik a poslanec Knesetu za stranu Demokratická kandidátka Nazaretu.\n\nNarodil se v Nazaretu v tehdejší Osmanské říši (dnes Izrael). V Nazaretu navštěvoval školu. Pak studoval na právní škole v Jeruzalému. Do roku 1914 učil na ruské škole v Nazaretu. V letech 1914–1918 sloužil v turecké armádě. V letech 1922–1926 přednášel na vysoké škole \"al-Rašidija\" v Jeruzalému, pak působil jako právník v Nazaretu a Haifě. Patřil do komunity izraelských Arabů.\n\nV izraelském parlamentu zasedl po volbách v roce 1949, kdy kandidoval za Demokratickou kandidátku Nazaretu. Byl členem parlamentního výboru pro ústavu, právo a spravedlnost, výboru House Committee a výboru pro prozatímní ústavu. V letech 1954–1960 byl starostou Nazaretu.\n\n"}
{"id": "674522", "url": "https://cs.wikipedia.org/wiki?curid=674522", "title": "Komunistim ivrim", "text": "Komunistim ivrim\n\nKomunistim ivrim (: קומוניסטים עברים, doslova \"Hebrejští komunisté\") je bývalá izraelská politická strana existující v roce 1949.\n\nStrana byla původně založena už v roce 1945, když se někteří členové odtrhli od Komunistické strany Palestiny. Samostatně pak existovala až do roku 1948, kdy se sloučila s dalšími komunistickými formace do jednotné Komunistické strany Izraele (Maki). Ta uspěla ve volbách do Knesetu roku 1949. Ještě během roku 1949 se ale od strany Maki odtrhl poslanec Eli'ezer Preminger, který pak 8. června 1949 založil vlastní politickou stranu nazvanou Komunistim ivrim podle strany existující v letech 1945-1948, jíž byl Preminger členem. Strana ovšem brzy zanikla, protože 15. srpna 1949 Preminger přešel do poslaneckého klubu levicové strany Mapam.\n\n"}
{"id": "674524", "url": "https://cs.wikipedia.org/wiki?curid=674524", "title": "Krobot", "text": "Krobot\n\nPříjmení Krobot (Krobotová), a Kroboth nosí více různých osobností:\n\n\n"}
{"id": "674525", "url": "https://cs.wikipedia.org/wiki?curid=674525", "title": "Kandidátka bojovníků", "text": "Kandidátka bojovníků\n\nKandidátka bojovníků (: רשימת הלוחמים, \"Rešimat ha-lochmim\") je bývalá izraelská politická strana existující v letech 1949-1951.\n\nStrana byla založena jako platforma členů židovské vojenské organizace Lechi, která působila na území Izraele před rokem 1948 a byla teroristickou, radikální skupinou. Se vznikem státu Izrael byly dílčí vojenské organizace rozpuštěny a sloučeny do izraelské armády. Skupina bývalých členů Lechi pak založila politickou stranu, která uspěla ve volbách do Knesetu roku 1949. Kandidátní listinu vedl Natan Jelin-Mor, který byl ale v té době ve vězení, kde si odpykával osmiletý trest odnětí svobody za podíl na atentátu na Folke Bernadotta. Poté, co jím vedená strana ve volbách získala 1,2 % hlasů a jeden mandát (právě pro Natana Jelin-Mora), byl propuštěn z vězení a stal se poslancem Knesetu. Strana podporovala stranu Cherut při neúspěšném hlasování o nedůvěře vládě Davida Ben Guriona v otázce dohod o příměří. Ve volbách do Knesetu roku 1951 strana nekandidovala.\n\n"}
{"id": "674528", "url": "https://cs.wikipedia.org/wiki?curid=674528", "title": "Demokratická kandidátka Nazaretu", "text": "Demokratická kandidátka Nazaretu\n\nDemokratická kandidátka Nazaretu (: רשימה דמוקרטית של נצרת, \"Rešima demokratit šel Nacrat\", : القائمة الديموقراطية للناصرة) je bývalá izraelská politická strana izraelských Arabů existující v letech 1949-1951.\n\nStrana byla založena před volbami do Knesetu roku 1949. Získala v nich 1,7 % hlasů a dvě křesla v prvním Knesetu. Poslanci za ni se stali Amin Salim Džardžora a Sajfuddín az-Zuabí. Strana byla přátelsky provázána a sponzorována dominantní středolevou židovskou stranou Mapaj premiéra Davida Ben Guriona, který chtěl izraelské Araby zapojit do politického systému. Strana byla součástí vládní většiny během první i druhé izraelské vlády. Ve volbách do Knesetu roku 1951 strana nekandidovala, ale Sajfuddín az-Zuabí se do Knesetu dostal za novou stranu nazvanou Demokratická kandidátka izraelských Arabů. Amin Salim Džardžora se už do Knesetu nevrátil, stal se ovšem dlouholetým starostou Nazaretu.\n\n"}
{"id": "674531", "url": "https://cs.wikipedia.org/wiki?curid=674531", "title": "Kanabinol", "text": "Kanabinol\n\nKanabinol (; CBN) je látka ze třídy kanabinoidů obsažená v rostlinách rodu \"konopí (Cannabis)\" (\"konopí seté (Cannabis sativa)\" a \"konopí indické (Cannabis indica)\"). Je metabolitem tetrahydrokanabinolu (THC), tj. vzniká postupnou degradací THC za přístupu kyslíku. Působí jako slabý agonista na kanabinoidních receptorech CB CB s nižší afinitou v porovnání s THC. Psychoaktivní účinky jsou podobné jako u THC, k jejich dosažení je však potřeba několikanásobně větší dávka.\n\n\n"}
{"id": "674537", "url": "https://cs.wikipedia.org/wiki?curid=674537", "title": "Bit-Adini", "text": "Bit-Adini\n\nBit-Adini bylo starověké aramejské království (v podstatě městský stát) v Mezopotámii. Zabíralo oba břehy řeky Eufrat jižně od města Karchemiš. Bylo založeno pravděpodobně v průběhu 10. století př. n. l.. \n\nPodle asyrských záznamů bylo království roku 856 př. n. l. dobyto Salmanassarem III.\nHlavním centrem Bit-Adini bylo Til Barsib (chetitské \"Masuwari\", současný Tell Ahmar v Sýrii), které bylo po dobytí království Asyřany přejmenováno na \"Kar-Šulmánu-ašaredu\" (Přístav Salmanassarův) a stalo se hlavním městem asyrské provincie v této oblasti. Zároveň zde sídlila asyrská vojenská posádka.\n\nPozději bylo Bit-Adini dobyto chaldejským králem Babylonie Nabopolassarem roku 611 př. n. l., ale již nikdy znovu nenabylo své bývalé důležitosti.\n\nV Bibli je Bit-Adini zmíněno v knize Ámosově (1:5), v 2. knize královské (19:12) nebo v knize Izajášově (37:12) - \"děti Bet-Edenu\".\n\n"}
{"id": "674538", "url": "https://cs.wikipedia.org/wiki?curid=674538", "title": "Josef Höchsmann", "text": "Josef Höchsmann\n\nJosef L. rytíř Höchsmann (\"Hoechsmann\", 31. července 1792, Frankštát – 4. června 1859, Brno) byl římskokatolický kněz (vysvěcen 1815), profesor religionistiky a vyučování metody na filosofické fakultě olomouckého lycea a univerzity. V letech 1818–1829 byl vicerektorem arcibiskupského semináře v Olomouci, v roce 1827 byl i rektorem olomouckého lycea. Na sklonku života se stal kanovníkem brněnské kapituly a byl povýšen do rytířského stavu.\n\n"}
{"id": "674540", "url": "https://cs.wikipedia.org/wiki?curid=674540", "title": "Martin Tadeáš Slavíček", "text": "Martin Tadeáš Slavíček\n\nMartin Tadeáš Slavíček (15. října 1719, Vyškov – 31. října 1796, Olomouc) byl prelát olomouckého augustiniánského kláštera u Všech svatých, direktor Teologické fakulty olomoucké univerzity (1769, 1773, 1774), v letech 1770-1771 a 1773 rektor olomoucké univerzity a v letech 1785-1787 rektor generálního semináře pro Moravu a Slezsko.\n\n"}
{"id": "674543", "url": "https://cs.wikipedia.org/wiki?curid=674543", "title": "Włodzimierz Zawadzki", "text": "Włodzimierz Zawadzki\n\nWłodzimierz Jan Zawadzki (* 28. září 1967 Polany, Polsko) je bývalý polský zápasník, reprezentant v zápase řecko-římském. V roce 1996 na olympijských hrách v Atlantě v kategorii do 62 kg vybojoval zlatou medaili a v roce 1992 na hrách v Barceloně ve stejné kategorii čtvrté místo. V roce 2000 na hrách v Sydney v kategorii do 63 kg obsadil devatenácté a v roce 2004 na hrách v Athénách v kategorii do 60 kg šestnácté místo.\n\nV roce 1995 a 2002 vybojoval stříbro a v roce 1994 bronz na mistrovství světa. V roce 1993 a 2003 obsadil šesté, v roce 1998 sedmé, v roce 1991 osmé, v roce 1999 deváté a v roce 2001 třiadvacáté. V roce 1991, 1995, 1999 vyhrál a v roce 2001 vybojoval bronz na mistrovství Evropy. V roce 1996 obsadil čtvrté a v roce 2002 jedenácté místo.\n\n"}
{"id": "674585", "url": "https://cs.wikipedia.org/wiki?curid=674585", "title": "Rose Clark", "text": "Rose Clark\n\nRose Clark (1852 La Port, Indiana – 28. listopadu 1942 Buffalo, New York) byla americká piktorialistická malířka a fotografka aktivní na počátku 20. století. Je nejznámější svými fotografiemi, které vystavovala s Elizabeth Flint Wadeovou pod společnými jmény, buď jako „Rose Clark a Elizabeth Flint Wade“ nebo jako „Slečny Clark a Wade“ (Misses Clark and Wade).\n\nHarriet Candace \"Rose\" Clark se narodila v roce 1852 ve městě La Port, Indiana. Věnovala se malování a kreslení, které učila v 80. letech 19. století na škole Saint Margaret v Buffalu, New York. Jednou z jejích studentek byla například patronka umění Mabel Dodge Luhan, pro kterou později projektovala úpravy její vily v italské Florencii.\n\nZačátkem 90. let začala být aktivní jako fotografka a pracovala samostatně až do roku 1898. Někdy na konci 90.let se setkala s Wadeovou a jejich spolupráce trvala dvanáct let. Kolem roku 1900 si začala dopisovat s Alfredem Stieglitzem, který ji povzbuzoval a dával jí cenné rady z oblasti umění. Stieglitz ji v roce 1902 zařadil ve svém článku v časopise \"Century Magazine\", spolu s Gertrudou Käsebierovou, Evou Watson-Schützeovou nebo Mary Devensovou, mezi deset nejvýznamnějších amerických piktorialistických fotografek tehdejší doby.\n\nClarková se zřejmě naučila fotografické umění od Käsebierové, později v životě řekla, že Käsebierové vděčí „\"za své úspěchy s fotoaparátem\"“.\n\nV roce 1920 se přestěhovala z Buffala do New Yorku, kde nabízela portréty a další malby za značné sumy (až 2 000 dolarů za celkový portrét). Do Buffala se vrátila v roce 1926.\n\nClarková se nikdy nevdala a o jejím soukromém životě je toho známo jen velmi málo. Zemřela v Buffalu 28. listopadu 1942 a byla pohřbena v La Porte. Nekrolog byl zaměřen na její práci jako malířka a neuvádí nic o fotografii.\n\nZ důvodů, které nebyly nikdy vysvětleny, začaly v roce 1899 Clark a Wade vystavovat a publikovat fotografie pod svými společnými jmény. Po mnoho let se předpokládalo, že Clarková byla umělec, která komponovala a snímala všechny fotografie a Wade měla na starosti technickou stránku věci jako vyvolání a tisk.\n\nClarková se o tomto zmínila v dopise Stieglitzovi v roce 1900: \"\"Paní Wade je velmi váhavá - a ve snaze dostat fotografie, které jste chtěl... Budu ji muset nabádat každý den.\"\" Nicméně v dopise Frances Benjamin Johnstonové ve stejném roce Clarková psala: \"\"Jak slečna Wadeová tak já používáme fotoaparáty možná více než deset let, ale teprve před dvěma lety jsme začali portrétovat komerčně.\"\"\n\nKoncepce umělec/technik v jejich partnerství také mohl vyplývat ze skutečnosti, že Clarková měla několik samostatných výstav, zatímco Wadeová vystavovala pod svým vlastním jménem jen velmi málo. Existují však náznaky, že se Wadeová podílela nejen na technické stránce věci, ale prováděla také řadu estetických rozhodnutí. Zjevně se zajímala také o estetiku, napsala několik vlastních článků, ve kterých se věnovala poradenství v oblasti uměleckého směru. Řadu článků napsaly autorky společně.\n\nClarková a Wadeová vystavovaly poprvé v roce 1899 pod společným jménem na výstavách v umělecké společnosti \"Buffalo Society of Artists\" a \"New York Camera Club\". V příštích deseti letech jejich fotografie získávaly ocenění na velkých výstavách po celém světě, včetně Art Institute of Chicago, Pennsylvania Academy of Fine Arts, Photo Club de Paris, Pan-American Exposition, Corcoran Gallery of Art nebo Louisiana Purchase Exposition.\n\nV roce 1902 Stieglitz zařadil snímek Clarkové a Wadeové do druhé série národního portfolia \"Americké piktorialistické fotografie\". Portfolio bylo vytištěno v limitované edici 150 kopií a myšlenkou bylo ukázat jen ty nejlepší fotografie vybírané náročným Stieglitzem.\n\nJejich spolupráce skončila zřejmě kolem roku 1910. Důvod zrušení jejich společného úsilí není znám, i když to mohlo být způsobeno zhoršením zdravotního stavu Wadeové, která zemřela o pět let později.\n"}
{"id": "674589", "url": "https://cs.wikipedia.org/wiki?curid=674589", "title": "Christopher Moore", "text": "Christopher Moore\n\nChristopher Moore (* 1. ledna 1957, Toledo, Ohio) je americký spisovatel komické fantasy. K roku 2011 napsal jedenáct románů, z nichž se některé staly mezinárodními bestsellery.\n\nNarodil se roku 1957 v Toledu ve státě Ohio a vyrůstal v Mansfieldu, Ohio. Jeho otec byl dálniční policista a matka prodávala v obchodním domě. Navštěvoval Ohio State University a Brooks Institut fotografie v Santa Barbaře v Kalifornii.\nOd dětství rád četl a otec mu každý týden přinášel spoustu knih z knihovny. Začal psát kolem dvanácti let, a od šestnácti let začali brát vážně jeho psaní i rodiče. Když mu bylo 19 let, přestěhoval se do Kalifornie, kde žil na centrálním pobřeží až do roku 2003, kdy se přestěhoval na Havaj. Mezi jeho záliby, kromě psaní, patří např. potápění a fotografování.\n\nOd června 2006, žije střídavě v kalifornském San Franciscu a na ostrově Kauai na Havaji.\n\nPřed zveřejněním jeho první román \"Practical demonkeeping\" v roce 1992, pracoval jako pokrývač, prodavač v obchodě, noční hlídač v hotelu, číšník, fotograf a pojišťovací makléř a všechny tyto zkušenosti mu pomohly vytvářet postavy v jeho knihách.\n\nJeho romány ovlivnili spisovatelé jako John Steinbeck (humanismus) a Kurt Vonnegut (smysl pro absurditu).\n\nMoore má charakteristický pohled na svět, nahodilost života ho současně děsí i baví. V jeho knihách se střetávají různé postavy prostřednictvím nadpřirozených nebo mimořádných okolností.\n\n\n"}
{"id": "674602", "url": "https://cs.wikipedia.org/wiki?curid=674602", "title": "Heptoda", "text": "Heptoda\n\nHeptoda, v některých zapojeních též nazývaná pentagrid je elektronka se sedmi elektrodami – katodou, anodou a 5 mřížkami. Slouží obvykle ke směšování signálu v heterodynech a superheterodynech. Název elektronky je odvozen z řecké číslovky sedm (hepta), nebo pět (penta-grid = pět-mřížek). Dvě z mřížek jsou obvykle řídící, ostatní slouží ke stínění či brzdění toku elektronů. Pořadí a význam mřížek se může lišit.\nPoužívala se především dvě zapojení heptody:\n\n\nPentagrid byl typicky americkou (USA) záležitostí. V Evropě byla ve funkci pentagridu používána téměř výhradně oktoda. Důvody tohoto rozdělení byly v patentové ochraně konstrukcí elektronek, případně s tím spojené licenční politice.\n"}
{"id": "674609", "url": "https://cs.wikipedia.org/wiki?curid=674609", "title": "Husův sbor na Peruci", "text": "Husův sbor na Peruci\n\nHusův sbor v Peruci, též kaple M. J. Husa v Peruci, je součást náboženské obce Československé církve husitské v Peruci.\n\nHusův sbor na Peruci je presbyterně-episkopálním společenstvím vedeným po organizační a hospodářské stránce Radou starších a po duchovní knězem. Farářem je ThDr. Helena Smolová, ThD., kazatelem Ing. Ivo Kraus, DiS., předsedou rady starších je Anna Krausová a finančním zpravodajem je Věra Hnilicová.\n\nBudova kostela (sboru) má čp. 300 s vchodem z Palackého ulice (na křižovatce s ulicí V Edenu). Adresa fary je: V Edenu 258, 439 07 Peruc (okres Louny).\n\nV Peruci se příslušníci Církve československé shromažďovali již od roku 1924 k bohoslužbám v místní škole. O několik let později, 6. července 1933 byla slavnostně otevřena kaple M. J. Husa za účasti patriarchy CČS Gustava Adolfa Procházky. Počet příslušníků církve rostl až do 50. let (cca 3000 členů). K 31.12. 2015 měl sbor podle církevního výkazu 43 členů.\n\nPrvním farářem byl bratr Znamenáček, kterého vystřídal bratr farář Slavík a po něm sestra farářka Jindřiška Cihlová. Po jejím odchodu v 70. letech byla perucká náboženská obec administrována nejprve bratrem farářem Malinou z Libochovic a poté znovu br. farářem Znamenáčkem z Loun. Po jeho smrti v roce 1992 sbor administroval br. farář Jan Janota z Loun. V letech 2001–2004 po určitém oživení měla perucká náboženská obec svého faráře Iva Šimůnka. Od roku 2005–2009 sbor administroval br. farář Bogdan Bláha z Libochovic. V roce 2010 se vrátil do sboru farář Ivo Šimůnek, který sloužil do 5.1. 2016. Od té doby sbor administruje farářka Helena Smolová z Loun.\n\nHusův sbor koná bohoslužby pravidelně vždy o nedělích od 15. hodin. Občasně pořádá kulturní akce (koncerty, besedy). Spolupracuje též se Spolkem na obnovu židovských památek v rámci údržby zeleně na nedalekém Židovském hřbitovu u Hřivčic.\n\n\n"}
{"id": "674619", "url": "https://cs.wikipedia.org/wiki?curid=674619", "title": "Seznam členů prvního Knesetu", "text": "Seznam členů prvního Knesetu\n\nTento článek je seznam členů 1. Knesetu, který byl zvolen ve volbách v roce 1949, konkrétně 25. ledna 1949. Jeho funkční období trvalo až do zvolení následujícího (druhého) Knesetu v roce 1951.\n\n120 členů prvního Knesetu bylo rozděleno podle stranické příslušnosti následovně:\n\nArgov • Asaf • Aran • Ben Cvi • Bahir • Bar Rav Haj • Berec • Ben Ašer • Ben Gurion • Dajan • Dinur • Drori • Duvdevani • Efrati • Frumkin (pak Tversky) • Goren • Govrin • Guri • Hakarmeli • Hakohen • Harpaz • Herzfeld • Chuši (pak Osnija) • Idelson • Jehuda • Josef • Kaplan • Kese • Lamm (pak Baš) • Lavi • Lavon • Livne • Majmon • Me'ir • Naftali • Necer • Remez (pak Kohen) • Simchonit (pak Berger) • Smilansky • Šaret • Šazar • Šeftel (pak Ješa'jahu) • Šeri • Šprincak • Taburi • Taviv (pak Kanav)\n\nAram • Bader • Bar Nir (pak Racon) • Bar Jehuda • Ben Aharon • Bentov • Cizling • Galili • Chazan • Ilanit • Ja'ari • Lamdan • Nir • Peri • Repetur • Riftin • Rubin • Sne • Tabenkin (pak Livšic) \n\nBurg • Ganchovski • Goldrat • Grinberg • Kahana • Kelmer (pak Mazor) • Loewenstein • Levin • Majmon • Minc • Nurok • Pinkas • Šag • Šapira • Unna • Warhaftig\n\nBegin • Bader • Ben Eliezer • Greenberg • Žabotinsky (odešel mezi nezařazené) • Kac • Kohen-Meguri • Kook (odešel mezi nezařazené) • Landau • Lankin • Meridor • Merlin • Rakanti • Razi'el-Na'or \n\nBernstein • Gil • Klivnov • Parsic • Rokach • Sapir • Serlin \n\nForder • Granot • Harari • Kohen \n\nMikunis • Preminger (odešel do Komunistim ivrim, pak do Mapam) • Túbí • Vilner \n\nBen Ami • Elijašar • Elmalich • Šitrit\n\naz-Zuabí • Džardžora\n\nJelin-Mor\n\nGloska\n\nKohen-Kagan\n\n\"poznámka:\"* \"abecední řazení, nikoliv podle pozice na kandidátní listině\"\n\n"}
{"id": "674623", "url": "https://cs.wikipedia.org/wiki?curid=674623", "title": "Aquapalace Praha", "text": "Aquapalace Praha\n\nAquapalace Praha je největší aquapark v Česku a střední Evropě. Sportovně-relaxační komplex se nachází v Čestlicích, asi 100 metrů jižně od hranice Prahy. Otevřen byl v roce 2008. Provozovatelem je GMF AQUAPARK PRAGUE, a. s. ze skupiny SPGroup českého miliardáře a politika za ODA Pavla Sehnala.\n\nLeží v blízkosti průhonického exitu 6 dálnice D1. Součástí resortu jsou saunový svět o rozloze 1 750 m², vodní svět o rozloze 9 150 m², centrum Spa, centrum fyzioterapie a léčebné rehabilitace, fitness a čtyřhvězdičkový hotel.\n\nVodní svět se rozkládá na ploše 9 150 m² a je tvořen třemi paláci – \"Palácem pokladů\", \"dobrodružství\" a \"relaxu\" – a venkovní zónou.\n\nVybavení vodního světa zahrnuje 12 tobogánů a skluzavek, bazén s umělým vlnobitím a venkovní divokou řeku. Celý vodní svět je protkán 450 metry pomalé a rychlé řeky. Zvláštností je také potápěčská jáma, což je tubus o hloubce 8 metrů. Přímo z bazénu lze pozorovat mořské hvězdice, korály, mořské ježky a rybičky. Pro děti jsou k dispozici dětská vodní hřiště se skluzavkami, brouzdaliště, dětský bazén s vrakem pirátské lodi a dětský koutek. Jako první v České republice nabídl v roce 2019 virtuální realitu na tobogánu.\n\nSoučástí Aquapalace Praha je laser show promítaná v Paláci pokladů, letecký simulátor FlyMotion nebo elektrolodičky Bumperboats, v létě i nafukovací skákací hrad a Wipe out.\n\nSaunový svět je rozdělený na tři pomyslné části – klasické finské sauny, římské lázně a venkovní část. Finské sauny nabízí celkem pět prohříváren s teplotami od 60 °C do 110 °C – např. biosauna nebo aromatická bylinná sauna. Součástí jsou také Kneippovy lázně, ochlazovací bazének s ledovou vodou, studna s ledovou drtí, vířivky nebo klasické, masážní a aromatické sprchy. Další částí saunového světa jsou římské lázně s římským bazénem a pěti parních kabin s teplotami od 26 °C do 65 °C. Ve venkovní části saunového světa se nalézají 2 finské sauny, vířivky, ochlazovací bazének a ochlazovací sprchy.\n\nKolem aquaparku jezdí příměstské linky Pražské integrované dopravy (na dopravní větvi v Pražské ulici leží nejblíže zastávka „Čestlice, Kika-Aquapalace“ a v Obchodní ulici „Čestlice, V Oblouku“). Od pražské stanice metra Opatov jezdí k akvaparku zvláštní autobusová linka, Aquabus. Součástí aquaparku jsou dva parkovací domy a stání vyhrazené pro autobusy.\n\n"}
{"id": "674632", "url": "https://cs.wikipedia.org/wiki?curid=674632", "title": "Nicolas Terol", "text": "Nicolas Terol\n\nNicolás Terol Peidro (* 27. září 1988, Alcoy, Valencie, Španělsko) je španělský motocyklový závodník.\n\nSvůj první závod absolvoval v roce 1999 na minibiku.\n\nPoprvé se na startovní rošt postavil v roce 2004 na Velké ceně Gran Premio de la Comunidad Valenciana.\nNico Terol se poprvé ocitl na stupních vítězů v roce 2008 na Gran Premio de España.\nPrvního vítězství dosáhl v roce 2008 v deštivém Indianapolis. Tento závod byl však hodnocen jiným způsobem, a proto se za jeho první vítězství považuje Cardion AB Grand Prix České republiky 2009.\nOd roku 2010 je členem týmu Bankia Aspar Team.\nJeho týmovými kolegy pro rok 2011 jsou Adrian Martin a Hector Faubel.\n\n"}
{"id": "674635", "url": "https://cs.wikipedia.org/wiki?curid=674635", "title": "Sergej Dovlatov", "text": "Sergej Dovlatov\n\nSergej Dovlatov (celým jménem Sergej Donatovič Dovlatov-Mečik, rusky Сергей Донатович Довлатов-Мечик; 3. září 1941, Ufa, Baškortostán, SSSR – 24. srpna 1990, New York, USA) byl ruský židovský, spisovatel a novinář.\n\nSergej Dovlatov se narodil 3. září 1941 v Ufě, kam byla jeho rodina v průběhu 2. světové války evakuována z Leningradu. Jeho otec byl divadelní režisér židovského původu Donat Isaakovič Mečik (1909–1995) a jeho matka literární korektorka Nora Sergejevna Dovlatova (1908–1999), původem Arménka.\n\nV roce 1944 se Dovlatov přestěhoval s matkou do Leningradu. V roce 1959 začal studovat na katedře finštiny na filologické fakultě Leningradské státní univerzity, ale po dvou a půl letech byl za špatný prospěch vyloučen. Stýkal se s leningradskými básníky Jevgenijem Pejnem, Anatolijem Najmanem, Josifem Brodským, spisovatelem Sergejem Volfem či umělcem Alexandrem Neždanovem. Potom byl povolán do armády a strávil tři roky ve vnitřním vojsku, kde sloužil jako vězeňský strážce v nápravných táborech v Republice Komi (osada Činjavoryk). Podle vzpomínek Brodského se Dovlatov vrátil z armády jako „Tolstý z Krymu, se svazkem povídek a s poněkud omráčeným výrazem ve tváři“.\n\nPo návratu z armády nastoupil Dovlatov na fakultu žurnalistiky Leningradské státní univerzity. Pracoval ve studentských novinách Leningradskogo korablestroitělnogo instituta (Leningradského institutu lodního stavitelství) a také jako literární tajemník spisovatelky Very Fjodorovny Panové. Psal povídky a byl pozván do literární skupiny „Gorožaně“ (Měšťané), kterou založili Vladimir R. Maramzin, Igor M. Jefimov, Boris B. Bachtin a Vladimir A. Gubin.\n\nOd září 1972 do března 1975 žil v Estonsku. Aby v Tallinnu získal povolení k pobytu, pracoval dva měsíce jako topič v kotelně a zároveň byl zahraničním dopisovatelem novin \"Sovetskaja Estonija\" (Sovětské Estonsko). Později dostal práci v deníku \"Morjak Estonii\" (Estonský námořník), vydávaném institucí „Estonskoje morskoje parochodstvo“ (Estonská paroplavební společnost), kde měl funkci odpovědného tajemníka. Byl také zahraničním spolupracovníkem městských novin \"Večernij Tallin\" (Večerní Tallinn) a v létě 1972 tam získal místo redaktora zpravodajské rubriky. V povídkách, které vyšly v knize \"Kompromiss\" (Kompromis), čerpá Dovlatov příběhy ze své novinářské praxe a také popisuje práci redakce a životní příběhy svých kolegů.\n\nDovlatov si také v létě přivydělával jako průvodce v puškinské památkové rezervaci u Pskova (Michajlovskoje).\n\nV roce 1975 se vrátil do Leningradu, kde pracoval v časopise pro mládež \"Kosťor\" (Táborák) a pokračoval v psaní povídek, ale nakladatelé i časopisy jeho díla odmítali. Pouze jeho povídka „Intervju“ (Rozhovor) byla v roce 1974 otištěna v časopise \"Junosť\" (Mládí). Náklad jeho první knihy \"Pjať uglov\" (Pět úhlů) ve vydavatelství Eesti Raamat byl na příkaz KGB zničen. Publikoval tedy v samizdatu a také v emigrantských časopisech \"Kontinent\" a \"Vremja i my\" (Čas a my), za což byl vyloučen ze sovětského svazu novinářů.\n\nV roce 1978 Dovlatov kvůli pronásledování státní mocí emigroval spolu se svou ženou, dcerou a matkou ze SSSR a usadil se v New Yorku, kde se stal hlavním redaktorem týdeníku \"Novyj Amerikanec\" (Nový Američan). Členy jeho redakční rady byli například Boris Metter, Alexandr Genis, Pjotr Vajl, Nina Alobertová (baletní a divadelní fotografka a autorka mnohých Dovlatovových fotografií), básník a esejista Grigorij Ryskin a další. Noviny si mezi emigranty brzy získaly značnou oblibu a i Dovlatovovy knihy začaly vycházet jedna za druhou. V polovině 80. let už byl známým spisovatelem a jeho povídky vycházely v prestižních časopisech jako \"Partisan Review\" a \"The New Yorker\".\n\nSergej Dovlatov zemřel 24. srpna 1990 v New Yorku na srdeční selhání. Je pohřbený v arménské části židovského hřbitova Mount Hebron v newyorské čtvrti Queens.\n\nZa dvanáct let emigrace vyšlo Dovlatovi v Evropě a USA dvanáct knih. V SSSR jej znali ze samizdatových vydání a z autorského vysílání na rádiu Svobodná Evropa. Po jeho smrti a pádu SSSR začaly vycházet početné sbírky jeho povídek i v Rusku.\n\nDovlatov nepovoloval nová vydání knih, které vyšly v SSSR do roku 1978.\n\n\n\nV roce 2001 vydalo nakladatelství Zacharov knihu \"Sergej Dovlatov – Igor Jefimov. Epistoljarnyj roman\" (Román v dopisech). Kniha zachycuje korespondenci mezi Dovlatovem a Jefimovem mezi léty 1979 a 1989. Několik nakladatelství, na která se Jefimov s nabídkou vydání této knihy obrátil, ho z důvodu autorských práv odmítla. Dovlatov sám byl proti publikování svých dopisů, o čemž se zmiňuje i v jednom z dopisů Jefimovi. Dovlatovova rodina, především jeho žena Jelena Dovlatová, která je majitelkou autorských práv ke všemu, co kdy napsal, v souladu s jeho závětí také protestovala proti vydání jeho dopisů. Nakladatelství Zacharova své rozhodnutí korespondenci vydat odůvodňovalo tím, že odpovědnost nakladatele před čtenářem je větší, než jeho odpovědnost před rodinou Dovlatových. Jeleně Dovlatové a její dceři Katerině se nicméně podařilo prokázat před ruským soudem svoje právo na korespondenci a dosáhnout zákazu vydání knihy – rok poté, co se celý náklad 15 000 exemplářů prodal. Soud nevyhověl požadavku Jeleny Dovlatové, aby byly všechny vydané knihy zničeny.\n\n\n\n"}
{"id": "674642", "url": "https://cs.wikipedia.org/wiki?curid=674642", "title": "Klášter Hasnon", "text": "Klášter Hasnon\n\nKlášter Hasnon (fr. \"Abbaye de Hasnon\") je bývalý klášter v severofrancouzském městečku Hasnon zasvěcený benediktinskému řádu. Byl založen roku 670 Janem a Eulalií z Ostrevantu jako dvojitý klášter a již roku 691 byl vysvěcen.\n\nKlášter, o jehož významu v 9. století svědčí i působení Ermentrudy, dcery krále Karla Holého jako abatyše, byl zničen roku 880 během normanských nájezdů a k obnovení došlo téměř po dvoustech letech roku 1065 díky henegavskému hraběti Balduinovi VI., který ve zdech kláštera nalezl po své smrti roku 1070 i poslední odpočinek. Roku 1087 byla po jeho boku pohřbena i manželka Richilda. Jejich hroby byly nalezeny v kryptě na počátku 19. století. Klášter byl zničen během Francouzské revoluce.\n"}
{"id": "674644", "url": "https://cs.wikipedia.org/wiki?curid=674644", "title": "Asifat ha-nivcharim", "text": "Asifat ha-nivcharim\n\nAsifat ha-nivcharim (: אספת הנבחרים, doslova \"Shromáždění zvolených\") byl volený parlamentní sbor židovské komunity v mandátní Palestině existující v letech 1920-1949. Vznikl 19. dubna 1920 a fungoval až do 13. února 1949. O den později se pak moci ujal nově zvolený Kneset ve volbách v roce 1949.\n\nByl volen ve volbách, které se konaly v roce 1920, 1925, 1931 a 1944. Celkový počet členů sboru se proměňoval. V následující tabulce jsou silnějším fontem označeny významnější politické formace, které se účastnily vícero voleb.\n"}
{"id": "674646", "url": "https://cs.wikipedia.org/wiki?curid=674646", "title": "Těžba stříbra", "text": "Těžba stříbra\n\nTěžba stříbra je proces získávání suroviny (stříbro) ze svrchních vrstev zemské kůry.\n\nStříbro bylo známé již od starověku. První doly na stříbro byly objeveny již ve 4. tisíciletí př. n. l. v Malé Asii a na ostrovech v Egejském moři.\n\nV žebříčku světových producentských zemí figuruje v první desítce šest států z amerického kontinentu (Mexiko, Peru, Chile, Bolívie, Spojené státy americké a Argentina). Světovou velmocí v těžbě stříbra zůstává dlouhodobě Mexiko.\n\n\nNa našem území poprvé stříbro těžili již Keltové.\n\nNejstarším hornickým městem byla Jihlava, kde vznikl první horní řád. Zde došlo k největšímu rozkvětu těžby stříbra ve 13. století, ve 14. století však již těžba v tomto městě nebyla finančně zajímavá, neboť na vydolování cenného kovu musely být vynakládány značné prostředky. Jihlavu tudíž v čele těžby stříbra vystřídala Kutná Hora. Další bohatá naleziště byla nalezena v 16. století v Jáchymově, Březových Horách a v Rudolfovském rudním revíru u Českých Budějovic.\n\nV roce 1300 se v Kutné Hoře začaly razit ze stříbra pražské groše. V jáchymovských dolech se díky rodu Šliků začala odvíjet historie tolarů. V Českých Budějovicích se v letech 1569 až 1611 razily tolary Maxmiliána II. a Rudolfa II.\n\n"}
{"id": "674656", "url": "https://cs.wikipedia.org/wiki?curid=674656", "title": "Geomorfologické členění Polska", "text": "Geomorfologické členění Polska\n\nPrvní pohled na geomorfologické členění Polska se objevil v díle Jana Długosze. Výrazné oživení v této oblasti nastalo na přelomu 19. a 20. století. Objevily se publikace řady geografů, mj. Stanisława Staszice, Wincenty Pola, Antoniho Rehmana, Wacława Nałkowského, Stanisława Lencevicze nebo Ludomira Sawického. Každý z nich měl vlastní koncepci členění Polska na fyzickogeografické oblasti.\n\nZměna státních hranic Polska po druhé světové válce přinesla nové otázky a problémy spojené s fyzickogeografickým členěním. Tento problém byl vznesen v roce 1946 na 1. Celopolském geografickém sjezdu.\n\nNejvíce se o řešení této problematiky zasloužil Jerzy Kondracki. Počátky jeho práce sahají do roku 1955, kdy publikoval v \"Przeglądu Geograficznem\" článek \"Problematyka fizycznogeograficznej regionalizacji Polski\". Kondrackého práce je postavená na desetinném číslování fyzickogeografických oblastí světa, navrženém v roce 1964 na Mezinárodním geografickém kongresu v Londýně. Návrh byl upraven o dva roky později na mezinárodním sympóziu zorganizovaném Polským Towarzystwem Geograficznym a Katedrou fyzické geografie Varšavské univerzity. V roce 1987, po doplnění a opravách byly názvy regionů standardizovány Komisí pro sjednocení místních názvů a obecně zeměpisných objektů při Úřadě rady ministrů a následně byly oficiálně publikovány jako \"Nazwy Geograficzne Rzeczypospolitej Polskiej\" (1991).\n\nK malým úpravám geomorfologického členění došlo o několik let později na mapě \"Regiony fizycznogeograficzne\" autorů Jerzyho Kondrackého a Andrzeje Richlinga, publikované v \"Atlasu Rzeczypospolitej Polskiej\" (1993-1997, Warszawa: Główny Geodeta Kraju).\n\nČlenění podle Kondrackého je čistě vědecké a v některých případech se odchyluje od všeobecně přijímaných regionů (chybí např. Mazowiecké nížiny, Velkopolské nížiny nebo Suwalské pojezeří). Proto chtěl Jerzy Kondracki vypracovat také verzi svého členění pro obyčejné lidi a především vhodnou pro školy. Náhlá smrt mu však nedovolila tento záměr realizovat.\n\nKondrackého členění je jediným komplexním členěním Polska, které je přijímáno širší obcí polských geografů. Na rozdíl od geomorfologického členění používaného v některých jiných zemích je sice dobře definován i jeho přesah do dalších oblastí Evropy, nicméně je dobré mít na paměti, že výsadní postavení má pouze uvnitř polských hranic a členění sousedních států na něj může, ale nemusí dobře navazovat. Např. Kondrackého členění Polska dělí Bieszczady na Západní a Východní, zatímco podle ukrajinského členění se Bieszczady dělí na Západní, Střední a Východní.\n\nNíže uvedené členění vychází z práce Jerzyho Kondrackého a úprav Andrzeje Richlinga. Zahrnuje geomorfologické jednotky těchto úrovní:\n\n\n"}
{"id": "674668", "url": "https://cs.wikipedia.org/wiki?curid=674668", "title": "Mehmet Âkif Pirim", "text": "Mehmet Âkif Pirim\n\nMehmet Âkif Pirim (* 17. září 1968 Rize, Turecko) je turecký zápasník, bývalý reprezentant, později trenér řecko-římského zápasu. V roce 1992 na olympijských hrách v Barceloně vybojoval v kategorii do 62 kg zlatou a v roce 1996 na hrách v Atlantě ve stejné kategorii bronzovou medaili.\n\nV roce 1991 vybojoval stříbro na mistrovství světa. V roce 1991, 1993 a 1997 zvítězil na Středomořských hrách. V roce 1999 se nekvalifikoval do turecké reprezentace a přijal nabídku Ázerbájdžánského občanství. Ve stejném roce tak na mistrovství světa v Athénách reprezentoval, bez výraznějšího úspěchu, tuto zemi.\n\nPo skončení aktivní kariéry působil jako trenér turecké reprezentace a z pověření FILA se věnoval vzdělávání trenérů v afrických a asijských zemích..\n\n"}
{"id": "674678", "url": "https://cs.wikipedia.org/wiki?curid=674678", "title": "Face It", "text": "Face It\n\nFace It je studiové album nizozemské hard rockové skupiny Golden Earring, vydané v roce 1994.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "674680", "url": "https://cs.wikipedia.org/wiki?curid=674680", "title": "Bloody Buccaneers", "text": "Bloody Buccaneers\n\nBloody Buccaneers je studiové album nizozemské hard rockové skupiny Golden Earring, vydané v roce 1991.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "674686", "url": "https://cs.wikipedia.org/wiki?curid=674686", "title": "Robert Beltran", "text": "Robert Beltran\n\nRobert Adame Beltran (* 19. listopadu 1953 Bakersfield, Kalifornie) je americký herec.\n\nPochází z rodiny Američanů mexického původu, má sedm bratrů a dvě sestry. Vystudoval herectví na California State University, Fresno a přestěhoval se do Los Angeles. Zde od roku 1979 hraje v divadle i ve filmech. Debutoval ve snímku \"Páskové z Los Angeles\" (1981), prosadil se o rok později díky roli ve filmu \"Eating Raoul\" (1982). Po boku Chucka Norrise a Davida Carradinea hrál v akčním snímku \"Osamělý vlk McQuade\" (1983). V 90. letech hostoval například v seriálech \"To je vražda, napsala\" a \"Superman\", pravidelněji se objevoval v \"Modelkách s.r.o.\" V letech 1995–2001 hrál komandéra Chakotaye, jednu z hlavních postav sci-fi seriálu \"\". V prvním desetiletí 21. století hostoval např. v seriálech \"Kriminálka Miami\" a \"Médium\", hrál též v seriálu \"Velká láska\".\n\n"}
{"id": "674690", "url": "https://cs.wikipedia.org/wiki?curid=674690", "title": "Swift Current", "text": "Swift Current\n\nSwift Current je kanadské město s 15 503 obyvateli, ležící v jihozápadní části provincie Saskatchewan, v níž je šestým největším městem. Městem prochází Transkanadská dálnice i Kanadská pacifická železnice, má také vlastní letiště.\n\nSwift Current bylo založeno v roce 1883 na stejnojmenné řece (její název znamená doslova \"dravý proud\") jako železniční zastávka a vojenská pevnost. Postupně přicházeli další obyvatelé a věnovali se převážně dobytkářství. V roce 1903 byl postaven Imperial Hotel, existující dodnes. V roce 1907 byla osada s 500 obyvateli povýšena na město. V roce 1912 bylo založeno Lyric Theatre, nejstarší divadlo v provincii.\n\nSwift Current má suché kontinentální klima, průměrná lednová teplota je -12,2 stupňů Celsia, průměrná červencová 17,9 stupňů. Město je důležitým zemědělským centrem, sídlí v něm také Výzkumný ústav prérijního zemědělství. Průmysl je zaměřen na hospodářské stroje nebo zpracování ropy, důležitým zdrojem příjmů je také turistika - okolí města je ideální pro lov a rybaření. Každý červen se ve Swift Current konají závody draků - Windscape Kite Festival. Město má muzeum, nemocnici, dvě střední školy, vychází zde týdeník \"Prairie Post\". Proslavil ho hokejový juniorský tým Swift Current Broncos, působící ve WHL. Sport ve Swift Current reprezentují také lakrosoví Swift Current Rampage a baseballoví Swift Current Indians. Heslo města je \"Where the life makes sense\" - \"Kde život dává smysl\".\n\nPatrick Marleau, Marc Habscheid, Trent McCleary - hokejisté, účastníci NHL\nFred Wah - spisovatel\nBrad Wall - politik, předseda vlády provincie Saskatchewan od roku 2007\n\n"}
{"id": "674691", "url": "https://cs.wikipedia.org/wiki?curid=674691", "title": "Hadinec (osada)", "text": "Hadinec (osada)\n\nHorská osada Hadinec (německy \"Otterdorf\", \"Ottendorf\") leží pod Anenským vrchem poblíž Bartošovic v Orlických horách. Z Anenského vrchu sem byla v roce 1937 přenesena kaple sv. Anny a sv. Jáchyma. Dnes rekreační oblast.\n\n"}
{"id": "674696", "url": "https://cs.wikipedia.org/wiki?curid=674696", "title": "Diskografie Deep Purple", "text": "Diskografie Deep Purple\n\nToto je diskografie anglické hard rockové skupiny Deep Purple.\n\nMk II\nMk III\nMk II, Reunited\nMk VII\nMk VIII\nMk I, Mk II, Mk III & Mk IV\n\n\n\n\n"}
{"id": "674702", "url": "https://cs.wikipedia.org/wiki?curid=674702", "title": "Ma Kelly's Greasy Spoon", "text": "Ma Kelly's Greasy Spoon\n\nMa Kelly's Greasy Spoon je třetí studiové album anglické rockové skupiny Status Quo, vydané v srpnu roku 1970 u Pye Records.\n\n\n"}
{"id": "674712", "url": "https://cs.wikipedia.org/wiki?curid=674712", "title": "Tři dny Kondora", "text": "Tři dny Kondora\n\nTři dny Kondora (anglicky \"Three Days of the Condor\") je americký filmový špionážně-kriminální thriller z roku 1975 režiséra Sydneyho Pollacka s Robertem Redfordem v hlavní roli. Film byl natočen volně podle námětu z knihy Jamese Gradyho \"Šest dnů Kondora\".\n\nPříběh je zasazen zejména do prostředí dvou amerických velkoměst New Yorku a Washingtonu a líčí události, které následují poté, co se protagonista - civilní pracovník CIA Joseph Turner (krycí jméno „Kondor“) vrátí na pracoviště a nalezne všechny své kolegy zavražděné. Film reaguje na morální rozporuplnost akcí prováděných jistými frakcemi v americké výzvědné službě CIA během 70. let 20. století. Byl nominován na Cenu Akademie v kategorii „nejlepší střih“ (společně Fredric Steinkamp a Don Guidice).\n\nSnímek popisuje události, která se odehrály ve speciálním oddělení americké CIA, které pracuje pod krycím označením „Americká literárně-historická společnost“. Její členové jsou civilní osoby, které společně studují a dokumentují všelijakou světovou literaturu, což má za účel odhalit možný únik tajných státních informací a hledat nové doposud nikde nepublikované informace, podněty a nápady. Jedním z nich je i Joseph Turner, který pošle zprávu svému řídícímu středisku CIA ohledně jisté detektivky, která byla přeložena pouze do některých jazyků (např. do turečtiny, ale už ne do francouzštiny atd.).\n\nTurner přijíždí na kole do svého zaměstnání a očekává odpověď na své hlášení. Naproti na ulici sedí v zaparkovaném automobilu muž a bedlivě sleduje, kdo vchází dovnitř. Projde si fotografie, nalezne na ní Josepha Turnera a odškrtne si ho ze seznamu. Mimořádná událost nastane v okamžiku, kdy Turner odejde zadním vchodem do nedalekého bistra nakoupit spolupracovníkům svačinu. Do sídla „Americké literárně-historické společnosti“ vtrhne skupina ozbrojených mužů vedená alsaským nájemným vrahem později identifikovaným jako Joubert. Když se po chvíli Turner vrátí, dveře (které mají být ovládané elektronickým vrátným s kamerovým systémem) jsou pootevřené. Turner najde všechny společníky postřílené. I on měl být mezi nimi, přežil jen díky tomu, že použil zadní vchod (vrazi čekali, až bude celá skupina uvnitř). Vezme si ze šuplíku pistoli a vyjde ven. Nervózně se rozhlíží po ulici, nemůže vědět, jestli na něj vrahové ještě nečekají. Najde telefonní budku, zavolá na smluvené číslo a ohlásí, co se stalo. Operátor mu sdělí, aby se ohlásil za dvě hodiny. Turner jde mezitím navštívit svého kolegu Heideggera. Dveře od jeho bytu jsou opět pootevřené a Heidegger leží na posteli zastřelený. Joseph si uvědomí, že je ve vážném nebezpečí, nemůže nikomu věřit. Na schodišti zahlédne muže, kteří jdou nahoru. Ukryje se před nimi. Vrací se domů (přestože dostal instrukce, aby to nedělal) a před vchodem jej osloví sousedka. Prozradí mu, že na něj už čekají nějací přátelé, údajně mají jeho klíče. Turner dovnitř nejde. Když opět telefonuje s velitelstvím (konkrétně s agentem Higginsem), je nedůvěřivý. Souhlasí se schůzkou, když mu Higgins na radu přítomného nadřízeného agenta Wickse navrhne, že se někdo od nich dostaví s člověkem, kterého Turner zná. V osobní složce má Turner uvedeno, že se přátelí se Samem Barberem z oddělení statistiky. Je to však past, agent Wicks se pokusí Turnera zastřelit, což se mu nepodaří. Naopak jej Turner postřelí. Agent pak zastřelí Sama Barbera.\n\nJoseph Turner poté unese autem ženu, fotografku Kathy Hale do jejího bytu v Brooklyn Heights. Pokouší se srovnat si myšlenky. Kathy měla přijet na hory za svým přítelem a i když ji Joseph drží v zajetí, začne s ním sympatizovat a později spolupracovat. Nájemný vrah Joubert mezitím kráčí ulicí s mužem později identifikovaným jako Leonard Atwood, zadavatelem zakázky. Joubert jej informuje, že Turner je amatér a bude brzy nalezen. Zároveň mu nabízí, že kvůli vzniklým komplikacím (s Turnerem) pro něj zdarma zabije Wickse, který leží v nemocnici poté, co jej Turner postřelil.\n\nJoseph sváže Kathy a jede jejím autem do bytu své přítelkyně. On i ona měli večer schůzku se Samem a jeho přítelkyní, Turner ji varuje, že se musí okamžitě ukrýt. Není čas na vysvětlování a tak ji tlačí do výtahu. To už jej sleduje Joubert, který poté jede výtahem s Turnerem. Štvaný muž tuší, že jde o najatého člověka a snaží se být opatrný. Když má vyjít ven, ví, že na něj může čekat kulka. Nabídne skupince lidí několik dolarů, aby jej doprovodili k zaparkovanému autu. Joubert je skutečně připravený s puškou se zaměřovačem, ale nemůže střílet, Turner to udělal chytře. Joubert ho nemůže zacílit. Joseph nastartuje Kathyin vůz a rychle odjíždí pryč, alsaský střelec si stihne poznačit SPZ jeho auta: 37B-HFN (NEW YORK).\n\nTurner se vrací do bytu Kathy a rozváže ji. Fotografku přitahuje jeho přímost a to, že je v nouzi. Večer se s ním sblíží a společně usnou. Ráno ji Joseph požádá o pomoc a Kathy mu ji slíbí. Když odejde do sprchy, u dveří zvoní pošťák se zásilkou. Je to další agent pověřený zlikvidovat Turnera. Dojde k souboji, během něhož jej Turner zastřelí.\n\nTurner přejde do protiútoku. S pomocí Kathy vyláká a unese Higginse. Ten mu prozradí, že najatým mužem je Joubert, který občas plní pro „firmu“ zakázky. Turner ví, že celá záležitost začala v momentě, kdy upozornil na podezřelou knihu. Byla to stopa zpravodajské sítě, o které velitelství CIA nic nevědělo. Musí to mít souvislost, někdo se bojí, aby se věc nedostala ven. Turner vysloví domněnku, že je to síť „firmy“, která funguje mimo veškeré pravomoci a kontrolu („stát ve státě“). Chce po Higginsovi, aby jej dostal dovnitř. Agent nesouhlasí, pokud je Turnerova domněnka správná, neprospělo by to. Turner jej propouští se slovy, že když bude potřebovat, najde si ho.\nTurner odhalí, že pošťákem byl bývalý mariňák a agent CIA William Lloyd, který spolupracoval na zakázkách s Joubertem. Na ulici ukradne spojařům brašnu s výbavou a podle klíče, který měl pošťák u sebe najde hotel, v němž je ubytovaný Joubert. Napíchne se na telefonní síť a zavolá Joubertovi, aby ho vyprovokoval ke kontaktu s jeho zadavatelem. Poté odposlechne číslo, na které nájemný vrah volá a podle něj si zjistí adresu volané osoby. Zadavatelem a mozkem komplotu je Higginsův nadřízený operační ředitel oddělení CIA Leonard Atwood. Mezitím Higgins s pomocí počítače také odhalí souvislost mezi Lloydem a Joubertem.\n\nTurner se vkrade do telefonní společnosti New York Telephone a zavolá do CIA. Sdělí Higginsovi, že Joubert se nachází v hotelu Holiday Inn na pokoji č. 819. Chce vědět, kdo je Leonard Atwood. Atwood sedí zrovna vedle Higginse, který na otázku dlouho neodpovídá. Turnerovi je to jasné. CIA nemůže jeho hovor zaměřit, protože Joseph využil svých zkušeností (pracoval u telefonní společnosti) a propojil vzájemně mnoho hovorů. Poté se rozloučí s Kathy (která jede do Vermontu) a jde si vyřídit účty s Atwoodem (jehož adresu si zjistil, když mu volal Joubert). Zajme ho v jeho domě a nutí jej přiznat, co stálo za zavražděním jeho přátel z literárního klubu. Na otázku si odpoví sám, uvědomí si, že je za tím snaha o kontrolu ropných polí na Blízkém východě.\n\nV Atwoodově bytě jej však překvapí Joubert, který ho tady očekával. Ten však nezastřelí jeho, ale Leonarda Atwooda. Kontrakt byl změněn, Joubert byl dříve najat, aby zabil Turnera, ale nyní se po odhalední stal Atwood nepohodlným pro jeho nadřízené a Joubert má zlikvidovat jeho. Turner je v úžasu, že je nyní Joubert na stejné straně jako on. Joubert mu doporučuje odjezd do Evropy, kde by se např. mohl stát nájemným vrahem. Ale Turner chce zůstat v New Yorku. Joubert jej varuje, že CIA se jej může opět pokusit zabít.\n\nJoseph Turner odjíždí do New Yorku a setkává se na rušné ulici s Higginsem. Higgins brání plán na převzetí kontroly nad ropnými poli. Udává důvod, že v budoucnu nastane krize, kdy se ekonomika zadrhne a bude potřeba zajistit energetické zdroje. Turner to považuje za „dravčí morálku“ a oznámí mu, že vše, co věděl oznámil tisku (společně nenápadně došli k budově The New York Times - to byl Josephův záměr). Higgins je v prvních momentech šokovaný a pak se jej zeptá, jestli mu to noviny otisknou. Turner odchází pryč.\n\nHudbu zkomponoval Dave Grusin (pokud není uvedeno jinak).\nObdržené ceny \n\nNominace \n\nVe scéně, kdy Atwood kráčí s Joubertem po noční ulici a baví se o zlikvidování cílových osob, hraje v pozadí melodie známé vánoční koledy Tichá noc.\n\n"}
{"id": "674723", "url": "https://cs.wikipedia.org/wiki?curid=674723", "title": "Video s Ježíšem", "text": "Video s Ježíšem\n\nVideo s Ježíšem (originální název Das Jesus Video) je román napsaný německým spisovatelem Andreasem Eschbachem. Tento thriller se žánrem blíží science fiction (sci-fi) nebo fantasy. Kniha byla poprvé vydána roku 1997 pod názvem Jesus Video. V roce 2002 byl na jejím základě natočen film Das Jesus Video, v českém vydání pod názvem \"Záhada vyvoleného\".\n\nKniha získala ocenění jako nejlepší sci-fi román roku 1998.\n"}
{"id": "674727", "url": "https://cs.wikipedia.org/wiki?curid=674727", "title": "P-700 Granit", "text": "P-700 Granit\n\nP-700 Granit (, kód NATO: SS-N-19 Shipwreck, index GRAU: 3M45) je sovětská a ruská nadzvuková křižující protilodní střela zavedená do služby u sovětského námořnictva v roce 1983. Jedná se o nejtěžší ruskou protilodní střelu, samo ruské námořnictvo ji kategorizuje jako střelu operační.\n\nStřela byla vyvinuta pro napadání amerických svazů těžkých letadlových lodí. Předpokládá se, že bylo vyrobeno okolo 300 střel tohoto typu. Výroba již byla ukončena. Jediným současným uživatelem střely je ruské námořnictvo – jsou umístěny na jediné ruské letadlové lodi Projektu 1143.5 \"Admiral Kuzněcov\" (12×), raketovém křížníku \"Pjotr Velikij\" (20×) a jaderných ponorkách Projektu 949 Granit (24×). Střely Granit však již ve výzbroji dosluhují, jejich výrobu není možné obnovit a navíc je pro současné konflikty nevhodná.\n\nStřela Granit byla vyvíjena od 70. let konstrukční kanceláří NPO Mašinostrojenija na základě protilodní střely P-500 Bazalt. Měla se stát náhradou za střely P-70 Ametist a P-120 Malachit, které sice měly dobré celkové výkony, ale příliš malý dolet nato, aby mohly být odpáleny mimo dosah protiponorkové obrany amerických lodí. Na rozdíl od střely P-500 navíc měla být schopná odpalu z ponorek. Vývojová linie střely pokračuje modernější verzí P-800 Oniks a rusko-indickou protilodní střelou BrahMos.\n\nStřela má délku 10 metrů, průměr 0,85 metru, rozpětí ploch 2,6 metru a startovní hmotnost 7000 kg. Startuje pomocí dvojice raketových motorů na tuhé pohonné látky a poté se pohybuje pomocí proudového motoru. Střela může nést konvenční hlavicí o hmotnosti 750 kg či jadernou hlavici o ekvivalentu 500 kilotun TNT. Dolet střely je okolo 625 km. Nejvyšší rychlost je 2,5 M.\n\nStřely jsou odpalovány hromadně - salvou. Jedna z nich letí jako vedoucí ve výšce a svým radarem a pasivním detektorem zachycuje a vyhodnocuje cíle. Informace pak předává ostatním střelám letícím těsně nad hladinou moře. Každá střela dostane informace o cíli - typ, kurz, rychlost a umístění v nepřátelské formaci. Pokud je vedoucí střela zničena, nahradí ji jiná. Pokud je zničena jakákoliv jiná střela, dojde k přehodnocení cílů - maximalizace efektu útoku. Střely mají informace o možnostech protivníkovy obrany a na základě toho volí směr a způsob útoku. Má se za to, že jsou pancéřovány pro proražení PVO a CIWS a že obsahují systémy pro vedení elektronického boje. V terminální fázi letu pak manévrují pro ztížení práce protivníkovy PVO. Díky těmto charakteristikám představují unikátní zbraňový systém.\n"}
{"id": "674731", "url": "https://cs.wikipedia.org/wiki?curid=674731", "title": "The Best Band You Never Heard in Your Life", "text": "The Best Band You Never Heard in Your Life\n\nThe Best Band You Never Heard in Your Life je dvojalbum sestavené z koncertních nahrávek amerického zpěváka a kytaristy Franka Zappy, vydané v roce 1991. Album obsahuje i píseň od Led Zeppelin \"Stairway to Heaven\".\n\nPokud není uvedeno jinak, všechny skladby napsal Frank Zappa.\n\n\n"}
{"id": "674735", "url": "https://cs.wikipedia.org/wiki?curid=674735", "title": "Westliche Mittelgebirge", "text": "Westliche Mittelgebirge\n\nWestliche Mittelgebirge (doslova \"Západní středohoří)\" tvoří přírodní region (subprovincii) Středoněmecké vysočiny.\n\nPodle německého členění se Středoněmecká vysočina dělí na následující oblasti:\n\n\nPodle členění Václava Krále sem z hercynských středoevropských vysočin ležících mezi Pařížskou pánví a Českou vysočinou patří následující části:\n\n"}
{"id": "674746", "url": "https://cs.wikipedia.org/wiki?curid=674746", "title": "Seznam představitelů Týna nad Vltavou", "text": "Seznam představitelů Týna nad Vltavou\n\nV průběhu let se pojmenování postu nejvyššího představitele Týna nad Vltavou měnilo, stejně tak i způsob jeho volby. Postupně od purkmistra přes primase to byl starosta, v období II. světové války předseda správní komise, v letech 1945 - 1990 předseda místního národního výboru aby se po roce 1990 se opět vrcholný představitel města označoval pojmem starosta. \n\n\"Pamětní kniha města Týna nad Vltavou\" (obecní kronika)\n"}
{"id": "674753", "url": "https://cs.wikipedia.org/wiki?curid=674753", "title": "Südwestliche Mittelgebirge und Schichtstufenland", "text": "Südwestliche Mittelgebirge und Schichtstufenland\n\nSüdwestliche Mittelgebirge und Schichtstufenland (doslova \"Jihozápadní středohoří a stupňovina)\" tvoří přírodní region (subprovincii) Středoněmecké vysočiny.\n\nPodle německého členění se Südwestliche Mittelgebirge und Schichtstufenland dělí na následující oblasti:\n\n\nPodle členění Václava Krále sem z hercynských středoevropských vysočin ležících mezi Pařížskou pánví a Českou vysočinou patří následující části:\n\n"}
{"id": "674759", "url": "https://cs.wikipedia.org/wiki?curid=674759", "title": "Seznam lůžkových zdravotnických zařízení v Brně", "text": "Seznam lůžkových zdravotnických zařízení v Brně\n\nSeznam lůžkových zdravotnických zařízení v Brně je seznam veškerých lůžkových zdravotnických zařízení na území města Brna bez ohledu na zřizovatele.\n\n\n"}
{"id": "674760", "url": "https://cs.wikipedia.org/wiki?curid=674760", "title": "Playfairova šifra", "text": "Playfairova šifra\n\nPlayfairova šifra je polyalfabetická šifra, kterou navrhl v roce 1854 britský vědec Charles Wheatstone. Pojmenovaná je podle největšího propagátora a britského poslance Lyona Playfaira. Byla používána jako vojenská polní šifra v omezené míře i za druhé světové války.\n\nNavzdory tomu, že ji vymyslel Charles Wheatstone, je tato šifra známá jako Playfairova. Pojmenovaná je po baronovi Lyonu Playfairovi, který prosazoval její používání. První zaznamenaný popis Playfairovy šifry je dokument podepsaný Wheatstonem, který pochází z 26. března 1854.\n\nBritské ministerstvo zahraničí ji ale odmítlo s tím, že je příliš složitá. Když poté Wheatstone ministerstvu nabídl, že její jednoduchost demonstruje tím, že se jí tři ze čtyř dětí z blízké školy naučí během 15 minut, ministerstvo odpovědělo: „To je velmi pravděpodobné, ale naše diplomaty ji nenaučíte nikdy.“\n\nZ taktických důvodů ji Britové používali ve druhé búrské válce a první světové válce a také Australany a Němci ve druhé světové válce. Bylo to proto, že se šifra dá rychle naučit a nevyžaduje žádné speciální zařízení. Typickým účelem bylo chránit důležité, ale ne kritické tajné informace. Poté, co by se ji podařilo nepřátelským kryptoanalytikům prolomit, by už informace byla nepoužitelná.\n\nDnes se Playfairova šifra už v armádě nepoužívá kvůli novým digitálním kódovacím systémům. Je považována za málo bezpečnou, protože by ji mohly moderní počítačové systémy prolomit během sekund.\n\nPrvní publikované prolomení Playfairovy šifry je devatenáctistránkový spis poručíka Josepha Mauborgna z roku 1914.\n\nText k zašifrování se napíše bez diakritiky velkými písmeny, jedno písmeno z abecedy, které se málo vyskytuje, zaměníme za jiné (v češtině například Q za K). Poté text rozdělíme do dvojic, tzv. bigramů. Pokud se v bigramu objeví dvě stejná písmena, je nutné je oddělit jinými písmeny (např. X nebo Z). Pokud má text lichý počet písmen, doplní se na konci opět písmeny X nebo Z.\n\nOdesílatel a příjemce se domluví na hesle, jehož délka by měla být aspoň 5 znaků, přičemž se žádné neopakuje (kratší by bylo snáze rozluštitelné). Poté se sestaví čtverec o délce strany 5x5 znaků, vytvořený z hesla a zbylých písmen abecedy. Pokud se v heslu některá písmena opakují, napíší se jen jednou. Vynechá se také písmeno Q. Protože máme ve čtverci 25 znaků, počet možných hesel je 15 511 210 043 330 985 984 000 000.\n\nV šifrování je základní skutečnost, že písmena z každého z bigramů se mohou ve čtverci vyskytnout ve třech pozicích: na stejném řádku, na stejném sloupci nebo na jiném řádku a sloupci. Samotné šifrování probíhá podle tří pravidel:\n\n\nVýsledný zašifrovaný text se pak rozdělí do skupin po pěti písmenech. Pokud je poslední pětice neúplná, doplní se bezvýznamovými dvojicemi (např. XX).\n\nDešifrování probíhá opačně oproti šifrování. Zašifrovaný text se rozdělí na bigramy a v tabulce se hledají písmena původního textu. Nakonec se podle významu vloží zpět původní Q, která byla zaměněna za K.\n\n Wikipedie, otevřená encyklopedie\n\nPodobně jako jiné starší klasické šifry může být i tato poměrně snadno prolomena, pokud je k dispozici dostatečně dlouhý text. Klíč lze jednoduše získat, pokud známe původní i zašifrovaný text. Je-li znám pouze zašifrovaný text, tzv. útok hrubou silou spočívá ve zkoumání četnosti výskytu bigramů a získávání klíče z nich při znalosti četnosti výskytu bigramů v předpokládaném jazyce zprávy.\n\nV angličtině je možné hledat dvojice bigramů s navzájem přehozenými písmeny, protože existuje mnoho slov začínajících RE a končících ER, stejně tak DE a ED, např. REstrictER nebo DEfeatED. Po identifikování takových slov je snazší sestavit předpokládaný text a odhalit tak šifrový klíč.\n\nJinou možnou metodou je gradientní algoritmus, spočívající v náhodných záměnách např. nějakého bigramu za jiný bigram a následném zkoumání, je-li nový text smysluplnější. Ručně by se jednalo o zdlouhavou práci, nicméně počítačové systémy mohou touto metodou prolomit i poměrně krátké texty.\n\nPlayfairovu šifru odlišuje od jiných podobných šifer skutečnost, že se v žádném bigramu nevyskytují dvě stejná písmena. Pokud dostatečně dlouhý zašifrovaný text neobsahuje žádnou dvojici stejných písmen, je pravděpodobně zakódován touto šifrou.\n\n"}
{"id": "674762", "url": "https://cs.wikipedia.org/wiki?curid=674762", "title": "Crispin Glover", "text": "Crispin Glover\n\nCrispin Hellion Glover (* 20. dubna, 1964, New York City, New York, USA) je americký herec, producent, spisovatel, hudební skladatel, režisér a scenárista, syn amerického hollywoodského herce Bruce Glovera.\nAčkoliv se narodil v New Yorku, své dětství prožil v jižní Kalifornii. Střední školu absolvoval v Beverly Hills, kam docházel společně se svým vrstevníkem Nicolasem Cagem. Stali se z nich celoživotní kamarádi. Posléze si oba také společně poprvé zahráli v seriálu \"Best of Times\" a dalších filmech.\nHerectví se věnuje již od dětství, kdy se začal objevovat v sitcomech a televizních seriálech, např. v muzikálovém seriálu \"Za zvuků hudby\". Svoji první filmovou roli ztvárnil ve snímku \"My Tutor\". V roce 1984 vystupoval ve filmu \"O závod s Měsícem\". Téhož roku si zahrál i v hororu \"Pátek třináctého 4\". Jeho první výraznější role se dostavila ve známém sci-fi snímku Roberta Zemeckise \"Návrat do budoucnosti\", která z něj udělal hollywoodskou hereckou hvězdu.\n\nDalší známou rolí se stal snímek \"Zběsilost v srdci\" (\"Wild at Heart\") režiséra Davida Lynche z roku 1990,\nkde si zahrál zápornou roli psychotického maniaka. Následovaly další menší vedlejší záporné role. Později vytvořil další hlavní role.\n\nVe filmu \"The Doors\" ztvárnil například postavu avantgardního výtvarníka Andyho Warhola.\n\nV roce 1995 debutoval i jako režisér surrealistickým nízkorozpočtovým snímkem \"What Is It?\", který se natáčel 10 let.\n\nV roce 2010 vystupoval v Burtonově disneyovské pohádce \"Alenka v říši divů\", kde si zahrál jednu z 5 hlavních postav snímku, zápornou postavu srdcového kluka (spodka) Steyna.\n\nVlastní zámek v obci Konárovice. \n\nKromě herectví se úspěšně věnuje také spisovatelské činnosti, který vydal již nejméně 15 knih.\n\n\n"}
{"id": "674764", "url": "https://cs.wikipedia.org/wiki?curid=674764", "title": "Zumtobel", "text": "Zumtobel\n\nZumtobel Group (také Zumtobel AG) je rakouská firma se sídlem v Dornbirnu. Je výrobcem interiérového a exteriérového osvětlení, systémů a jeho komponent, jako například LED a OLED. Skupina Zumtobel zahrnuje firmy \"Zumtobel\", \"Thorn\", \"Tridonic\", \"acdc\" a \"Reiss\".\nSpolečnost působí v 70 státech svět.a\n\nFirma se specializuje na výrobky s technologií LED, modulární světelné systémy, svítidla s vyšším krytím, stojanová a stolní svítidla, bezpečnostní osvětlení, lékařské obslužné a napájecí jednotky, osvětlení fasád, vizualizační software a jiné speciální produkty.\n"}
{"id": "674765", "url": "https://cs.wikipedia.org/wiki?curid=674765", "title": "Alpenvorland", "text": "Alpenvorland\n\nAlpenvorland neboli Alpské podhůří je přírodní region v německých spolkových zemích Bádensko-Württembersko a Bavorsko, s alespoň teoretickým přesahem do sousedního Švýcarska a Rakouska. Ve Švýcarsku na něj navazuje Schweizer Mittelland (Švýcarská plošina), v Rakousku se obdobná geomorfologická oblast táhne až k Vídni, kde na ni navazují Vněkarpatské sníženiny. Zatímco český pojem „Alpské podhůří“ lze aplikovat na celý tento pás podél severního okraje Alp, německý přírodní region „Alpenvorland“ je přesně definován pouze na území Německa.\n\nPodle německého členění se Alpenvorland dělí na následující oblasti:\n"}
{"id": "674768", "url": "https://cs.wikipedia.org/wiki?curid=674768", "title": "Tim Russ", "text": "Tim Russ\n\nTimothy Darrell „Tim“ Russ (* 22. června 1956 Washington, D.C.) je americký herec, režisér, scenárista a hudebník.\n\nJako syn důstojníka amerického letectva strávil část dětství na vojenských leteckých základnách v USA a v Turecku. Před kamerou debutoval v roce 1985 rolí v jedné epizodě seriálu \"Hunter\". Na přelomu 80. a 90. let hrál menší role v mnoha filmech, např. \"Křižovatky\" (1986), \"Spaceballs\" (1987), \"Bird\" (1988), \"Pan Sobota večer\" (1992), a seriálech, např. \"Murphy Brown, Family Matters\" či \"Fresh Prince\". Jeho působení v 90. letech je spojeno především se sci-fi příběhy Star Treku. Již v roce 1987 se ucházel o roli Geordiho La Forge v seriálu \"\", kterou však dostal LeVar Burton. Roku 1993 si v epizodě „Moje loď“ tohoto seriálu zahrál postavu Devora, tentýž rok Klingona T'Kar (epizoda „Neplánovaná operace“ seriálu \"\") a o rok později ve snímku \"\" poručíka na lodi USS \"Enterprise\"-B. V letech 1995–2001 hrál vulkánského poručíka (a později nadporučíka) Tuvoka v seriálu \"\", jehož jednu epizodu také režíroval. Jako Tuvok se objevil také v epizodě „V říši za zrcadlem“ (1995) seriálu \"Stanice Deep Space Nine\". V prvním desetiletí 21. století hostoval např. v seriálech \"Pohotovost, General Hospital, Hannah Montana, iCarly, Samantha Who?, Námořní vyšetřovací služba\" nebo \"Kriminálka Miami\". Působí též jako hudebník, má vlastní skupinu.\n\n"}
{"id": "674771", "url": "https://cs.wikipedia.org/wiki?curid=674771", "title": "Švýcarská plošina", "text": "Švýcarská plošina\n\nŠvýcarská plošina (německy \"Schweizer Mittelland,\" francouzsky \"Plateau suisse)\" je alpská geomorfologická oblast ve Švýcarsku. Zahrnuje relativně níže položené oblasti sevřené mezi Jurou na severozápadě, Západními Alpami na jihu a Východními Alpami na východě. Na severovýchodě navazuje na typově podobnou oblast německého Alpského podhůří.\n\nŠvýcarská plošina tvoří jeden ze tří přírodních regionů Švýcarska (spolu s Jurou a Alpami) a představuje kolem 30 % švýcarského území. Její povrch je částečně plochý, mnohdy kopcovitý, střední nadmořská výška se pohybuje mezi 400 a 600 m. Je to zdaleka nejhustěji osídlená oblast Švýcarska, z čehož plyne i její význam pro průmysl a dopravu.\nNa severozápadě a severu je Švýcarská plošina geograficky i geologicky jasně ohraničena hřbety pohoří Jura. Jižní hranice s Alpami není zdaleka tak dobře definovaná. Na mnoha místech slouží jako hlavní kritérium náhlý zdvih terénu do nadmořských výšek přes 1500 m. Na jihozápadě plošina končí Ženevským jezerem, na severovýchodě Bodamským jezerem a Rýnem.\n\nPodle členění Václava Krále patří Švýcarská plošina pod Předalpské plošiny a pahorkatiny:\n\n"}
{"id": "674777", "url": "https://cs.wikipedia.org/wiki?curid=674777", "title": "Sucking in the Seventies", "text": "Sucking in the Seventies\n\nSucking in the Seventies je čtvrtá oficiálně vydaná kompilace anglické rockové skupiny The Rolling Stones, vydaná v roce 1981.\n\nVšechny skladby napsali Mick Jagger a Keith Richards, pokud není uvedeno jinak.\n\n\n"}
{"id": "674780", "url": "https://cs.wikipedia.org/wiki?curid=674780", "title": "Nová pravice", "text": "Nová pravice\n\nNové pravice vzniká od 70. let 20. století ve Francii a dominuje v 80. letech. Kořeny směru lze nalézt v již 50. letech 20. století v USA, kde vzniká v reakci na socialismus (tzn. americký liberalismus) a komunismus. Nová pravice se vymezuje proti socialismu, komunismu a Nové levici. Je přesvědčena o existenciálním ohrožení západní civilizace ze strany socialismu, komunismu a Nové levice. Nová pravice (na rozdíl od pravice předtím) je sebevědomá, optimistická, radikální, bojovná, ostrá a přesvědčena o tom, že uspěje (stará pravice – jakoby smířena s porážkou): „Otočíme kolo dějin!“. V Evropě se používá označení Nová pravice, zatímco v USA konzervatismus.\n\nTři původní proudy:\n\na) Libertarianismus (klasický liberalismus): Friedrich A. Hayek (Cesta k nevolnictví, 1944–45), Ludwig Mises, Milton Friedman (Kapitalismus a svoboda, 1962), Ayn Randová, Murray Rothbard, Frank Meyer (Na obranu svobody, 1962). Kritizují socialismus a etatismus, obhajují osobní svobody a jednotlivce.\n\nb) Tradicionalismus: Russell Kirk (Konzervativní smýšlení, 1953), Richard Weaver (Myšlenky mají důsledky, 1948), Eric Voegelin (Nová věda o politice, 1952), Leo Strauss (Přirozené právo a historie, 1953). Kritizují masovou společnost, modernitu, hodnotový relativismus, utopismus a ideologii; obhajují tradice, autority, hodnoty a ctnosti.\n\nc) Antikomunismus: James Burnham (Zápas o svět, 1947), Whittaker Chambers (Svědek, 1952), Frank Meyer. Kritizují komunismus, ale i západní socialistické a liberálně-relativistické levicové strany, které nejsou schopny hrozbu komunismu pochopit.\n\nJako reakce na Novou levici vznikají v 70. letech dva další proudy Nové pravice, které se připojily k americkému konservatismu: populistická Nová pravice a neo-konzervativci. Neo-konzervativci, původně levicoví sociáldemokratičtí intelektuálové 60. let, v reakci na Novou levici postupně v průběhu 70. let mění svá stanoviska na pravicová. Kritizují kulturně-morální rebelantství Nové levice a její anti-americkou zahraniční politiku. Dále kritizují také negativní důsledky sociálních programů. Mezi představitele Nové pravice patří Irving Kristol, Norman Podhoretz, Michael Novak, Jeane Kirkpatricková, Samuel Huntington, Peter Berger, Midge Decterová, Gertrude Himmelfarbová, Seymour Martin Lipsett nebo americký prezident Ronald Reagan.\n\nVelká Británie\n\nMezi směry Nové pravice ve Velké Británii patří thatcherismus, privatizace a monetarismus. Neo-liberální kritika socialismu a welfare-state. Představiteli jsou Keith Joseph, Margaret Thatcherová nebo Norman Tebbit. Britská Nová pravice je explicitně neo-liberální a implicitně neo-konzervativní: spojuje ekonomický liberalismus, morální konzervatismus a patriotismus.\n\nFrancie\n\nVe Francii vzniká Nová pravice začátkem 70. let 20. století okolo skupiny intelektuálů, kteří aktivně vystoupili s požadavky „obrody evropské kultury“. Uvědomují si krizi evropské kultury, jejíž příčiny je podle nich třeba hledat v činnosti staré pravice. Je třeba se zříci demokratických tradic a racionalistického filozofického dědictví a vrátit se k předkřesťanské Evropě. V takovém vyznamu je nova pravice propojena z neo-völkisch hnutím jak ho definoval Nicholas Goodrick-Clarke. Nová pravice odmítá sociální egalitářství, světové dějiny nemají jednotu, neexistuje pokrok. Představiteli nové pravice jsou Alain de Benoist, Ch. Jilm, P. Vlál, M. Marmin, A. Hobartu. Mezi další rysy patří radikální kritika egalitarismu ve všech aspektech, kritika křesťanství jakožto egalitářského a obhajoba pohanské antiky.\n\nNěmecko\n\nV Německu je Nová pravice (Neue Rechte) politická ideologie, která vznikla jako reakce na vznik Nové levice v 60. letech 20. století. Německá Nová pravice prosazuje německou národní konzervativní revoluci.\n\n\n"}
{"id": "674781", "url": "https://cs.wikipedia.org/wiki?curid=674781", "title": "The Yes Album", "text": "The Yes Album\n\nThe Yes Album je třetí studiové album britské art rockové hudební skupiny Yes, poprvé vydané 19. února 1971. Jedná se o první album, na kterém se podílí Steve Howe.\n\n\n\n"}
{"id": "674785", "url": "https://cs.wikipedia.org/wiki?curid=674785", "title": "Golden Earring (album)", "text": "Golden Earring (album)\n\nGolden Earring je eponymní studiové album nizozemské hard rockové hudební skupiny Golden Earring, vydané v roce 1970. Někdy bývá také označováno jako Wall of Dolls.\n\n\n"}
{"id": "674789", "url": "https://cs.wikipedia.org/wiki?curid=674789", "title": "Pasargady", "text": "Pasargady\n\nPasargady (klínopisně , novopersky پاسارگاد) byly hlavním městem starověké perské říše a místem posledního odpočinku jejího zakladatele Kýra Velikého. V současné době jsou na seznamu světového dědictví UNESCO.\n\nPozůstatky Pasargad, první metropole achaimenovské říše, se nacházejí přibližně 43 km od Persepole v dnešní íránské provincii Fárs. Město bylo založeno kolem roku 546 př. n. l.\n\nPodle nedávných průzkumů bylo zjištěno, že město bylo postaveno tak, aby odolalo silnému zemětřesení. Nejvýznamnější památkou Pasargad je hrobka Kýra Velikého. Během islámské invaze do Íránu chtěla arabská vojska hrobku zničit. Správci, kteří ji hlídali, přesvědčili Araby, že se jedná o hrob matky krále Šalamouna. Arabové hrobku ušetřili, ozdobili verši z Koránu a nazvali ji \"Qabr-e Mádar-e Sulejmán\", tedy \"Hrobka matky krále Šalamouna\" (قبر مادر سلیمان).\n"}
{"id": "674790", "url": "https://cs.wikipedia.org/wiki?curid=674790", "title": "Hannibal (film)", "text": "Hannibal (film)\n\nHannibal je americko-britsko-italský kriminální thriller Universal Studios režírovaný Ridleyem Scottem, který volně navazuje na film oceněný pěti Oscary \"Mlčení jehňátek\". Opět zde vystupuje inteligentní vrah Hannibal Lecter s mrazivým pohledem a nechutným zvykem pojídat své zavražděné oběti, kterého ve filmu ztvárnil Anthony Hopkins, uznávaný herec, jenž za tuto roli v minulém filmu dostal Oscara. Ve filmu hraje hlavní ženskou roli americká herečka Julianne Mooreová (známá např. ze snímku z roku 1997), která nahradila Oscarovou Jodie Foster. Film byl natočen v roce 2001 v USA, natáčelo se ale také v italské Florencii. Nedosáhl již takových úspěchů jako předchozí snímek, je ale také oblíbený a uznávaný. Kritikové i diváci se shodují, že je mnohem drastičtější než film předchozí.\n\nPoté, co Hannibal Lecter, sadistický krutý vrah a inteligentní psychiatr, unikl z vězení v Americe, skrýval se nějaký čas v italské Florencii, kde se vydával za znalce umění a uspokojoval dál své kruté potřeby vraždění. Mnoho lidí po něm však stále pátrá, mimo jiné i agentka Clarice Starlingová, která nemůže zapomenout na hrozivé rozhovory s ním, a také miliardář a pedofil Mason Verger, který se Lecterovi mstí. Hannibal ho totiž kdysi donutil mimo jiné týrání seříznout si kůži z obličeje a dát ji sežrat psům. Verger mu však unikl a je udržován na životě díky přístrojům a nenávidí Lectera z celého srdce a chystá krutou odplatu.\n\n\n\n"}
{"id": "674791", "url": "https://cs.wikipedia.org/wiki?curid=674791", "title": "Sermamagny", "text": "Sermamagny\n\nSermamagny je francouzská obec ležící v departementu Belfort, kantonu Giromagny.\n\nPrvní zmínka o vesnici je z 11. století. V roce 1347 ji získali spolu s okolním panstvím Habsburkové. Sermamagny leží na důležité silnici mezi Německem a centrální Francií, a proto byla častým cílem válečného drancování ve středověku. Naposledy ji zničili Švédové za třicetileté války. Po jejím skončení v roce 1648 byla obec připojena k Francii.\n\n"}
{"id": "674795", "url": "https://cs.wikipedia.org/wiki?curid=674795", "title": "Butovice (Praha)", "text": "Butovice (Praha)\n\nButovice () byly dříve samostatnou obcí, nyní jsou místní částí pražské čtvrti Jinonice a součástí katastrálního území Jinonice. Nachází se v městské části Praha 5.\n\nJméno Butovice je odvozeno od osobního jména Buta.\nPrvní písemná zmínka o Butovicích pochází ze zakládací listiny vyšehradské kolegiátní kapituly z roku 1088. Vyšehradské kapitule tehdy patřila jedna část obce a druhá část českému panovníkovi (tehdy Vratislavu II.).\n\nZa husitských válek se Butovice dostaly do vlastnictví Starého Města pražského. V průběhu 16. století se majitelé střídali v docela rychlém sledu. Císař Rudolf II. v roce 1592 napomíná Adama z Hradce za nezaplacení 11 000 kop míšeňských grošů za majetek Butovic, který tvořila celá ves s poplužním dvorem, dva další dvory, podání ke kostelu, dvě krčmy, dvůr v Jinonicích, háje, potůčky či pastviny.\n\nV roce 1621 byly Jinonice i Butovice zkonfiskovány Ferdinandem II. Štýrským. Rytíř Albrecht Pfefferkorn z Ottopachu, majitel Jinonic, koupil Butovice za 17 400 kop míšeňských grošů. Po něm se Butovice dostaly do rukou jeho nejstarší dcery - Johany Kateřiny Pfefferkornové z Ottopachu, provdané za rytíře Hynka Jiřího, významného člena Všechlapské linie Žďárských ze Žďáru. Johana Kateřina totiž zabraný majetek znovu vykoupila. Od této šlechtičny je následně koupil s celým panstvím Pavel hrabě Michna z Vacínova. Poté se zde vystřídalo několik dalších majitelů. Během třicetileté války utrpěly Butovice mnoho škod. V roce 1685 koupil zdejší panství kníže ze Schwarzenberga a v majetku tohoto významného a nejbohatšího českého rodu zůstaly až do roku 1920, kdy panství Schwarzenbergové prodali pražské obci. Pod patronací knížete byla v Butovicích zřízena roku 1714 škola, kterou navštěvovaly i děti z Jinonic, Klukovic, Nové Vsi a ze samoty Vysoká. Jakub Beneš, první učitel této školy, v roce 1738 zemřel ve věku 80 let. Ve stejném roce byl jmenován učitelem Josef Čermák, který bydlel i učil v hospodě. Samostatná školní budova byla vystavěna v roce 1739.\n\nV roce 1890 stálo v Butovicích 96 domů. V roce 1922 byly Jinonice připojeny k Praze a společně s Butovicemi měly 257 popisných čísel, které obývalo 2 294 obyvatel, kteří se zaměstnávali jednak polním hospodářstvím nebo chodili na práci do Prahy a okolí.\n\nHistorie Butovic je od jejich připojení k Jinonicím v roce 1610 spjata právě s Jinonicemi, kde sídlila správa celého rozsáhlého panství a bylo tam i sídlo faráře, který působil v butovickém kostele sv. Vavřince.\n\nNejvýznamnější zdejší památkou je kostel sv. Vavřince, který byl vystavěn v románském slohu na konci 11. století. Prošel několika úpravami, z nichž nejzásadnější byla pseudorománská v roce 1894. V jeho areálu se nachází hřbitov a unikátní polodřevěná zvonice. Poblíž kostela byly nalezeny stopy pravěkého osídlení, které později využili Slované a založili na něm v 9. století hradiště, které mohlo souviset se stavbou kostela. Hradiště zaniklo v 11. století. Toto hradiště je dodnes patrné a přímo k němu vede žlutá turistická značka. Jelikož není zalesněno, otevírá se z jeho akropole pěkný rozhled do Prokopského údolí. Poblíž bývalé návsi, na které je Butovický rybník, nalezneme několik dodnes zachovaných usedlostí. Dnes již zaniklý kostel sv. Prokopa byl vystavěn z vůle Adama knížete Schwarzenberga, odstřelen byl počátkem roku 1966.\n\nHranicí mezi Butovicemi a Jinonicemi prochází Radlická ulice, která přerušuje Butovickou ulici, která byla kdysi zdejší hlavní ulicí. Po Radlické ulici jezdí autobus č. 130, 149 a 2 noční linky. Od stanice Jinonice metra to do Butovic trvá asi 15 minut.\n\nV Butovicích působí Waldorfská škola, jejímž zřizovatelem jsou RNDr. Zdeněk Škaloud a Ing. Ondřej Velek a která si zakládá na tzv. waldorfské pedagogice. Budovu této školy nechali postavit v roce 1836 Schwarzenbergové jako klasickou základní školu. Samotná Waldorfská škola vznikla v roce 1992, kdy provizorně musela využít prostory v jinonické sokolovně, dnes již díky rekonstrukci působí v budově v Butovické ulici.\nDále v Butovicích působí Hotelová škola Radlická, Střední technická škola hl. m. Prahy a Gymnázium a obchodní akademie pro zrakově postiženou mládež (vše v areálu poblíž Radlické ulice).\n\nButovice leží pod Dívčími Hrady a poblíž Prokopského údolí. Na návsi nalezneme Butovický rybník, který je dnes téměř zarostlý. Butovicemi protéká Jinonický, Prokopský a Dalejský potok. Na území Butovic se nachází Přírodní park Prokopské a Dalejské údolí, PP Opatřilka - Červený lom a PR Prokopské údolí. Tato území jsou geologicky velmi významná, a to především výskytem zkamenělin. Zajímavé jsou i zdejší bývalé lomy. Významná je i zdejší fauna a flora. Nachází se zde řada krasových jevů, neboť Prokopské a Dalejské údolí je nejsevernějším výběžkem Českého krasu. Zajímavostí je také vyhaslá podmořská sopka, na jejímž vrcholu je vyhlídka, zvaná Hemrovy skály. K ní vede naučná stezka, která má množství zastavení právě v nejzajímavějších částech Prokopského a Dalejského údolí. Údolím také vede několik cyklostezek a jsou zde značené cesty KČT.\n\nNad bývalým Dalejským mlýnem z roku 1558, v jehož okolí se nachází samota, nazývaná Daleje, je Prokopský lom, ve kterém byla v roce 1715 zřízena poustevna (zničena roku 1882). Poblíž ní stál ještě donedávna kostel sv. Prokopa ze 2. poloviny 17. století, který byl zbořen kvůli svému havarijnímu stavu v roce 1975 i přes protesty památkářů.\n\nBohatým nalezištěm zkamenělin je tzv. Kováčovic mez a Kančí lom. Zajímavé jsou tzv. Korálové jeskyně, které se nachází nad bývalým klukovickým koupalištěm ve strmých skalních stěnách.\n\nObcí prochází žlutá turistická značená trasa 6079 ze Sídliště Barrandov k metru v Jinonicích.\n\n\n"}
{"id": "674797", "url": "https://cs.wikipedia.org/wiki?curid=674797", "title": "Militarismus", "text": "Militarismus\n\nMilitarismus (z lat. \"militaris\", vojenský) je takové pojetí a praxe politiky, v němž stojí na předním místě vojenská síla a armáda.\n\nVe vnitřní politice se projevuje vysokými výdaji na armádu a zbrojení, zdůrazňováním významu armády, vyzvedáním její prestiže, masovými přehlídkami, účastí vysokých důstojníků v politice a zejména válečnickou rétorikou vedoucích představitelů státu. V zahraniční politice znamená tendenci k násilnému řešení sporů, případně i expanzivní a dobyvačnou politiku.\n\nVojenská síla byla v historii nutnou výbavou států, zejména v hustě osídlených a hospodářsky významných oblastech světa. Vyšší vrstvy starých společností se samozřejmě věnovaly boji a válečnictví. Podle \"trojfunkční\" teorie G. Dumézila tvořili válečníci \"druhý lid\" vedle kněží a rolníků. Přesto se různé kultury lišily mírou své dobyvačnosti a významem armád v jejich politice.\n\nPojem militarismu se objevuje až v polovině 19. století, kdy se v politice zejména západních zemí začínají více uplatňovat hlediska a cíle hospodářské, sociální nebo kulturní. V době, kdy vrcholila koloniální expanze evropských zemí, si tyto země začaly vzájemně vytýkat \"militarismus\". Počátkem 20. století hrála armáda velikou roli zejména v politice Německa, kde vyvrcholila politikou nacismu. Silně militaristické byly i fašistické státy a po počátečním období revoluce i Stalinův Sovětský svaz.\n\nV současné době lze rozlišit na jedné straně hlavní velmoci, které věnují velké prostředky na budování armád pro použití v mezinárodní politice, a na druhé straně spíše chudší země, kde je armáda hlavním nástrojem vnitřní politické moci diktátorů.\n\n"}
{"id": "674800", "url": "https://cs.wikipedia.org/wiki?curid=674800", "title": "Nová Ves (Jinonice)", "text": "Nová Ves (Jinonice)\n\nNová Ves je část Prahy 13, která spadá do katastru Jinonic. Nachází se v kopcovitém terénu v Prokopském údolí na levém břehu Vltavy jihozápadně od centra. Její území má rekreační charakter a je převážně zalesněno. V západní části sousedí se sídlištěm Velká Ohrada.\n\nZástavbu tvoří převážně rodinné domky, určitou část tvoří také chaty. Nalezneme tu i několik usedlostí.\n\nNová Ves byla dříve samostatnou obcí. Nejstarší dosud dochovanou stavbou je viniční usedlost Opatřilka, která byla postavena roku 1878. Tento letopočet je na ní dodnes patrný. První písemná zmínka o Nové Vsi pochází z roku 1623, kdy ji koupil spolu s dalšími územími Pavel Michna z Vacínova a připojil ji k jinonickému panství, správa panství sídlila v Jinonicích. Poté bylo vlastníky dalších několika majitelů. V roce 1684 ji s celým panstvím koupil Ferdinand Vilém, kníže ze Schwarzenbergu a v majetku Schwarzenbergů zůstala Nová Ves až do roku 1920, kdy ji koupila spolu s celým panstvím pražská obec. Součástí Jinonic zůstala Nová Ves (stejně jako sousední Butovice) dodnes. K Praze byla připojena Nová Ves společně s Jinonicemi a Butovicemi v roce 1922.\nI když se Nová Ves připomíná již v 17. století, dnešní stavby pocházejí převážně z 20. století, některé z 19. a 21. století. Když Pavel Michna z Vacínova Novou Ves kupoval, stálo zde zřejmě několik mlýnů - to bylo však téměř vše. Můžeme tedy konstatovat, že Nová Ves je velmi mladou částí Prahy a Jinonic.\n\nV jižní části Nové Vsi jsou pojmenovány ulice po zvěři, jedna z ulic se nazývá U Dobráků - zdejší občané názvy vymysleli sami, což je zdejší specifikum.\n\nNa území Nové Vsi nejezdí městská hromadná doprava. Nejbližší autobusová zastávka je vzdálena asi 1 km. Autem se do Nové Vsi nejlépe dostaneme z Jinonic Novoveskou ulicí, případně směrem z Velké Ohrady ulicí K Opatřilce.\n\nNová Ves se nachází na území Přírodního parku Prokopské a Dalejské údolí, Přírodní památky Opatřilka - Červený lom, což je území významné především geologicky (jde o jedno ze zdejších mnoha nalezišť zkamenělin) a dále také na území Přírodní rezervace Prokopské údolí. V severní části na její území vtéká Prokopský potok, na kterém je postavena retenční nádrž Asuán. Do něj poté ústí zleva Jinonický potok a nakonec sám ústí do Dalejského potoka mimo území Nové Vsi. Většina domů stojí mimo samotné údolí. Samotnou Novou Vsí prochází několik turisticky značených tras - zelená (Jinonice - Řeporyje) a modrá (Hlubočepy - Slivenec) turistická značka a několik cyklostezek, je zde i naučná stezka.\n"}
{"id": "674801", "url": "https://cs.wikipedia.org/wiki?curid=674801", "title": "Harald Reinl", "text": "Harald Reinl\n\nHarald Reinl (9. července 1908, Bad Ischl, Salzburg, Rakousko-Uhersko – 9. října 1986, Santa Cruz de Tenerife, Španělsko) byl německo-rakouský režisér a filmový producent.\n\nKromě zfilmovaných mayovek proslul v Německu v 50. a 60. letech také svými kriminálními filmy inspirovanými literárními předlohami Edgara Wallace.\n\nNarodil se 9. července 1908 v rakouském městě Bad Ischl. Ve svém dětství velmi oblíbil hory a lyžování a i když vystudoval práva, věnoval se lyžování a ve 22 letech si dokonce zahrál ve filmu lyžaře a v roce 1939 natočil spolu s dalšími dokument o lyžování v Tyrolsku.\n\nPrvní jeho samostatnou režií se stal film \"O deset let později\" z roku 1947. Od tohoto roku režíroval okolo 60 filmů. Největší úspěch se dostavil v roce 1962, kdy se do kin dostal film \"Poklad na Stříbrném jezeře\", jeden z filmů natočený na motivy pocházející z knih německého spisovatele Karla Maye. Nejvíce jsou dnes známy filmy s Vinnetouem a Old Shatterhandem (celkem 5 mayovek v letech 1962-68), filmů podle Maye se ale nakonec natočilo 17, většinu z nich ale již on sám nerežíroval. Také jde o autora westernu \"Poslední Mohykán\" natočeného na motivy ze stejnojmenné knihy J. F. Coopera.\n\nJeště před mayovkami byl úspěšný jako tvůrce německých kriminálních filmů, šlo o snímky natočené v letech 1959-1965 a příběhy doktora Mabuse. Přál si také natočit řadu gotických hororů, z této zamýšlené série však byl realizován pouze horor \"Hadí jáma a kyvadlo\".\n\nZa svůj život byl několikrát ženatý. Poprvé se oženil s Corinnou Frankovou v roce 1946, po čtyřech letech se s ní však rozvedl.\n\nPo čase při natáčení filmu \"Rosen-Resli\" v roce 1954 se seznámil se začínající herečkou Karin Dorovou a po krátké době se s ní oženil. Svoji manželku poté obsazoval do mnoha svých filmů a jejich manželství trvalo 14 let, ale i tak se v roce 1968 rozpadlo.\nPoté žil s bývalou českou herečkou Danielou Marií Delisovou, která trpěla depresemi a 9. října 1986 jej v Puerto de la Cruz na Tenerife zavraždila.\n\n Verliebte Ferien in Tirol Wer zuletzt lacht, lacht am besten\n\n"}
{"id": "674802", "url": "https://cs.wikipedia.org/wiki?curid=674802", "title": "Prokopský potok", "text": "Prokopský potok\n\nProkopský potok (zvaný též Stodůlecký potok) je malý vodní tok na území Prahy 13.\n\nPotok pramení ve Stodůlkách na stejnojmenném sídlišti poblíž kostela sv. Jakuba Většího. \n\nJe přehrazen několika nádržemi, přes jednu z nich vede přemostění (tubus) trasy B pražského metra, a jeho okolí má rekreační význam. Jeho přítokem je z levé strany Jinonický potok, na němž jsou 3 rybníky. Ústí z levé strany v Prokopském údolí do Dalejského potoka. Ten se posléze vlévá z levé strany do Vltavy. Délka toku: 4,3 km. Plocha povodí: 8,78 km².\n"}
{"id": "674808", "url": "https://cs.wikipedia.org/wiki?curid=674808", "title": "Bernard Lyot", "text": "Bernard Lyot\n\nBernard Ferdinand Lyot (27. února 1897, Paříž – 2. dubna 1952, Káhira) byl francouzský astronom.\n\nO astronomii se začal zajímat v roce 1914. Obstaral si čtyřpalcový dalekohled, který později vylepšil na šestipalcový. Po ukončení studií v roce 1918 pracoval následujících 11 let jako asistent na École Polytechnique. Na Pařížské univerzitě studoval inženýrství, fyziku a chemii. \n\nOd roku 1920 až do své smrti pracoval na Meudonské observatoři. V 30. letech byl považován za experta v oblasti polarizovaného a monochromatického světla. Věnoval se i pozorování planet. Pomocí měření polarizace světla objevil prachové bouře na Marsu a odhalil prachový charakter měsíční půdy. V tom samém období pracoval na zdokonalení koronografu, přístroje, kterým se dá pozorovat koróna Slunce i mimo jeho zatmění. V roce 1931 se stal prvním člověkem, který ji tak pozoroval. V koróně objevil spektrální čáry a ze snímků koróny zhotovil několik filmů, které v roce 1938 předvedl na zasedání IAU. O rok později byl zvolen do Francouzské akademie věd a v roce 1943 se stal hlavním astronomem na Meudonské observatoři. \n\nZemřel 2. dubna 1952 ve věku 55 let na zástavu srdce při návratu z expedice za zatměním Slunce v Súdánu.\n\n\nNa jeho počest byly pojmenovány krátery na Měsíci a na Marsu a planetka 2452 Lyot.\n"}
{"id": "674815", "url": "https://cs.wikipedia.org/wiki?curid=674815", "title": "Timocko-lužnický dialekt", "text": "Timocko-lužnický dialekt\n\nTimocko-lužnický dialekt, (srbsky Тимочко-лужнички дијалект) představuje jeden z prizrensko-timocké oblasti dialektové oblasti, která tvoří hranici mezi srbským, makedonským a bulharským jazykem; jakýsi předěl mezi východními a západními jihoslovanskými jazyky. Rozšířen je v oblasti jihovýchodního Srbska, u hranice s Bulharskem. Kromě místního obyvatelstva jej používají také srbské komunity v jihozápadním Rumunsko.\n\nOd standardního srbského jazyka se odlišuje řadou rysů, někdy typických pro východní jihoslovanské jazyky, někdy archaických srbských, či jindy původních. Je součástí torlackého nářečí, často vydělovaného ze standardní báze pro srbský jazyk, neboť se již v dávných dobách jeho vývoj (spolu s několika sousedními dialekty; svljuško záplanským a prizrensko jihomoravským) začal standardu vzdalovat.\n\nTento dialekt je nejsilněji integrován do tzv. balkánského jazykového svazu, tedy pomyslné skupiny jazyků, které - ač jsou si vzájemně nesrozumitelné - mají velkou řadu společných prvků, hlavně v oblasti gramatiky. Řada konstrukcí, které jsou flektivního typu byla nahrazena konstrukcemi analytickými, podobně, jako je tomu v bulharštině (komparativ a superlativ přídavných jmen, likvidace pádů, existence postpozitivních členů). Jednoduchý budoucí čas, který se procesem gramatikalizace vyvinul ze slovesa хтети se používá v analytičtější podobě a pomocné хтети se v něm nečasuje vůbec, na rozdíl od slovesa s plným významem. Infinitiv se nepoužívá zcela a nahradila jej typická balkánská konstrukce, tzv. \"dakanje\".\n\nTimocko-lužnický dialekt nezná hlásky ć a đ, které jsou vyslovovány jako č a dž. Hláska ch zcela vypadává. U některých slov došlo k metatezi hlásek j a d (takže se lze setkat s poněkud česky znějícím dojde namísto standardního дође). Na rozdíl od srbského jazyka má tento dialekt (povětšinou) slabikotvorné L, které srbský jazyk postupem času ztratil (přeměnilo se postupně v U). Objevují se tak slova v tvarech, jako např. пекл, či влк; podobné rysy jsou typické například pro kajkavštinu.\n\nNamísto rozsáhlého systému přízvuků, který je typický pro řadu srbských dialektů, má timocko-lužnický pouze jeden jediný přízvuk, který nemá ani melodickou hodnotu, ani délku. \n\nNamísto zájmena što/šta pro co se zde občas objevuje i tvar кво.\n\n\n"}
{"id": "674820", "url": "https://cs.wikipedia.org/wiki?curid=674820", "title": "Motýlí meče", "text": "Motýlí meče\n\nMotýlí meče (tradiční čínština: 蝴蝶雙刀; pinyin: húdié shuāng dāo) jsou krátké zbraně s jedním ostřím, původně z jižní Číny, které ale byly využívány i na severu.\n\nČepel motýlího meče je široká a dlouhá asi jako lidské předloktí, což umožňuje snadné uschování v rukávu či botě, a větší manévrovatelnost při krouživých pohybech během boje na krátkou vzdálenost. Motýlí meče jsou obvykle nošeny v párech. Pár je často nošen bok po boku v jedné pochvě, aby to vypadalo, že se jedná pouze o jednu zbraň.\n\nMotýlí meče mají malou záštitu ochraňující ruku jejich nositele, podobně jako sai, která může být rovněž použita k blokování či zaháknutí protivníkovy zbraně. Rovněž může být použito obdobně jako boxer, pokud není třeba využít smrtící potenciál zbraně.\n\nTradičně je čepel broušena pouze do poloviny od prostředku k jeho špičce; toto může být viděno u všech historických exemplářů z dynastie Čching. Čepel od prostřed dolů je tupá, takže může být použita k úderům, jež nejsou smrticí, a ke krytí bez poškození ostří mečů. Motýlí meče byly většinou tvořeny specificky pro jednotlivé druhy bojových umění bez masové produkce, takže každý set mečů byl jiný, nicméně dnes mají čepel průměrně 29 cm dlouhou s rukojetí 15 cm.\n\nMotýlí meče jsou občas překládány jako motýlí nože, což může vést k zaměně se skládacím motýlím nožem. Čínské slovo dāo bylo používáno pro jakoukoliv čepel, jejímž primárním účelem bylo sekání. V některých školách Kung Fu, jako třeba Wing Chun a Wing Tsun, jsou motýlí meče známé jako Baat Jaam Do.\n\nMotýlí meče jsou užívány v několika čínských bojových uměních zejména Wing Chun, Lau Gar a Hung Gar. Ve Win Chun je to základní zbraň, protože lidé, jež cvičí Wing Chun, se učí, že při použití jakékoliv jiné zbraně mohou využít stejně jednoduché pohyby jako při držení motýlích mečů a to protože považují boj s motýlími meči jako prosté rozšíření boje s prázdnýma rukama.\n\nMotýlí meče bývají považovaný dle mnoho škol čínských bojových umění jako jedna z nejuniverzálnějších zbraní, jenž má výborně vyváženou možnost obrany tak i útoku.\n"}
{"id": "674826", "url": "https://cs.wikipedia.org/wiki?curid=674826", "title": "Boris Podrecca", "text": "Boris Podrecca\n\nBoris Podrecca (* 30. ledna 1940) je slovinsko-italský architekt a urbanista žijící ve Vídni. \nVyrůstal v Terstu, studoval sochařství a architekturu ve Vídni, v ateliéru Rolanda Rainera. Je profesorem na univerzitě ve Stuttgartu, ředitelem Ústavu designu a teorie prostoru a hostujícím profesorem v Lausanne, Paříži, Benátkách, Philadelphii, Londýně, Vídni, Harvard-Cambridge (Boston), Terstu, Záhřebu, Lublani a Mariboru.\n\nByl činný též jako publicista a teoretik architektury, mimo jiné uváděl, propagoval a glosoval v 60. letech dílo Bohuslava Fuchse a Jože Plečnika v Rakousku, Slovinsku a Francii.\n\n\n\n\n"}
{"id": "674827", "url": "https://cs.wikipedia.org/wiki?curid=674827", "title": "Elizabeth Flint Wade", "text": "Elizabeth Flint Wade\n\nElizabeth Flint Wade (29. října 1849 Cassville, New York - 1915 Norwalk, Connecticut) byla americká spisovatelka, básnířka a piktorialistická fotografka aktivní na počátku 20. století. Je nejznámější svými fotografiemi, které vystavovala s Rose Clarkovou pod společnými jmény, buď jako „Rose Clark a Elizabeth Flint Wade“ nebo jako „Slečny Clark a Wade“ (Misses Clark and Wade).\n\nElizabeth Flint Wade se narodila 29. října 1849 ve městě Cassville, stát New York. její rodiče byli George Barnett Flint a Elizabeth Tracy Avery. Vzala si Frank Abernathy Wadea (1836 nebo 1837-1906) dne 24. listopadu 1869 v Buffalu. Spolu měli jednu dceru, Blanche Elizabeth (1872-?) a dva syny Franka (1874-?) a Hermana (1877-?).\n\nWadeová se začala zajímat o fotografii někdy před rokem 1890. V roce 1893 napsala článek s názvem \"Umělecké fotografie, návrhy jak je dělat\" v magazínu \"American Amateur Photographer\". Na konci 90. let pracovala pro časopis \"Round Table Camera Club\" z rodiny \"Harpers\" a v roce 1900 začal časopis \"Harpers Bazaar\" vydávat její sérii článků o fotografii.\n\nNěkdy na konci 90.let se setkala s Rose Clarkovou a jejich spolupráce trvala dvanáct let.\n\nV roce 1906 patřila Wadeová do seznamu lidí \"odborníků, kteří dosáhli úspěchu\" uvedených v časopisu \"Photo-Era\". Ostatní zmíněné ženy byly Gertruda Käsebierová, Eva Watson-Schütze nebo Jessie Tarbox Beals.\n\nWadeová byla respektovanou spisovatelkou a básnířkou, její příběhy a básně se objevily v měsíčníku \"Atlantic Monthly\", týdeníku \"Collier’s Weekly\", magazínu \"Black Cat\", \"Herald\" nebo \"New York World\". Často také psala o fotografii do časopisů, jako byly například \"American Amateur Photographer\", \"Photo-Era\", \"Photographic Times\", \"Photo-American\" nebo \"Harpers Magazine\". V období od roku 1910 do 1912 byla spolupracovnicí redaktora \"Photo-Era\" a měla na starost kritiku mnoha fotografií poslaných čtenáři.\n\nZemřela ve městě Norwalk, Connecticut v roce 1915.\n\nZ důvodů, které nebyly nikdy vysvětleny, začaly v roce 1899 Clark a Wade vystavovat a publikovat fotografie pod svými společnými jmény. Po mnoho let se předpokládalo, že Clarková byla umělec, která komponovala a snímala všechny fotografie a Wade měla na starosti technickou stránku věci jako vyvolání a tisk.\n\nClarková se o tomto zmínila v dopise Stieglitzovi v roce 1900: \"\"Paní Wade je velmi váhavá - a ve snaze dostat fotografie, které jste chtěl... Budu ji muset nabádat každý den.\"\"\n\nNicméně v dopise Frances Benjamin Johnstonové ve stejném roce Clarková psala: \"\"Jak slečna Wadeová tak já používáme fotoaparáty možná více než deset let, ale teprve před dvěma lety jsme začali portrétovat komerčně.\"\"\n\nKoncepce umělec/technik v jejich partnerství také mohl vyplývat ze skutečnosti, že Clarková měla několik samostatných výstav, zatímco Wadeová vystavovala pod svým vlastním jménem jen velmi málo. Existují však náznaky, že se Wadeová podílela nejen na technické stránce věci, ale prováděla také řadu estetických rozhodnutí. Zjevně se zajímala také o estetiku, napsala několik vlastních článků, ve kterých se věnovala poradenství v oblasti uměleckého směru. Řadu článků napsaly autorky společně.\n\nClarková a Wadeová vystavovaly poprvé v roce 1899 pod společným jménem na výstavách v umělecké společnosti \"Buffalo Society of Artists\" a \"New York Camera Club\". V příštích deseti letech jejich fotografie získávaly ocenění na velkých výstavách po celém světě, včetně Art Institute of Chicago, Pennsylvania Academy of Fine Arts, Photo Club de Paris, Pan-American Exposition, Corcoran Gallery of Art nebo Louisiana Purchase Exposition.\n\nV roce 1902 Stieglitz zařadil snímek Clarkové a Wadeové do druhé série národního portfolia \"Americké piktorialistické fotografie\". Portfolio bylo vytištěno v limitované edici 150 kopií a myšlenkou bylo ukázat jen ty nejlepší fotografie vybírané náročným Stieglitzem.\n\nJejich spolupráce skončila zřejmě kolem roku 1910. Důvod zrušení jejich společného úsilí není znám, i když to mohlo být způsobeno zhoršením zdravotního stavu Wadeové, která zemřela o pět let později.\n"}
{"id": "674851", "url": "https://cs.wikipedia.org/wiki?curid=674851", "title": "Fu Jou-te", "text": "Fu Jou-te\n\nFu Jou-te (; 1327 – 20. prosince 1394) byl čínský vojevůdce, jeden z předních generálů Chung-wua, prvního císaře říše Ming. Během povstání rudých turbanů, v němž byla říše Jüan vytlačena z Číny, zprvu bojoval v různých armádách, roku 1361 se přidal k Chung-wuovi. Sloužil v jeho vojsku, vedl armády, které roku 1371 dobyly S’-čchuan, o deset let později dobyl pro svého císaře Jün-nan. Poté sloužil střídavě na severní hranici a v Jün-nanu. \n\nFu Jou-te používal zdvořilostní jméno I-žen ().\n\nFu Jou-te pocházel ze Su-čou v severním An-chueji. V epidemii 40. let 14. století ztratil rodinu a pohyboval se pak na severu provincie An-chuej. Roku 1351 se v Sü-čou přidal k povstání rudých turbanů. Roku 1355 přešel pod prapory sungského císaře Chan Lin-era. Stal se důstojníkem armády generála Li Si-si, aktivní v Šan-tungu a metropolitní oblasti. Po několika porážkách vojsko roku 1357 ustoupilo daleko na severozápad a roku 1358 do S’-čchuanu. Fu, nespokojený s Liovým vedením ho opustil a dal se do služeb Ming Jü-čena. Zde se Fu cítil nedoceněný a poté, co Čchen Jou-liang roku 1360 svrhl a zabil Sü Šou-chueje a založil říši Chan, přestoupil k němu. Ani zde se nedočkal povýšení a tak v září 1361 přešel i se svým oddílem k Ču Jüan-čangovi. Ču Jüan-čang byl tehdy generál povstaleckého státu Sung, od roku 1368 první císař říše Ming známý jako císař Chung-wu.\n\nV Ču Jüan-čangovi našel Fu Jou-te velitele schopného ocenit jeho kvality. Fu Jou-te byl výborný taktik, osobně statečný, vždy v čele vojsk. Záhy zaujal významné postavení, sloužil pod generály Sü Taem a Čchang Jü-čchunem. Díky svému původu zapadl mezi Čuovy velitele, kteří vesměs pocházeli ze stejných vrstev společnosti i stejné oblasti. Měl významný podíl na vítězstvích ve válkách s říší Chan v letech 1363–64, královstvím Wu (1366-67) a dobytí severní Číny na Mongolech v letech 1368–1370. Při dobytí S’-čchuanu a Jün-nanu se osvědčil jako brilantní vojevůdce schopný vést velké kampaně. V listopadu 1370 byl jmenován markýzem z Jing-čchuan (; Chung-wu tehdy jmenoval 6 vévodů a 28 markýzů). \nV tažení proti S’-čchuanu obdržel samostatné velení. V lednu 1371 armáda Tchang Chea a loďstvo Liao Jung-čunga útočily podél Jang-c’-ťiang, současně Fu s hlavními silami postupoval ze severu. Chung-wuův plán byl překvapit ze severu nepřítele očekávajícího hlavní útok od východu podél Jang-c’-ťiang. S’-čchuan byl dobyt bez větších obtíží a Fu i Liao obdrželi od císaře pochvalu. Nebyli však povýšeni na vévody, jak by za významné vítězné tažení zasluhovali. \n\nPoté Fu vítězně bojoval na severní hranici, vedl úspěšnou kampaň v Kan-su, budoval opevnění, učil císařovy syny vojenskému umění. Roku 1381 se po selhání diplomatických jednání rozhodla mingská vláda silou připojit Jün-nan, dosud ovládaný Mongoly. Fu byl jmenován vrchním velitelem útočících vojsk, jeho zástupci Lan Jü a Mu Jing. K dispozici měl 300 tisíc vojáků, nepřítel zhruba třetinu. Tažení bylo zahájeno na podzim 1381, v lednu 1382 padl Kchun-ming (hlavní město), v dubnu Ta-li. Mongolský místodržitel Jün-nanu Basalawarmi a jeho spolupracovníci spáchali sebevraždu ještě před pádem Kchun-mingu, velitelé v regionech však pokračovali v odporu. Fu zorganizoval provinční správu, ale drobná válka se protahovala. Až v dubnu 1384 se Fu a Lan Jü mohli s částí armády vrátit. Fu byl povýšen na vévodu z Jing, Lan a další generálové byli odměněni finančně a menšími tituly. \n\nRoku 1385 byl Fu přidělen do Pekingu, ale už následující rok potlačoval povstání v Jün-nanu. V lednu 1387 byl jmenován zástupcem Feng Šenga pro tažení v Liao-tungu proti mongolskému náčelníku Nagačuovi. V bojích vynikl, zatímco Feng byl za neuspokojivé výkony odvolán. Poté Fu převzal velení na severovýchod od Pekingu. V druhé polovině roku 1388 a roku 1389 ale už zase válčil s rebely v Jün-nanu. Od roku 1390 sloužil na severní hranici.\n\nV březnu 1392 požádal o téměř 1000 \"mu\" (cca 58 ha) půdy, na což císař reagoval hněvivým odmítnutím. V březnu 1393 byl Lan Jü jako zrádce popraven, na popraviště ho následovali tisíce spřízněných osob. Koncem roku, 20. prosince 1394, Fu Jou-te zemřel, podle oficiálního prohlášení spáchal sebevraždu. Historikové jeho smrt spojují s úmrtím generálů Wang Piho a Feng Šenga během následujících dvou měsíců. Domnívají se, že se císař rozhodl odstranit možné hrozby svému nástupci. Fu byl z těchto tří nejvíce želen, kvůli jeho úspěšné kariéře a věrnosti. \n\nFu Jou-teova dcera se roku 1391 stala jednou z vedlejších manželek Ču Ťi-siho, nejstaršího syna Ču Kanga, třetího syna Chung-wua. Jeho syn Fu Čung () dostal za ženu devátou dceru Chung-wua, princeznu Šou-čchun (, sňatek 1386, zemřela 1388). On i druhý Fu Jou-teův syn Fu Žang () byli důstojníky, ani jeden zřejmě nepřežil otce. \n"}
{"id": "674852", "url": "https://cs.wikipedia.org/wiki?curid=674852", "title": "Alexandr Dolgopolov", "text": "Alexandr Dolgopolov\n\nAlexandr Dolgopolov, Olexandr Dolhopolov ukrajinsky \"Долгополов Олександр Олександрович\" (* 7. listopadu 1988, Kyjev, Ukrajina, tehdy Sovětský svaz) je ukrajinský profesionální tenista. Ve své dosavadní kariéře vyhrál na okruhu ATP World Tour jeden turnaj ve čtyřhře, a to společně s Xavierem Malissem v Indian Wells 2011 ze série Masters. Na turnajích typu Challenger zaznamenal pět vítězství ve dvouhře. Jeho nejvyšším umístěním na žebříčku ATP ve dvouhře bylo 13. místo (16. leden 2012) a ve čtyřhře 42. místo (duben 2011).\n\nSvé původní křestní jméno Olexandr si upravil na formu Alexandr v květnu 2010. Jeho otec Olexandr Dolgopolov starší je bývalý tenista.\n\nK dubnu 2011 odehrál za Ukrajinu v Davis Cupu dva zápasy, v roce 2006 nastoupil v Oděse proti Spojenému království, když prohrál s Andym Murrayem 3–6, 4–6, 2–6 a v roce 2007 nestačil na Alexandrose Jakupoviće v utkání s Řeckem výsledkem 6–7(3), 3–6, 5–7. Po ukrajinském tenisovém svazu požaduje za účast v poháru bonusy. 13. března 2011 prohlásil, že chce reprezentovat Ukrajinu, ale pouze tehdy, pokud se změní vedení národního tenisového svazu. Na konci ledna 2011 připustil, že by mohl změnit občanství. Prezident ukrajinského tenisového svazu Vadim Šulman reagoval v únoru 2011 tím, že se domnívá, že Dolgopolov mystifikuje a vydírá tenisový svaz.\n\nV druhém kole US Open 2017 porazil Dolgopolov českého tenistu Tomáše Berdycha 3 : 1 na sety.\n\n"}
{"id": "674856", "url": "https://cs.wikipedia.org/wiki?curid=674856", "title": "Zájmové vzdělávání dospělých", "text": "Zájmové vzdělávání dospělých\n\nTypickým znakem odlišujícím oblast zájmového vzdělávání od většiny ostatních, je především dobrovolnost. Je to jeden z mála druhů učení, které probíhá bez stresu, nervozity a obav. Výstupem nejsou ani tak vysvědčení, jako spíše osvědčení, sloužící především k osobní motivaci, či posílení prestiže.\n\nDalším typickým znakem je orientace do sféry volného času. Každý, kdo se rozhodne zapojit do zájmového vzdělávání, mění tímto rozhodnutím svůj dosavadní způsob trávení volného času. \n\nMezi další typické charakteristiky patří také: otevřenost, zájem, svoboda výběru, místní příslušnost, uspokojení potřeb, pestrost obsahu, aktivita.\n\nVolný čas je jedním z typických znaků zájmového vzdělávání. Bývá charakterizován jako optimální sociální prostor pro seberozvoj osobnosti prostřednictvím svobodně volených činností. \nVšichni bychom chtěli spoustu času pro sebe a své koníčky, ale v poslední době roste objem pracovní doby a různých pracovních aktivit a také se mění individuální životní způsoby dospělých. Volný čas můžeme vnímat ze dvou pohledů:\n\"Jako volnočasovou aktivitu vzdělávání si vybírají většinou vysokoškolsky vzdělané osoby\" \n\nJelikož je účast na zájmovém vzdělávání dospělých dobrovolná, je nutná silná vnitřní motivace. Důvody proč se chtějí dospělí vzdělávat mohou být:\n\"Nejsilnější vnitřní motivaci\" ke vzdělávání mají lidé ambiciózní (často mladší), kteří chtějí uspět ve svém profesním životě, a lidé s přirozeným zájmem o okolí a společnost. Vnější motivací k dalšímu vzdělávání je bezesporu ztráta zaměstnání nebo nejistota ohledně zaměstnání (v jiném smyslu tedy i mateřská dovolená, kdy je matka mimo pracovní dění).\n\"Celkově nižší motivaci\" mají lidé se stabilní pracovní pozicí, lidé zabezpečení a pracovně vytížení. Nižší potřeba dalšího vzdělávání může být na menších městech, také u žen-matek, které jsou zabezpečeny manželem a jejichž prioritou je rodina. Málo motivovaní mohou být starší lidé: další vzdělání pro ně znamená investici časovou a finanční. Nízkou motivaci mohou mít také zaměstnaní v případě, že jim např. školení uloží vedení jako povinnost.\n\n\n\nZ toho vyplývá, že typickým účastníkem je student, důchodce nebo pracující se stabilní pracovní a rodinnou situací.\n\nV oblasti zájmového vzdělávání dospělých je většina vzdělávání směřována spíše do oblasti nesystematického samostudia, popř. individuálních zájmů – tedy do oblasti neformálního vzdělávání. Formálního vzdělávání se pak dospělí účastní minimálně, v některých případech pouze v rámci zaměstnání nebo dokonce mnozí považují svou práci za další vzdělání. Organizace, které zajišťují zájmové vzdělávání dospělých můžeme dělit na organizace, které mají:\n\n"}
{"id": "674857", "url": "https://cs.wikipedia.org/wiki?curid=674857", "title": "Solnečnogorský rajón", "text": "Solnečnogorský rajón\n\nSolnečnogorský rajón ( ) je jeden z rajónů Moskevské oblasti v Rusku. Jeho administrativním centrem je město Solnečnogorsk. V roce 2010 zde žilo 124 485 obyvatel.\n\nSousedí s rajóny Moskevské oblasti Klinským, Istrinským, Krasnogorským a Dmitrovským, dále s částí Moskvy Zelenograd a moskevským Molžaninovským rajónem. Rajón se skládá z 11 samosprávných obecních obvodů, z toho je 5 městských a 6 vesnických.\n\n"}
{"id": "674859", "url": "https://cs.wikipedia.org/wiki?curid=674859", "title": "Legend of the Shadowking", "text": "Legend of the Shadowking\n\nLegend of the Shadowking je šesté studiové album německé power metalové skupiny Freedom Call, které bylo vydáno 1. února 2010 společností SPV.\n\n\n"}
{"id": "674883", "url": "https://cs.wikipedia.org/wiki?curid=674883", "title": "Markus Persson", "text": "Markus Persson\n\nMarkus Alexej Persson, známý pod přezdívkou Notch (* 1. června 1979, Stockholm, Švédsko) je švédský programátor v jazyce C++, ActionScript a Java a zakladatel společnosti Mojang. V roce 2009 vytvořil populární videohru Minecraft.\n\nPersson začal s programováním na domácím počítači Commodore 128 ve věku sedmi let pomocí počítačového magazínu, který poté začali předplácet. Více než čtyři roky (do roku 2009) působil jako profesionální herní vývojář na King.com. Poté pracoval jako programátor pro Jalbum. Je také jedním ze zakladatelů Wurm Online. Mimo své hlavní zaměstnání vyvíjel hry pro různé soutěže - například \"Left 4k Dead\" a \"Mega 4 Man\" pro Java 4K Game Programming Contest. Další hry, na kterých se podílel, jsou například Scrolls a Breaking the Tower.\n\nOd roku 2011 byl ženatý, se svou manželkou žil ve Stockholmu, 15. srpna 2012 se rozvedli a nyní je svobodný.\n\n19. října 2014 opustil Mojang, který prodal Microsoftu za cenu 2.5 miliardy dolarů, protože nečekal takový úspěch Minecraftu a nechtěl mít zodpovědnost za tak velký projekt a firmu. Teď se věnuje malým věcem a experimentům.\n\nPersonovým nejznámějším výtvorem je tzv. sandboxová hra Minecraft, jejíž beta verze byla vydána 20. prosince 2010. Hra je velice úspěšná, už i předchozí alpha verze se silně proslavila na internetu. Person dal výpověď ze zaměstnání herního vývojáře, aby se mohl plně věnovat Minecraftu a založil společnost Mojang. Oficiální verze hry Minecraft vyšla 18. listopadu 2011 na Mineconu v Las Vegas. Na začátku roku 2011 Mojang prodal milióntou kopii hry a v prosinci 2011 dosáhl prodej čtyř milionů, později poté 8. dubna 2013 dosáhl Minecraft deseti miliónů prodaných kopií.\nDnes již pro Minecraft existují tisícovky modifikací, stovky fór, webů a tisícovky serverů.\n\n\n\n"}
{"id": "674885", "url": "https://cs.wikipedia.org/wiki?curid=674885", "title": "Všichni moji blízcí", "text": "Všichni moji blízcí\n\nVšichni moji blízcí (polsky \"Wszyscy moi bliscy\") je česko-slovensko-polský koprodukční film režiséra Mateje Mináče z roku 1999.\n\nDo idylického života židovské rodiny lékaře na malém městě zasahují historické události před druhou světovou válkou. Po mnichovském diktátu se situace rodiny začíná vyhrocovat, a ta zvažuje, zda emigrovat, či zůstat. Rodiče malého syna Davida zprvu odmítají i nabídku anglického bankéře (Nicholas Winton), který organizuje transport židovských dětí do Velké Británie. Změnou svého rozhodnutí zachraňují život synovi, který odjíždí posledním vlakem vypraveným z Prahy...\n\n"}
{"id": "674886", "url": "https://cs.wikipedia.org/wiki?curid=674886", "title": "Pablo Andújar", "text": "Pablo Andújar\n\nPablo Andújar Alba (* 23. ledna 1986 Cuenca) je španělský profesionální tenista specializující se na antukových povrch. Ve své dosavadní kariéře na okruhu ATP World Tour vyhrál čtyři singlové turnaje. Na challengerech ATP a okruhu Futures získal osm titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v červenci 2015 na 32. místě a ve čtyřhře pak v prosinci 2012 na 74. místě. Trénuje ho bývalý tenista Albert Portas. Dříve tuto roli plnil Jose Luis Aparisi.\n\nVe španělském daviscupovém týmu debutoval v roce 2014 světovou baráží proti Brazílii, v níž po pěti setech podlehl Thomazi Belluccimu. Španělé prohráli 1:3 na zápasy. Do září 2018 v soutěži nastoupil k dvěma mezistátním utkáním s bilancí 1–2 ve dvouhře a 0–0 ve čtyřhře.\n\nDo manželství vstoupil 5. listopadu 2016 s Cristinou Moretovou. Syn Pablo Andújar mladší se narodil v červenci 2017.\n\nTenis začal hrát v šesti letech. Trénuje ve valencijském tenisovém klubu El Collao. S krajanem Marcelem Granollersem vyhrál juniorskou čtyřhru na French Open 2004.\n\nNa Australian Open 2010 hladce prohrál v úvodním kole s Francouzem Gillesem Simonem. Na druhém grandslamu sezóny French Open 2010 přešel přes Roberta Kendricka, aby jej poté vyřadil francouzský hráč Paul-Henri Mathieu.\n\nDo premiérového finále na okruhu ATP Tour postoupil během zářijového BCR Open Romania 2010, konaného v Bukurešti. Podlehl v něm Argentinci Juanu Ignaciu Chelovi po dvousetovém průběhu. První titul vybojoval ve dvouhře marockého Grand Prix Hassan II 2011, když ve finále zdolal Itala Potita Staraceho. Následující ročník 2012 obhájil trofej po výhře nad Španělem Albertem Ramosem-Viñolasem.\n\nDruhou trofej přidal na červencovém Crédit Agricole Suisse Open Gstaad 2014, hraném na gstaadské antuce. Do finále prošel po výhrách nad krajany, druhým nasazeným Marcelem Granollersem a turnajovou čtyřkou Fernandem Verdascem. V závěrečném duelu přehrál Argentince Juana Mónaca ve dvou sadách. Debutový finálový zápas v kategorii ATP 500 odehrál na antukovém Barcelona Open Banco Sabadell 2015, kde dokázal vyřadit Fabia Fogniniho i třetího nasazeného Davida Ferrera. V boji o titul nestačil na obhájce trofeje a japonskou turnajovou jedničku Kei Nišikoriho.\n\nV letech 2016 a 2017 jeho kariéru přerušilo zranění pravého lokte, kvůli němuž prodělal tři operace a skrečoval již utkání během US Open 2015. Při návratu v sezóně 2018 získal během dubna šestou challengerovou trofej z dvouhry v Alicante. Následující týden odjel na jedinou africkou událost kalendáře ATP Tour, marrákešský Grand Prix Hassan II 2018, do něhož mohl zasáhnout pod žebříčkovou ochranou. Po semifinálovém vítězství nad Portugalcem Joãem Sousou zvládl i finále. Čtvrtý antukový titul si připsal po výhře nad 23letou britskou turnajovou dvojkou Kylem Edmundem ve dvou setech. Jako 355. hráč žebříčku ATP se stal nejníže postaveným šampionem turnaje ATP Tour od sezóny 1998 a Hewittova triumfu v Adelaide. Australanu tehdy patřilo 550. místo. Bodový zisk Španěla po vítězství katapultoval o více než dvě stě příček výše na 154. pozici.\n\n"}
{"id": "674896", "url": "https://cs.wikipedia.org/wiki?curid=674896", "title": "Zápas na Letních olympijských hrách 1980 – muži, volný styl do 52 kg", "text": "Zápas na Letních olympijských hrách 1980 – muži, volný styl do 52 kg\n\nZápas ve volném stylu ve váhové kategorii do 52 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 16 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "674898", "url": "https://cs.wikipedia.org/wiki?curid=674898", "title": "Archiv Republiky Slovinsko", "text": "Archiv Republiky Slovinsko\n\nArchiv Republiky Slovinsko ( ', ARS\"') je slovinský státní archiv. ARS je složkou Ministerstva kultury Republiky Slovinsko. Současným ředitelem je Jože Dežman.\n\nV roce 1859 vznikl \"Kraňský zemský archiv\" (). V období meziválečné Jugoslávie existoval Státní archiv, přičemž Státní archiv ve Slovinsku působil jako organizační složka místního Národního muzea.\n\n31. října 1945 rozhodla slovinská vláda o ustanovení \"Státního ústředního archivu Slovinska\" (), jenž byl samostatnou institucí. V roce 1953 změnil jméno na \"Státní archiv Slovinska\" (), v roce 1966 \"Archiv Slovinska\" () a v roce 1979 na \"Archiv Socialistické republiky Slovinsko\" (). Od roku 1991 nese archiv označení Archiv Republiky Slovinsko. V roce 1990 převzal ARS, resp. Archiv SRS, archiválie Historického archivu Ústředního výboru Svazu komunistů Slovinska, v roce 1992 Archivu Ústavu dějin dělnického hnutí (resp. Archivu Ústavu moderních dějin) a v roce 1998 Archivu Ministerstva vnitra zahrnující materiály Služby státní bezpečnosti (SDV).\n\nArchiv sídlí v \"Gruberově paláci\" z roku 1781 v Lublani.\n\nŘeditelé a ředitelky:\n\n"}
{"id": "674905", "url": "https://cs.wikipedia.org/wiki?curid=674905", "title": "Rinat Achmetov", "text": "Rinat Achmetov\n\nRinat Achmetov ( Рінат Леонідович Ахметов, Ринат Леонидович Ахметов Ренат Леонид улы Әхмәтов; * 21. září 1966) je ukrajinský oligarcha. Vlastní a řídí ukrajinský finanční a průmyslový konglomerát SCM Holdings. Je dlouholetým prezidentem fotbalového klubu FK Šachtar Doněck, od roku 2007 je poslancem ukrajinského parlamentu za Stranu regionů, bývá také označován za neoficiálního šéfa této strany. Je nejbohatším Ukrajincem a patří mezi 50 nejbohatších na světě, v roce 2011 odhadoval časopis Forbes hodnotu jeho majetku na 16 miliard dolarů (asi 270 miliard Kč).\n\nNarodil se 21. září 1966 v Doněcku v tatarské rodině, jeho otec byl horník. Začátkem 90. let vystudoval ekonomiku na Doněcké univerzitě. V této době údajně navázal styky s místním organizovaným zločinem a podílel se na jeho aktivitách včetně likvidace nepohodlných lidí. V roce 1995 založil Doněckou městskou banku a začal ve velké míře podnikat. O rok později koupil místní prvoligový fotbalový klub FK Šachtar Doněck a stal se jeho prezidentem, když jeho předchůdce byl zavražděn při bombovém atentátu přímo na stadionu klubu. Postupně se stal nejvlivnějším podnikatelem v Donbasu, díky politickým kontaktům výhodně privatizoval státní průmyslové podniky. V roce 2000 založil konglomerát SCM Holdings, do kterého vložil přes devadesát svých společností.\n\nOd roku 2004 se angažoval v politice, když začal podporovat Stranu regionů a jejího kandidáta Viktora Janukovyče. To se mu vyplatilo, když obratem zprivatizoval v konsorciu se švagrem prezidenta Leonida Kučmy Viktorem Pinčukem největší ukrajinskou ocelárnu Krivorožstal za 800 milionů dolarů (asi 18 miliard Kč), když zahraniční společnosti nabízely téměř dvojnásobek a ocelárna pouze v roce 2004 vydělala 1,9 miliardy hřiven (téměř 8 miliard Kč). Po oranžové revoluci se však k moci dostali političtí odpůrci jím podporované Strany regionů, Viktor Juščenko a Julija Tymošenková. Nová vláda nechala zrušit privatizaci Krivorožstalu (ten byl v nové privatizaci prodán společnosti Mittal Steel za šestinásobek - 4,8 miliardy dolarů), blízký spolupracovník Achmetova Boris Kolesnikov byl zatčen a obviněn z vydírání, finanční úřady začaly prošetřovat společnosti SCM Holdings a samotný Achmetov byl vyšetřován kvůli vraždám z počátku 90. let. Achmetov odjel na několik měsíců do Ruska a Monaka. Všechna obvinění byla během roku 2006 stažena a Achmetov také získal imunitu, když byl ve volbách v roce 2007 zvolen do ukrajinského parlamentu na kandidátce Strany regionů. V parlamentu však nezasedá, byl přítomen jen na první schůzi.\n\nRinat Achmetov je ženatý a má dvě děti. Investoval mnoho peněz do svého klubu FK Šachtar Doněck; věnuje se také charitě, do roku 2008 daroval různých charitativním projektům téměř 250 milionů dolarů (přes 4 mld Kč). V roce 2011 si koupil nejdražší byt ve Velké Británii za 136 milionů liber (asi 3,7 miliardy Kč).\n"}
{"id": "674909", "url": "https://cs.wikipedia.org/wiki?curid=674909", "title": "Elon Musk", "text": "Elon Musk\n\nElon Musk (* 28. června 1971, Jihoafrická republika) je podnikatel, vynálezce, inženýr a filantrop, který má jihoafrické, kanadské a americké občanství. Spoluvlastnil internetový platební systém PayPal, založil kosmickou společnost SpaceX a byl investorem a nyní na pozici CEO vede automobilku Tesla Inc. Zároveň je předsedou společnosti SolarCity, která se v USA zabývá instalací solárních panelů pro domy. Byl to Musk, který přišel s nápadem na založení společnosti, ale samotné provedení přenechal svému bratranci Lyndonu Riveovi, který je v současné době také ředitelem SolarCity. Musk má bakalářský titul v oboru obchod z The Wharton School a druhý bakalářský titul z fyziky z University of Pennsylvania, School of Arts and Sciences. Jednou se také objevil v seriálech \"Simpsonovi\", \"Teorie velkého třesku\", Městečko South Park a zahrál si i ve filmech \"Iron Man 2, Proč právě on?, Machete zabíjí, Děkujeme, že kouříte.\"\n\nMusk tvrdí, že je „velká šance na existenci jednoduchého života na ostatních planetách“, avšak „otázkou je, zda existuje inteligentní život ve známém vesmíru“. Později vysvětlil své „naděje“, že „inteligentní život ve známém vesmíru existuje“ tím, že je to „pravděpodobnější, než kdyby nebyl, ale je to jen odhad“. \n\nMusk často hovoří o potenciálním nebezpečí umělé inteligence (AI), označuje ji za „nejvážnější hrozbu pro přežití lidské rasy“. Během interview na sympoziu MIT Musk popsal AI jako „největší existenční hrozbu“ a dále „čím dál víc si myslím, že by měla existovat nějaká regulační ochrana, možná na národní a mezinárodní úrovni, abychom si byli jisti, že neuděláme nějakou hloupost“.\n\nMusk popsal vytvoření umělé inteligence jako „vyvolání démona“.\n\nNavzdory tomu Musk investoval do firmy vyvíjející AI DeepMind a Vicarious (další společnost pracující na zvýšení inteligence strojů) a v roce 2015 spoluzaložil výzkumnou organizaci OpenAI. Avšak Musk vysvětlil, že tyto investice „nebyly provedeny z hlediska jejich návratnosti, ale kvůli dohledu na současný stav vývoje v oboru“.\n\nElon Musk také říká: „Ve filmech na toto téma, jako například Terminátor, se události vyvíjejí děsivě. A my bychom se měli postarat, aby byly dobré, ne špatné.“\n\nMusk se snaží prostřednictvím kosmické společnosti SpaceX snížit náklady na vesmírné cestování. Právě SpaceX se stala první firmou, která uvedla do provozu vesmírné rakety na více použití. Hlavní cílem SpaceX a zároveň Muskovým snem je umožnit lidstvu kolonizaci Marsu. První let vesmírné lodi Starship k Marsu je naplánován na rok 2021. Půjde o let bez posádky. O dva roky později se má uskutečnit let s posádkou.\n\n7. května 2018 se Elon Musk objevil na americkém Met Gala po boku kanadské umělkyně Grimes. Od té doby spolu chodí. Grimes je často k vidění na SpaceX konferencích.\n\n"}
{"id": "674933", "url": "https://cs.wikipedia.org/wiki?curid=674933", "title": "Benjamin Karl", "text": "Benjamin Karl\n\nBenjamin Karl (* 16. října 1985 Sankt Pölten) je rakouský snowboardista. Specializuje se na disciplíny paralelní slalom a obří slalom.\n\nSe snowboardingem začal v roce 1995, jeho kariéru však v dětství téměř zastavilo vážné zranění, když si zlomil tři hrudní obratle. Po uzdravení pokračoval v tréninku, studoval na Lyžařské škole ve Schladmingu. V sezóně 2004/2005 vyhrál juniorské mistrovství světa v disciplíně paralelní obří slalom a rakouské mistrovství ve slalomu i obřím slalomu. V závodech Světového poháru se pohybuje od roku 2003, poprvé zvítězil v březnu 2008. Je trojnásobným mistrem světa, když v roce 2011 obhájil vítězství v paralelním slalomu a přidal i zlato z paralelního obřího slalomu, z Olympijských her 2010 ve Vancouveru má stříbrnou medaili.\n\nZimní olympijské hry\nMistrovství světa ve snowboardingu\nSvětový pohár ve snowboardingu\n"}
{"id": "674939", "url": "https://cs.wikipedia.org/wiki?curid=674939", "title": "Hugo Henneberg", "text": "Hugo Henneberg\n\nHugo Henneberg (27. července 1863 Vídeň – 11. července 1918 Vídeň) byl rakouský piktorialistický fotograf působící na počátku 20. století a věnoval se převážně krajinářské fotografii. Byl jedním ze členů \"Vídeňského trojlístku\", kam kromě něj patřili Heinrich Kühn a Hans Watzek.\n\nOd 1882 do 1887 studoval fyziku, chemii, astronomii a matematiku ve Vídni a v Benátkách, doktorát získal v roce 1888. Fotografovat začal v roce 1887 a poprvé vystavoval své práce v Salzburgu v roce 1893. V roce 1894 se stal členem anglického spolku The Linked Ring, kde působili George Davison, Henry Peach Robinson, ale také řada významných fotografů nejen britských, ale také z dalších zemí Evropy a ze Spojených států, například Frederick Henry Evans, Paul Martin, Alfred Stieglitz, Frank Meadow Sutcliffe nebo Clarence Hudson White.\n\nNa začátku 90. let se díky Vídeňskému fotografickému klubu spřátelil s dalšími významnými fotografy. Byl jedním ze členů rakouského \"Trojlístku\", kam kromě něj patřili Heinrich Kühn a Hans Watzek. Vystavovali pod názvy \"Das Kleeblatt\" a \"Trifolium\", pořádali turné po Německu, Itálii a Nizozemsku. Jejich tvorba mimo jiné ovlivnila dílo rakouského fotografa českého původu Rudolfa Koppitze.\n\nOd Roberta Demachyho se inspiroval gumotisky, experimentoval i s dalšími ušlechtilými metodami, včetně tříbarevného gumotisku. Ve Vídni společně s profesorem Hansem Watzekem a Heinrichem Kühnem vylepšili kombinovanou technikou vícenásobné vrstvené gumy. To způsobovalo dříve netušeným způsobem tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky.\n\nMezi jeho oblíbenými tématy převažovala krajina.\n\nV roce 1910 se vzdal fotografování a věnoval se dřevorytu a leptu.\n\n"}
{"id": "674943", "url": "https://cs.wikipedia.org/wiki?curid=674943", "title": "Ógyalla (planetka)", "text": "Ógyalla (planetka)\n\n(1259) Ógyalla je planetka, kterou objevil Karl Reinmuth v časných ranních hodinách dne 26. ledna 1933 na německé observatoři Heidelberg-Königstuhl. Je pojmenovaná podle observatoře v dnešním Hurbanovu.\n\nPlanetka se v době objevu nacházela v centrální části souhvězdí Raka (\"Cancer\"), asi 3,8° severovýchodně od hvězdy formula_1 Cnc (+3,9 mag). Měla hvězdnou velikost +13,5 mag a byla 19. planetkou objevenou v druhé polovině ledna 1933. Svědčí o tom také předběžné označení 1933 BT, které dostala krátce po objevu.\n\nPlanetka obíhala okolo Slunce v střední vzdálenosti 463 mil. km po mírně excentrické dráze s dobou oběhu 5,45 let (1990 dní). K Zemi se přibližuje na minimální vzdálenost 249 mil. km. Velikost této planetky je odhadovaná na 25 km.\n\n\n"}
{"id": "674946", "url": "https://cs.wikipedia.org/wiki?curid=674946", "title": "Richard Kuhn", "text": "Richard Kuhn\n\nRichard Kuhn (3. prosince 1900 Vídeň – 1. srpna 1967 Heidelberg) byl německý biochemik narozený v Rakousku, který v roce 1938 získal Nobelovu cenu za chemii za „práce na karotenoidech a vitamínech“.\n\nV roce 1918 začal studovat chemii na Vídeňské univerzitě. Poté pokračoval na Mnichovské univerzitě, kde v roce 1922 získal doktorát.\n\nPo studiu začal pracovat na Mnichovské univerzita, poté na ETH v Curychu a od roku 1929 na Univerzitě v Heidelbergu, kde se v roce 1937 stal vedoucím oddělení chemie.\n\nZabýval se teoretickými problémy organické chemie (např. stereochemickými vlastnostmi alifatických a aromatických sloučenin nebo kyselostí uhlovodíků) a biochemií (karotenoidy, flaviny, vitamíny a enzymy). Nejvíce se věnoval vitamínům B a B.\n\nJe také považován za objevitele smrtelného somanu v roce 1944.\n\nOženil se v roce 1928 s Daisy Harmann. Měl dva syny a čtyři dcery.\n\n"}
{"id": "674951", "url": "https://cs.wikipedia.org/wiki?curid=674951", "title": "Petr Drobisz", "text": "Petr Drobisz\n\nPetr Drobisz (* 14. července 1976 v Třinci) je český fotbalový brankář. V současnosti hrající za český prvoligový klub 1. SC Znojmo. Sportovní kariéru začínal v rodném Třinci, a postupně chytal za Vítkovice, Jablonec, Slovácko a jeho poslední působiště byla SK Sigma Olomouc.\n\nDrobisz výrazně figuroval v aféře, kterou rozpoutal majitel Bohemians Praha Karel Kapr před dvěma lety. Prohlásil, že v květnu 2009 před prvoligovým zápasem Bohemians Praha s Olomoucí nabídl Drobisz jeho hráčům úplatek 300.000 korun. Kapr prý fotbalistům poradil, aby úplatek převzali s tím, že pak pokus o uplácení oznámí policii.\n\nDrobisz nakonec po mnohaletých tahanicích odešel od soudu bez trestu a vypršel mu také osmnáctiměsíční zákaz činnosti, který mu udělila disciplinární komise FAČR. V nejvyšší soutěži chytal naposledy 14. října 2011 za Olomouc při zápase v Českých Budějovicích. V sezoně 2013/2014 se znovu objevil v bráně prvoligového nováčka – Znojma proti AC Sparta Praha, které 1. SC Znojmo podlehlo 0:2.\n\n"}
{"id": "674959", "url": "https://cs.wikipedia.org/wiki?curid=674959", "title": "Blue Öyster Cult (album)", "text": "Blue Öyster Cult (album)\n\nBlue Öyster Cult je debutové eponymní studiové album americké hard rockové hudební skupiny Blue Öyster Cult, vydané v roce 1972.\n\n\n\n"}
{"id": "674969", "url": "https://cs.wikipedia.org/wiki?curid=674969", "title": "Giro d'Italia 2011", "text": "Giro d'Italia 2011\n\n94. ročník Giro d'Italia probíhal od 7. května do 29. května 2011. Tento ročník také proběhl ve znamení 150. výročí založení moderního italského státu. Trasa závodu vedla přes 17 z celkem 20 italských regionů, (vynechány byly jen regiony Sardinie, Apulie a Valle d'Aosta). Celkovým vítězem se stal španělský cyklista Alberto Contador, dne 6. února 2012 mu však Sportovní arbitrážní soud (CAS) vítězství zpětně odebral za předchozí dopingový nález Clenbuterolu na Tour de France 2010 a potrestala jej zároveň i dvouletým zákazem startu. Vzhledem ke značnému protahování této kauzy však Contadorovi trest vyprší již 5. srpna 2012. Vítězem závodu se tak dodatečně stal domácí cyklista Michele Scarponi. Závod poznamenala také smrtelná nehoda belgického cyklisty Woutera Weylandta ve třetí etapě.\n\n"}
{"id": "674976", "url": "https://cs.wikipedia.org/wiki?curid=674976", "title": "Marek Daniel", "text": "Marek Daniel\n\nMarek Daniel (* 13. září 1971 Praha) je český divadelní, filmový i televizní herec.\n\nPo maturitě na dřevařské průmyslovce ve Volyni studoval na brněnské JAMU obor loutkoherectví, ale nedokončil ho, když ve 3. ročníku přestoupil na studium klasického činoherectví na téže škole. Během studií hostoval v brněnském HaDivadle, kam také po absolutoriu na JAMU v roce 1995 nastoupil do svého prvního angažmá.\n\nKromě toho hostuje i na jiných scénách – v Praze například Dejvické divadlo (hra \"Sirup\"), Divadlo Archa, v Brně pak\nDivadlo Husa na provázku.\n\nPříležitostně působí i jako moderátor, v roce 1998 spoluuváděl například televizní pořad \"Kinetická encyklopedie Všehomíra\".\n\nV roce 2009 vytvořil hlavní postavu Emila Vrbaty v českém snímku \"Protektor\", za niž byl nominován na Českého lva v kategorii Nejlepší mužský herecký výkon v hlavní roli. V roce 2011 účinkoval ve filmech Roberta Sedláčka \"Sráči\" a \"Rodina je základ státu\".\nV roce 2014 se dostal do širšího povědomí také jako představitel Václava Havla v seriálu \"České století\", svérázného kriminalisty Igora Kubiše v seriálu České televize \"Život a doba soudce A. K.\" nebo jako lobbista Tonda Blaník v politicko-satirickém seriálu \"Kancelář Blaník\", vysílaném na serveru Stream.cz.\n\n\n\n"}
{"id": "674977", "url": "https://cs.wikipedia.org/wiki?curid=674977", "title": "The Grass Roots", "text": "The Grass Roots\n\nThe Grass Roots je americká rocková hudební kupina, založená v Los Angeles v Kalifornii v roce 1966. Klasická sestava skupiny byla v letech 1967–1971:\n\n\n"}
{"id": "674982", "url": "https://cs.wikipedia.org/wiki?curid=674982", "title": "Rob Grill", "text": "Rob Grill\n\nRobert Frank „Rob“ Grill (* 30. listopadu 1943, Los Angeles, Kalifornie, USA - 11. července 2011, Mount Dora, Florida, USA) byl americký zpěvák, baskytarista a skladatel, nejvíce známý jako člen rockové skupiny Grass Roots.\n\n"}
{"id": "674985", "url": "https://cs.wikipedia.org/wiki?curid=674985", "title": "Amid lithný", "text": "Amid lithný\n\nAmid lithný (LiNH) je sloučenina lithia, dusíku a vodíku. Krystalická struktura je čtverečná.\n\nAmid lithný může být připraven přidáním kovového lithia do kapalného amoniaku:\n\n2 Li + 2 NH → 2 LiNH + H.\n\nLithná sůl 2,2,6,6-tetramethylpiperidinu (organický iontový amid) krystalizuje jako tetramer:\n\nOvšem lithná sůl di-(1-fenylethyl)aminu krystalizuje jako trimer:\n\n"}
{"id": "674990", "url": "https://cs.wikipedia.org/wiki?curid=674990", "title": "Warren Entner", "text": "Warren Entner\n\nWarren Entner (* 7. července 1944, Boston, Massachusetts, USA) je americký rockový zpěvák, skladatel, varhaník a kytarista, nejvíce známý jako člen klasické sestavy rockové skupiny The Grass Roots. Dělal také manažera několika úspěšným heavy metalovým skupinám.\n\n"}
{"id": "674991", "url": "https://cs.wikipedia.org/wiki?curid=674991", "title": "On the Waters", "text": "On the Waters\n\nOn the Waters je druhé studiové album americké rockové hudební skupiny Bread, vydané v roce 1970.\n\n\n"}
{"id": "674993", "url": "https://cs.wikipedia.org/wiki?curid=674993", "title": "Make It with You", "text": "Make It with You\n\n\"Make It with You\" je píseň, napsaná členem americké soft rockové hudební skupiny Bread Davidem Gatesem v roce 1970. Skladba vyšla v roce 1970 na albu On the Waters.\n"}
{"id": "674995", "url": "https://cs.wikipedia.org/wiki?curid=674995", "title": "Zelená Voda", "text": "Zelená Voda\n\nZelená Voda je antropogenní jezero, které se nachází přibližně 2 km od Nového Mesta nad Váhom v Trenčínském kraji na Slovensku. Vznikla zatopením kamenolomu, v němž se těžil kamene pro stavební účely od počátku 80. let 20. století. Celková rozloha vodní plochy činí přibližně 90 ha.\n\nNáleží k povodí Váhu, na jehož pravém břehu na úpatí Malých Karpat se také nachází. Nemá žádný viditelný odtok.\n\nSlouží především k rekreačním účelům. Na břehu se nachází autokemp a několik placených i neplacených pláží. V jezeře je možné plavat, rybařit a jezdit na kanoi, windsurfingu nebo šlapadle. Na břehu je možné se věnovat plážovému volejbalu, fotbalu, tenisu, volejbalu, minigolfu nebo jezdectví případně si hrát na dětském hřišti. V rekreačním areálu se nalézá několik ubytovacích kapacit, restaurací a barů.\n\n"}
{"id": "674997", "url": "https://cs.wikipedia.org/wiki?curid=674997", "title": "Mike Botts", "text": "Mike Botts\n\nMichael G. Botts (8. prosince 1944, Oakland, Kalifornie, USA – 9. prosince 2005, Burbank, Kalifornie, USA) byl americký bubeník, nejvíce známý jako člen softrockové skupiny Bread. Během své kariéry spolupracoval s mnoha dalšími hudebníky, mezi něž patří například Linda Ronstadt, Chi Coltrane, Albert Hammond a Warren Zevon. Rovněž se podílel na albu \"The Simpsons Sing the Blues\". Zemřel jeden den po svých 61. narozeninách.\n\n"}
{"id": "674999", "url": "https://cs.wikipedia.org/wiki?curid=674999", "title": "Wonderland Trail", "text": "Wonderland Trail\n\nWonderland Trail je přibližně 150 kilometrů dlouhá turistická stezka, která obkružuje horu Mount Rainier v národním parku Mount Rainier v americkém státě Washington. Přechází mnoho hřebenů v blízkosti hory a její celkové převýšení činí 6 700 metrů. Stezka byla vyznačena roku 1915 a každý rok ji celou zdolá na 250 turistů, několik tisícovek dalších pak urazí jen kratší vzdálenost. Průměrný čas na celou stezku je deset až čtrnáct dní.\n\nStezka je celá v národním parku a prochází důležitými životními zónami oblasti, od nížinných lesů až k subalpinským lučinám. Zatímco stezka krouží kolem hory Mount Rainier, turisté si mohou horu prohlédnout ze všech světových stran a vidět přitom také všech 25 pojmenovaných ledovců.\n\nStezka je považována za namáhavou, jelikož téměř pořád stoupá nebo klesá ze hřebenů okolo hory. Nejvyšším bodem je s výškou 2 057 m n. m. \"Panhandle Gap\".\n\nNa stezce je také mnoho přechodů řeky včetně dvou visutých mostů. Mnoho řek je zdoláváno pomocí primitivních kládových můstků, které mohou být odplaveny zvýšením hladiny řek kvůli těžkému dešti nebo tání sněhu. Většina mostů byla odplavena při velké bouři v listopadu 2006 a stezka pak musela být uzavřená po většinu roku 2007.\n\nHlavní turistická sezona je léto, které je zde obvykle suché a slunečné. Nicméně, nadmořská výška a malá vzdálenost od Pacifiku mohou stejně přinést déšť nebo sníh. Ve většině let bývá stezka pod sněhem i během června a začátku července.\n\nTradiční cesta od Mowichského jezera k řece Carbon je přes Ipsutský průsmyk (\"Ipsut Pass\") a Ipsutský potok (\"Ipsut Creek\"). Mnoho turistů ale stále volí alternativní cestu přes \"Spray Park\" a \"Seattle Park\", která leží ve vyšší nadmořské výšce a je často pokryta sněhem až do konce srpna.\n\nKompletní popis stezky se nachází v mnoha knihách popisujících stezku.\n\nTáboření podél stezky bývá v letní sezoně velice populární a důležitou součástí tábořišť jsou táborové rezervace v divočině. Po boku stezky se nachází až 18 tábořišť, které od sebe odděluje pět až jedenáct kilometrů. Všechna tábořiště mají jedno až osm míst, přičemž do každého místa se vejdou maximálně dva stany. Skupiny vyžadující tři nebo více stanů musí využít speciální skupinová místa, kam se vejde od šesti do dvanácti lidí většinou ve třech až pěti stanech. Každé tábořiště má vyznačená místa pro stany, záchod v podobě díry nebo kompostovací záchod, medvědí tyč na zavěšení jídla, které zde bude chráněno před medvědy, a nedaleko se vždy nachází voda.\n\nK turistice po Wonderland Trail je potřeba povolení a rezervace tábořiště. Předběžné rezervace a povolení mohou být zasílány každý rok obvykle od 15. března a loterie se koná vždy 1. dubna, aby mohlo být vyhověno co nejvíce potenciálním turistům.\n\nKvůli poškozením, která způsobily záplavy v roce 2006, nepřijímala správa parku rezervace po celý rok 2007 pro turisty, kteří chtěli ujít celou délku stezky. Stezka byla znovu otevřena 3. srpna 2007 za pomoci Washingtonských konzervačních jednotek, Studentské konzervační asociace a dalších 1 700 dobrovolníků.\n"}
{"id": "675001", "url": "https://cs.wikipedia.org/wiki?curid=675001", "title": "Larry Knechtel", "text": "Larry Knechtel\n\nLawrence William „Larry“ Knechtel (4. srpna 1940 – 20. srpna 2009, Yakima, Washington) byl americký baskytarista, kytarista a hráč na klávesové nástroje, který byl členem hudební skupiny Bread. Spolupracoval také s umělci jako jsou Simon & Garfunkel, Duane Eddy, The Beach Boys, The Mamas & the Papas, The Partridge Family, The Doors nebo Elvis Presley. Zemřel 20. srpna 2009 ve věku 69 let, zřejmě na infarkt.\n\n"}
{"id": "675003", "url": "https://cs.wikipedia.org/wiki?curid=675003", "title": "Jan Schulmeister", "text": "Jan Schulmeister\n\nJan Schulmeister (* 11. března 1986) je český fotbalový útočník.\n\nSvoji kariéru zahájil tento olomoucký odchovanec v mateřské Sigmě, kde se ale výrazně neprosazoval a proto byl před sezónou 2007/08 poslán na hostování do týmu FC Zenit Čáslav. Poté prošel několika dalšími kluby v nižších soutěžích. Schulmeister měl pověst hráče s velkým talentem, který ale promarňoval svým bohémským stylem života. V roce 2010 byl na testech ve Zbrojovce Brno, vedení ale nijak neoslnil a byl poslán zpět do Olomouce.\n\n9. března se v 19. ligovém kole podílel jedním gólem na výhře 3:0 nad Vysočinou Jihlava.\n\n"}
{"id": "675006", "url": "https://cs.wikipedia.org/wiki?curid=675006", "title": "Manna (album)", "text": "Manna (album)\n\nManna je třetí studiové album americké soft rockové skupiny Bread, vydané v roce 1971.\n\n\n"}
{"id": "675007", "url": "https://cs.wikipedia.org/wiki?curid=675007", "title": "Zápas na Letních olympijských hrách 1980 – muži, volný styl do 57 kg", "text": "Zápas na Letních olympijských hrách 1980 – muži, volný styl do 57 kg\n\nZápas ve volném stylu ve váhové kategorii do 57 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 16 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675009", "url": "https://cs.wikipedia.org/wiki?curid=675009", "title": "Ministr pro sociální rovnost Izraele", "text": "Ministr pro sociální rovnost Izraele\n\nMinistr pro sociální rovnost (: , \"sar le-šivjon chevrati\"), do srpna 2015 označovaný jako ministr pro seniory Izraele (: , \"sar le-ezrachim vatikim\") je člen izraelské vlády, který stojí v čele ministerstva pro sociální rovnost. Post byl vytvořen na základě koaliční dohody mezi Kadimou a stranou Gil po volbách v roce 2006. Od května 2015 je ministryní Gila Gamli'el ze strany Likud.\n\nJako první na tomto postu od 4. května 2006 působil Rafi Ejtan, navzdory tomu, že samotné ministerstvo vzniklo až 25. července 2007 po souhlasném hlasování Knesetu.\n"}
{"id": "675011", "url": "https://cs.wikipedia.org/wiki?curid=675011", "title": "If (píseň, Bread)", "text": "If (píseň, Bread)\n\n\"If\" je píseň, napsaná frontmanem skupiny Bread Davidem Gatesem v roce 1971 a původně nahraná skupinou Bread. Skladbu předělalo mnoho významných interpretů, mezi ně patří i Petula Clark, Cleo Laine, Perry Como, Frank Sinatra, Jack Jones, Telly Savalas, Shirley Bassey, Westlife a Frankmusik.\n"}
{"id": "675013", "url": "https://cs.wikipedia.org/wiki?curid=675013", "title": "Inkorporace (jazykověda)", "text": "Inkorporace (jazykověda)\n\nInkorporace je v jazykovědě spojení dvou plnovýznamových slov do jednoho slova. Zpravidla se jedná o včlenění podstatného jména do slovesa. Takové podstatné jméno funguje jako argument slovesa, se kterým je spojeno, obvykle jde o přímý předmět. Někdy se inkorporace týká i jiných slovních druhů, např. zájmen (ajm. \"kamsaña\" \"co-říct\", \"kamachaña\" \"co-dělat\").\n\nInkorporace je typickým rysem polysyntetických jazyků. Vyskytuje se např. v grónštině.\n"}
{"id": "675015", "url": "https://cs.wikipedia.org/wiki?curid=675015", "title": "Zápas na Letních olympijských hrách 1980 – muži, volný styl do 62 kg", "text": "Zápas na Letních olympijských hrách 1980 – muži, volný styl do 62 kg\n\nZápas ve volném stylu ve váhové kategorii do 62 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 13 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675016", "url": "https://cs.wikipedia.org/wiki?curid=675016", "title": "Victor Wooten", "text": "Victor Wooten\n\nVictor Lemonte Wooten (* 11. září 1964, Mountain Home, Idaho, USA) je americký baskytarista, skladatel, hudební producent a držitel pěti cen Grammy.<ref name=\"official bio/Wooten\"></ref> Je všeobecně považován za jednoho z nejlepších baskytaristů současnosti. Vymyslel několik nových slapových technik hraní na baskytaru. Jako svou inspiraci uvádí Jaca Pastoria, Larryho Grahama, Stanleyho Clarka, Marcuse Millera a další (pojednává o tom píseň „Bass Tribute“ z alba \"Soul Circus\").\n\n\n\n\n\n\n\n"}
{"id": "675017", "url": "https://cs.wikipedia.org/wiki?curid=675017", "title": "Eurocopter EC 145", "text": "Eurocopter EC 145\n\nEurocopter EC 145 je dvoumotorový víceúčelový vrtulník střední váhové kategorie, který vyrábí od roku 2002 společnost Eurocopter Group. Původní označení vrtulníku bylo BK 117 C2, protože EC 145 je přímým nástupcem a vývojovým pokračovatelem úspěšného modelu MBB/Kawasaki BK 117. Původním výrobcem byla společnost Messerschmitt-Bölkow-Blohm, která se stala později součástí společnosti DaimlerChrysler Aerospace AG a v současnosti je součástí skupiny Eurocopter Group. Nový název EC 145 byl zaveden po změně výrobce. Dvoumotorový model EC 145 může přepravovat až devět pasažérů a dva členy posádky, záleží na konfiguraci a účelu vrtulníku. Vrtulník může být používán jako dopravní prostředek pro osobní dopravu i VIP lety, pro potřeby letecké záchranné služby, služby SAR – pátrání a záchrana a jiné účely.\n\nEC 145 je vrtulník, na jehož vývoji spolupracují společnosti Eurocopter a Kawasaki. Cílem vývoje bylo vyrobit vrtulník střední váhové kategorie, který vychází z původního modelu BK 117 C1, ale má zvýšenou maximální vzletovou hmotnost a především modernější přístroje z lehkého modelu Eurocopter EC 135. Prvních 32 modelů pod označením BK 117 C2 bylo objednáno v prosinci 1997 Francouzskou obrannou a civilní gardou pro potřeby letecké záchranné služby, cena zakázky činila 1 mld. francouzských franků. První prototyp BK 117 C2 vzlétnul 12. června 1999 z Donauwörthu, druhý prototyp byl postaven v japonském výrobním závodě Kawasaki v Gifu.\n\nTřetí prototyp vrtulníku se objevil v dubnu 2000. Osvědčení o bezpečnosti bylo v Německu a Japonsku uděleno v prosinci 2000. Veřejně byl model poprvé představen na Paris Air Show v roce 2001. Certifikace v USA bylo dosaženo v únoru 2002 a ve stejném roce byl vrtulník představen také na veletrhu Heli-Expo v Orlandu na Floridě.\n\nDalší variantou vrtulníku je EC 145 T2, jež byla představena v roce 2011 Má moderní avioniku, inovovaný design a uzavřený ocasní rotor. Fenestron se objevil již na menším modelu EC 135 a je typickým znakem společnosti Eurocopter. Nový model je poháněn dvěma turbohřídelovými motory Turbomeca Arriel 2E.\n\nNejnovější variantou vrtulníku je H145.\n\nEC 145 má oproti předcházejícímu modelu větší kabinu. Vnitřní prostor se prodloužil o 46 cm na délku a zvětšil o 13 cm na šířku. Objem kabiny se zvětšil o 1 m³ na celkových 6,0 m³. Rovněž se zvýšila maximální vzletová hmotnost, vrtulník má i vyšší dosah a rotor je vyroben z kompozitních materiálů na základě modelu EC 135. Stroje je poháněn dvěma turbohřídelovými motory Turboméca Arriel 1E2. Vrtulník pojme až devět pasažérů, v celém rozsahu má rovnou podlahu a je přístupný z obou bočních stran a ze zadní strany. Kokpit je skleněný, nenajdeme zde žádné analogové přístroje a všechny letové parametry jsou zobrazeny na LCD displejích. Jedinou výjimkou je pětice záložních přístrojů.\n\nVrtulník pojme až osm členů posádky a dva piloty nebo devět pasažérů při hustém uspořádání sedadel. Ve zdravotnické konfiguraci může transportovat až dva ležící zraněné pacienty a tři členy zdravotnického personálu. Může být vybaven navijákem pro záchranné akce v podvěsu nebo pro jeřábování, reflektorem pro pátrání po osobách a jinými záchrannými prostředky.\n\nPrvní vrtulníky byly dodány zákazníkům do Německa a Francie pro policejní účely v dubnu 2002. K první havárii vrtulníku EC 145 došlo při záchranné akci na hoře Arbizon ve francouzských Pyrenejích 20. července 2003. K další nehodě došlo 5. června 2006 v Garvarnie taktéž v Pyrenejích při policejním cvičení. Při nehodě zemřely tři osoby.\n\nV roce 2006 byla představena vojenská verze s označením UH-145, která byla určena pro americké letectvo. Při výběrovém řízení porazila společnost Eurocopter jiné tři výrobce vrtulníků. Zakázka zahrnuje dodávku celkem 345 vrtulníků v hodnotě asi 3 mld. dolarů. Vrtulníky byly ve Spojených státech přeznačeny jako UH-72 Lakota. První kus, UH-72A, byl dodán v prosinci 2006.\n\n\n\n\n\n\n"}
{"id": "675018", "url": "https://cs.wikipedia.org/wiki?curid=675018", "title": "Ministr kultury a sportu Izraele", "text": "Ministr kultury a sportu Izraele\n\nMinistr kultury a sportu Izraele (: ) je člen izraelské vlády, který stojí v čele ministerstva kultury a sportu. Od května 2015 je úřadující ministryní Miri Regev ze strany Likud.\n\nJde o nové ministerské portfolio, existující od roku 2009. Do té doby byla kultura a sport součástí jiných ministerstev; kultura byla v letech 1949 až 1999 a v letech 2003 až 2006 součástí ministerstva školství, a to stejně jako sport, který byl součástí ministerstva školství v letech 2003 až 2006. V letech 2006 až 2009 pak byla kultura a sport součástí ministerstva vědy a technologie. Po volbách v roce 2009 došlo k oddělení těchto portfolií a vytvoření samostatného ministerstva.\n\n"}
{"id": "675020", "url": "https://cs.wikipedia.org/wiki?curid=675020", "title": "Magda Paveleková", "text": "Magda Paveleková\n\nMagda Paveleková, rozená \"Lörinczová\" (7. června 1931, Levice – 20. července 2015, Dunajská Lužná) byla slovenská herečka a bavička.\n\nHrála nejprve v divadle v Nitře, v 17 letech odešla do Bratislavy, kde hrála zpočátku v Tatrakabaretu, později na Nové scéně, kde působila až do odchodu do důchodu.\n\nÚčinkovala ve 12 filmech, 205 inscenacích, v dabingu, byla protagonistkou televizního seriálu o nadváze \"Tak už dost\" a představila se téměř v 60 zábavných relacích v rozhlase a televizi.\n\n\n\n\n"}
{"id": "675033", "url": "https://cs.wikipedia.org/wiki?curid=675033", "title": "Gnutella", "text": "Gnutella\n\nGnutella je decentralizovaná počítačová síť s architekturou peer-to-peer, uvedená do provozu v roce 2000.\n\nPrvní klient decentralizované sítě Gnutella byl vytvořen programátory ze společnosti Nullsoft (mj. tvůrce přehrávačů Winamp a MacAmp). Klient Gnutella (označení prvního klienta i samotné sítě) se objevil na webových stránkách Nullsoftu 14. března 2000 a bylo jej možné získat pouze na jeden den. Vznikl totiž ve stejnou dobu jako Napster, který měl problémy se zákonem, protože dovoloval šířit soubory chráněné autorským zákonem. Společnost Nullsoft se od celé věci distancovala a uvedla, že nešlo o oficiální produkt společnosti, nýbrž o soukromou iniciativu dvou jejích programátorů, a že s tím autorsky neměla nic společného. I když byl program po jednom dni odstraněn z webových stránek Nullsoftu, několik lidi udělalo tzv. reverzní engineering (zpětný překlad binárního kódu programu nejčastěji do assembleru) a Gnutella byla opět obnovena. Lidé, kteří reverzní engineering provedli, uvolnili zdrojový kód Gnutelly, a tím vznikli různí klienti založení na protokolu Gnutelly. Jsou to například: Morpheus, LimeWire, Gnucleus, BearShare a další.\n\nSíť funguje na principu decentralizovaného vyhledávání, který je popsán výše ve stejnojmenné kapitole. Gnutella nemá žádný server, ke kterému by se uživatelé připojovali a pokládali mu dotazy. Je tvořena jen uživateli, kterým se v síti Gnutella říká Gnode. Každý Gnode má seznam pouze určitého počtu dalších uzlů, se kterými je přímo spojen.\n\nPo zadání dotazu se uzel připojí k ostatním uzlům, které má u sebe registrované a kterým předá tento dotaz. Tyto uzly zkontrolují požadavek, zda nemají hledaný soubor u sebe (zda nemohou odpovědět kladně), ale hlavně předají požadavek dalším uzlům, se kterými jsou přímo spojeni. To má za následek prohledání celé sítě. Samozřejmě zde funguje zmíněné TTL a zabránění zpětným dotazům. Pro přenos souborů Gnutella se používá HTTP protokol; a to hlavně z toho důvodu, že protokol http nemůžeme zakázat. Je totiž jedním z protokolů, který se využívá pro stahování souborů z internetu a proto je na něm závislá celá komunikace při prohlížení webových stránek. Přenos souborů v Gnutelle tak nelze žádným způsobem zakázat. Jelikož Gnutella vznikla hned po Napsteru, a každý z nich je zástupcem jiného systému, tak je namístě malé porovnání mezi oběma sítěmi.\n\nVýhody Gnutelly oproti Napsteru:\n\nNevýhody Gnutelly oproti Napsteru:\n\nKromě nevýhod, které byly popsány výše, je další problém v nedostatečné anonymitě. Uživatel, od kterého se stahuje soubor, zná IP adresu toho, kdo stahuje. Jelikož ve většině výměnných sítí bývá porušován autorský zákon, hraje anonymita důležitou roli.\n\n"}
{"id": "675036", "url": "https://cs.wikipedia.org/wiki?curid=675036", "title": "Miranda Cosgrove", "text": "Miranda Cosgrove\n\nMiranda Taylor Cosgrove (* 14. května 1993 Los Angeles, Kalifornie) je americká herečka a zpěvačka. Její nejznámější role je Carly Shayová v seriálu iCarly.\n\nVe věku asi tří roků, byla Miranda Cosgrove spatřena v reklamě na restauraci. Potom hrála v různých reklamách Například :Burger King a McDonald, Později v roce 2003 jí vzali do role na straně Jacka Blacka ve Škole rocku.\n\nDále roce 2003, vysadila roli Megan Parker v sitcomu Nickelodeon Drake & Josh. Od roku 2007 do 2012 hrála hlavní roli Carly Shay v seriálu iCarly, [Nickelodeon]. Cosgrove také absolvovala několik hostující vystoupení na jiných přehlídkách, jako je Zoey 101 Nickelodeon a Unfabulous. . iCarly v prosinci 2007 se svým prvním singlem se objevila s Drake Bell, nazvaný Nechte to vše mi to, nicméně, byl k dispozici pouze ve Spojených státech. V červnu 2008, přinesl nahrávací Columbia Records, se iCarly soundtrack se s čtyři písně Nech to všechno na mně, Stay My Baby, About You Now .About You Now udělil číslo 47 v Top 100 na grafech a je stále jejich nejúspěšnější singl. Pak, vylepšená verze o vás nyní následovalo s dvěma novými písněmi, FYI a Party Girl. Pro film oblačno inzerovat, občas trakaře, Columbia Records vydala singl s názvem Miranda Cosgrove Raining Sunshine. V srpnu 2009, mělo hudební video premiéru. V březnu 2010, Miranda vydala její nové album Sparks Fly. v roku 2011 byla Miranda Cosgrove na své turné tour Dancing se bude konat v mnoha městech po celé Severní Americe. Cesta začala v Missouri ve Spojených státech a skončilo v Ohiu. Dne 11. 08. 2011 byla Miranda Cosgrove v turné autobusu v Vandalia, Illinois, zapojený do dopravní nehody. Miranda si při tom zlomila kotník, ostatní koncerty byly zrušeny.\n\n\n"}
{"id": "675043", "url": "https://cs.wikipedia.org/wiki?curid=675043", "title": "Burgers", "text": "Burgers\n\nBurgers je třetí album americké rockové skupiny Hot Tuna, vydané v roce 1972.\n\n\n"}
{"id": "675046", "url": "https://cs.wikipedia.org/wiki?curid=675046", "title": "Abracadabra (album)", "text": "Abracadabra (album)\n\nAbracadabra je dvanácté album americké rockové skupiny Steve Miller Band, vydané v roce 1982. Album bylo oceněno jako platinové ve Spojených státech.\n\n\n"}
{"id": "675052", "url": "https://cs.wikipedia.org/wiki?curid=675052", "title": "Abracadabra", "text": "Abracadabra\n\n\"Abracadabra\" je singl skupiny Steve Miller Band, vydaný v roce 1982 na stejnojmenném albu. Píseň napsal frontman skupiny Steve Miller.\n"}
{"id": "675054", "url": "https://cs.wikipedia.org/wiki?curid=675054", "title": "V.A", "text": "V.A\n\nOznačení V.A mají: \n\n"}
{"id": "675056", "url": "https://cs.wikipedia.org/wiki?curid=675056", "title": "Sonny Charles", "text": "Sonny Charles\n\nSonny Charles, narozen jako Charles Hemphill (* 4. září 1940, Fort Wayne, Indiana, Spojené státy americké), je americký zpěvák, člen Steve Miller Bandu.\n"}
{"id": "675059", "url": "https://cs.wikipedia.org/wiki?curid=675059", "title": "Pepe", "text": "Pepe\n\nKépler Laveran Lima Ferreira, známý pod fotbalovou přezdívkou Pepe (* 26. února 1983, Maceió, Brazílie), je portugalský fotbalový obránce brazilského původu, od roku 2019 hráčem klubu FC Porto. Dne 16.12.2018 Beşiktaş JK s hráčem rozvázál smlouvu .\n\nFotbalista s vícero kontroverzními momenty. Website Inside World Soccer jej zařadil na 2. místo v žebříčku nečistě hrajících fotbalistů.\n\nNarodil se ve městě Maceió v Brazílii, a zde začal hrát fotbal v místním klubu Corinthians. V 18 letech se přestěhoval do Portugalska a začal hrát za tým CS Marítimo na ostrově Madeira. Stal se klíčovým hráčem a hrál na pozici obránce a záložníka.\n\nBěhem léta roku 2004 podepsal smlouvu s týmem portugalské první ligy FC Porto. Brzy se stal jedním z nejlepších obránců ligy a s Portem vyhrál portugalskou ligu i pohár.\nDne 10. července 2007 podepsal pětiletý kontrakt se španělským Realem Madrid za 30 miliónů eur.\n\nV sezóně 2013/14 sice nezískal ligový titul (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nV červenci 2017 přestoupil do tureckého klubu Beşiktaş JK.\n\nNikdy nereprezentoval svoji rodnou Brazílii. V srpnu 2007 přijal portugalské občanství, a už 30. srpna hrál první zápas za Portugalsko v kvalifikaci na EURO 2008 proti Polsku.\nV závěrečných fázích turnaje mistrovství Evropy 2008 hrál ve všech zápasech a dal jednu branku. Portugalsko nakonec skončilo ve čtvrtfinále.\nZúčastnil se i kvalifikace na MS 2010 v Jižní Africe. Na samotném turnaji hrál jen dvě utkání, proti Brazílii a Španělsku.\n\nFC Porto\n\nReal Madrid\n\n\n"}
{"id": "675060", "url": "https://cs.wikipedia.org/wiki?curid=675060", "title": "Present", "text": "Present\n\nPresent je studiové album anglické art rockové skupiny Van der Graaf Generator, vydané v roce 2005.\n\n\nVšechny skladby napsali Banton, Evans, Jackson a Hammill.\n\n\n"}
{"id": "675063", "url": "https://cs.wikipedia.org/wiki?curid=675063", "title": "Ministr ekonomické strategie Izraele", "text": "Ministr ekonomické strategie Izraele\n\nMinistr ekonomické strategie Izraele (: , \"sar le-astrategia kalkalit\") je člen izraelské vlády a post vytvořený po volbách v roce 2009, který do března 2013 zastával premiér Benjamin Netanjahu. V jeho následující vládě toto portfolio není obsaženo.\n\nMezi 5. dubnem 1981 až 16. září 1984 existoval obdobný ministerský post s názvem ministr ekonomiky a meziministerské koordinace. Následně byl post obnoven 16. září 1986 pod názvem ministr ekonomiky a plánování a v listopadu 1995 znovu zrušen.\n\n"}
{"id": "675071", "url": "https://cs.wikipedia.org/wiki?curid=675071", "title": "Frédéric Cassivi", "text": "Frédéric Cassivi\n\nFrédéric Cassivi (* 12. června 1975 v Sorelu, Québec) je bývalý kanadský hokejový brankář.\n\nVysoký brankář s 1,93 m začal svou juniorskou hokejovou kariéru v kanadské hokejové lize QMJHL, kde odehrál dvě sezóny 1993/95 v nichž vystřídal čtyři kluby (Victoriaville Tigres, Saint-Hyacinthe Laser, Halifax Mooseheads, Saint-Jean Lynx).\n\nByl draftován v NHL v roce 1994 v 9. kole (celkově 210.) týmem Ottawa Senators.\n\nCassivi strávil několik let v různých týmech v lize AHL, kdy Ottawa Senators podepsala nové smlouvy s farmářskými týmy a 3. srpna 1999 podepsal smlouvu s týmem Colorado Avalanche jako volný hráč. Za Avalanche neodehrál žádný zápas a hrál jenom na farmě Avalanche v Hershey Bears, kde hrával až do 24. ledna 2002, kdy byl vyměněn do týmu Atlanta Thrashers za Bretta Clarka. V týmu Thrashers debutoval v NHL, když 20. března 2002 byl nejprve na střídačce jako náhradník a poté, co brankářská jednička Milan Hnilička dostal gól byl poslán na led, když zápas dochytal. V sezóně 2001/02 odchytal za Thashers celkem šest zápasů, ale především chytal na farmě v týmu Chicago Wolves v AHL. V následující sezóně odchytal jenom dva zápasy za Thashers, když chytal převážně na farmě ve Wolves. Během výluky v NHL 2004/05 hrál za tým Cincinnati Mighty Ducks, se kterým podepsal smlouvu jako volný hráč.\n\n12. srpna 2005 se přestěhoval do hlavního města USA Washingtonu, kde podepsal dvoucestnou smlouvu s týmem Washington Capitals a jeho farmou [Hershey Bears]]. V Capitals se stal třetím náhradním brankářem po Brentu Johnsonovi a dlouholeté brankářské jedničce v Caps Olafu Kölzigovi. Většinu zápasů odchytal na farmě v Hershey Bears, se kterým vyhrál v sezóně 2005/2006 Calderův pohár a vyhrál trofej Jack A. Butterfield Trophy pro nejužitečnějšího hráče playoff AHL. V Caps odchytal za dvě sezóny jen pět zápasů v základní části. Poté, co mu skončila smlouva, odešel ze zámoří a podepsal smlouvu s týmem Sinupret Ice Tigers z německé hokejové ligy, kde odchytal celou sezónu 2008/09. V následující sezóně 2009/10 se přestěhoval do Rakouské hokejové ligy do týmu Vienna Capitals, se kterým měl platnou smlouvu do sezóny 2010/11.\n\n\n\n\n"}
{"id": "675073", "url": "https://cs.wikipedia.org/wiki?curid=675073", "title": "Zápas na Letních olympijských hrách 1980 – muži, volný styl do 68 kg", "text": "Zápas na Letních olympijských hrách 1980 – muži, volný styl do 68 kg\n\nZápas ve volném stylu ve váhové kategorii do 68 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 18 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675077", "url": "https://cs.wikipedia.org/wiki?curid=675077", "title": "Jim Gordon", "text": "Jim Gordon\n\nJames Beck „Jim“ Gordon (* 14. července 1945) je americký bubeník a držitel ceny Grammy.\n\nSvou profesionální kariéru zahájil v roce 1963, kdy odmítl stipendium ke studiu hudby na Kalifornské univerzitě v Los Angeles. V té době začal vystupovat se sourozeneckým duem The Everly Brothers a brzy se stal vyhledávaným studiovým hudebníkem v Los Angeles. Hrál například na albu \"Pet Sounds\" (1966) skupiny The Beach Boys. V letech 1969 až 1970 doprovázel duo Delaney & Bonnie, s nímž v té době vystupoval například také Eric Clapton. Spolu s ním Gordon později působil ve skupině Derek and the Dominos, která však po vydání alba \"Layla and Other Assorted Love Songs\" ukončila svou činnost. Je také spoluautorem písně „Layla“ (na původní nahrávce hraje kromě bicích také na klavír). Během své kariéry spolupracoval s mnoha dalšími hudebníky, mezi které patří například Gene Clark, George Harrison, Little Richard a Johnny Rivers. Později začal trpět schizofrenií a začal slyšet různé hlasy. Dne 3. června 1983 napadl svou dvaasedmdesátiletou matku kladivem a následně ji smrtelně bodl řeznickým nožem. Následně tvrdil, že slyšel hlasy, které ho k jejímu zabití vedly. Dne 10. července 1984 byl odsouzen k šestnácti letům ve vězení až doživotí. Později několikrát neúspěšně žádal o propuštění. Další nárok má v roce 2018.\n\n"}
{"id": "675082", "url": "https://cs.wikipedia.org/wiki?curid=675082", "title": "Ministr pro strategické záležitosti Izraele", "text": "Ministr pro strategické záležitosti Izraele\n\nMinistr pro strategické záležitosti Izraele (: , \"sar le-nos'im astrategijim\") je člen izraelské vlády, který stojí v čele ministerstva pro strategické záležitosti. Od května 2015 je úřadujícím ministrem Ze'ev Elkin ze strany Likud.\n\nPortfolio vzniklo po volbách v roce 2006 pro Avigdora Liebermana, jehož strana Jisra'el bejtenu se stala součástí koaliční vlády. Lieberman původně požadoval portfolio vnitřní bezpečnosti, ale toho času byl vyšetřován policií a post ministra vnitřní bezpečnosti již zastával Avi Dichter. V důsledku toho vzniklo nové ministerstvo, jehož úkolem je koordinace bezpečnosti, zpravodajských služeb a diplomatických iniciativ, týkajících se Íránu a dalších strategických hrozeb. Lieberman opustil vládu 18. ledna 2008 a o tři měsíce později byl post zrušen. Obnoven byl po vytvoření koaliční vlády po volbách v březnu 2009, kdy v jeho čele stanul bývalý náčelník Generálního štábu Moše Ja'alon.\n\n"}
{"id": "675084", "url": "https://cs.wikipedia.org/wiki?curid=675084", "title": "Mistrovství světa superbiků 2005", "text": "Mistrovství světa superbiků 2005\n\nAustralan Troy Corser s novou Suzuki GSX-R1000 začal sezonu v dominantním stylu. Vyhrál šest z prvních sedmi závodů a vytvořil si náskok před svým týmovým kolegou Jukijo Kagajamou. Pak ale Suzuki začaly ztrácet, Kagajama zbytek sezony odjezdil jen s průměrnými výsledky a na Corsera se dotahoval jeho mladý krajan Chris Vermeulen s Hondou. Celkový triumf nakonec připadl zkušenějšímu z obou Australanů, který se tak dočkal svého druhého titulu mistra světa.\n"}
{"id": "675087", "url": "https://cs.wikipedia.org/wiki?curid=675087", "title": "Redonda", "text": "Redonda\n\nRedonda je ostrov v Karibském moři, patřící státu Antigua a Barbuda.\n\nRedonda je neobydlené sopečné skalisko, dlouhé téměř dva kilometry a široké přes půl kilometru. Nejvyšší bod se nachází 297 metrů nad mořem. Ostrov postrádá přírodní přístav, není na něm pitná voda ani orná půda. Žijí zde pouze kozy a mořští ptáci.\n\nOstrůvek objevil v roce 1493 Kryštof Kolumbus a dal mu jméno Redonda (což znamená Okrouhlá). V roce 1865 Redondu navštívil irský obchodník bydlící na Monteserratu Matthew Dowdy Shiel a oslavil na něm narozeniny svého syna, načež se v podroušeném stavu prohlásil králem Redondy. Pokusil se svůj nárok uplatnit u královny Viktorie, ale v roce 1872 ostrov zabrala britská vláda a začala na něm těžit guano. Ostrůvek byl administrativně připojen k Antigui, přes protesty Montserratu, který je geograficky blíž (v roce 1967 se tak stal součástí nezávislého státu Antigua a Barbuda). Shiel se však nadále pokládal za legitimního krále a roku 1880 odkázal trůn synovi, Matthewovi Philippu Shielovi, později známému spisovateli. Po něm zdědil trůn další spisovatel John Gawsworth a po něm Jon Wynne-Tyson. Protože tyto akty neměly žádnou právní moc, vynořily se četné interpretace dokazující nároky různých osob na trůn. V současnosti tak existuje devět alternativních vlád Redondského království. Nejznámějším pretendentem je španělský spisovatel Javier Marías, který redondskou historii popsal v knize \"Černá záda času\" a jmenoval do své \"vlády\" významné současné umělce. Redonda na sebe upozornila také v roce 2007, kdy majitel Wellington Arm Pub v Southamptonu zareagoval na zákaz kouření v hospodách tím, že svůj podnik prohlásil za ambasádu Redondy a tudíž diplomatickou půdu, na které britské zákony neplatí.\n\n"}
{"id": "675088", "url": "https://cs.wikipedia.org/wiki?curid=675088", "title": "Robert Duncan McNeill", "text": "Robert Duncan McNeill\n\nRobert Duncan McNeill (* 9. listopadu 1964 Raleigh, Severní Karolína) je americký herec, producent a režisér.\n\nVyrůstal v Atlantě, kde již v mládí zahájil svoji hereckou kariéru v místních a regionálních produkcích. Po přijetí na newyorskou Juilliard School se stal profesionálním hercem, získal roli v mýdlové opeře \"All My Children\", hrál též v akčním sci-fi \"Vládci vesmíru\" (1987) a objevil se v seriálech \"The Twilight Zone\" a \"A Message From Charity\". Než se přestěhoval do Los Angeles, hrál na začátku 90. let v broadwayské inscenaci \"Six Degrees of Separation\". V průběhu následujícího desetiletí hostoval např. v seriálech \"Mírová bojiště, To je vražda, napsala, Právo v Los Angeles\" či \"Quantum Leap\", v letech 1992 a 1993 měl větší roli v seriálu \"Going to Extremes\". Roku 1992 se jako host objevil ve sci-fi seriálu \"\", kde v epizodě „Základní povinnost“ ztvárnil kadeta Hvězdné flotily Nicka Locarna. Podle tohoto charakteru vznikl o tři roky později podporučík Tom Paris, jedna z hlavních postav seriálu \"\" (1995–2001), jehož roli McNeill také dostal. Na začátku 21. století svoji hereckou filmovou a televizní kariéru de facto ukončil.\n\nJako režisér působil poprvé v několika epizodách \"Vesmírné lodi Voyager\". Sám napsal, produkoval a režíroval dva krátké snímky \"The Battery\" a \"9 mm of Love\", poté se začal věnovat režírování epizod televizních seriálů. Podílel se tak na natáčení seriálů \"Dawsonův svět, Everwood, , Mrtví jako já, O.C., Las Vegas: Kasino, Kalifornské léto, Lovci duchů, Zoufalé manželky, Médium, Policejní vyjednavači, Devět rukojmí, Zastánci blahobytu, In Case of Emergency, What About Brian, My Boys, Samantha Who?\" a \"V\". Od roku 2007 působí jako producent a režisér některých epizod seriálu \"Chuck\".\n\n"}
{"id": "675090", "url": "https://cs.wikipedia.org/wiki?curid=675090", "title": "Guitar Man (album, Bread)", "text": "Guitar Man (album, Bread)\n\nGuitar Man je páté studiové album americké rockové skupiny Bread, vydané roku 1972 společností Elektra Records. V hitparádě Billboard 200 se deska umístila na osmnácté příčce. Tři singly z desky se umístily v první dvacítce singlové hitparády: „The Guitar Man“ (11), „Sweet Surrender“ (15) a „Aubrey“ (15).\n\n\n"}
{"id": "675095", "url": "https://cs.wikipedia.org/wiki?curid=675095", "title": "Zápas na Letních olympijských hrách 1980 – muži, volný styl do 74 kg", "text": "Zápas na Letních olympijských hrách 1980 – muži, volný styl do 74 kg\n\nZápas ve volném stylu ve váhové kategorii do 74 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 18 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675099", "url": "https://cs.wikipedia.org/wiki?curid=675099", "title": "Kouzelníci z Waverly (4. řada)", "text": "Kouzelníci z Waverly (4. řada)\n\n\n"}
{"id": "675104", "url": "https://cs.wikipedia.org/wiki?curid=675104", "title": "Fanda Mrázek", "text": "Fanda Mrázek\n\nFanda Mrázek, rodným jménem František Mrázek (22. srpna 1903 Praha – 13. října 1970 Praha) byl český herec-komik, písničkář, textař, libretista, spisovatel a zpěvák, jehož velká popularita vrcholila ve 30. letech. 20. století.\n\nByl vyučený tiskař a zpočátku také toto povolání vykonával v uměleckém závodě Jana Štence, nicméně už tehdy při svém zaměstnání vystupoval amatérsky nebo poloprofesionálně v různých pražských zábavních podnicích. Napočátku 20. let se plně zprofesionalizoval a po krátkém působení v Ostravě již natrvalo zakotvil v rodné Praze.\n\nByl dvakrát ženatý, z prvního manželství uzavřené v roce 1930, s Annou Chramostovou, pocházel jeho jediný syn František Mrázek (1931), druhé manželství uzavřel v roce 1951, s Dagmar Jechurovou, která byla 27 let mladší.\n\nŠlo o velmi známého operetního, kabaretního a estrádního umělce, který často vystupoval zejména \nv bulvárně laděných operetách, muzikálových revuích a kabaretních skečích. Vyznačoval se svéráznou jadrnou lidovou dikcí i velmi osobitým přímočaře laděným plebejským humorem.\n\nSvé uplatnění našel i v československém filmu, významnější filmové role získal před 2. světovou válkou v dobách své největší popularity, ve většině předválečných filmů i zpíval. Mezi jeho největší filmové role té doby patří postava detektiva Ferdinanda Brázdy z hudební komedie \"Pepina Rejholcová\" z roku 1932. Další velkou filmovou roli pak ztvárnil ve veselohře \"Strýček z Ameriky\" z roku 1933. Oba snímky ale nebyly dobře přijaty tehdejší dobovou filmovou kritikou. \n\nBěhem 2. světové války ve filmu prakticky téměř vůbec nevystupoval, po 2. světové válce se ale jednalo pouze a výhradně o role malé či epizodní.\n\nU filmu začínal ještě na konci éry němého filmu v roce 1930 ve snímku \"Černý plamen\" (film byl dodatečně ozvučen – zde poprvé také zpíval) režiséra Miroslava Josefa Krňanského. \n\nSvoji poslední filmovou roli ztvárnil v roce 1959 ve snímku \"Pět z milionu\", zahrál si i v prvním československém \ntelevizním seriálu \"Rodina Bláhova\". Během svého života vystupovat zhruba v 60 hraných filmech a 1 televizním seriálu, zahrál si v několika rozhlasových hrách. Mnoho jeho písniček bylo vydáno na gramofonových deskách. Jde o autora dvou románů.\n\n\n\n\n\n\nZahrál si i ve vůbec prvním československém televizním seriálu \"Rodina Bláhova\". Hrál ve filmu Dobrý voják Švejk (harmonikář) a v jeho pokračování Poslušně hlásím (závodčí v Putimi).\n\n\n"}
{"id": "675112", "url": "https://cs.wikipedia.org/wiki?curid=675112", "title": "Roxann Dawsonová", "text": "Roxann Dawsonová\n\nRoxann Dawsonová (nepřechýleně \"Dawson\"; * 11. září 1958 Los Angeles, Kalifornie), rodným příjmením Caballerová (nepřechýleně \"Caballero\"), je americká herečka, režisérka a producentka.\n\nPo absolvování University of California, Berkeley v roce 1980 bylo jejím prvním profesionálním angažmá role v broadwayské produkci inscenace \"A Chorus Line\". V průběhu 80. a první poloviny 90. let působila především v divadle, v televizi či filmu pouze příležitostně hostovala v menších rolích. Objevila se např. v seriálech \"Nightingales, Pobřežní hlídka, Matlock, Jake a Tlusťoch\" či \"Nedotknutelní\". V letech 1995–2001 hrála klingonského podporučíka B'Elannu Torresovou, jednu z hlavních postav sci-fi seriálu \"\". V prvním desetiletí 21. století hostovala v seriálech \"Možná už zítra, Beze stopy, The Lyon's Den, Strážkyně zákona, Svádění\" nebo \"Sedm dní\".\n\nJako režisérka debutovala dvěma epizodami \"Vesmírné lodi Voyager\", následně režírovala díly seriálů \", Čarodějky, O.C., Zločiny ze sousedství, Ztraceni, Hrdinové, Sestra Hawthornová, Closer, Odložené případy, Caprica, Mentalista, Anatomie lži\" či \"Dobrá manželka\". Působila též jako producentka u seriálů \"Drzá Jordan\" a \"Odložené případy\".\n\n"}
{"id": "675119", "url": "https://cs.wikipedia.org/wiki?curid=675119", "title": "Rodina Bláhova", "text": "Rodina Bláhova\n\nRodina Bláhova byl vůbec první československý televizní seriál z roku 1959, jehož režii provedl Jaroslav Dudek (prvních 9 dílů), Stanislav Strnad (poslední závěrečný díl). Svoji premiéru měl 9. prosince 1959.\n\nPůvodně šlo o desetidílný seriál po 35 minutách, celkem bylo odvysíláno 350 minut. Do dnešních dob se z něj dochoval pouze poslední závěrečný díl \"Putování za Peškem\" se sivestrovskou tematikou z roku 1960 režiséra Stanislava Strnada. Prvních 9 dílů se nedochovalo, neboť seriál byl někdejší Československou televizí vysílán živě.\n\n\n\nJeden díl se odehrával u Černého moře, cestu televizního štábu tehdy spolufinancovala československá cestovní kancelář Čedok, šlo tak vlastně o první českou televizní reklamu použitou v hrané televizní tvorbě.\n\n"}
{"id": "675122", "url": "https://cs.wikipedia.org/wiki?curid=675122", "title": "Garrett Wang", "text": "Garrett Wang\n\nGarrett Richard Wang ( , \"Wang I-čan\"; * 15. prosince 1968 Riverside, Kalifornie) je americký herec.\n\nNarodil se do rodiny čínských imigrantů v Kalifornii, společně s rodiči a svou sestrou Laurou se přestěhoval nejprve do Indiany, poté na Bermudy a následně do Tennessee. Na University of California, Los Angeles studoval asijskou kulturu, na doporučení profesora se dal na studium herectví. V televizi debutoval hostováním v seriálu \"All American Girl\" (1994), známým se stal především jako praporčík Harry Kim ve sci-fi seriálu \"\" (1995–2001). Dále hrál např. ve snímcích \"Ivory Tower\" (1998) a \"Ostrov zapomnění\" (2002) či v minisérii \"Na Západ\" (2005). Kromě herectví se věnuje i dalším činnostem, podle rozhovoru v časopisu \"Esquire\" (2005) se „někdy talent nevyrovná ambicím, takže musíte hledat alternativní možnosti“.\n\n"}
{"id": "675125", "url": "https://cs.wikipedia.org/wiki?curid=675125", "title": "Artur Śliwiński", "text": "Artur Śliwiński\n\nArtur Śliwiński (17. srpna 1877 Ruszki – 16. ledna 1953 Varšava) byl polský historik, novinář, politik, v roce 1922 premiér Polska.\n\nPřed rokem 1914 patřil k polské socialistické straně a od roku 1906 byl členem její revoluční frakce. Na začátku první světové války patřil k vedoucím Polské národní organizace, přičemž mezi 1915 a 1916 vedl Ústřední národní výbor ve Varšavě. \n\nV roce 1917 se stal tajemníkem Prozatímní státní rady a předsedou Strany národní nezávislosti. Po válce, v letech 1918–1919 působil jako místopředseda ve Varšavské městské radě. Dne 28. června 1922 byl jmenován premiérem, ale krátce na to jeho vládu odvolal Sejm. \n\nV roce 1924 byl ředitelem Městského divadla ve Varšavě, v letech 1932–1939 byl ředitelem Městské polské banky. V letech 1935–1938 vykonával úřad senátora. Po druhé světové válce se již do politiky nevrátil.\n\n"}
{"id": "675129", "url": "https://cs.wikipedia.org/wiki?curid=675129", "title": "Robert Picardo", "text": "Robert Picardo\n\nRobert Picardo (* 27. října 1953 Filadelfie, Pensylvánie) je americký herec.\n\nJeho rodina je italského původu. Vystudoval herectví na Yale University, během studia se věnoval zpěvu a cappella. Ve druhé polovině 70. let hrál v broadwayských inscenacích \"Gemini\" a \"Tribute\". Jeho filmovým debutem je snímek Joea Dantea \"Kvílení vlkodlaků\" (1981). S režisérem Dantem dále spolupracoval, hrál v jeho filmech, jako jsou např. \"Badatelé, Lidé z předměstí, Looney Tunes: Zpět v akci, Matiné, Gremlins 2: Nová generace, Malí válečníci\" nebo \"Vnitřní vesmír\". Na přelomu 80. a 90. let hrál ve válečném seriálu \"China Beach\", začátkem 90. let se objevil v sitcomu \"Kutil Tim\". Od roku 1995 se pohyboval ve sci-fi prostředí Star Treku. Ztvárnil postavu Pohotovostního zdravotnického hologramu (PZH) v seriálu \"\" (1995–2001), v této roli se objevil také ve snímku \"\" (1996) a v epizodě „Doktor Bashir, předpokládám“ (1997) seriálu \"\". Ve \"Vesmírné lodi Voyager\" (jejíž dvě epizody také režíroval) a \"Stanici Deep Space Nine\" hrál též doktora Lewise Zimmermana, tvůrce PZH. V prvním desetiletí 21. století se kromě hostování v různých seriálech objevil i v dalším sci-fi, ve světě Hvězdné brány, kde se jako Richard Woolsey vyskytl v seriálech \"Hvězdná brána, \" a \"\".\n\nOd roku 1984 je ženatý s Lindou Pawlikovou a má dvě dcery, Ginu a Nicky.\n\n"}
{"id": "675132", "url": "https://cs.wikipedia.org/wiki?curid=675132", "title": "Josef Kott a Michael Kutílek", "text": "Josef Kott a Michael Kutílek\n\nJosef Kott (* 7. prosince 1957) a Michael Kutílek (23. února 1951 – 15. března 2017) je dvojice českých sériových vrahů, kteří v roce 1990 během 26 hodin zavraždili čtyři lidi a jednoho zranili. Jeden z mužů vraždil ještě před společnou sérií. Oba byli později odsouzeni na doživotí. Tato dvojice mužů je považována za první sériové vrahy v polistopadové historii České republiky. Zajímavé je, že tři z těchto vražd byly spáchány právě v den, kdy byl v zemi zrušen trest smrti (2. května 1990).\n\nJosef Kott se narodil v Rakovníku. Působil jako voják z povolání, později na federálním ministerstvu vnitra. Zde začaly jeho potíže. Vrátil se k armádě, získal hodnost poručíka, začal však také krást, proto brzy svou hodnost ztratil. \n\nMichael Kutílek se narodil v Praze. Už v předškolním věku hrál na klavír a chodil na tenis. Byl inteligentní, zároveň však okrádal spolužáky. Znalci později označili Kutílka za polymorfního psychopata.\n\nKott s Kutílkem se poznali roku 1988 v minkovické věznici. Kott slíbil Kutílkovi, že mu po propuštění ukáže, jak se dají vydělávat peníze za pomoci vraždy. Oba muži opustili vězení v roce 1990 na základě amnestie prezidenta Havla – Kutílek byl propuštěn hned 6. ledna, Kott 1. března. Oba se do vězení vrátili v květnu již jako vrazi.\n\nV noci na 2. května 1990 přijeli limuzínou Tatra 613 do Nýřan. V přestrojení za policisty navštívili strážného podniku Stavební stroje Nýřany Františka Korbela. Tvrdili, že musí provést rutinní kontrolu jeho zbraně. Když jim zbraň vydal a oni se ji pokusili na základě vymyšlené nesrovnalosti v dokumentech zabavit, obvinil je z toho, že nejsou skuteční policisté. Kott ho proto zastřelili jednou ranou do hlavy. Náhodný svědek popsal dva muže: jednoho v civilu a druhého v uniformě Veřejné bezpečnosti.\n\nKott a Kutílek odjeli po vraždě do Zbiroha, kde naložili dvě stopařky Ditu Dubskou (16) a Sylvii Landovou (16). Odvezli je na odlehlé místo, kde jim svázali ruce za zády a jednu po druhé zavraždili. Kutílek se přiznal, že obě byly zavražděny prostřednictvím „satanského“ rituálu. Mělo padnout více než 57 ran nožem.\n\nDne 3. května odjeli Kott a Kutílek do Prahy, kde zastřelili a okradli taxikáře. Poté u motorestu Tři sudy u Kařezu střelili do hlavy britského řidiče kamionu. Muž díky obrovskému štěstí přežil a útočníky identifikoval. Kott a Kutílek tak byli brzy zadrženi.\n\nKott svou vinu nikdy nepřiznal. Kutílek tvrdil, že v době jejich dopadení bylo nejvyšším možným trestem 25 let, navíc si jej měli s Kottem soudní znalci splést. Se žádostí neuspěl a oba muži byli roku 1995 odsouzeni na doživotí.\n\nV roce 2006 řekl Kutílek, že jen on je vrahem a že Kott nemá s vraždami nic společného. Soud jeho návrh zamítl s tím, že nebyly shledány nové důkazy potřebné k obnovení procesu.\n\nRoku 2008 se Kutílek přiznal k páté vraždě, kterou měl provést brzy po svém propuštění na jaře 1990, ještě bez Kotta. Obětí byl devatenáctiletý mladík, kterému měl Kutílek způsobit smrtelné bodné poranění srdce. Tato vražda se však Kutílkovi do výkonu trestu nezapočítala.\n"}
{"id": "675133", "url": "https://cs.wikipedia.org/wiki?curid=675133", "title": "Dynamic loading", "text": "Dynamic loading\n\nDynamic loading (\"dynamické načítání\") je v informatice označení pro mechanismus, který načte knihovnu do paměťového prostoru za běhu procesu. Běžící proces tak získá možnost volat procedury a funkce, které se nacházejí v načtené knihovně. Knihovnu lze později z paměti uvolnit. Mechanismus umožňuje programátorovi v případě nedostupnosti knihovny provést náhradní činnost (použít alternativní knihovnu, zobrazit hlášení uživateli a podobně). Tím se odlišuje od klasického zavádění dynamických knihoven při spuštění programu, kdy musí být přítomny všechny potřebné knihovny.\n\nDynamické načítání bylo běžným mechanismem pro operační systém IBM/360 (začátek 60. let až do současné Z/Architektury) a to zejména pro obsluhu vstupně-výstupních rutin, COBOL a PL/1 běhových knihoven. Co se týče programování aplikací, nahrávání je do značné míry transparentní, protože je většinou vyřešené na úrovni operačního systému. IBM využívá dynamické načtení od 70. let 20. století u transakčního zpracování strategického systému CICS a to jak pro jádro operačního systému, tak i pro normální aplikační programy. Opravy pak mohou být uskutečněny za běhu systému nebo programu bez nutnosti jejich restartu.\n\nMezi hlavní výhody patří: \n\nDynamické načítání je nejčastěji používáno v implementaci softwarových pluginů (modulární struktura Apache HTTP Serveru). Nebo v programech, které nabízejí více podporovaných knihoven a uživatel si je jednotlivě může volit (rozšiřující knihovny pro PHP).\n\nDynamické načítání nepodporují všechny systémy. Mac OS X, Linux a Solaris nabízí dynamické načítání prostřednictvím knihovních „dl“ funkcí v jazyce C. Operační systém Windows podporuje dynamické načítání pomocí volání Windows API.\n\nNačtení knihovny se provede prostřednictvím codice_1 nebo codice_2 na operačním systému Windows a pomocí codice_3 na operačních systémech na bázi Linuxu. Následují příklady:\n\nUNIX library:\n\nOS X Framework:\nExtrahování obsahu dynamicky načítané knihovny je dosaženo pomocí příkazu GetProcAddress ve Windows a dlsym v Unix systému.\nVrácený výsledek prostřednictvím codice_4 nebo codice_5 musí být převeden do požadované destinace předtím, než může být použit.\n\nV případě systému Windows, konverze je jednoduchá, protože FARPROC je v podstatě již ukazatel funkce:\n\nMůže nastat problém, pokud adresy objektu jsou vyvolány místo funkce. Nicméně, obvykle jeden chce získat funkce stejně, takže to není ve výsledku problém.\nDle specifikace POSIX je výsledkem provedení codice_4 prázdný ukazatel (pointer), což způsobuje problém. Je to způsobeno tím, že programovací jazyky C a C++ nedovolují provést konverzi mezi ukazateli na objekty a ukazateli funkcí (není vyžadováno aby měl ukazatel funkce stejnou velikost jako ukazatel na objekt). Je tedy striktně zakázáno provést konverzi mezi typem codice_7 a ukazatelem na funkci. Na většině v současnosti používaných systémů jsou ukazatele na funkce s ukazateli na objekty mezi sebou již konvertibilní.\n\nNásledující fragment kódu ukazuje jeden ze způsobů řešení, který umožňuje provádět tuto konverzi v různých systémech:\n\nVýše uvedená část programového kódu může u některých kompilátorů vyvolat toto varovné hlášení: „Přejmenování ukazatele dereferenčního typu porušuje pravidla aliasingu“. Řešením je použití následujícího programového kódu:\n\nTím se zakáže varovné hlášení.\n\n\n"}
{"id": "675140", "url": "https://cs.wikipedia.org/wiki?curid=675140", "title": "Betsaida", "text": "Betsaida\n\nBetsaida ( Βηθσαΐδά \"bēthsaidá\", בית צידה \"bet cajda\") je rybářská vesnice severně od Galilejského jezera v Izraeli zmiňovaná v Novém zákoně, kterou navštívil Ježíš a provedl zde některé zázraky, např. uzdravení slepého. Pocházeli z ní apoštolové Ondřej, Petr a Filip. Název Betsaida znamená v hebrejštině doslovně Dům rybáře. V roce 1987 byly ruiny Betsaidy objeveny Bargilem Pixnerem během vykopávek prováděných v lokalitě Et-Tel archeology z Haifské univerzity.\n\n\n"}
{"id": "675145", "url": "https://cs.wikipedia.org/wiki?curid=675145", "title": "Longmire", "text": "Longmire\n\nLongmire, které je obklopeno Longmireským historickým obvodem, je turistické centrum v národním parku Mount Rainier, asi 10,5 kilometru východně od Nisquallijského vjezdu. Nachází se v údolí řeky Nisqually v nadmořské výšce 842 metrů mezi Hradbovým hřebenem a Tatooshským pohořím. Obklopuje ho také prales, ve kterém se nachází douglasky, zeravy obrovské a jedlovce západní. \n\nHistorický obvod zahrnuje bývalé sídlo správy národního parku a také nejvíce vyvinutou oblast národního parku. Patří do něj 58 budov a struktur, mezi něž patří čtyři budovy, které jsou umístěny individuálně v rejstříku historických míst. Je také domovem největší koncentrace rustikální architektury v národním parku a také jednou z nejvýznamnějších skupin budov tohoto stylu mezi všemi americkými národními parky. Obvod se nachází po obou stranách silnice mezi Paradise a Nisuqallijským vjezdem, zatímco na severní straně to jsou Longmireské lučiny, na té jižní se nachází zdejší infrastruktura, včetně administračního zázemí. \n\nMezi individuálně řazené struktury patří Longmireské budovy, mezi něž patří také bývalé sídlo správy národního parku, Longmireská chata a tři záchody v tábořišti. Obvod byl zapsán do rejstříku historických míst v březnu 1911. V Longmiru se také nachází hostinec Mount Rainier's National Park Inn a Longmireské muzeum. Prvně jmenovaný je jediným ubytováním v parku, které je dostupné po celý rok. Longmireský historický obvod je prakticky částí národního historického památkového obvodu Mount Rainier, který pokrývá celý národní park a uznává všechny zde se nacházející struktury stylu rustikální architektury.\n\nLongmire je druhou nejnavštěvovanější atrakcí národního parku po Paradise, z více než 1,3 milionu návštěvníku parku sem zamířilo hned 38 procent. Longmire je také jedním z počátečních bodů stezky Wonderland Trail, na níž se 3 kilometry severozápadně od centra nachází tábořiště Cougar Rock.\n\nV roce 1883 postavil James Longmire 21 kilometrů dlouhou stezku z Ashfordu k teplým pramenům do místa, které vybavil chatami a které nyní nese jeho jméno. John Muir sem zavítal v roce 1888, kdy se chystal vylézt na horu Mount Rainier. Nejstarší přeživší strukturu Longmiru vybudoval ve stejném roce Longmirův syn Elcaine, byla to chata severně od dnešní silnice na Longmireských lučinách.\n\nMezi lety 1899 a 1904 navštěvovalo Longmire každé léto asi 500 lidí. Do oblasti se dostávali nejprve vlakem do Ashofrdu, odkud je odvezl dostavník po již zmiňované stezce. Lidé si zde užívali minerálních pramenů a výhledu na horu Mount Rainier, nebo mohli na výlet do Paradise nebo na loviště Indiána Henryho, obě destinace se nachází deset kilometrů od Longmiru po stezkách, které vybudovala Longmirova rodina.\n\nV roce 1890 vybudoval Longmire pětipokojový hotel, který byl později rozšířen. V roce 1906 k hotelu připojil také chaty a stany, což zvýšilo kapacitu na třicet pokojů. Ve stejný rok vybudovala železniční společnost Tacoma and Eastern Railroad původní třípatrový National Park Inn, který mohl zajistit ubytování až šedesáti hostům. Konkurence ale změnila vztah Longmirů k národnímu parku, což vyústilo v právní nedohody mezi rodinou a správci parku. Když Longmirův syn Robert zde postavil salón, momentální ředitel parku Grenville F. Allen salón zavřel, jelikož ho považoval za „veřejnou nepříjemnost“.\n\nV roce 1911 vybudovala železniční společnost Tacoma and Eastern Railroad turistické centrum, které nyní slouží jako obchod se smíšeným zbožím.\n\nLongmirovu rodinu unavoval tlak ze strany správců parku, aby vylepšili svá zázemí a po Elcainově smrti v roce 1915 všechen svůj majetek pronajali nové společnosti Longmire Springs Hotel Company. Noví provozovatelé ihned postavili další hotel s šestnácti dřevěnými chatami. Přestože byl majetek upraven a vylepšen, nový Longmire Springs Hotel stále kvalitou zaostával za National Park Innem, který stál naproti němu přes silnici.\n\nStephen Mather, první ředitel správy národních parků, vyvíjel politiku, která podporovala regulované monopoly před konkurencí v národních parcích. V dalších mnoha letech se správa národních parků snažila udělat ze společnosti Rainier National Park Company jedinou společností, která má licenci na podnikání v parku. To se povedlo v roce 1919, kdy společnost koupila budovy patřící Longmirově rodině a také si pronajala rodinný majetek na dvacet let za 12 tisíc dolarů v třístranné smlouvě zahrnující také vlastníky společnosti Longmire Springs Hotel Company. Poté, co dvacet let uplynulo, majetek koupila.\n\nSpolečnost přesunula nový Longmire Springs Hotel vedle jeho největšího konkurenta, National Park Innu, v roce 1920. Do nové dvaapůlpatrové budovy, pojmenované National Park Inn Annex, se vešlo hned sedmnáct pokojů pro hosty. Společnost pak zbořila původní Longmire Springs Hotel a další budovy v Longmiru, za účelem vylepšit vzhled Longmiru.\n\nPoté, co byla postavena cesta do Paradise, dávali návštěvníci přednost výše položenému letovisku, což finančně pohoršilo oběma konkurenčním hotelům. Společnost se tak odhodlala udělat Longmiru reklamu na jeho léčivé prameny vody. Chemický úřad v Washingtonu, D. C. zjistil, že zdejší voda nemá žádné léčivé účinky. Správa národních parků tuto reklamu společnosti zakázala a zdejší prameny už nikdy nenabrali takový význam, jaký měly dříve.\n\nVe druhé dekádě dvacátého století se zvedl počet návštěvníků parku a tak se sídlo správy přesunulo do Longmiru. V roce 1916 zde byla postavena kuchyně, která nyní slouží jako knihovna. Ve stejném roce bylo vybudováno i sídlo správy, které nyní slouží jako muzeum a turistické centrum. \n\nV roce 1927 se správa národních parků rozhodla dát Longmiru „smysl a pořádek“ budovám, které se nacházeli jižně od silnice. Jako výsledek byly postaveny tři významné budovy, které demonstrují účely správy národních parků, aby byl Longmire v harmonii s drsnými svahy hory Mount Rainier. Dobrým příkladem rustikální architektury je Komunitní budova z roku 1927. O rok později postavená administrační budova je ale pro architekturu nejvýznamnější budovou této doby. Inspiraci nacházela v administrační budově národního parku Yosemite, po níž převzala kamenné první podlaží a dřevěné druhé podlaží. Kameny použité při stavbě budovy byly pečlivě vybírány z okolí, aby byla budova co nejvíce v souladu s okolní krajinou. Poslední budovou byla čerpací stanice z roku 1929, která má vypadat nenápadně.\n\nPůvodní National Park Inn shořel v roce 1926 a tak jeho roli převzal National Park Inn Annex, nyní známý pod jeho jménem. Annex byl v roce 1936 přetvořen a v roce 1990 přestavěn.\n\nAdministrační centrum bylo v roce 1977 přemístěno do Tahoma Woods, které leží mimo park, podle nového plánu z roku 1972, který omezoval další rozvoj v parku.\n\nV roce 1987 se Longmireské budovy staly národní historickou památkou.\n\nLongmire a Paradise patřily mezi nejvíce postižená místa dešťovou bouří \"Pineapple Express\", která se tudy přehnala na začátku listopadu 2006. 457 mm deště napadlo v šestatřiceti hodinách, což zavinilo velké povodňové škody a uzávěrky silnic. Washington State Route 706 vedoucí mezi Nisquallijským vjezdem a Paradise byla otevřena až v květnu 2007.\n"}
{"id": "675147", "url": "https://cs.wikipedia.org/wiki?curid=675147", "title": "Oktoda", "text": "Oktoda\n\nOktoda je elektronka s osmi elektrodami - katodou, anodou a 6 mřížkami. Používala se (podobně jako heptoda) především v superheterodynech, kde zajišťovala směšování a zároveň byla i zdrojem jedné z frekvencí. \n\nV zapojení na obrázku je vidět obvyklé uspořádání mřížek směrem od katody k anodě (odspodu): \n\nKondenzátor C3, spolu s cívkou L3 tvoří rezonanční obvod, který vytváří pomocnou frekvenci. Tento obvod je napájen mřížkovým proudem druhé mřížky indukcí pomocí cívky L4. Tento mřížkový proud si obvod sám řídí pomocí první mřížky. \n\nVstupní signál je přiváděn přes RC článek na čtvrtou mřížku. Zde řídí proud elektronů, který má už frekvenci danou první dvojicí mřížek. Tím dochází ke smísení obou frekvencí. Třetí mřížka odstiňuje vstup od pomocné frekvence, pátá pak od vzniklé mezifrekvence na anodě. Obě stínící mřížky jsou přes odpor R2 připojeny ke kladnému napájecímu napětí. Šestá mřížka je spojena s katodou a zabraňuje zpětné emisi elektronů z anody. Přes laděný obvod L1-L2 je odváděn výstupní mezifrekvenční signál. \n\nSložitost konstrukce oktody přináší i určité provozní nevýhody. Jedna z nich je vzájemná elektronová vazba mezi oběma řídicími mřížkami. Část oscilátorového napětí tudy proniká do vstupních obvodů, a pokud tyto nejsou navrženy dostatečně solidně (např. místo vstupní laděné pásmové propusti je použit pouhý jednoduchý laděný obvod), pak může přijimač připojenou antenou zpětně vyzařovat nežádoucí rušení. \n\nDalší problém, způsobený vnitřní vzájemnou vazbou, vyvstane, pakliže je zesílení oktody řízeno záporným napětím automatického vyrovnávání citlivosti. Změna vnitřních kapacit ve směšovací části oktody, která je s tím spojena, se částečně přenáší i do oscilační části oktody (změna prostorového náboje v okolí první mřížky), a způsobuje tak \"ujíždění\" kmitočtu oscilátoru. Tato nestabilita, která je ještě přijatelná na dlouhých a středních vlnách, je velmi rušivá při příjmu krátkých vln, zejména jejich vyšších pásem. Snaha konstruktérů o vyřešení tohoto problému sofistikovaným svazkováním toku elektronů (oktoda Philips EK3) vedla k přílišné složitosti celého vnitřního systému elektronky. Lepší a jednodušší cestou se ukázala konstrukce sdružených elektronek trioda-heptoda (ECH4, ECH21, ECH81) která tyto výše uvedené problémy minimalisovala. \n"}
{"id": "675153", "url": "https://cs.wikipedia.org/wiki?curid=675153", "title": "Hannibal Lecter", "text": "Hannibal Lecter\n\nHannibal Lecter nebo Hannibal Lecktor je fiktivní postava sériového vraha a kanibala z románů amerického spisovatele Thomase Harrise. Podle knižních předloh se objevuje i v těchto filmech a seriálech:\n\nPoprvé byl tento velmi schopný soudní psychiatr představen v románu \"Červený drak\" z roku 1981. V tomto díle stejně jako v pokračování \"Mlčení jehňátek\" představuje antagonistu k jiným sériovým vrahům, které se policie pokouší dopadnout. Ve třetím a čtvrtém románu \"Hannibal\" respektive \"\" se stal ústřední postavou příběhů. Román \"Hannibal: Zrození\" líčí dětství a dospívání mladého Hannibala a jeho popudy k vraždění.\n\nV roce 2003 byl Hannibal Lecter ztvárněný britským hercem Anthony Hopkinsem zvolen Americkým filmovým institutem jako zloduch číslo 1 v žebříčku filmových padouchů. Časopis \"Empire\" vybral Lectera za 5. nejlepší filmovou postavu všech dob. V červnu 2010 jej časopis \"Entertainment Weekly\" zařadil do svého seznamu 100 nejlepších filmových postav posledních 20 let.\n\nHannibal Lecter je kanibalistický sériový vrah, který konzumoval části svých oběti po jejich smrti.\n\nJako malý žil s rodiči, sestrou a služebnictvem v Litvě, tehdy byla součástí Sovětského svazu. Rodiče a služebnictvo zemřeli po útěku před postupující frontou, kdy k jejich lovecké chatě přijel sovětský tank s posádkou, která potřebovala vodu. Svojí přítomností však upoutali pozornost pilota německého letadla a při následujícím střetu všichni až na Hannibala a jeho sestru Mišu zemřeli. Když zůstal se svou sestrou samotnou, vtrhli do jejich chaty místní lapkové, kteří asistovali SS postupující s německou armádou. Vůdce skupiny poté velitele SS zabil. Jeho sestru po delší době neúnosné zimy a snědených zásob zabili, uvařili a všem včetně Hannibala jí nechali sníst. Po čase se mu podařilo uniknout do Francie, kde žil u své tety Lady Murasaki. Začal žít nový život a vzdělával se, i zde ho však pronásledovaly noční můry a i to byl důvod jeho posedlosti. Právě v Paříži zavraždil a snědl svého prvního člověka - řezníka Paula Momunda, který urazil jeho tetu. Tehdy mu bylo pouhých 13 let a tím začala jeho kariéra hrozivého vraha.\n\nDopadl jej vyšetřovatel FBI Will Graham, pro kterého vytvářel psychologické profily vrahů. V souboji s Grahamem jej zranil (a sám byl poraněn).\n\nPotom byl ale zatčen a tím jeho vraždění prozatím skončilo. Protože se úřady obávaly, že uteče, byl zavřen ve věznici s vysokou ostrahou. Hannibal byl totiž i přes svou posedlost vysoce inteligentním soudním psychiatrem, který umí dobře odhadnout jakéhokoli člověka.\n\nPoté, co začal v Americe vrah zvaný Buffalo Bill zabíjet a svlékat své oběti z kůže, poslali za Hannibalem mladou začínající policejní vyšetřovatelku Clarice Starlingovou, která má od něj zjistit informace a profil pachatele. Hannibal souhlasí pod podmínkou, že za každou informaci mu Starlingová řekne něco o sobě a tak se dovídá o jejích traumatech a starostech. Potom je ale unesena dcera významného politika a Lecter toho využije jako záminku, aby byl přesunut a podaří se mu utéci, předtím ale dá Starlingové informaci, díky které může mladá vyšetřovatelka dopadnout vraha a Hannibal žije dál neznámo kde...\n\nNějakou dobu se ukrývá v Baltimore a následně v italské Florencii, kde se vydává za znalce umění a užívá si menší \"pracovní\" oddych. Agentka Starlingová je mu však stále v patách a Hannibal získává i hrozivějšího nepřítele - Masona Vergera, jehož chtěl Lecter zabít a donutil ho seříznout si kůži z obličeje a dát ji sežrat psům. Verger, který mu tehdy unikl, nenávidí ho a chystá pro něj pomstu - farmu, na níž pěstuje lidožravá prasata a kde má Hannibal zemřít...\n\nPo neúspěšném pokusu Masona Vergera pomstít se Hannibalovi se agentka Starlingová pokusí Lectra zatknout a připoutá mu ruku k té její. Lecter jí chce ruku useknout aby mohl uniknout, ale nakonec se rozhodne zkrátit tu svou. Lectrovi se podařilo uniknout a nejspíše se vydal na cestu do Asie...\n"}
{"id": "675156", "url": "https://cs.wikipedia.org/wiki?curid=675156", "title": "Katedrála Krista Spasitele", "text": "Katedrála Krista Spasitele\n\nKatedrál zasvěcených Kristu Spasiteli je více:\n\n\n\n\n"}
{"id": "675159", "url": "https://cs.wikipedia.org/wiki?curid=675159", "title": "Bíšápúr", "text": "Bíšápúr\n\nBíšápúr ( ) bylo starověké sásánovské hlavní město, jehož pozůstatky se nacházejí v dnešní provincii Fárs asi 140 km od města Šírázu. Bíšápúr se nacházel na staré silnici, která spojovala starověká města Stachr a Ktésifón.\n\nMěsto bylo založeno sásánovským králem Šápúrem I. v roce 266 n. l. Ve středoperštině neslo město název \"Veh Šáhpuhr\" (Šápúr je nejlepší), z čehož vzniklo novoperské pojmenování Bíšápúr. Toto hlavní město stejně jako jiné stavby, jako je most u města Šúštar, bylo postaveno římskými vojáky, kteří padli do zajetí po porážce císaře Valeriana v roce 260 n. l. \n\nSrdcem města byl hrad \"Qale-je Dochtar\" (قلعه دختر), jehož pozůstatky se tyčí na strmé skále nad pozůstatky Bíšápuru. Nejstarším pozůstatkem je šest skalních reliéfů v nedaleké soutěsce. První reliéf je kopie reliéfu z Naqš-e Rostam, kde bůh Ahura Mazda předává Ardašírovi I. vládu nad Íránem. Další dva reliéfy znázorňují vítězství krále Šápura nad císařem Valerianem. Čtvrtý reliéf nechal vytesat král Bahrám II. Pátý reliéf znázorňuje krále Bahráma I., jak symbolicky přijímá vládu nad Íránem z rukou Ahura Mazdy. Poslední reliéf znázorňuje potlačení vzpoury Šápúrem II.\n\nCelé město bylo obklopeno hradbami vysokými 10 metrů a mělo asi 80 000 obyvatel. Bíšápúr byl významným centrem sásánovské říše do 7. století, kdy Írán dobyli Arabové a udělali z města centrum islámských nauk. Za nich význam Bíšápúru upadl.\n\n"}
{"id": "675161", "url": "https://cs.wikipedia.org/wiki?curid=675161", "title": "London Symphony Orchestra, Vol. 2", "text": "London Symphony Orchestra, Vol. 2\n\nLondon Symphony Orchestra, Vol. 2 je album amerického kytaristy Franka Zappy společně s London Symphony Orchestra, vydané v roce 1987.\n\n"}
{"id": "675177", "url": "https://cs.wikipedia.org/wiki?curid=675177", "title": "Mistrovství světa ve snowboardingu 2007", "text": "Mistrovství světa ve snowboardingu 2007\n\nMistrovství světa ve snowboardingu 2007 bylo v pořadí sedmým světovým šampionátem ve snowboardingu pořádaným Mezinárodní lyžařskou federací. Konalo se ve dnech 13. až 20. ledna 2007 v Arose ve Švýcarsku. Muži i ženy soutěžili v paralelním slalomu a obřím slalomu, na U-rampě a ve snowboardcrossu. Disciplínu Big Air absolvovali jen muži. \n\nVýsledky\n\nUmístění Čechů: 13. Martin Černík, 40. Ondřej Zvoníček, 49. Matěj Novák <br>\nDatum soutěže 19. ledna 2007\n"}
{"id": "675183", "url": "https://cs.wikipedia.org/wiki?curid=675183", "title": "Marie Brabantská (1256)", "text": "Marie Brabantská (1256)\n\nMarie Brabantská (německy \"Maria von Brabant\"; 1226 – 18. ledna 1256, Donauwörth) byla bavorská vévodkyně a rýnská falckraběnka popravená pro údajné cizoložství svým vlastním manželem.\n\nNarodila se jako jedno z mnoha dětí brabantského vévody Jindřicha II. a Marie, dcery zavražděného římského krále Filipa. 2. srpna 1254 se v Landshutu provdala za bavorského vévodu Ludvíka II., svého vrstevníka. V lednu roku 1256 byl vévoda dle pověsti dočasně nepřítomen a Marie plná stesku mu napsala dopis, ve kterém jej vyzývala k brzkému návratu. Zároveň napsala i hraběti z Kyburgu a žádala jej, ať uspíší manželův návrat. Slibovala mu ve dvorském duchu té doby, že mu vyplní jeho přání. Posel však dopisy zaměnil a vévodovi se dostal do ruky list určený hraběti z Kyburgu. Žárlivý vévoda nešťastného posla probodl a spěchal domů. Obětí jeho prchlivosti se prý stala i manželčina dvorní dáma, kterou nechal shodit z hradeb a nakonec i samotná Marie. Byla pohřbena v klášterním kostele v Donauwörthu.\n\nZa svůj ukvapený čin se vévoda hluboce kál a na věčnou památku své manželky Marie Brabantské založil cisterciácký klášter Fürstenfeld nedaleko Mnichova.\n\n"}
{"id": "675184", "url": "https://cs.wikipedia.org/wiki?curid=675184", "title": "Norské dřevo (film)", "text": "Norské dřevo (film)\n\nNorské dřevo je název filmové adaptace Murakamiho stejnojmenného románu z roku 2010, kterou režíroval Tran Anh Hung.\n\nJejí děj se pevně drží textu knihy, nejvýraznějším zásahem je vynechání Reičina příběhu z vyprávění. Film akcentuje některé složky knihy, které nebyly tolik explicitní, jako je třeba Naočino šílenství a částečně potlačuje komické rysy postav, zejména Midori.\n\n"}
{"id": "675185", "url": "https://cs.wikipedia.org/wiki?curid=675185", "title": "Jiří Panocha", "text": "Jiří Panocha\n\nJiří Panocha (* 3. června 1950, Kladno) je český houslista, zakladatel a primárius Panochova kvarteta.\n\nJe od mládí hudebně nadaný, zdravě ctižádostivý a s velkým organizačním talentem. Již při studiu na Pražské konzervatoři založil v  roce 1966 pod vedením vyučujícího pedagoga Josefa Micky smyčcové trio hrající ve složení Jiří Panocha (housle), Jaroslav Hlůže (viola) a Jaroslav Kulhan (violoncello). Za dva roky, v roce 1968, se k nim přiřadil Pavel Zejfart (2. housle) a od té doby se datuje vznik Panochova kvarteta.\n\nI po absolutoriu konzervatoře udržel Jiří Panocha své kvarteto v činnosti, členové přešli studovat na Akademii múzických umění v Praze, kde je specifiku komorní hry vyučoval Antonín Kohout. V roce 1971 Jiří Panocha inicioval příchod nového hráče na violu Miroslava Sehnoutky.\n\nJiří Panocha byl již od počátku své hudební kariéry vynikajícím houslistou, nejlépe to dokumentuje skutečnost, že v roce 1972 vyhrál na Karajanově soutěži v Berlíně konkurs na místo koncertního mistra Mezinárodního studentského orchestru ve kterém si zahrál pod Karajanovou taktovkou.\n\nPod vedením svého primária se Panochovo kvarteto věnuje koncertní činnosti i hudebním nahrávkám, procestovalo téměř celý kulturní svět a nahrálo bezpočet hudebních nosičů u českých i zahraničních hudebních vydavatelství. Jiří Panocha prosazuje do repertoáru kvarteta především českou hudbu (Antonín Dvořák, Bohuslav Martinů, Leoš Janáček) a hudbu klasiků (Joseph Haydn, Wolfgang Amadeus Mozart, Ludwig van Beethoven).\n\nSvé dlouholeté zkušenosti zúročuje Jiří Panocha při pedagogické činnosti na Akademii múzických umění kde vyučuje hře na housle. Skutečnost, že kvarteto hraje pod jeho vedením v nezměněné sestavě od roku 1971 svědčí o jeho dalším nesporném talentu, pozitivně ovlivňovat a stmelovat kolektiv.\n\n"}
{"id": "675186", "url": "https://cs.wikipedia.org/wiki?curid=675186", "title": "Pisánský koncil", "text": "Pisánský koncil\n\nPisánský koncil byl později neuznaný ekumenický koncil římskokatolické církve, který se uskutečnil v roce 1409, jeho hlavním cílem bylo vyřešení papežského schizmatu. Koncil byl zahájen 25. března 1409 v městě Pisa ležícím na řece Arno. \n\nKoncil nesvolal papež, ale kardinálové z obediencí obou papežů (avignonského Benedikta XIII. a římského Řehoře XII.) Na koncilu se sešlo 615 delegátů. Dorazilo 118 kardinálů, patriarchů, arcibiskupů a biskupů, dalších 115 plnomocných zástupců (prokurátorů), kteří zastupovali vyšší církevní hodnostáře. Osobně bylo přítomno 85 opatů, 195 představených kláštera vyslalo pouze prokurátory. Mezi účastníky lze nalézt rovněž 70 zástupců katedrálních kapitul, 11 reprezentantů univerzit a vyslance 9 měst a 29 knížat. \n\nKoncil narážel při řešení situace dvojpapežství na problém, který spočíval v obecně přijímané teorii, že nikdo na zemi nemá pravomoc soudit papeže (\"prima Sedes a nemine iudicetur\") s jedinou výjimkou pokud se papež stal heretikem. Z toho důvodu bylo schizmatické jednání obou papežů prohlášeno za heretické a byl zvolen nový papež Alexandr V., což vzhledem k tomu, že ostatní papežové odmítli závěry koncilu vedlo fakticky k trojpapežství. V roce 1410 Alexandra V. nahradil Jan XXIII.\n\nAčkoliv po vyřešení trojpapežství na kostnickém koncilu jsou za pravé papeže označováni ti z řady římských papežů a ne pisánští, přece jenom jejich označování za vzdoropapeže není zcela samozřejmé. Například další papež se jménem Alexandr je číslovaný VI., tedy v číslování zůstává i pisánský Alexandr. Druhý a málo oblíbený Jan XXIII.(Baldassare Cossa) byl z papežské ročenky \"Annuario Pontificio\" vyškrtnut až v roce 1947. Jméno Jan XXIII. si znovu vybral po zvolení na konkláve 28. října 1958 nástupce Pia XII. Angelo Giuseppe Roncalli. Rozhodnutí papeže Jana XXIII. nepřijmout jméno Jan XXIV. je chápáno jako potvrzení toho, že Baldassare Cossa nebyl právoplatným papežem.\n\n"}
{"id": "675190", "url": "https://cs.wikipedia.org/wiki?curid=675190", "title": "Klášter Pegau", "text": "Klášter Pegau\n\nKlášter Pegau, něm. \"Kloster Sankt Jacob bei Pegau\" býval benediktinský klášter zasvěcený svatému Jakubovi v saském městě Pegau. Byl založen roku 1091 Wiprechtem z Grojče, zetěm českého krále Vratislava II., který se vrátil z kajícné pouti do Santiaga de Compostela. K vysvěcení došlo roku 1096 a na výstavbu klášterních budov přispěl i Vratislav II. Sám Wiprecht se ke konci života uchýlil do ústraní v Pegau a roku 1124 zde zemřel a byl zde pochován. Jeho kenotaf vznikl na počátku 12. století a je pokládán za mistrovský kus románského sochařství.\n\nNa půdě kláštera byl sepsán také významný klášterní letopis s Wiprechtovým životopisem a nekrologium obsahující i zmínky o Přemyslovcích. Roku 1556 došlo k úplnému zániku kláštera.\n"}
{"id": "675191", "url": "https://cs.wikipedia.org/wiki?curid=675191", "title": "John Nettles", "text": "John Nettles\n\nJohn Vivian Drummond Nettles, OBE (* 11. října 1943, St Austell, Cornwall) je anglický herec, historik a spisovatel, známý pro ztvárnění hlavních rolí v kriminálních televizních seriálech \"Bergerac\" a \"Vraždy v Midsomeru\".\n\nNarodil se v obci St Austell v Cornwallu roku 1943. Po narození byl adoptován truhlářem Ericem a jeho manželkou Elsie Nettlesovými. Navštěvoval místní základní školu. Ve věku sedmi let se dozvěděl, že jeho biologická matka byla irská zdravotní sestra římskokatolického vyznání, která během druhé světové války pracovala v Anglii. Po nelegitimním porodu byla hospitalizována v psychiatrické léčebně a zemřela na tuberkulózu ve dvaceti osmi letech. Nettles nikdy nezjistil skutečnou identitu biologického otce, ale získal informaci, že otec měl bratra a dvě sestry.\n\nV roce 1962 získal stipendium ke studiu historie a filosofie na southamptonské univerzitě. Zde také poprvé vystoupil jako herec v několika ochotnicky nastudovaných hrách.\n\nV sezóně 1969-70 hrál repertoár v northcottském divadle v Exeteru a v druhém roce debutoval na filmovém plátně ve snímku \"Ještě jednou\". Následovala postava \"doktora Iana Mackenzieho\" v seriálu \"A Family at War\", kterou ukončil v roce 1972. Objevil se v několika epizodních rolích seriálů \"The Liver Birds\", \"Dickens of London\" či \"Robin of Sherwood\"..\n\nV roce 1981 přišla první výrazná příležitost, když získal part \"Jima Bergeraca\" v kriminální dramatické sérii \"Bergerac\", odehrávající se na ostrově Jersey, s celkovým počtem 87 dílů odvysílaných do roku 1991. Po skončení tohoto projektu se na pět sezón stal součástí Královské shakespearovské společnosti, v níž se objevil v divadelních hrách \"Zimní pohádka\", \"Veselé paničky windsorské\", \"Julius Caesar\", \"Richard III.\" a \"The Devil is an Ass\". Roku 1992 si zahrál v díle seriálu \"Boon\" a o rok později pak jako \"Jim Bergerac\" v policejní parodii \"The Detectives\".\n\nRoku 1995 byl přizván Brianem True-Mayem, aby se podílel na novém kriminálním seriálu \"Vraždy v Midsomeru\", v němž získal hlavní roli detektiva šéfinspektora Toma Barnabyho. Postava jej proslavila i za hranicemi Spojeného království. V únoru 2009 bylo oznámeno, že po dotočení dvou následujících sérií projekt opustí. Poslední 81. díl \"Fit pro vraždu\" s jeho obsazením, natočený v roce 2010, měl britskou televizní premiéru 2. února 2011 a Prima TV jej odvysílala 11. března téhož roku.\n\nNa počátku roku 2010 dopsal a zpracoval třídílný dokumentární film \"Channel Islands At War\" (Normanské ostrovy ve válce), k 70. výročí nacistické invaze a následné okupace Normanských ostrovů. V reakci obdržel několik výhrůžných dopisů od obyvatel ostrova Jersey, kteří mu vyčítali, že v dokumentu vypadali jako kolaboranti. Na to odpověděl: \"„Neexistoval způsob, kterým byste se vyhli kolaboraci s okupační mocí držící vládu nad civilním obyvatelstvem. Pokud byste nebalancovali při chůzi po laně, zastřelili by vás.“\" Tento postoj podpořili místní historikové a členové Společnosti okupace Normanských ostrovů (Channel Islands Occupation Society).\n\nBěhem natáčení seriálu \"Bergerac\" na ostrově Jersey napsal cestovního průvodce \"Bergerac's Jersey\" (BBC Books, 1988; ISBN 0563207035), který dokumentuje lokace televizního projektu. Následovala kniha \"John Nettles' Jersey: A Personal View of the People and Places\" (BBC Books, 1992; ISBN 0563363185) o ostrovní krajině, místních osobnostech a historii.\n\nV roce 1991 napsal poloautobiografické dílo \"Nudity in a Public Place: Confessions of a Mini Celebrity\" (Robson Books; ISBN 0745119611), o tom jak se stát „nevraživou milovnicí,“ věnované divačkám seriálu \"Bergerac\".\n\nV roce 1966 se poprvé oženil s Joyce Nettlesovou, se kterou má dceru Emmu (nar. 1970). K rozvodu došlo roku 1979. Podruhé si vzal v červenci 1995 Cathryn Sealeyovou v Eveshamu, Worcestershire, s níž se seznámil během práce na pantomimě. K roku 2011 žili v Pyworthu, hrabství Devon.\n\nV roce 2010 byl oceněn Řádem britského impéria (OBE).\n\n\n"}
{"id": "675192", "url": "https://cs.wikipedia.org/wiki?curid=675192", "title": "Ministr zpravodajských služeb Izraele", "text": "Ministr zpravodajských služeb Izraele\n\nMinistr zpravodajských služeb (: , \"sar le-injanej modi'in\"), dříve ministr zpravodajských služeb a atomové energie, je člen izraelské vlády, stojící v čele izraelského zpravodajského společenství. Pravomoci však sdílí s úřadem premiéra. Portfolio bylo zřízeno 6. května 2009 a od května 2015 je úřadujícím ministrem Jisra'el Kac ze strany Likud.\n\nMezi působnost ministra patří zpravodajské služby, avšak žádná z izraelských zpravodajských služeb mu není podřízená; Šin Bet a Mosad jsou podřízeny úřadu premiéra, zatímco Aman spadá pod izraelskou armádu a ministerstvo obrany.\n"}
{"id": "675196", "url": "https://cs.wikipedia.org/wiki?curid=675196", "title": "Ministr veřejné diplomacie a diaspory", "text": "Ministr veřejné diplomacie a diaspory\n\nMinistr veřejné diplomacie a diaspory (: ) je člen izraelské vlády a ministerské portfolio. V minulosti existovaly obdobné posty s různými názvy, a to ministr informací (1967–1969 a 1974–1975), ministr sociálních věcí a diaspory (1999–2001 a 2003–2006) a ministr diaspory, společnosti a boje proti antisemitismu (2007–2009). Od května 2015 není post obsazen.\n\n"}
{"id": "675198", "url": "https://cs.wikipedia.org/wiki?curid=675198", "title": "Ministr přídělového systému a zásobování Izraele", "text": "Ministr přídělového systému a zásobování Izraele\n\nMinistr přídělového systému a zásobování (: , \"sar ha-kicuv ve-ha-aspaka\") byl člen izraelské vlády a krátkodobě existující ministerské portfolio. Vzniklo 26. dubnu 1949 po projevu premiéra Davida Ben Guriona, kterým vyhlásil program úsporných opatření, a zastával jej Dov Josef. Nedlouho poté však Ben Gurion usiloval o zrušení ministerstva, čehož dosáhl po vytvoření své druhé vlády v říjnu/listopadu 1950 (jeho první vláda padla částečně v důsledku vnitrostranické krize ve straně Mapaj nad rušením ministerstva).\n"}
{"id": "675202", "url": "https://cs.wikipedia.org/wiki?curid=675202", "title": "Mathieu Crepel", "text": "Mathieu Crepel\n\nMathieu Crepel (* 26. října 1984, Tarbes, Francie) je francouzský profesionální snowboardista.\n\nSe snowboardingem začínal ve věku šesti let. Jeho otec pracoval jako lyžařský instruktor. Sportovně vyrůstal v zimním středisku La Mongie ve francouzských Pyrenejích. Brzy projevil velký talent. Jako desetiletého jej pozvali do Quiksilver týmu na vyjížďku do Grónska. V roce 2001 jej legenda Terje Haakonsen pozval k účasti na Arctic Challenge, soutěži určené jen pro dvacet elitních jezdců.\n\nPrvním velkým úspěchem mezi seniory bylo dvojnásobné vítězství na mistrovství Francie v disciplínách Big Air a U-rampa v roce 2003. V roce 2005 vyhrál celkové hodnocení Světového poháru na U-rampě. O rok později vyhrál první ročník seriálu Ticket To Ride (TTR) World Snowboard Tour a byl nominován na Zimní olympijské hry v Turíně. Tam však medaili nezískal. Vše si vynahradil na mistrovství světa v roce 2007, kde vybojoval titul na U-rampě i Big Air. Aktivně se věnuje také surfingu.\n\nJe velkým propagátorem snowboardingu, účinkoval v řadě propagačních videí. Každoročně pořádá v Pyrenejích závod Mathieu Crepel Invitational. Je také členem sdružení zaměřených na ochranu krajiny a životního prostředí (Mountain Riders association) a oceánů (Surfrider Foundation).\n\n"}
{"id": "675205", "url": "https://cs.wikipedia.org/wiki?curid=675205", "title": "Ministr menšin Izraele", "text": "Ministr menšin Izraele\n\nMinistr menšin Izraele je člen izraelské vlády, který stojí v čele ministerstva menšin. V době prozatímní vlády existovalo portfolio pod názvem ministr pro záležitosti menšin a následně bylo obnoveno až v roce 1996 pod názvem ministr pro záležitosti izraelských Arabů. Od března 2013 není rezort v izraelské vládě zařazen.\n\nPost ministra pro záležitosti menšin bylo založeno po vzniku Izraele a šlo o jediný post, respektive ministerstvo, které nevycházelo z institucí jišuvu. Prvním ministrem byl Bechor-Šalom Šitrit, který hovořil arabský, a který byl oblíbený mezi izraelským arabským obyvatelstvem. Šitrit se snažil podporovat integraci a rovnost s izraelskými Araby, avšak jeho snahy byly ochromovány vojenskou vládou, která ovládala arabské oblasti dobyté ve válce za nezávislost a premiérem Davidem Ben Gurionem, který vetoval Šitritův návrh na vytvoření arabské poradní rady při ministerstvu. Po neshodách s ministrem náboženství a vojenskou vládou bylo ministerstvo pro záležitosti menšin roku 1949 zrušeno. Po jeho zániku přešla arabská problematika pod poradce při úřadu premiéra.\n\nPortfolio bylo jako samostatné obnoveno 18. června 1996, když byl místopředseda vlády Moše Kacav jmenován ministrem pro záležitosti izraelských Arabů. Během dvacáté sedmé vlády působil Matan Vilnaj jako předseda ministerského výboru pro arabsko-izraelské záležitosti. V průběhu dvacáté deváté vlády se drúzský politik Sálih Taríf stal ministrem při úřadu premiéra s odpovědností za záležitosti menšin. Ve vládě vzniklé po volbách v roce 2009 zastával post ministra menšin, kromě svého postu ministra bez portfeje, Avišaj Braverman, a to až do své rezignace 17. ledna 2011. O den později byl jako nový ministr oznámen jako Matan Vilnaj, který však byl již následujícího dne po námitkách menšin nahrazen Šalomem Simchonem z Acma'ut.\n"}
{"id": "675212", "url": "https://cs.wikipedia.org/wiki?curid=675212", "title": "Ministr pro záležitosti Jeruzaléma", "text": "Ministr pro záležitosti Jeruzaléma\n\nMinistr pro záležitosti Jeruzaléma (: , \"sar le-injanej Jerušalajim\") je portfolio v rámci izraelské vlády. Vzniklo 27. listopadu 1990 během vlády Jicchaka Šamira, kdy post náměstka zastával Avraham Verdiger. \"De facto\" však byl prvním ministrem Avner Šaki, který zastával od roku 1988 post ministra bez portfeje zodpovědného za záležitosti Jeruzaléma. Funkci zrušil k 31. prosinci 1992 premiér Jicchak Rabin (toho času i ministr pro záležitosti Jeruzaléma).\n\nObnovena byla v roce 2001 během vlády Ariela Šarona. O čtyři roky později bylo portfolio převedeno zpět pod zodpovědnost ministra bez portfeje. Opětovně obsazeno bylo v březnu 2013, a od té doby jej zastává Naftali Benet ze strany Židovský domov.\n"}
{"id": "675213", "url": "https://cs.wikipedia.org/wiki?curid=675213", "title": "Řád ozubeného kola", "text": "Řád ozubeného kola\n\nŘád ozubeného kola je česká náboženská společnost s recesistickými rysy, která začala působit v České republice v březnu 2011, ač jedním z jejích článků víry je, že je známo, že řád (Řád) existuje od nepaměti. Základní dokument společnosti se nazývá „Řád Řádu ozubeného kola“, má 22 článků a jeho verze zveřejněná na webu řádu není datována. Na webu Řádu je jako ústřední myšlenka v záhlaví zvýrazněno motto „ŘÁD uznává právo výsměchu jako přirozenou a odvěkou protiváhu každé moci…“ Ve znaku má Řád desetizubé červené ozubené kolo podobné šestnáctizubému, jaké používala Dělnická strana, nyní rozpuštěná, a to v černo-červené pozitivní i negativní variantě s bílým rozhraním mezi barevnými plochami, v novějších variantách doplňované texty „Buď ozuben! – vždy ozuben!“ nebo „Mladí a ozubení“. Zmocněncem přípravného výboru, který se účinností registrace má stát prvním velmistrem, je Marek Hirato, právník a člen ODS, předseda občanského sdružení Pomáhat a chránit na obranu občanů proti policejní zvůli, který v minulosti vedl spory mimo jiné s ministerstvem vnitra a inspekcí ministra vnitra. Druhým zakladatelem je podle svého tvrzení a podle MF Dnes aktivista a bloger Tomáš Pecina. Jméno třetího člena přípravného výboru nebylo zveřejněno. 17. března 2011 začal přípravný výbor prostřednictvím webu Řádu sbírat podpisy k žádosti o registraci.\n\nNápad na založení řádu podle Tomáše Peciny vznikl necelé dva měsíce před 21. dubnem 2011. Logo inspiroval podle něj Michal Mazel, který ve znaleckém posudku vypracovaném jménem čerstvě vzniklého Ústavu kriminalistiky a forenzních disciplín soukromé Vysoké školy Karlovy Vary v procesu s Dělnickou stranu před Nejvyšším správním soudem dokazoval její nacistickou inspiraci a tedy trestnost i tím, že zobrazení ozubeného kola nápadně připomíná logo nacistické odborové organizace z 20. let 20. století s názvem Německá pracovní fronta.\n\nNázev řádu podle Peciny inspiroval předseda severočeské organizace DSSS Petr Kotáb, který veřejně prohlásil, že při sčítání lidu vyplní jako náboženské vyznání Řád ozubeného kola.\n\nNápad zaregistrovat novou náboženskou společnost měl podle Tomáše Peciny dva rodiče, a to Tomáše Pecinu a Marka Hirata, kteří se shodli na mnoha aspektech idiocie Mazlova názoru. Tomáš Pecina vytvořil web a symboliku, Marek Hirato základní dokumenty. Poté začali sbírat podpisy nutné k žádosti o registraci. Podle Peciny je strana zjevnou recesí, podobnou Haškově Straně mírného pokroku v mezích zákona, a různé drobnosti, leckdy parodující zavedené církve, podtrhují recesistický charakter Řádu. Podle Marka Hirata jde o velmi, ale opravdu velmi vážnou věc, v žádném případě se nejedná o provokaci vůči státním úřadům, které se vůči DS zachovaly protiprávně.\n\n17. března 2011 zveřejnil Řád na nově založeném webu podpisové archy k podpoření žádosti o registraci.\n\nV pátek 17. června 2011 od půl jedenácté večer prošlo Krupkou první procesí Řádu ozubeného kola, svolané velmistrem Markem Hiratem. Účastníci, nazývaní Ozubenci, měli mít bílé a černé oblečení, pohodlné (běžecké) boty, pochodeň a u sebe naprosto žádné symboly, nápisy, zbraně či čísla, zejména ne 18, 88 a jejich lineární kombinace. Procesí podle MF Dnes připomínalo dětský maškarní průvod a účastnili se ho stejní lidé, kteří chodí na akce Dělnické strany sociální spravedlnosti. Účastnilo se ho 11 lidí, převážně mladých, mezi nimi velmistr řádu Marek Hirato (středního věku) a podle MF Dnes i například místopředsedkyně Dělnické mládeže Lucie Šlégrová (spolupracovník serveru ROMEA uváděl pouze psa, který by měl patřit Lucii Šlégrové). 10 účastníků (mimo velmistra) si nasadilo bílé masky a se zapálenými loučemi šli potichu k památníku 313 obětí pochodu smrti (), u nějž se sešli. K průvodu se podle MF Dnes přidalo asi deset rozjařených puberťáků. Velmistr přitom zdravil kolemjdoucí „Buď ozuben“ a na konci pronesl stručný projev, v němž přítomné uvítal na náboženském, radostném setkání, a na závěr vydal několik stručných organizačních pokynů. Radostnost setkání zdůvodnil tím, že se mu narodila dcera. Poté se účastníci seřazeni do dvojic vydali na spodní sídliště (nikoliv na horní sídliště Maršov, kde prý byli některými Romy očekáváni), kde si sundali masky a zakouřili si či kolem 23. hodiny zmizeli v jednom z domů.\n\nPolicie procesí monitorovala, ale nezasáhla, protože k tomu neshledala důvod. E-zin Eurozprávy oznámení o procesí interpretoval tak, že Krupkou budou znovu pochodovat neonacisté. Religionista Hoblík pro MF Dnes řekl, že když někdo dělá pochod s pochodněmi na svátek Adolfa, je asociace zřejmá. Miroslav Brož z iniciativy „V Ústí neonacisty nechceme“ připustil, že tato akce je napůl recesí, ale zároveň se tím ukazuje, že je možné beztrestně kdykoliv a kdekoliv bez ohlášení pochodovat s maskou na obličeji a zapálenou pochodní a je to možné obhajovat jako náboženskou svobodu.\n\nV pátek 12. srpna 2011 se konalo v Třebíči procesí řádu. Po skončení akce si kolem 23. hodiny Marka Hirata s bílou maskou, bílými rukavicemi a fotoaparátem na krku a ještě druhé, menší postavy v černé kukle s otvory všimlo několik vedoucích sportovního soustředění u Domu dětí a mládeže v parku na Hrádku a z obav o děti se dva vedoucí snažili jej z parku vykázat. Poté, se Marek Hirato oba muže vyfotografoval a zdůvodnil to tím, že je to hra, ho jeden z vedoucích obvinil z fotografování spících dětí a dožadovali se ukázání nafocených snímků, při potyčce upadli na zem a Marek Hirato ho následně pořezal nožem, ohrožoval jednoho z nich špičatou tyčí a vyhrožoval jim pistolí. Podle mluvčí policie bylo zahájeno trestní stíhání pro přečiny výtržnictví a nebezpečného vyhrožování Podle iDnes.cz vytáhl nůž i na přivolané strážníky a ti u něj pak při prohlídce našli sedm nožů a maketu pistole.\n\nPodle citovaného usnesení o zahájení trestního stíhání byl Marek Hirato již v roce 2010 pravomocně odsouzen pro přečin výtržnictví k peněžitému trestu 25.000,- Kč s náhradním trestem odnětí svobody na 4 měsíce.\n\nMarek Hirata (původním příjmením Stejkoza) byl dne 10.7.2013 odsouzen Okresním soudem v Třebíči k trestu odnětí svobody v trvání 5 let ve věznici s ostrahou za uvedené jednání, kvalifikované jako pokus o těžké ublížení na zdraví, nebezpečné vyhrožování a výtržnictví. Soud přitom přihlédl k předchozím odsouzení za nedovolené ozbrojování a za výtržnost (v roztržce vytáhl na protivníka penis a hrozil, že ho pomočí. Rozsudek nenabyl právní moci..\n\nPosláním Řádu je přispívat k vytváření a k rozvíjení kulturních a mravních hodnot společnosti v rámci Řádu, České republiky i v zahraničí. Cílem Řádu je zvyšování duchovní a mravní úrovně jednotlivců i společnosti při respektování domácích i světových tradicí náboženské svobody. K naplnění tohoto poslání stanoví Řád Řádu úkoly jako napomáhat rozvíjení a prohlubování duchovního života Řádu, udržovat soulad a řád mezi náboženstvím a všeobecným pokrokem, uplatňovat dobrou vůli a vzájemnou snášenlivost mezi lidmi, usilovat o mravnost, úctu k životu a úctu k rodině, vést k harmonickému rozvoji lidské osobnosti, šířit základní články víry, zásady a myšlenky Řádu, aktivně bránit pospolitost řádu proti jakékoli diskriminiaci, ostrakizaci a bátorismu, chránit památku zemřelých členů Řádu, a uplatňovat výkon zvláštních práv a povinností registrovaných církví a náboženských společností, budou-li Řádu přiznána.\n\nUčením řádu je víra, že existuje řád vesmíru, přesahující lidský rozměr, jehož podstata může být různě nazývána, například Bůh nebo Nejvyšší skutečnost, a o němž je známo, že existuje od nepaměti. Členové Řádu pojem Boha blíže neurčují, mohou si ho však představovat různým způsobem s důrazem na vlastní duchovní zkušenost. Důležitým projevem víry je znázorňování symbolu Řádu, přičemž Řád uznává zjevení prvotního symbolu Mechanismu z Antikythéry.\n\nSvatými místy zjevení symbolu Řádu jsou Býčí skála v Moravském krasu, Plešivec v Brdech, Antikythéra a Půlnoční zbrojnice pokladů (Shiro Okayama).\n\nŘád se výslovně hlásí k evropskému antitrinitářskému a nominalistickému proudu a odmítá dogmata a náboženský fanatismus. Členové uplatňují svobodu přesvědčení a náboženskou toleranci a činnost rozvíjejí v souladu se všeobecnými principy etiky, humanismu, úcty k životu a rodině, přírodě a služby bližním.\n\nJako své myšlenkové inspirátory uvádí \"Archimédése\" ze Syrakus, \"Hipparchose\" z Nikaie, \"Poseidóniose\" z Apameie, Heróna z Alexandrie, Ježíše Nazaretského a rovněž učení jiných náboženství, filosofů a duchovních mistrů minulosti a přítomnosti.\n\nŘád uznává právo výsměchu jako přirozenou a odvěkou protiváhu každé moci a uznává právo na odpor ve smyslu článku 23 Listiny základních práv a svobod.\n\nŘád je podle svého řádu samostatná, správně i duchovně nezávislá právnická osoba a jeho organizační uspořádání a působení je demokratické. Sídlem Řádu je Ústředí Řádu, které se nachází v Hořovicích (na stejné adrese, kde v letech 2006–2008 působil internetový obchod M. Hirata nabízející punčochy ve spreji a tělový make-up).\n\nNejvyšším orgánem Řádu je valné shromáždění, tvořené členy Řádu. Bez hlasovacího práva mohou být na valném shromáždění přítomni příznivci Řádu. Valné shromáždění svolává velmistr vždy v první polovině každého kalendářního roku. Valné shromáždění schvaluje a může měnit zásadní dokumenty církve včetně jeho základního dokumentu (Řádu) a vnitřních předpisů. Dále rozhoduje o předložených návrzích, schvaluje zprávy orgánů Řádu o jejich činnosti a přijímá příslušná opatření, kontroluje, posuzuje a schvaluje hospodářskou činnost náboženské společnosti a volí tajnou volbou doživotního velmistra. Je usnášeníschopné při přítomnosti nadpoloviční většiny členů a rozhoduje nadpoloviční většinou přítomných.\n\nV čele Řádu stojí doživotně velmistr, který je neodvolatelný, smí však složit rezignaci do rukou valného shromáždění, jemuž je ze své činnosti odpovědný. Je statutárním i výkonným orgánem Řádu (vykonává úkoly uložené Řádem a valným shromážděním) a zároveň nejvyšší autoritou v otázkách víry, v nichž je podle Řádu Řádu neomylný, a jedinou osobou, která smí mluvit za Řád nebo k tomu pověřit jiného člena, což činí propůjčením prstenu velmistra. Při hlasování má právo veta. Velmistr rovněž řeší spory v Řádu a proti jeho rozhodnutí není odvolání. Velmistr přijímá i vylučuje členy, čestné členy a příznivce řádu a vede jejich centrální evidenci, a to v souladu s právními předpisy o ochraně osobních údajů. Dále jmenuje a odvolává duchovní a hospodáře, vyučuje duchovní vědu a uvádí je do funkce. Rozhoduje též o vzniku a zániku členství Řádu v mezinárodních organizacích, jejichž program neodporuje Řádu Řádu. Rozhoduje o způsobu likvidace majetku v případě zániku Řádu. Stanoví kaple, modlitebny a mobilní modlitebny.\n\nPrvním velmistrem se v okamžiku nabytí právní moci registrace Řádu stává zmocněnec přípravného výboru, což podle zveřejněného návrhu Řádu Řádu je pan Marek Hirato, trvalým pobytem z Berouna. Po smrti nebo rezignaci velmistra se musí do 30 dnů konat valné shromáždění řádu, svolané prvně jmenovaným duchovním řádu, který nese titul „mistr“. Velmistrem může být jen osoba starší 36 let, volit velmistra mohou jen členové starší 18 let. Úcta mistrovi se projevuje oslovením „Vaše Ozubenosti“, velmistrovi „Vaše Velkoozubenosti“.\n\nVelmistr si může k plnění běžných úkolů zvolit z členů Řádu tří- až sedmičlenný výkonný výbor, který je mu ze své činnosti odpovědný. Pro řešení speciálních úkolů smí velmistr ustanovit rady nebo komise složené z odborníků na daný úkol.\n\nDuchovním řádu může být osoba, která je členem řádu nejméně jeden den, dosáhla stanoveného vzdělání (to provádí velmistr), má mravní a duchovní způsobilost a osobní předpoklady k duchovnímu vedení společenství. Duchovní jmenuje i odvolává velmistr. Duchovní je vázán jednat v duchu tradice a poslání řádu a poskytovat duchovní službu, při níž je vázán důvěrností osobního sdělení, a pečovat o kvalitu duchovního života členů. Duchovními jsou i mistr a velmistr. K činnosti duchovních patří zabezpečovat nedělní a jiná duchovní shromáždění, podílet se na činnosti Řádu, vykonávat vzdělávací činnost a sám si soustavně doplňovat své vzdělání, vykonávat poradenskou, duchovně podpůrnou a pastorační činnost, přičemž výslovně je v Řádu Řádu zmíněno udržování kontaktu se staršími a nemocnými členy a návštěvy v nemocničních, sociálních a vězeňských zařízeních.\n\nŘád Řádu přiznává Řádu právo vlastnit majetek a hospodařit s ním, přičemž výtěžek má sloužit k financování náboženské činnosti na základě principu samofinancování. Prostředky získává z dobrovolných příspěvků členů, z darů a sbírek na duchovních a jiných shromážděních, z odkazů fyzických osob i institucí, z působení v oblasti vzdělávání, kultury a vydavatelské činnosti, z pronájmu majetku, z příjmů z prodeje majetku a z vládních i nevládních dotací a grantů.\n\nČlenem může být každý, kdo není členem jiné církve, náboženské společnosti nebo společenství, jejichž ideje nebo učení jsou v rozporu s řádem Řádu. Čestné členství uděluje velmistr zvlášť zasloužilým osobnostem s jejich souhlasem. Příznivcem Řádu může být každý, kdo se nechce nebo nemůže stát členem, ale chce podporovat Řád a účastnit se jeho činnosti. Nezletilé osoby, osoby nesvéprávné a osoby starší patnácti let se mohou stát členy nebo příznivci řádu pouze na základě souhlasu zákonného zástupce. Všechny tři stupně členství uděluje i odnímá velmistr. Členové, čestní členové a příznivci mají právo účastnit se veškeré náboženské činnosti Řádu, právo účastnit se valného shromáždění, právo na přístup k informacím týkajícím se činnosti Řádu a povinnost dbát na dobré jméno Řádu. Členové mají navíc povinnost dodržovat Řád Řádu, dle svých možností Řád finančně podporovat, zachovávat úctu k duchovním řádu a právo hlasovat ve valném shromáždění. Kteréhokoliv stupně členství se může dotyčný kdykoliv vzdát (vystoupit, rezignovat); velmistr smí kohokoliv zbavit členství, čestného členství nebo statusu příznivce. Členství a status příznivce zaniká též smrtí, čestné členství nikoliv.\n\nIDnes.cz 20. dubna 2011 informovala, že podpisový arch Řádu ozubeného kola se objevil na webových stránkách DSSS po Severní Čechy a žádost o registraci řádu podepsal předseda severočeské organizace DSSS Petr Kotáb, z čehož redaktorka vyvozovala, že řád má sloužit k legalizaci extremistických provokací v problémových městech, protože církve nemusí žádat o povolení pro svá shromáždění. Tento výklad podpořil politolog Miroslav Mareš, který připustil, že to může být reakce na využití tohoto ustanovení odpůrci DSSS v Krupce a Novém Bydžově, kde protestní shromáždění zaštítili duchovní. Petr Kotáb odmítá názor, že by náboženská společnosti vznikala účelově k zaštítění DSSS na veřejných akcích. Rovněž velmistr Řádu ozubeného kola Marek Hirato napojení řádu na DSSS odmítl a uvedl, že on sám je členem ODS. Hirato rovněž odmítl souvislost symbolu řádu se symbolikou DSSS s poukazem na přímou inspiraci mechanismem z Antikythéry. Parlamentní listy téhož dne informace a názory z iDnesu víceméně převzaly. Dělnická strana sociální spravedlnosti ještě téhož dne na oba články reagovala vyjádřením svého výkonného výboru, ve kterém důrazně odmítla tezi, podle níž se podílí na zakládání řádu nebo je s ním spojena, a zároveň uvedla, že náboženská víra či nevíra jejích členů je individuální věcí jednotlivců. Záležitost strana vnímá spíše jako aprílovou recesi, kterou bohužel ne každý jako vtip pochopil.\n\n21. dubna 2011 iDnes.cz a MF Dnes zveřejnila v regionální rubrice rozhovor téže redaktorky, která psala článek předchozího dne, s Markem Hiratem a shrnutí názorů, které k této věci na svém blogu napsal údajný druhý zakladatel Řádu, Tomáš Pecina. Tentokrát redaktorka uvedla, že se oba zakladatelé snaží vystupovat jako recesisté, kterým nedochází, že si vybrali snadno zneužitelné téma.\n\n21. dubna 2011 uveřejnil článek o Řádu a rozhovor s Markem Hiratem také zpravodajský server První zprávy. Shrnul hlavní motivy webu a poukázal na to, že ozubené kolo měli ve znaku například rotariáni nebo politické strany DS a DSSS. Uvedl, že velmistr Marek Hirato je advokátem, který žil několik let v Japonsku, a dlouholetým členem ODS, blízkým pravicovému křídlu Vlastimila Tlustého a Jana Schwippela, protivníkem Mirka Topolánka i Ivana Langera.\n\n26. dubna 2011 věnovaly Televizní noviny TV Nova svou první reportáž („Extremisté vyzráli na policii“) tomu, že odborníci na extremismus údajně vyzvali vládu ke změně shromažďovacího zákona, v němž není obsažena ohlašovací povinnost pro náboženská shromáždění. Zmíněn byl případ z Nového Bydžova, kdy této mezery údajně zneužili anarchisté v Novém Bydžově, a na závěr reportáže i starší případ pravoslavného kněze Libora Halíka (televizí nejmenovaného a označeného za „fanatika“), který před brněnskou porodnicí Na obilním trhu pravidelně protestuje proti potratům. Na pozadí reportáže běžely screenshoty stránek Řádu ozubeného kola a zmínku o Řádu ozubeného kola uvedl reportér Josef Svoboda slovy, že „nápad si přivlastnil i druhý tábor“ než anarchisté, přičemž Řád sice vypadá na první pohled jako aprílový žertík, ale „podle expertů může přidělat policistům pořádné vrásky na čele“. Toto tvrzení následovaly úryvky vyjádření právníka Tomáše Čermáka a politologa Miroslava Mareše, kteří však Řád ozubeného kola nezmiňovali a pouze konstatovali obecný právní stav, přičemž pouze Miroslav Mareš vyjádřil potřebu jej změnit, a místopředsedy sněmovního výboru pro obranu a bezpečnost Jana Vidíma, který se zatím se zneužíváním náboženských shromáždění extremisty nesetkal, ale pokud by k němu docházelo, bylo by podle něj třeba na to reagovat například zpřísněním způsobu registrace náboženských uskupení. Podle reportéra TV NOVA Josefa Svobody propojení Řádu s Dělnickou stranou není třeba složitě dokazovat, protože „nábor nových členů probíhá přímo na stránkách dělnické mládeže“, což televize ilustrovala screenshotem a částečnou citací textu, který byl na stránku Dělnické mládeže Sever překopírován ze stránky Řádu. Jak velmistr řádu Marek Hirato, tak lídr DSSS Tomáš Vandas se od vzájemného vztahu obou organizací jednoznačně distancovali. Na závěr reportér Svoboda konstatoval, že Řád už nasbíral 300 podpisů potřebných k registraci, a vyvodil z toho, že náboženské setkání může proběhnout třeba na 1. máje, kdy se příznivci Dělnické strany chystají na pochod „brněnským Bronxem“.\n\nV červnu 2011 věnoval řádu J. X. Doležal článek v Reflexu č. 24. Vyjádřil názor, že řád přitahuje neonacisty i tím, že na úvodní straně používá slovo „odpor“.\n\nDělnická strana sociální spravedlnosti 1. srpna 2011 zveřejnila prohlášení, že v reakci na tzv. procesí Řádu ozubeného kola v Mostě dne 29. 7. považuje za nutné oznámit, že se nejedná o žádnou akci DSSS, a že považuje současnou činnost tzv. Řádu za obyčejnou provokaci a snahu zdiskreditovat opoziční politický subjekt v očích veřejnosti. S poukazem na členství Marka Hirata v ODS vyzval Tomáš Vandas občanské demokraty, aby si udělali pořádek ve vlastních řadách a netolerovali pochybné aktivity osob, které jsou směsicí bláznovství a narcismu.\n\n"}
{"id": "675216", "url": "https://cs.wikipedia.org/wiki?curid=675216", "title": "Nettles", "text": "Nettles\n\nNettles je příjmení, které nosí více osobností:\n\n\nPříjmení Nettle nosí tyto osobnosti:\n"}
{"id": "675265", "url": "https://cs.wikipedia.org/wiki?curid=675265", "title": "Konrad Gessner", "text": "Konrad Gessner\n\nKonrad Gessner (také Conrad Gessner, Conrad Gesner, Conrad von Gesner, Conradi Gesneri či Conradus Gesnerus; 26. březen 1516, Curych – 13. prosince 1565) byl švýcarský lékař, přírodovědec a bibliograf. Jeho pětisvazkové dílo Historiae animalium (1551–1558) je považováno za počátek moderní zoologie. Gessner se v něm opíral o vlastní pozorování, kombinované s poznatky převzatými z Bible, děl antických autorů i středověkých bestiářů. Z toho důvodu spis obsahuje i popisy některých bájných tvorů, jako je jednorožec či bazilišek, a mnoho mylně tradovaných informací o reálných zvířatech. Kvetoucí rostliny rodu Gesneria (čeledi \"Gesneriaceae\") jsou pojmenovány po něm.\n"}
{"id": "675280", "url": "https://cs.wikipedia.org/wiki?curid=675280", "title": "Ja'akov Moše Toledano", "text": "Ja'akov Moše Toledano\n\nJa'akov Moše Toledano (: , 18. srpna 1880 – 15. října 1960) byl izraelský rabín a vrchní rabín Káhiry, Alexandrie a Tel Avivu. V letech 1958 až 1960 zastával v izraelské vládě post ministra náboženství.\n\nNarodil se v Tiberiadě v palestinské části Osmanské říše do rodiny marockých Židů původem z Meknes. Ve svém rodném městě získal vzdělání a stal se rabínem. V roce 1903 Tiberias s rodinou po epidemii cholery opustil a přesídlil do Peki'in na severu země. Na počátku první světové války byl spolu s dalšími 700 Židy francouzského (severoafrického) původu vyhoštěn ze země a poslán do exilu na Korsiku. Během svého života působil jako rabín na Maltě a jako vrchní rabín v Káhiře a Alexandrii. Od roku 1942 až do své smrti pak působil jako sefardský vrchní rabín Tel Avivu.\n\nAčkoli nebyl členem Knesetu, byl 3. prosince 1958 jmenován ministrem náboženství a tento post zastával až do 30. listopadu následujícího roku. Poté, co premiér David Ben Gurion sestavil 17. prosince 1959 novou vládu, vrátil se Toledano zpět do čela ministerstva náboženství, kde setrval až do října 1960.\n\nZemřel v roce 1960 ve věku 80 let a je pochován na jeruzalémském hřbitově Har ha-Menuchot.\n\n"}
{"id": "675285", "url": "https://cs.wikipedia.org/wiki?curid=675285", "title": "Ašer Ochana", "text": "Ašer Ochana\n\nAšer Ochana (: אשר אוחנה, narozen 1945) je izraelský politik, který v letech 2001 až 2003 zastával v izraelské vládě post ministra náboženských věcí.\n\nNarodil se v Maroku a v roce 1956 podnikl aliju do Izraele. V roce 1992 vstoupil do strany Šas, kterou zastupoval v oblastní radě Bejt Šemeš. V letech 1997 až 1998 byl generálním ředitelem na ministru náboženských věcí a v roce 1999 se stal generálním tajemníkem strany Šas. V roce 2001 byl po vstupu strany do vlády národní jednoty premiéra Ariela Šarona jmenován ministrem náboženských věcí, a to navzdory tomu, že nebyl členem Knesetu. V ministerské funkci setrval až do voleb v roce 2003.\n\nJe ženatý a má šest dětí.\n\n"}
{"id": "675287", "url": "https://cs.wikipedia.org/wiki?curid=675287", "title": "Krušina", "text": "Krušina\n\nKrušina může být:\n\n\n\n"}
{"id": "675288", "url": "https://cs.wikipedia.org/wiki?curid=675288", "title": "Butyllithium", "text": "Butyllithium\n\nButyllithium (CHLi) je organokovová sloučenina lithia a butanu. Je nestabilní.\n\nButyllithium se většinou používá jako roztok. Je také dostupné jako nejčastěji 15% nebo 25% roztok v alkanech (pentan, hexan nebo heptan), roztok je většinou světle žlutý. Byly také připraveny roztoky v diethyletheru a tetrahydrofuranu, ale nejsou dostatečně stabilní.\n\nPoužívá se jako iniciátor polymerizace elastomerů, například polybutadienu a polystyrenbutadienstyrenu. Také se používá jako silná zásada v organické syntéze v chemickém průmyslu i v laboratoři.\n\nPřevážně se používá pro anionickou polymerizaci dienů, například 1,3-butadienu:\n\nCHLi + CH=CH-CH=CH → CH-CH-CH=CH-CHLi\n\nButyllithium lze použít i k polymerizaci ethenu a isoprenu.\n\nRočně se vyrobí asi 1 800 tun butyllithia.\nButyllithium se nejčastěji připravuje reakcí 1-brombutanu nebo 1-chlorbutanu s lithiem:\n\n2 Li + CHX → CHLi + LiX,\nkde X je Cl nebo Br.\n\nLithium používané v této reakci obsahuje 1 % až 3 % sodíku.\nRoztoky používané v této reakci obsahují benzen, cyklohexan a diethylether.\n\nPokud je prekurzorem brombutan, produkt je homogenní roztok butyllithia a bromidu lithného s malým množstvím oktanu. V případě použití chlorbutanu jako prekurzoru vzniká směs butyllithia a chloridu lithného.\n\nAlkyly lithia se skladují v atmosféře inertního plynu, aby nedošlo ke snížení reaktivity, protože reagují s vodou:\n\nCHLi + HO → CH + LiOH\n\na s oxidem uhličitým:\n\nCHLi + CO → CHCOLi.\n\n"}
{"id": "675295", "url": "https://cs.wikipedia.org/wiki?curid=675295", "title": "Geraldine Brooksová", "text": "Geraldine Brooksová\n\nGeraldine Brooks (* 14. září 1955, Sydney, Austrálie) je australská novinářka a spisovatelka. Světoznámou se stala poté, kdy v roce 2005 získala Pulitzerovu cenu. Od roku 2002 má občanství USA. Nezaměňovat se stejnojmennou americkou herečkou.\n\nVystudovala Sydney University a jako novinářka začínala \"The Sydney Morning Herald\". Získala stipendium na studium v USA a graduovala roku 1983 v oboru žurnalismus na New York City´s Columbia University. Příštího roku se vdala za amerického novináře Tony Horowitze a konvertovala k jeho víře, judaismu. Pracovala jako zahraniční reportér pro \"The Wall Street Journal\", pro který zasílala reportáže z krizových oblastí Blízkého východu, Afriky a Balkánu.\n\nRoku 1994 vydala knihu \"Devět částí touhy\" o muslimských ženách na Blízkém východě. Její první román \"Zázračný rok\" (2001), příběh ze 17.století, se stal celosvětovým bestsellerem. Další román vyšel roku 2005, jmenuje se \"March\" a jde o fiktivní příběh z americké občanské války. Za tento román získala následujícího roku Pulitzerovu cenu. Zatím poslední román \"Stvořitelé a spasitelé\" (People of the Book) získal též několik literárních cen. Jde o příběh staré hebrejské knihy odehrávající se během několika staletí v několika časových rovinách a v různých místech Evropy a Blízkého východu.\n\nBrooksová, Geraldine: Stvořitelé a spasitelé, Plus, Praha 2011 ISBN 978-80-259-0006-2\n\n"}
{"id": "675296", "url": "https://cs.wikipedia.org/wiki?curid=675296", "title": "Vlásenkářství", "text": "Vlásenkářství\n\nVlásenkářství je řemeslo, které se zabývá výrobou paruk čili vlásenek, příčesků a vlasových doplňků. \n\nVznik vlásenkářského oboru sahá až do starověku, do 3. tisíciletí př. n. l. Jako jedni z prvních užívali vlásenkářské výrobky staří \nEgypťané. Vznešení Egypťané měli své vlastní vlásenkáře a umělé pruhy a vousy byly jakýmsi symbolem postavení ve společnosti. Stejnou oblibu a význam měl tento obor u Babyloňanů, Asyřanů, Chetitů, Féničanů a Peršanů.\n\nS nástupem helénismu došlo k úpadku vlásenkářství, které se omezilo jen na některé výrobky. Ve středověku si vdané ženy vlasy zakrývaly, takže paruky nepotřebovaly. Teprve kolem roku 1500 začaly francouzské ženy nosit paruky a baroko přineslo nový a široký rozmach oboru. Roku 1656 vznikl v Paříži první cech vlásenkářů. Z té doby pochází obyčej soudcovských paruk a celou Evropu ovlivnila francouzská móda Ludvíka XIV., který alonžovou parukou zakrýval řídké vlasy.\n\nKolem roku 1700 vznikají obvykle pudrované \"alonžové\" paruky s vodorovně uspořádanými loknami z koňské a kozí srsti nebo z konopí. Už před Francouzskou revolucí však vyšly paruky z módy. Dnes se užívají buď jako odznak například soudcovského úřadu, ale zejména v divadle, ve filmu nebo při karnevalech. Vdané ortodoxní Židovky si mají zakrývat vlasy, proto i dnes někdy nosí paruku. Kolem roku 1960 vznikají různé módy vlasových příčesků a podobně.\n\nV současné době jsou k sehnání i tzv. zdravotní vlásenky,které využijí hlavně lidé,trpící onemocněními způsobujícími řídnutí,či úplné vypadání vlasového porostu.V době regenerace vlasových cibulek a růstu nových vlasů tyto vlásenky díky své vzdušné vazbě nenarušují obnovující se vlastní vlas,umožňují takto postiženému jedinci překlenout dobu,po kterou je vlastní tvořící se vlasový porost ještě esteticky nevzhledný a nenositelný.\n\n"}
{"id": "675297", "url": "https://cs.wikipedia.org/wiki?curid=675297", "title": "Inner Heat", "text": "Inner Heat\n\nInner Heat je dosud nevydané studiové album americké rockové hudební skupiny Frijid Pink. Album bylo nahrané v letech 2001-2002, v době svého reunionu. Skupina byla zvou obnovena v roce 2007, ale album zatím vydat neplánuje.\n\n\n"}
{"id": "675299", "url": "https://cs.wikipedia.org/wiki?curid=675299", "title": "The Joker (album)", "text": "The Joker (album)\n\nThe Joker je osmé album americké rockové hudební skupiny Steve Miller Band, vydané v roce 1973.\n\n\n"}
{"id": "675307", "url": "https://cs.wikipedia.org/wiki?curid=675307", "title": "Tomáš Mlynkec", "text": "Tomáš Mlynkec\n\nTomáš Mlynkec (* 25. listopadu 1952, Praha) je český dramatik a spisovatel.\n\nPůvodně zámečník a opravář vagonů v Bohumíně. Jeho prvotinou byl soubor povídek \"Pálení mrazem\" (1982), poté se s na dlouhý čas literárně odmlčel a až roku 2003 mu vyšel román \"Ženy, matky a dcery\" o osudech žen v jedné rodině. Roku 2008 mu pražské nakladatelství Motto vydalo knihu \"Slavíci kamenného mostu\", román o životě sochaře Matěje Václava Jäckla.\n\nJde i o autora několika divadelních her, např. \"Jsem hrdý, že jsem žena\".\n\nTomáš Mlynkec je jedním ze zakládajících členů občanského sdružení Maryška, které vzniklo roku 2000 jako literární klub a dnes pořádá i různé nekonvenční kulturní akce. Jeho partnerem je město Bohumín.\n\n\n"}
{"id": "675311", "url": "https://cs.wikipedia.org/wiki?curid=675311", "title": "RMS Majestic (1914)", "text": "RMS Majestic (1914)\n\nRMS \"Majestic, vybudován roku 1914 jako SS \"Bismarck, byl do dokončení \"Normandie\" v roce 1935 se svou hrubou prostorností 56 551 BRT největší parník na světě. Původně byl plánován jako třetí a největší z trojice zaoceánských parníků německé společnosti Hamburg America Line, ale jeho dokončení bylo opožděno kvůli první světové válce. Po válce ho získala britská společnost White Star Line a přejmenovala ho na \"Majestic\". Stal se její vlajkovou lodí a byl již druhou lodí společnosti tohoto jména (první byl \"Majestic\" (1890). Po službě pro White Star Line se stal cvičnou lodí Royal Navy pod jménem HMS \"Caledonia\".\n\n\"Bismarck\" byl vybudován v loděnicích Blohm & Voss v německém Hamburku. Na vodu byl spuštěn 20. června 1916 za účasti hraběnky Hanny von Bismarck, vnučky německého kancléře Otto von Bismarcka. Měl být vlajkovou lodí Hamburg America Line a poslední z „velké trojky“ Alberta Ballina (společně s parníky \"Imperator\", později RMS \"Berengaria\", a \"Vaderland\", který později dostal jméno \"Leviathan\"). Původně měl mít stejné rozměry jako \"Vaderland\", ale chybná informace zapříčinila, že si Hamburg America Line vyžádala jeho prodloužení o 6 stop a tím i zvětšení hrubé prostornosti, aby byl větší než parník Cunard Line \"Aquitania\". Ve skutečnosti ale byla \"Aquitania\" o 50 stop kratší než \"Vaderland\" a \"Bismarck\".\n\nPrvní světová válka následně ovlivnila jeho osud tak, že nikdy neplul pod německou vlajkou kromě zkoušek v roce 1922. Po postoupení do Británie podle podmínek Versailleské smlouvy si \"Bismarck\" a \"Imperator\" koupily White Star Line a Cunard. Tyto lodě jim zůstaly ve společném vlastnictví až do roku 1932, kdy Cunard zrušil příslušnou dohodu o společném vlastnictví lodí.\n\nSamotné předání vůbec neprobíhalo hladce. Pod nátlakem na jeho rychlé dokončení ho dělníci vymalovali v barvách Hamburg America Line se jménem \"Bismarck\", a dokonce jeho kapitánský můstek používali jako skladiště.\n\nJako vlajková loď White Star Line sloužil v letech 1922-1934. Po své první plavbě pod jménem \"Majestic\" v roce 1922 se stal hodně oblíbeným a v roce 1923 převezl více pasažérů, než kterákoli jiná loď na transatlantických linkách. V letech 1924, 1926, 1928 a 1930 převezl více pasažérů než jeho sesterské lodě a vysloužil si přezdívku „Kouzelná hůlka“.\n\nV prosinci 1924 se na něm díky strukturálním vadám otevřela trhlina dlouhá 100 stop, kvůli čemuž byl až do dubna 1925 v opravách, které zahrnovaly i zesílení trupu podél paluby B. Podobné trhliny menšího rozsahu byly zaznamenány i na jeho sesterské lodi \"Leviathan\", které však vyžadovaly pouze menší opravy. Stejně dlouhá trhlina se ale na \"Leviathanu\" objevila o pět let později.\n\nV roce 1925 dosáhl své rekordní rychlosti 25 uzlů, což bylo více než v případě jeho sesterských lodí, nicméně \"Leviathan\" ho v průměrných rychlostech každoročně lehce překonával.\n\nV roce 1928 podstoupil rozsáhlé modernizace, což mělo za následek nárůst počtu pasažérů, ale následující rok toto číslo mírně kleslo a pak se v roce 1930 naplno projevila velká hospodářská krize.\n\nV roce 1934 se přes můstek \"Majestiku\" přehnala enormní vlna, která zranila prvního důstojníka a posledního komodora White Star Line Edgara J. Tranta. Trant byl měsíc hospitalizován a svou službu na lodích poté ukončil.\n\nPo sloučení White Star Line a Cunardu v roce 1934 zůstal \"Majestic\" nadále ve službě až do roku 1936. V roce 1935 bylo oznámeno, že jako první bude odstavena jeho sesterská loď \"Berengaria\" kvůli několika požárům zapříčiněných starým vedením, ale rozhodnutí bylo odvoláno a první byl místo toho odstaven \"Majestic\".\n\nPo odstavení v Southamptonu byl 15. května 1936 prodán do šrotu. Vzhledem k tomu, že v rámci reparací připadl White Star Line, si ho tehdy nemohlo námořnictvo nechat. Nyní dalo namísto něj do šrotu 24 starých torpédoborců, kterými nahradili hodnotu šrotu z \"Majestiku\" a ten se teď stal výcvikovou lodí pod jménem HMS \"Caledonia\".\n\nPřestavba \"Majestiku\" zahrnovala zkrácení stěžňů a komínů, aby mohl proplout pod železničním mostem Forth Bridge a zmenšení počtu záchranných člunů.\n\n8. dubna 1937 opustil parník Southampton, aby se vydal na svoji novou základnu ve městě Rosyth, kde 23. dubna 1937 vstoupil do služby s kapacitou 1500 kadetů.\n\nPo vypuknutí druhé světové války byli kadeti ubytováni na břehu a loď byla dočasně ukotvena v zálivu Firth of Forth, aby se přístav uvolnil pro vojenské účely. Ve svém novém kotvišti \"Caledonia\" čekala, než se rozhodlo o jeho likvidaci.\n\n29. září 1939 \"Caledonii\" zachvátil požár a posléze se potopila. V březnu 1940 byl vrak prodán do šrotu, což se ale stalo až 17. července 1943 poté, co byly zbytky \"Caledonie\" vyzvednuty a odtáhnuty na vrakoviště.\n"}
{"id": "675313", "url": "https://cs.wikipedia.org/wiki?curid=675313", "title": "Sláva Vorlová", "text": "Sláva Vorlová\n\nSláva Vorlová, rozená Miroslava Johnová, pseudonym Mira Kord (15. března 1894 Náchod – 24. srpna 1973 Praha) byla česká hudební skladatelka, jenž patří mezi nejoriginálnější české hudební skladatele 20. století.\n\nPocházela z hudební rodiny, její otec Rudolf John byl kapelníkem v Náchodě, její matka Emilie Johnová byla zpěvačka a klavíristka.\n\nNejprve studovala zpěv u Rosy Papierové na Hudební akademii ve Vídni, v roce 1915 přesídlila do Prahy kde soukromě studovala hru na klavír u Václava Štěpána a kompozici u Vítězslava Nováka. Vykonala státní zkoušky ze zpěvu a klavíru a stala se v Náchodě učitelkou hudby. V roce 1919 se provdala za podnikatele Rudolfa Vorla (1891-1945) a posléze 15 let pracovala v jeho firmě „Vorel, továrna na dámské klobouky, Praha“.\n\nV roce 1933 se vrátila ke komponování a složila smyčcový kvartet \"Beskydy\". Další rok pokračovala ve studiu skladby na mistrovských kurzech u Jaroslava Řídkého na Pražské konzervatoři a soukromě studovala hru na klavír u Františka Maxiána. Od roku 1930 manželé bydleli ve vilové čtvrti na Barrandově ve Skalní 8. Zde se scházeli hudebníci například z Ondříčkova kvarteta, Jaroslav Řídký, Alois Hába, František Maxián, Jan Panenka, Josef Páleníček nebo Miloš Sádlo. Další přátelé (Antonín Seeman, Karel Sušický, Jiří a Eugen Podubecký) tvořili dohromady „Barrandovské kvarteto“.\n\nDne 8. května 1945 se stala svědkem popravy svého manžela nacistickým komandem SS, což byl pro ni osobně velmi traumatizující zážitek.\n\nV roce 1948 začala spolupracovat s básníkem a libretistou V. H. Roklanem (což byl pseudonym Vladimíra Hlocha), který se stal jejím dalším životním partnerem.\n\nZemřela na rakovinu v Praze v roce 1973. \n\nV roce 1959 byla oceněna vyznamenáním \"Za vynikající práci\". V roce 1971 byl v Náchodě založen \"Komorní orchestr Slávy Vorlové\".\n\nJejí dílo zahrnuje hudbu vokální, orchestrální, komorní, operní a písňovou (včetně písní jazzových).\n\nLibreta vesměs V. H. Roklan.\n\n\n\n\n\n\n\n"}
{"id": "675320", "url": "https://cs.wikipedia.org/wiki?curid=675320", "title": "James LaBrie", "text": "James LaBrie\n\nKevin James \"Two Knees\" LaBrie (5. května 1963 Penetanguishene, Ontario, Kanada) je kanadský zpěvák, nejvíce známý jako frontman progressive metalové skupiny Dream Theater.\n\nNarodil se v Penetanguishene v provincii Ontario v Kanadě. Začal zpívat a také hrát na bicí nástroje ve věku 5 let. Už jako teenager byl členem několika kapel, coby zpěvák nebo také bubeník. Přestal hrát na bicí ve svých 17 letech a v roce 1981, kdy měl 18, se odstěhoval do města Toronto, aby mohl dále rozvíjet své hudební vlohy.\n\nPo krátkodobém pobytu v různých kapelách se stal zpěvákem glam metalové skupiny \"Winter Rose\", která vydala v roce 1989 stejnojmenné album. V roce 1990 se dozvěděl, že americká progresivní metalová kapela \"Dream Theater\" hledá nového zpěváka, a tak předložil svůj demo-snímek a velmi brzy už letěl do New Yorku na konkurz. Na zkoušce se mu dobře dařilo a byl vybrán z 200 dalších nadějných talentů na pozici zpěváka v kapele Dream Theater na plný úvazek.\n\nJames LaBrie měl od té doby významný vliv na vokální melodie každého alba Dream Theater, ale až do nedávné doby měl malý přístup na instrumentaci hudby Dream Theater. V roce 2011 vyšlo album \"A Dramatic Turn of Events\", kde se objevují hudební kredity Jamese LaBrie na třech písních.\n\nK roku 2012 napsal, nebo byl alespoň spoluautorem textu nejméně jedné písně na každém z osmi alb Dream Theater, které s ním, coby členem kapely vydali. Z 10 vydaných alb se textově nepodílel na \"Images and Words\" a \"Black Clouds & Silver Linings\".\n\nPři odpovědi na otázku pro Prog-sphere.com \"„Která je jeho nejoblíbenější píseň s Dream Theater hraná živě?“\" James říká: \"„nejoblíbenější písnička je pro mě Scarred, miluji zpívat tuto píseň naživo. A také Octavarium, celé to vzrušující vystoupení.“\"\n\n"}
{"id": "675323", "url": "https://cs.wikipedia.org/wiki?curid=675323", "title": "Alex Van Halen", "text": "Alex Van Halen\n\nAlexander Arthur \"Alex\" Van Halen (* 8. květen 1953, Amsterdam, Nizozemsko) je nizozemský hudebník, nejvíce známý jako zakládající člen skupiny Van Halen, kterou založil spolu se svým bratrem Eddie Van Halenem. Ve skutečnosti se jeho bratr Eddie učil hrát na bicí, zatímco Alex zkoušel kytaru. Alex strávil hodně času hraním na Eddieho bicí soupravu a po čase se stal mnohem schopnější bubeník než Eddie.\n\nV roce 1974 bratři Van Halenovi, David Lee Roth a Michael Anthony založili skupinu, jednoduše nazvanou Van Halen. V roce 1977 byli přijati k Warner Brothers a v roce 1978 vydali své první album. Bratři Van Halenovi jsou jediní dva členové skupiny Van Halen, kteří jsou ve skupině od začátku až dosud.\n\nAlex se narodil v Amsterdamu. Jeho otec Jan byl výborný jazzový saxofonista a klarinetista. Jeho matka Eugenia je z Indonésie. Jeho rodina se v roce 1962 přestěhovala do Pasadeny v Kalifornii. Přestože Alex je profesionální bubeník, hudební aspirace začal na kytaře a jeho bratr Eddie začal s bicími. Když Eddie slyšel jak Alex výborně zahrál bicí sólo v písni \"Wipe Out\" od skupiny The Surfaris rozhodl se, že se začne učit na elektrickou kytaru.\n\nV roce 1971 odmaturoval z Pasadenské vysoké školy v Kalifornii. Potom si na krátkou chvíli vzal hodiny hudební teorie , kompozice a aranžování ve škole Passadena City College, kde potkal Davida Leeho Rotha a Michaela Anthonyho. Založili skupinu \"Mammoth\" a Alex spolu s ostatními opustili Passadena City College.\n\nAlex s Eddiem měli několik skupin než založili Van Halen. Jména jejich předchozích kapel byla \"The Broken Off Combs, The Space Brothers a Mammoth Chammoth\".\n\nV roce 1972 Alex a Eddie založili skupinu \"Mammoth\" s Markem Stonem jako baskytaristou a Eddiem jako zpěvákem. Kapela si pronajala Davidův Leeův Rothův PA systém pro jejich vystoupení. Po chvíli se Eddie unavil zpíváním a tak se rozhodli, aby Roth vstoupil do kapely a navíc to bylo mnohem levnější. Později v roce 1977 bylo jméno \"Mammoth\" zabráno jinou kapelou, tak jméno \"Mammoth\" nahradili jménem Van Halen a Stone byl nahrazen Michaelem Anthonym.\n\nAlex jako své vzory uvádí rockové bubeníky Johna Bonhama, Gingera Bakera, Keitha Moona, Raye Phillipse a jazzového bubeníka Buddyho Riche, který na něj měl celoživotní vliv.\n"}
{"id": "675325", "url": "https://cs.wikipedia.org/wiki?curid=675325", "title": "Guy Fletcher", "text": "Guy Fletcher\n\nGuy Fletcher (* 24. května 1960, Maidstone, Kent, Anglie, Spojené království) je anglický multiinstrumentalista, nejvíce známý jako člen britské rockové skupiny Dire Straits. Mimo Dire Straits spolupracoval také s umělci jako jsou Mark Knopfler (také člen Dire Straits) a Roxy Music.\n\n"}
{"id": "675326", "url": "https://cs.wikipedia.org/wiki?curid=675326", "title": "Rhônská nížina", "text": "Rhônská nížina\n\nRhônská nížina (francouzsky \"Plaine du Rhône)\", též Rhônsko-saônská nížina je od severu k jihu se rozšiřující kotlina, která ze západu ohraničuje alpský oblouk a odděluje ho od Francouzského středohoří. Navazující nížiny na středomořském pobřeží v kraji Languedoc oddělují Francouzské středohoří od moře a dále na západ také od Pyrenejí, kde kotlina řeky Aude propojuje Languedoc s Akvitánskou pánví.\n\nNa severu kotlina začíná údolím Saôny zhruba na úrovni Besançonu a severní hranice Švýcarska. Později se Saôna vlévá do Rhôny, která přitéká z východu z Alp. Největší část nížiny leží na území francouzských krajů Rhône-Alpes, Provence-Alpes-Côte d'Azur \"(Provença-Aups-Còsta d'Azur)\" a Languedoc-Roussillon \"(Lengadòc-Rosselhon).\" V deltě Rhôny se nachází přírodní rezervace Camargue.\n\nVáclav Král řadí Rhônsko-saônskou nížinu ještě do alpské provincie a dělí ji následovně:\n\n"}
{"id": "675331", "url": "https://cs.wikipedia.org/wiki?curid=675331", "title": "Tabulka symbolů", "text": "Tabulka symbolů\n\nTabulka symbolů je v informatice označení pro datovou strukturu, kterou používá překladač nebo interpret pro uložení všech identifikátorů nalezených ve zdrojovém kódu programu, které jsou doplněny o další informace. Tabulku symbolů může používat většina částí překladače. Vzhledem k tomu, že je zde uvedena i informace o velikosti objektu, často se toho využívá při statické nebo dynamické alokaci paměti.\n\nJednou z možností konstrukce tabulky je využití metod podobných prohledávání databází (tvorba indexů pro záznamy). Tvorbu ovlivňuje potřeba dvou základních operací a to vkládání a vyhledávání. Shodným znakem při implementaci tabulky symbolů je většinou použití hashovací tabulky. Překladač může využít jednu velkou tabulku pro všechny symboly nebo několik menších hierarchicky uspořádaných tabulek pro různé části zdrojového kódu. Konkrétní implementace se liší podle toho, zda se tabulka vytváří pro jazyk bez blokové struktury (např. BASIC) nebo jazyk s blokovou strukturou programu (Pascal atd.).\n\nU těchto jazyků se využívají tři způsoby implementace: neseřazené tabulky, seřazené tabulky a uložení obsahu tabulky do stromové struktury. Neseřazené i seřazené tabulky mají poměrně neefektivní vyhledávání i zápis (lineární složitost). V třetím případně je složitost vkládání i vyhledávání zredukována, ale za cenu větší paměťové náročnosti a složitostí implementace.\n\nU těchto jazyků je situace složitější o nutnost zachovat blokovou strukturu zápisu programu, tzn. umožnit používání lokálních proměnných, procedur a funkcí. Toho lze docílit vytvořením několika tabulek (pro každý blok jedna), které jsou uspořádány do stromové struktury, přičemž při hledání záznamu se postupuje ve stromu pouze vzhůru (ke kořeni). Může být využito též zásobníku.\n\nTabulka symbolů se využívá při sémantické analýze, po které by měla obsahovat všechny nalezené identifikátory jako například proměnné, konstanty, procedury, funkce a informace o nich. Ukládané informace se odvíjí od objektu, který je do tabulky ukládán. Ukládání provádí ve většině případů lexikální analyzátor. Informací se využívá nejen ke kontrole, ale následně i v dalších částech překladače (například při alokaci paměti).\n\nZde je uveden jednoduchý příklad několika položek v tabulce symbolů, který obsahuje pouze proměnné. První sloupec obsahuje adresu do paměti, kde je proměnná uložena. Ukládání provádí interpret a může mít absolutní, nebo relativní podobu. Druhý sloupec popisuje typ symbolu, zde se jedná o typ použité proměnné. Pokud by se jednalo o funkci, bylo by zde uvedeno více údajů (např. typ jednotlivých parametrů, typ návratové hodnoty atd.). Ve třetím sloupci je uveden název symbolu. Čtvrtý sloupec obsahuje délku, nebo také velikost, ta může být závislá na použité platformě a je také dána definicí v konkrétním jazyce.\n\nJak je možné vidět v uvedené tabulce, proměnná indexDoPole nebyla deklarována, ale byla použita. Pokud bychom používali jazyk, který umí používat pouze deklarované proměnné, jednalo by se o sémantickou chybu.\n\n\n"}
{"id": "675333", "url": "https://cs.wikipedia.org/wiki?curid=675333", "title": "Anomoepus", "text": "Anomoepus\n\nAnomoepus je vědecké jméno, přisouzené tříprstým stopám neznámého ptakopánvého dinosaura. Zřejmě šlo o menšího ornitopoda či několik různých rodů, žijících na přelomu svrchního triasu a spodní jury (asi před 210-190 miliony let). Poprvé byly stopy anomépa objeveny již v roce 1802 v americkém státě Massachusetts. V roce 1848 je popsal přírodovědec Edward Hitchcock, který je nesprávně identifikoval jako stopy velkých pravěkých ptáků. Později se však ukázalo, že jde skutečně o stopy neptačích dinosaurů. Dnes je ichnotaxon \"Anomoepus\" znám podle asi 26 různých druhů a nálezy tohoto typu jsou známé téměř z celého světa. V roce 2011 byl objev stop tohoto typu ohlášen také z Čech (stopa na pískovcové desce z lokality \"U Devíti Křížů\"). Již dříve byla z našeho území popsána také stopa malého teropoda, možná ichnorod \"Eubrontes\".\n\nZajímavý nález tohoto ichnotaxonu (ovšem v rámci ichnotaxonu \"Moyenisauropus karaszevskii\") pochází z polských Svatokřížských hor. Zde byla tato tříprstá stopa objevena v přímé asociaci s petroglyfy (skalními rytinami) dávných civilizací, které zde možná stopu oslavovaly, snažily se ji interpretovat a vytvořily představu o jejích původcích.\n\n\n"}
{"id": "675336", "url": "https://cs.wikipedia.org/wiki?curid=675336", "title": "Karel Paťha", "text": "Karel Paťha\n\nKarel Paťha (29. prosince 1915 Kuňovice – 22. listopadu 1984 Praha) byl český překladatel, autor povídek a odborné literatury z oblasti účetnictví.\n\nJeho rodiče vlastnili v Kuňovicích zájezdní hostinec tzv. \"Kuňovku\". Jeho bratranec byl malíř Josef Krčil.\n\nVystudoval gymnázium v Benešově a v letech 1935–1939 Vysokou školu obchodní v Praze obor hospodářské právo.\n\nZa druhé světové války pracoval jako zemědělský revizor. Do roku 1951 pracoval jako referent \"Úřadu předsednictva vlády pro účetnictví komunálních podniků\" v celé republice. V roce 1951 v rámci přesunu 77 500 administrativních pracovníků do výroby byl přeložen jako dělník do dolů do Ostravy a poté do ČKD Sokolovo. Po r. 1955 nastoupil jako účetní na ministerstvo zdravotnictví a v r. 1958 nastoupil do firmy SPOFA.\n\nPřekládal hlavně z rumunštiny a z italštiny. Dále pak z francouzštiny, němčiny, maďarštiny, latiny. Překládal hlavně divadelní hry. Dále psal eseje prózu a povídky, které vycházely novinách a časopisech.\n\n\n\n"}
{"id": "675337", "url": "https://cs.wikipedia.org/wiki?curid=675337", "title": "Psanec Josey Wales", "text": "Psanec Josey Wales\n\nPsanec Josey Wales (v originálu \"The Outlaw Josey Wales\") je americký western z roku 1976. Film režíroval Clint Eastwood, proslulý rolemi neohrožených hrdinů Divokého západu, který zde hrál také titulní roli. Příběh je zasazen do neklidného období Ameriky po skončení občanské války Severu proti Jihu. Josey Wales, který byl na straně Jihu, musí nyní prchat před zastánci Severu, kterým se chtěl spolu s ostatními členy jeho skupiny vzdát a kteří je zradili.\n\nHudbu k tomuto snímku vytvořil Jerry Fielding a získala nominaci na cenu Akademie - Oscara.\n\nPříběh vypráví o muži jménem Josey Wales. Kdysi to býval osadník a žil poklidně se svou rodinou, tu ale vyvraždili muži ze strany Unie a tak se Wales přidal na stranu Konfederace do skupiny, složené z kovbojů a zálesáků. Po prohře Konfederace jim jejich velitel Fletcher nabídne, aby se vzdali a nakonec tedy přijedou do tábora Severu. Byli ale zrazeni a jejich velitel je nechá postřílet. Unikne jen Josey Wales a mladý, těžce zraněný Jamie. Oba musí i přes zranění prchat, protože se z nich stali štvanci a je na ně vypsána odměna. Když už se po mnohých společně překonaných nebezpečí zdá, že se Walesův přítel uzdraví, zemře a Josey na čas prchá sám. Pak se k němu přidá indián Lone Watie, který ale patří k těm, kteří se přizpůsobili bělochům, mladá indiánka Moonlight, kterou Josey zachrání a malý pes. Spolu pak chtějí zachránit mladou Lauru Lee a její rodinu se ztřeštěnou babičkou Sárou, které unesli mexičtí zločinci a chtějí je předat indiánům Komančům. Přitom je ale Lone Watie také zajat a Josey musí čelit nepřátelům sám, nakonec však zvítězí. Se zachráněnou rodinou a skupinou dalších lidí, s nimiž se spřátelí, zůstanou i nadále a pomohou jim proti indiánům, jež je chtějí vyhnat z chaty, kde se usadili. Po bojích s nimi Josey vyjedná, že nechají chatu napokoji. Josey se také zamiluje do Laury, protože se ale nechce na nikoho vázat, odjede. Když se po čase vrátí, najde zde muže, kteří po něm stále pátrají. Jeden z nich je jeho bývalý velitel ze skupiny Konfederace - Fletcher - a nenápadně se Walesovi omluví. Josey pak se slovy \"Tuhle proklatou válku jsme tak nějak prohráli všichni\" odejde a se sluncem v zádech odjíždí.\n\n"}
{"id": "675339", "url": "https://cs.wikipedia.org/wiki?curid=675339", "title": "Marie Fikáčková", "text": "Marie Fikáčková\n\nMarie Fikáčková, rozená Schmidlová, (9. září 1936 Sušice – 13. dubna 1961 Praha) byla česká zdravotní sestra a vražedkyně.\n\nV roce 1955 vystudovala Střední zdravotní školu v Klatovech. Od roku 1957 pracovala jako zdravotní sestra na novorozeneckém oddělení sušické nemocnice. Pro její pracovní morálku se zvažovalo její zařazení do funkce vrchní sestry.\n\nDne 23. února 1960 zemřeli na oddělení během její služby dva novorozenci. Při pitvě bylo zjištěno, že zemřeli násilnou smrtí. O čtyři dny později 27. února byla zatčena přímo na svém pracovišti. Při následném výslechu se přiznala. Oba novorozenci byli ženského pohlaví ve stáří 20 hodin a 5 týdnů. Přiznala se, že oběma promáčkla hlavičku a jednomu navíc zlomila ruce. Přiznala také, že použila násilí proti asi deseti dalším novorozencům, ale ti – podle jejích slov – útok přežili.\n\nJako důvod uvedla pláč dětí, který ji vadil. Do protokolu doslova uvedla: \"Bití dětí jsem dělala v době, když jsem měla dostat menstruaci, anebo v průběhu menstruace, neboť mě rozčiloval pláč dětí, což ve mně vzbudilo úplnou nenávist k dětem\". Soudní lékaři ji shledali příčetnou, avšak se sklony k depresím, hysterii a k nekontrolovaným výbuchům vzteku.\n\nRozsudek smrti byl vynesen 6. října 1960. Byla popravena v ranních hodinách 13. dubna 1961 v pankrácké věznici.\n\n"}
{"id": "675345", "url": "https://cs.wikipedia.org/wiki?curid=675345", "title": "Edmund Wilhelm Braun", "text": "Edmund Wilhelm Braun\n\nEdmund Wilhelm Braun (23. ledna 1870 Epfenbach – 23. září 1957 Norimberk) byl německý historik umění a dlouholetý ředitel Slezského zemského muzea v Opavě.\n\nVystudoval gymnázium ve Freiburgu, kde začal studovat i na universitě archeologii a dějiny umění. Ve studiích poktračoval v Lipsku a dokončil je v roce 1895 na univerzitě v Heidelbergu ziskem titulu doktora filosofie. V letech 1894-1895 byl asistentem v Germanisches Nationalmuseum v Norimberku, od roku 1897 ředitelem Slezského zemského muzea v Opavě (Kaiser-Franz-Joseph-Museum für Kunst und Gewerbe). V této funkci působil až do odchodu do důchodu v roce 1935.\n\nOd roku 1918 byl konzervátorem památkového úřadu v Brně. Od roku 1919 byl hlavním mluvčím \"Sdružení výtvarných umělců Slezska\" (\"Vereinigung bildender Künstler Schlesiens\"), jehož cílem bylo sjednocení slezských německých umělců. Díky Braunovu předsednictví v tomto spolku získalo následně Slezské muzeum do sbírek mnoho děl malíře Adolfa Zdrazily nebo architektů Engelberta Kapse a Josefa Obetha. Posledně jmenovaný vytvořil \"Apoteózu E. W. Brauna\", která je alegorií Braunových vlastností a jasně svědčí o kladném vztahu umělců k tomuto významnému historikovi umění. V současnosti je toto dílo součástí sbírek muzea.\n\nOd roku 1922 řídil vídeňský umělecko-historický časopis Belvedere.\nV letech 1930-32 suploval jako mimořádný profesor výuku dějin na německé univerzitě v Praze. V letech 1941-1945 byl ředitelem říšského župního muzea v Opavě a zvláštním pověřencem pro muzea Protektorátu Čechy a Morava. Po válce byl odsunut do Norimberku, kde pak působil jako konzultant v Germanisches Nationalmuseum. V letech 1947-1951 byl profesorem dějin umění na univerzitě v Erlangen. \n\nJako okruh svého bádání si vybral vídeňský porcelán, miniatury a staré kresby. Mimo tyto oblasti se zabýval soudobým regionálním uměním. Publikoval odborné statě v časopisech Mitteilungen aus dem Germanischen Nationalmuseum, Mitteilungen des Kaiser Franz Joseph Museums für Kunst und Gewerbe troppau, , Mitteilngen des Mährischen Kunstgewerbmuseums, Kunst und Kunsthandwerk, Věstník Slezského zemského muzea, Numismatický časopis československý, Kunstchronik, Belvedere, aj. \n\n\n"}
{"id": "675353", "url": "https://cs.wikipedia.org/wiki?curid=675353", "title": "Jaroslav N. Ondra", "text": "Jaroslav N. Ondra\n\nJaroslav Němec Ondra (18. března 1925 Studená u Dačic –  8. dubna 2000 Praha) byl evangelický teolog, duchovní Českobratrské církve evangelické, ekumenický pracovník, mírový aktivista, profesor Komenského evangelické bohoslovecké fakulty, po roce 1990 Evangelické teologické fakulty Univerzity Karlovy.\n\nPo složení maturitní zkoušky v roce 1944 na gymnáziu v Brně byl prozatímním diakonem v Třebíči (1944–1945), v letech 1945–1948 vystudoval Husovu československou evangelickou fakultu bohosloveckou (HČEFB) v Praze; během studia se intenzivně věnoval práci ve Spolku posluchačů HČEFB a v Akademické YMCE. V dalších letech působil jako diakon (1948), vikář (1949) a farář (1951–1955) ve farním sboru ČCE Zruč nad Sázavou; poté 1955–1960 (fakticky), 1960–1967 (nominálně) byl farářem ve sboru Praha-Kobylisy. Od 1. listopadu 1959 pracoval po boku prof. Josefa Lukla Hromádky ve funkci generálního tajemníka Křesťanské mírové konference (KMK), od 1. 12. 1959 také tajemníka Ekumenické rady církví v Československu (ERC). V roce 1960 se stal ředitelem Ekumenického institutu při Komenského evangelické bohoslovecké fakultě v Praze. Doktorát teologie obhájil na Slovenské evangelické bohoslovecké fakultě v Bratislavě (1967) u generálního biskupa Evangelické církve augsburského vyznání na Slovensku prof. Jána Michalka.\n\nNa počátku tzv. normalizační éry byl v roce 1969 přinucen se obou ekumenických funkcí (KMK, ERC) vzdát, v letech 1970–1975 při zaměstnání vystudoval a získal doktorát práv na Právnické fakultě Univerzity Karlovy. Po čase se vrátil do práce v ERC a v rámci jejích obnovených i nově zavedených zahraničních styků věnoval se především evropským Evangelickým akademiím. V roce 1978 byl jmenován profesorem na Komenského evangelické bohoslovecké fakultě pro obor filozofie, po odchodu do důchodu (1990) až do své smrti v dubnu 2000 pracoval ještě na poloviční úvazek v Ekumenickém institutu ETF UK. Manželka Věra, rozená Němcová, syn Pavel.\n\nNezanechal obsáhlé vědecké a publicistické dílo, byl však uznávaným aktivistou na poli mezinárodní ekumenické mírové práce, osobně kazatelem, vnímavým sociálním teologem i pastorálním rádcem všem, kdo se na něj obrátili; po husitsky „\"každému pravdu přál\"“. V širším kontextu české křesťanské komunity je za hlavní přínos prof. Jaroslava N. Ondry považována jeho neúnavná, strategicky zaměřená mezikonfesní církevní práce v mnoha jejích aspektech, přesahující hranice vlastní církve, fakulty i tehdejšího domácího ekumenického hnutí.\n\nPublikoval studie a články v řadě domácích i zahraničních periodik, jejich soupis však zatím nebyl zpracován. Symptomaticky lze zaznamenat:\n\n\n\n"}
{"id": "675355", "url": "https://cs.wikipedia.org/wiki?curid=675355", "title": "Pastorace", "text": "Pastorace\n\nPastorace (čili péče o duchovní směřování) je soubor činností, jimiž církev navenek i dovnitř realizuje svoje poslání. Spočívá v působení na konkrétní lidi, ať už věřící, nebo nevěřící, v konkrétních životních podmínkách. Pastorační činnost se může týkat určité skupiny osob (např. pastorace mládeže) nebo určitých životních situací (např. pastorace v nemocnicích).\n\nPastorace je službou lidem a může spočívat v pomoci jak při hledání či upevňování víry, tak při řešení nejrůznějších životních situací, ale zahrnuje například i udílení svátostí. Problematikou pastorace se zabývá teologický obor označovaný jako pastorální teologie. Těžiště pastorační péče je ve farnostech; k její podpoře byly v římskokatolické církvi po roce 1990 zřízeny v jednotlivých diecézích na území České republiky pastorační střediska (např. v Praze v říjnu 1991).\n"}
{"id": "675358", "url": "https://cs.wikipedia.org/wiki?curid=675358", "title": "Ja'akov Geri", "text": "Ja'akov Geri\n\nJa'akov Me'ir Geri (: יעקב גרי, rodným jménem Jack Goering; 1901 – 18. prosince 1974) byl izraelský právník, podnikatel a politik, který v letech 1950 až 1951 zastával v izraelské vládě post ministra obchodu a průmyslu.\n\nNarodil se v Jihoafrické republice, profesí byl právník a po příchodu do britské mandátní Palestiny působil v právnické kanceláři, kde spolupracoval s Dovem Josefem, se kterým později zasedal ve vládě. Byl jedním ze zakladatelů investiční společnosti Africa Israel Investments a postupně působil jako její jednatel a od roku 1946 jako výkonný ředitel. Z pozice společnosti inicioval vznik sídla Savijon a vstup společnosti na akciové trhy.\n\nV roce 1950 byl jmenován ministrem obchodu a průmyslu ve druhé vládě a stal se v pořadí druhým ministrem, který nebyl členem Knesetu (prvním byl Jicchak Gruenbaum). V pozici ministra působil rok, a to až do voleb v roce 1951.\n\nV letech 1955 až 1963 zastával post předsedy rady pro rozvoj krajiny, který nakonec opustil ze zdravotních důvodů.\n\n"}
{"id": "675367", "url": "https://cs.wikipedia.org/wiki?curid=675367", "title": "Odvolání (rozcestník)", "text": "Odvolání (rozcestník)\n\nOdvolání může být:\n"}
{"id": "675370", "url": "https://cs.wikipedia.org/wiki?curid=675370", "title": "Jisra'el Kac (1927)", "text": "Jisra'el Kac (1927)\n\nJisra'el Kac (: ישראל כץ, žil 6. prosince 1927 – 29. října 2010) byl izraelský politik, který v letech 1977 až 1981 zastával v izraelské vládě post ministra práce a sociální péče.\n\nNarodil se ve Vídni a v roce 1938 podnikl aliju do britské mandátní Palestiny. V letech 1954 až 1959 vedl mládežnickou vesnici Kirjat Je'arim a v letech 1968 až 1973 působil jako ředitel Národního pojišťovacího institutu.\n\nAčkoli nebyl poslancem Knesetu, byl v roce 1977 jmenován ministrem práce a sociální péče ve vládě Menachema Begina a tento post zastával až do roku 1981.\n\nZemřel v říjnu 2010 ve věku 82 let a je pochován na jeruzalémském hřbitově Har ha-Menuchot.\n\n"}
{"id": "675373", "url": "https://cs.wikipedia.org/wiki?curid=675373", "title": "Portal 2", "text": "Portal 2\n\nPortal 2 je logická FPS počítačová hra vydaná společností Valve Corporation v dubnu 2011 a distribuovaná elektronicky přes službu Steam nebo v krabicové verzi společností Electronic Arts. Jde o pokračování původní hry Portal, která byla v roce 2007 vydána pouze jako doplněk balíčku Orange box. Hlavní postavou hry je opět Chell, původně pouze testovací objekt v Aperture Science. Chell se tentokrát probouzí ve své stázové komoře a snaží se nadobro již opustit ruiny bývalého komplexu Aperture.\n\nHra nově také nabízí hru více hráčů v kooperativním režimu. Dva hráči mohou hrát za roboty \"Atlas\" a \"P-Body\" vytvořené GLaDOS za účelem výzkumu bez rizika nevypočitatelných lidských faktorů chování. Každý hráč má vlastní portálovou pistoli a prochází jednotlivé místnosti společně.\n\nVe hře, kromě GLaDOS (Ellen McLainová), zazní také hlasy \"Wheatleyho\" (Stephen Merchant) a zakladatele Aperture Science \"Cavea Johnsona\" (J.K. Simmons).\n\nI před svým vydáním budila hra velká očekávání a ihned po uvedení se dočkala v prvních recenzích téměř maximálních ohodnocení..\n\nPointou hry je opět vytváření dvojice portálů, modrého a oranžového, které jsou mezi sebou propojeny. Pro vytvoření portálů slouží jediný nástroj, zvaný ASHPD (\"Aperture Science Handheld Portal Device\" nebo jednoduše \"Portálová pistole\"), který umí vytvořit oba portály na povrchu vytvořeném z měsíčních kamenů. K dispozici je neomezené množství \"munice\" pro vytváření portálů. Hráč se pohybuje po tzv. testovacích komorách nebo ruinách Aperture Science, kde se ale vyskytují i plochy tmavé, na nichž nelze portál vytvořit.\n\nPo vytvoření obou portálů lze procházet z jednoho do druhého, eventuálně jeden umístit na zem a druhý na vyvýšené místo a tak se přemisťovat po prostorech Aperture. Na konci každé komory je výtah do další úrovně, ale součástí testovacích komor jsou i různé nástrahy jako nádrže s životu nebezpečnou tekutinou, posuvné zdi/podlahy, automatické střílny apod. Portály zůstávají na svém místě, dokud hráč znovu nevypálí pro vytvoření portálu dané barvy, dokud neprojde silovým polem nebo dokud jeden z portálu není zahrazen např. pohybující se stěnou.\n\nSprávným vytvořením portálů lze využít zachování hybnosti, kdy platí fyzikální zákon: \"„rychlost vstupu = rychlost výstupu“\". V praxi to lze využít pro skok z vyvýšeného místa do jednoho portálu a vysokou rychlosti, která původně byla pádem, vyletět z portálu druhého a doletět tak na potřebné místo. V průběhu hry se nachází i situace, kdy hráč musí skočit do jednoho portálu, vyletět (např. ze zdi) z druhého a ještě před dopadem vytvořit někde jinde portál další, ze kterého se dostane ještě dál.\n\nNově se ve hře objevují také další prvky. Propulsní gel, oranžový, sloužící ke zrychlení a repulsní, modrý, pro odrážení. Hráč během hry bude muset využít obou pro dosažení jinak nedostupných míst, kombinovat jejich použití nebo využít jejich vlastností ve spojení s portály. Gely přináší tak nové možnosti, kdy např. hráč musí nejen portály dopravit gel na danou plochu, ale ještě musí vytvořit portály tak, aby měl dostatečnou plochu pro rozběh a modrý (odrazový) gel na konci plochy.\n\nChell se probouzí ve své \"ubytovně\", která je stázovým kontejnerem umístěným mezi dalšími tisíci kontejnerny dříve obývanými testovacími subjekty. Osamostatněné jádro pojmenované Wheatley (namluven Stephenem Merchantem) pomůže Chell se dostat ven do ruin Aperture Laboratories. Poté, co projde několika rozpadlými a poničenými testovacími místnostmi nalezne portálovou zbraň, u které jsou k vidění kresby přeživšího bývalého vědce přezdívaného Ratman, který začal Chell po událostech z prvního dílu glorifikovat. Cesta dále však vede přes bývalou místnost s GLaDOS, kde dojde k nechtěnému spuštění studeného restartu a počítač znovu ožívá.\n\nGLaDOS vrhne Chell do dalších testovacích místností, během kterých jí psychicky znemožňuje a satiricky si na ní vybíjí svůj vztek. V jedné z posledních testovacích místností je Chell zachráněna Wheatleym, se kterým se vydává sabotovat obranný systém GLaDOS. Ten tvoří systém střílen a neurotoxinu. Po splnění těchto úkolů se oba vrací zpět až k samotné GLaDOS. Chell připojí Wheatleyho do systému a ten převezme nad GLaDOS kontrolu a sám začne využívat její tělo. Ji samotnou zapojí do brambory (narážka na vědecké experimenty prováděné dětmi rodičů pracujících v Aperture Science). GLaDOS jej však uráží, když jej označuje za jádro, které pouze mělo snížit její intelekt a tím jej označuje za procesor čiré blbosti. Wheatley, až doposud spíše komik, se nesmírně rozzlobí a Chell spolu s GLaDOS shodí do několik kilometrů hluboké šachty. Na konci šachty GLaDOS odnese pták a Chell zjišťuje, že se nachází ve starém dole, který zakladatel Aperture Science, Cave Johnson přebudoval v původní testovací středisko.\n\nTesty, které zde nejprve prováděli astronauti a vrcholní sportovci, později dobrovolníci a samotní vědci, byly založeny na hříčkách s různými druhy gelů. Jeden z gelů byl vytvořen z prvků Měsíce, které však byly jedovaté a jejichž účinkům Cave Johnson podlehl. Před smrtí si však splnil svůj sen a přenesl osobnost své lidské asistentky Caroline do počítače, čímž stvořil samotnou GLaDOS, u které se vlivem jeho nahraných zpráv začíná tato osobnost projevovat. Po návratu zpět do nových laboratoří se Chell spolu s GLaDOS, coby bramborou, snaží zastavit Wheatleyho, který soustavně přestavuje a vytváří nové testovací místnosti, ničí celý komplex, který již sám o sobě může každou chvílí explodovat. Plán GLaDOS, zničit Wheatleyho otázkou paradoxu však nevyjde a Chell musí plnit další Wheatleyho hádanky, které ovšem aspoň zpočátku postrádají logiku, než začne čerpat inspiraci u původních místností, které navrhla ještě GLaDOS. Wheatley, původně pomocník se vlivem systému mění v obdobu GLaDOS, nezajímá jej nic jiného než testování a další výzkum. Když už mu Chell přestane být užitečná, rozhodne se jí zabít, ale té se daří utéci a dostat se až do jeho \"doupěte\", jak sám Wheatley nazval centrální místnost. Wheatley se na souboj s Chell připravil, aby neudělal znovu podobné chyby jako GLaDOS v prvním díle. Protože se však celý komplex rozpadá, objeví se skulina, kterou je vidět měsíc. Chell vypálí jeden portál pod Wheatleyho a druhý na měsíc a vlivem úniku atmosféry se na chvilku dokonce objeví nad povrchem měsíce, nedaleko místa přistání modulu Eagle z Apolla 11. GLaDOS mezitím převezme kontrolu nad svým tělem a systémy Aperture a vtáhne Chell portály zpět. Wheatleyho však nechá ve vesmíru na pospas jádru posedlého vesmírem.\n\nChell se na moment setkává s Atlasem a P-body, roboty, kteří ji nahradí pro další výzkum. GLaDOS ji nechává vyjet na povrch mezi rozkvetlá pole a v mezipatře jí zpívají turety. Na konci cesty výtahem za ní ještě vyhazuje kostku společnici. \n\n\nZahraniční server sdružující výsledky hodnocení her různých tištěných i internetových magazínů uvádí průměrné hodnocení 95.68%. Server Metacritics uvádí výsledek 95%.\nV tuzemsku si Portal 2 získal ještě lepší prvotní kritiky, když se k pomyslnému maximálnímu hodnocení přiblížil ještě více.\n\nSlabé stránky\n\n\n"}
{"id": "675381", "url": "https://cs.wikipedia.org/wiki?curid=675381", "title": "Tatta", "text": "Tatta\n\nTatta může znamenat:\n\n\n"}
{"id": "675384", "url": "https://cs.wikipedia.org/wiki?curid=675384", "title": "Tatta (řeka)", "text": "Tatta (řeka)\n\nTatta ( , nebo ) je řeka v Jakutské republice v Rusku. Je dlouhá 414 km. Plocha povodí měří 10 200 km².\n\nPramení na Přilenské planině a teče na sever v široké dolině. Ústí zleva do Aldanu (povodí Leny).\n\nZdrojem vody jsou převážně sněhové srážky. Průměrný roční průtok vody činí pouhých 5 m³/s. Promrzá až do dna od prosince do dubna. V létě v suchých letech vysychá. Zamrzá v říjnu a rozmrzá v květnu.\n"}
{"id": "675387", "url": "https://cs.wikipedia.org/wiki?curid=675387", "title": "Alena Kožíková", "text": "Alena Kožíková\n\nAlena Kožíková (* 14. května 1941 Praha) je česká divadelní dramaturgyně, teatroložka a překladatelka z francouzštiny.\n\nPochází z rodiny spisovatele Františka Kožíka a herečky Zdenky Švabíkové (sestry herečky Jarmily Švabíkové, provdané za herce Josefa Grusse).\n\nPo maturitě na jedenáctiletce byla přijata na Divadelní fakultu Akademie múzických umění v Praze, obor režie a dramaturgie. K jejím profesorům patřil např. Ota Ornest, Miloš Nedbal a Aleš Podhorský. Ještě před absolutoriem na DAMU v roce 1961 nastoupila do Jihočeského divadla v Českých Budějovicích. Její diplomovou prací na DAMU byly dějiny Jihočeského divadla. V roce 1968 absolvovala stáž ve Francii, kde ji zastihla telefonická nabídka ředitele MDP Oty Ornesta na angažmá ve funkci dramaturgyně v Městských divadlech pražských. Místo přijala a v MDP pak působila v letech 1968–1995. \n\nV roce 1996 ji angažovala do Vinohradského divadla ředitelka Jiřina Jirásková. Zde pak působila jako dramaturgyně až do roku 2007, kdy činnost zakončila jako redaktorka publikace ke stému výročí založení Divadla na Vinohradech. \n\nJe vdaná za vysokoškolského pedagoga Ladislava Mertla, se kterým má dva syny (Jan a Jakub).\n\nJe překladatelkou z francouzštiny. V současné době vypomáhá jako dramaturgyně pro zájezdová představení. Publikuje odborné články např. v Divadelních novinách. Je autorkou nebo spoluautorkou několika knih, mimo jiné knihy o svém otci, nazvané \"František Kožík – Tisíc slov o lásce\" (vydal Petrklíč, Praha, 1998). \n\n\n\n"}
{"id": "675388", "url": "https://cs.wikipedia.org/wiki?curid=675388", "title": "Franz Samuel Karpe", "text": "Franz Samuel Karpe\n\nFranz Samuel Karpe ( , \"František Samuel Karpe\"; 17. listopadu 1747 Kranj – 4. října 1806 Vídeň) byl slovinský filosof, profesor na univerzitách v Olomouci a Vídni, v roce 1781 rektor olomoucké univerzity.\n\nFranz Samuel Karpe se narodil do měšťanské rodiny v Kranji, nedaleko Lublaně. Záhy mu však zemřeli rodiče a o jeho výchovu a vzdělání se pak starala rodina hraběte Lichteberga. Karpe nastoupil do jezuitské koleje v Lublani, kterou dokončil v roce 1768.\n\nO rok později se Karpe přestěhoval do Vídně, kde studoval právo a filosofii. Studium zakončil v roce 1773 a o rok později se stal profesorem Filosofické fakulty olomoucké univerzity. Zde vyučoval logiku, metafyziku a morální filosofii. V roce 1777 se stal také direktorem fakulty, přičemž jeho plat byl 600 zlatých (pro srovnání: profesor práva Josef Vratislav Monse dostával 900 zlatých). Stal se také přísedícím akademického senátu.\n\nMezi lety 1778–1782 byla univerzita přesunuta do Brna. V Brně Karpe začal vyučovat také pedagogiku. V roce 1781 se pak stal rektorem.\n\nKarpe byl zapáleným obdivovatelem Leibnize a Wolffa, avšak kritikem Kanta. Současně také prosazoval deistické a empiristické postoje po vzoru Locka. Patřil k několika málo filosofům Habsburské monarchie, kterým dvorští cenzoři v dané éře dovolili publikovat.\n\nV roce 1786 se Karpe stal profesorem filosofie na Vídeňské univerzitě, kde setrval až do své smrti v roce 1806.\n\nKarpeho dílo lze rozdělit na olomouckou a vídeňskou periodu.\n\n"}
{"id": "675398", "url": "https://cs.wikipedia.org/wiki?curid=675398", "title": "Paxton", "text": "Paxton\n\nPaxton může být:\n\n\n\n\n"}
{"id": "675415", "url": "https://cs.wikipedia.org/wiki?curid=675415", "title": "Jan Jeník (kazatel)", "text": "Jan Jeník (kazatel)\n\nJan Jeník, v německém prostředí známý též jako Johannes Jaenicke (či Jänicke) (6. července 1748, Berlín – 27. července 1827, Berlín) byl luterským kazatelem a zakladatelem první misijní školy v Německu. \n\nPůsobil v českém exulantském sboru v Berlíně, nejprve jako druhý pastor a od roku 1792 jako první pastor. Byl pietistického ražení.\n\nRoku 1800 založil misijní školu, o pět let později založil Biblickou společnost a v roce 1811 spolek pro vydávání křesťanských traktátů. Věnoval se i diakonické činnosti – pro chudé založil tzv. \"Polévkový ústav\" (\"Suppenanstalt\").\n\nZasloužil se o vydání české Bible v letech 1807 a 1813; obě vydání této tzv. \"berlínky\" byla hojně šířena i v českých zemích. \n\nJeho mladší bratr Josef Daniel Jaenicke působil jako misionář v Indii.\n\n\n\n"}
{"id": "675416", "url": "https://cs.wikipedia.org/wiki?curid=675416", "title": "Scratch", "text": "Scratch\n\nScratch je vizuální programovací jazyk, tzn. jazyk, který umožňuje vytvářet programy manipulací s grafickými programovými elementy a ne v textové podobě. Školáci, studenti, učitelé a rodiče ho mohou bezplatně používat jako multimediální autorský nástroj ke snadnému vytváření různých her a mít ho jako odrazový můstek do vyspělejšího světa počítačového programování. Je vhodný pro výuku i zábavu a byl použit v řadě různých projektů včetně simulací a vizualizací pokusů, k přípravě přednášek s animovanými prezentacemi, při tvorbě interaktivního umění, hudby a animovaných příběhů pro sociální vědy. Prohlížení existujících projektů dostupných na webových stránkách Scratche, jejich pozměňování a testování provedených úprav (bez jejich ukládání) nevyžaduje žádnou registraci.\n\nScratch uživatelům dovoluje používat programování řízené událostmi s různými aktivními objekty označovanými v angličtině jako „\"sprites\"“, v české verzi jako \"postavy\". V jednoduchém editoru, který je součástí Scratche, je možné tyto postavy nakreslit – jako vektorovou nebo bitmapovou grafiku – anebo se mohou importovat z nějakého vnějšího zdroje, včetně webové kamery.\n\nV současné verzi se Scratch nemusí instalovat, pracuje se s ním online způsobem v internetovém prohlížeči. Zájemci, kteří chtějí Scratch používat bez připojení k Internetu, si mohou stáhnout \"Scratch 2 offline editor\" ve verzi pro Windows, Mac OS nebo Linux. Jazyk Scratch je lokalizován do češtiny.\n\nNázev Scratch je odvozen z techniky označované jako „scratching“ a používané diskžokeji, kteří v minulosti rozšířené vinylové desky během přehrávání na gramofonu rukou smýkali vpřed a zpět a tím generovali různé zvuky (scratching lze překládat jako škrábání, skřípání, drhnutí).\nV informatice scratching znamená opakované využívání programů nebo jejich částí, které lze kombinovat, sdílet a přizpůsobovat jiným účelům. A právě takový „remix“ je význačným rysem jazyka Scratch, jehož uživatelé si mohou stahovat publikované projekty jiných účastníků, upravovat je podle svých představ a své výtvory opět zveřejňovat pro další zájemce.\n\nVývoj Scratche 1.0 se odehrál v období 2003–2007. V roce 2007 také vznikly webové stránky, na nichž mohli uživatelé ukládat a sdílet své projekty. Dlouho užívaná a oblíbená byla verze 1.4 z roku 2009. V květnu 2013 se objevila verze 2.0, obsahující četná rozšíření a použitelná v internetovém prohlížeči, tedy bez instalace na vlastním počítači. V lednu 2018 byl vypuštěn náhled verze 3.0, která oficiálně vyšla v srpnu roku 2018\n\nS původní ideou přišel a u zrodu stál Mitchel Resnick ze skupiny Lifelong Kindergarten (Celoživotní mateřská škola), působící v rámci MIT Media Lab, který spolu s kolegy vyvinul první desktopovou verzi. Finančně přispěla National Science Foundation (Národní vědecká nadace). Celý projekt byl zaměřen na mladé lidi (převážně od osmi let výš), které měl snadnou a zábavnou cestou přivést k základním znalostem programování.\nPodle zveřejňovaných statistik měl v roce 2015 Scratch v Česku asi 14 tisíc registrovaných uživatelů, převážně ve věku od 8 do 18 let. To je asi 14 uživatelů na 10 tisíc obyvatel a odpovídá to údajům z okolních států, kde se stejný ukazatel pohybuje od 7 (Německo) do 20 (Rakousko). Vyšší je v Polsku (30) a v severských státech (kolem 50). Nejrozsáhlejší je komunita v anglicky mluvících zemích – Velká Británie (150), USA a Austrálie (100).\n\nPokud jde o výuku programování, je Scratch vhodný pro základní školy, na nichž se takový předmět vyučuje. Údaje o jeho využití v českých školách nejsou k dispozici, ale nebude velké. Existující osnovy nepředepisují, jaký jazyk má učitel pro výuku použít, výběr je široký a záleží na osobních preferencích vyučujícího. Asi nejčastěji se žáci setkávají s jazyky Baltík a Imagine Logo. Ve srovnání s nimi vychází Scratch lépe, k jeho přednostem patří zejména jeho cloudové řešení, odolnost proti syntaktickým chybám a fakt, že je zcela bezplatný.\n\nScratch není určen výlučně k výuce programování. Protože obsahuje mnoho vizuálních prvků, programátoři v něm mohou vytvářet různé animované příběhy. Učitelé ho mohou použít při tvorbě vizuálních přednášek, k ilustraci pokusů a jako nástroj vizualizace obtížných pojmů, třeba mitózy rostlinných buněk, koloběhu vody v přírodě, Galileova teploměru nebo Hookova zákona. V sociálních vědách mohou lektoři sestavovat kvízy, hry a tutoriály, které stimulují myšlení a interakce mezi studenty. Scratch umožňuje mladým lidem vytvářet „smysluplné osobní a zároveň vzdělávací projekty“, které mohou být pro studenty praktickým nástrojem k sebevyjádření.\n\nPřednášející na Harvardově univerzitě, David J. Malan, používá Scratch ve svém úvodním kurzu informatiky namísto obvyklého úvodu k programovacím jazykům jako jsou Java nebo C. V univerzitní výuce jsou ovšem přednosti Scratche omezené, proto doktor Malan ve svém kurzu hned po prvním týdnu přechází na jazyk C. Podle závěrů studie je graficky založený jazyk jako Scratch vhodný k seznámení s programováním pro začátečníky na základní i střední škole. Ale současně se potvrdilo, že už žáci základní školy jsou schopni zvládnout i textový programovací jazyk.\n\nObrazovku s grafickým uživatelským rozhraním ukazuje obrázek. Vlevo nahoře je „scéna\" (anglicky \"stage\"), kde lze pozorovat výsledky (například naprogramované animace, ve zmenšené nebo normální velikosti, možné je i celoobrazovkové zobrazení). Pod scénou jsou „v ohradě“ shromážděny všechny definované postavy. K určování pozice na scéně slouží souřadnice x a y, přičemž bod se souřadnicemi 0,0 leží ve středu scény a celá scéna má rozměry 360x480 pixelů.\n\nPostavy a pozadí scény lze vytvářet různými způsoby. Uživatel si může postavu nakreslit pomocí „editoru kreslení“, který je součástí Scratche. Také si může vybrat nějakou postavu ze zabudované knihovny nebo použít postavu z jiného svého nebo cizího projektu, případně nějakou fotografii anebo jiný obrázek z počítačového souboru.\n\nPro postavu, která je v ohradě právě vybrána, lze v záložce Scénáře ve střední části obrazovky vybírat příkazové bloky, přetahovat je myší do pravé části obrazovky, a skládat je tam do „scénářů“ či programů, jimiž se daná postava má řídit. Bloky mají různé tvary a podobně jako dílky puzzle se k sobě dají sesadit jen takovým způsobem, který odpovídá správné skladbě (neboli syntaxi) programu. Protože existuje velké množství různých bloků, jsou rozděleny do deseti barevně odlišených kategorií s názvy Pohyb, Vzhled, Zvuk, Pero, Data, Události, Ovládání, Vnímání, Operátory a Bloky, tak jak ukazuje následující tabulka.\n\nVedle záložky Scénáře jsou ještě další dvě. V záložce Kostýmy uživatel může měnit podobu postavy a tak docilovat různých efektů, včetně animace této postavy. A v záložce Zvuky je možné k postavě připojovat zvuky a hudbu. Podobně jako lze v ohradě vybrat určitou postavu, dá se tam vybrat také pozadí, a rovněž ho upravovat a připojovat k němu scénáře a zvuky.\nScratch se používá v mnoha různých prostředích: ve školách, muzeích, knihovnách, komunitních centrech i v domácnostech. I malé děti dokáží tvořit projekty ve ScratchJr (Scratch Junior) anebo používat Scratch s pomocí rodičů nebo sourozenců, protože je to docela jednoduché, a vysokoškoláci používají Scratch v některých úvodních informatických předmětech (dokonce i na Harvardu, jak bylo zmíněno výše). Scratch byl lokalizován do mnoha jazyků, aby jeho využívání nebránila jazyková bariéra.\n\nProjekty vytvořené ve Scratchi nejsou „černé skříňky“, ale objekty, z nichž je možné namixovat jiné projekty. Projekty se hned po dokončení mohou ukládat na webové stránky Scratche a kterýkoli návštěvník si může stáhnout jejich úplný zdrojový kód, prostudovat ho a využít ho zčásti nebo celý k namixování vlastních nových projektů. Členové komunity také mohou vytvářet projektová studia (skupiny projektů), komentovat, hodnotit, favorizovat nebo „lajkovat (love)“ cizí projekty, sledovat (follow) jiné členy a prohlížet si jejich projekty a aktivity, a sdílet nápady. Projekty mají velmi široký záběr, od her a animací až po konverzační roboty z oblasti umělé inteligence. Přestože se grafické možnosti Scratche mohou na první pohled zdát velmi jednoduché, je ve skutečnosti možné vhodnou kombinací rastrového obrázku umístěného na pozadí, pohyblivých i statických postav před pozadím a současně vykreslovaných stop, navíc s podporou správy událostí a běhu více scénářů najednou (tzv. multithreadingu), naprogramovat i relativně složité grafické aplikace.\n\nVšechny projekty na webu jsou sdíleny pod licencí Creative Commons a dají se spouštět ve webovém prohlížeči (používajícím Flash Player, takže nejsou dostupné na zařízeních se systémem iOS). Online komunita je samozřejmě multijazyčná, čeští školáci mohou mezi sebou komunikovat česky, ale může je to i motivovat ke zvládnutí angličtiny. Existuje také komunita pro učitele, s názvem ScratchEd.\n\nJazyk Scratch zahrnuje většinu rysů současných programovacích jazyků a k seznámení s programováním je vzhledem ke své jednoduchosti a snadnému použití velmi vhodný. Současně však má některá omezení, která jsou často kritizována. Týká se to například možnosti vytvářet vlastní uživatelské bloky nebo práce se seznamy.\n\nPro zájemce, kteří chtějí zvládnout a využívat i komplikovanější programovací prvky, je k dispozici zdokonalená varianta Scratche s názvem Snap! 4.0. Jazyk Snap! je rozšířením Scratche, které vzniklo na Kalifornské univerzitě v Berkeley a jehož autory jsou Jens Mönig a Brian Harvey.\n\nUživatelské prostředí Snapu vypadá stejně jako u Scratche a obsahuje prakticky všechny jeho prvky a možnosti, takže pro uživatele obeznámeného se Scratchem je přechod na Snap! zcela bezproblémový. Také se provozuje ve webovém prohlížeči, jen na rozdíl od Scratche se přitom nevyužívá Adobe Flash, nýbrž modernější HTML5 a JavaScript. Je rovněž lokalizovaný do češtiny.\nU současné verze Snap! 4.0 z roku 2014 došlo ke změně názvu, předchozí verze nesly označení BYOB, což je zkratka z Build Your Own Blocks, v překladu \"vytvářejte si vlastní bloky\". A právě možnost tvorby nových uživatelských bloků (procedur), které je možné pojmenovat a taktéž jim při volání předávat hodnoty, je jednou z velmi důležitých vlastností projektu Snap! Vlastní bloky připouští sice i Scratch 2.0, ovšem jen skupiny bloků s operátory (číselnými, logickými, textovými). Ve Snapu je však možné vytvářet i vlastní bloky, které se dají použít jako operátory (faktoriál x). Uživatelský blok může využívat zadané vstupní hodnoty a taktéž odevzdávat hodnotu výstupní, tak jako například standardní blok „odmocnina z 64“, který představuje hodnotu 8. Na obrázku vpravo je ukázka takové uživatelsky vytvořené funkce \"faktoriál\", která navíc využívá tzv. rekurze, tedy volá sama sebe, což je v programování dosti častý obrat. Ve spodní části obrázku je nový blok použit se zadanou vstupní hodnotou 5. Vypadá stejně jako standardní blok odmocnina. A jak je z obrázku patrné, stejně jako ve Scratchi, i zde při ladění programu stačí na blok kliknout a v bublině se ukáže jeho hodnota.\n\nZákladním požadavkem při návrhu Snapu bylo, aby všechna data v něm představovala tzv. first-class objekty (objekty první kategorie). To znamená, že všechny objekty mají být zcela rovnoprávné, takže se s nimi dá i naprosto stejně zacházet. Jestliže je například možné v daném jazyce sestrojit seznam, jehož prvky jsou čísla nebo znakové řetězce (což je možné i ve Scratchi), musí jít sestrojit i seznam, jehož prvky jsou jiné seznamy (a to ve Scratchi nejde). Tato vlastnost jazyka Snap! uživatelům umožňuje vytvářet různé nástroje určené pro speciální účely, které by jinak vyžadovaly speciální doplňky či rozšíření.\nZajímavým důsledkem tohoto principu je to, že i procedury mohou být použity jako data. Kdyby například jazyk Snap! neobsahoval standardní blok „opakuj n krát“, programátor by si ho ve svém projektu mohl sám vytvořit tak, jak ukazuje obrázek vpravo. Zde vytvářený blok „udělej“ má dva vstupní parametry, přičemž ten druhý je typu procedura. Při použití bloku nebude pro tento druhý parametr připraven obvyklý ovál, nýbrž vykrojení ve tvaru C. Do tohoto vykrojení je pak možné jako hodnotu vsunout nepojmenovanou proceduru – v tomto případě trojici standardních bloků. V pravé části obrázku je vidět světlehnědý standardní blok „opakuj“ a šedý uživatelský „udělej“ a oba vypadají i fungují naprosto stejně.\n\nUvedené dvě ukázky jen naznačují rozšířené možnosti Snapu, kterých ovšem je ve skutečnosti víc. Bloky mohou mít proměnlivý počet vstupních hodnot, mohou mít proceduru též jako výstupní hodnotu, jazyk má i tzv. first-class continuations, atd. V jazyce Snap! lze používat i objektově orientované programování. Výjimku z pravidla „\"všechno je first-class\"“ představují pouze postavy; first-class postavy jsou plánovány až do verze Snap! 4.1.\n\nV lednu 2018 byl vydán náhled nové verze aplikace Scratch – Scratch 3.0. Obsahuje nový vzhled, pozměněné barvy bloků a novou sekci \"Rozšíření\". V této sekci lze nalézt rozšíření Scratche, jako je například LEGO WeDo 2.0 nebo . Do sekce byly přidány také původní pokročilejší bloky hudby (například blok \"bubnuj (v) příštích () taktů\") a bloky pera. Blokům pera také přibyla změna průhlednosti pera.\n\nDen Scratche je událost, při které se každoročně schází skupiny lidí, aby oslavovaly výročí založení aplikace Scratch.\n\n"}
{"id": "675417", "url": "https://cs.wikipedia.org/wiki?curid=675417", "title": "C-reaktivní protein", "text": "C-reaktivní protein\n\nC-reaktivní protein (CRP) je protein hrající roli opsoninu, který se stanovuje v séru, neboť je jedním z nejdůležitějších reaktantů akutní fáze. Tento lektin, jehož molekula má pět podjednotek (pentraxin), z nichž každá váže dva ionty vápníku, své jméno získal díky tomu, že precipituje s tzv. C-polysacharidem pneumokoků.\n\nCRP je zánětlivým parametrem a jeho plazmatická koncentrace se zvyšuje již za 4 hodiny po navození reakce akutní fáze a v průběhu prvních dvou dnů jeho koncentrace vzroste i více než 100krát. Maximální koncentrace je dosaženo za 24–48 hodin, přibližně 24 hodin je i poločas CRP. Fyziologicky bývá plazmatická koncentrace nižší než 2–8 mg/l. Rychlý a vysoký vzestup CRP (typicky na hodnoty nad 60 mg/l) doprovází především akutní bakteriální infekce, méně obvykle také mykotické infekce. Virové infekce naproti tomu bývají charakterizovány relativně malým vzestupem CRP (zpravidla pod 40 mg/l). Stanovení plazmatické koncentrace CRP proto napomáhá v rozhodnutí, zda zahájit léčbu antibiotiky. Úspěšná antibiotická terapie se pak projeví rychlým poklesem CRP, naopak při neúspěšné léčbě přetrvává zvýšení. \n\nStanovením CRP lze odhalit mj. riziko pooperační infekce. Třetí den po operaci má jeho koncentrace rychle klesat k normě. Přetrvávající zvýšení nebo jen částečný pokles, následovaný dalším zvýšením, naznačuje přítomnost infekce nebo jiné zánětlivé komplikace. Mírný vzestup CRP provází i infarkt myokardu. Obecně lze také říci, že mírně zvýšené hladiny CRP (obvykle kolem 10 mg/l) patří mezi známky vysokého kardiovaskulárního rizika. Sledování koncentrací CRP je užitečné i při monitorování autoimunitních onemocnění. Nevýhodou CRP je jeho nízká specifita. Na rozdíl od prokalcitoninu neinformuje o tíži orgánového postižení, nýbrž pouze o přítomnosti infektu. Vzájemně se tyto dva markery nenahrazují, ale doplňují.\n\n"}
{"id": "675425", "url": "https://cs.wikipedia.org/wiki?curid=675425", "title": "Bosák Bus", "text": "Bosák Bus\n\nBOSÁK BUS, spol. s r.o. byl autobusový dopravce z Dobříše, provozující v rámci Pražské integrované dopravy a Středočeské integrované dopravy regionální linky na Dobříšsku, Příbramsku a Štěchovicku i linky do Prahy a Jižních Čech. Podnik vznikl 1. července 2006 vyčleněním autobusové divize z rodinného podniku BOSÁK, spol. s r. o., který od svého vzniku roku 1992 provozoval nákladní silniční dopravu a roku 1997 koupil v rámci privatizace autobusovou provozovnu ČSAD v Dobříši. Do ledna 2007 firmu BOSÁK BUS spol. s r. o. vlastnil Jan Bosák (nar. 1965) z Obecnice. Od ledna 2007 je prostřednictvím mateřské společnosti ARRIVA holding Česká republika s.r.o. součástí skupiny Arriva, kterou v roce 2010 získaly do vlastnictví Deutsche Bahn. Od roku 2004 používala firemní zelenobílý nátěr autobusů, od roku 2007 mají nové autobusy modré nátěry skupiny Arriva. 31. prosince 2014 společnost zanikla fúzí se společností TRANSCENTRUM bus s. r. o., která byla zhruba v téže době přejmenována na nový názav ARRIVA STŘEDNÍ ČECHY s.r.o.\n\nSpolečnost \"BOSÁK, spol. s r. o.\" založili otec a syn Bosákovi údajně v srpnu roku 1990 (v obchodním rejstříku je však uvedeno datum společenské smlouvy až 9. března 1992 a spoluvlastnilo ji po pětině pět lidí, tři z příbramské rodiny Bosákových a dva z pražské rodiny Linhartových) a zpočátku provozovala jen tuzemskou nákladní dopravu dvěma nákladními automobily s přívěsy. Do roku 1993 se firma rozrůstala a pronikla i do mezinárodní kamionové dopravy, v roce 1993 vlastnila již 16 kamionů české výroby, v roce 1997 již 32 kamionů.\n\nRoku 1997 při privatizaci podniku \"Československá automobilová doprava Příbram státní podnik\" odkoupila jeho provozovnu v Dobříši s 21 autobusy, převážně typu Karosa C 734. Zároveň převzala po tomto dopravci některé autobusové linky v oblasti okresů Praha-západ, Příbram a Strakonice, čímž zahájila vlastní autobusovou dopravu. Dobříšská provozovna byla (vedle příbramské a sedlčanské) od roku 1963 jednou ze tří provozoven příbramského dopravního závodu 115 krajského národního podniku ČSAD KNV Praha n. p., který byl na konci roku 1990 vyčleněn jako samostatný státní podnik \"Československá automobilová doprava Příbram státní podnik\". Zbytek podniku ČSAD Příbram fungoval od roku 1996 pod původní značkou jako s. r. o. ve vlastnictví svazku obcí a skupiny fyzických osob až do roku 2004, kdy jej získala skupina Connex, dnes Veolia Transport, a přejmenovala na Connex Příbram s. r. o.\n\nV březnu 2002 bylo sídlo společnosti změněno z původní Obecnice na Dobříš.\n\nVozový park autobusů byl postupně rozšiřován, roku 2004 společnost koupila větší počet ojetých autobusů, které předtím vlastnila firma Connex Morava. Roku 2004 začala firma Bosák zavádět též firemní zelenobílý nátěr autobusů. 1. července 2004 získala 4 linky Pražské integrované dopravy v oblasti Štěchovicka.\n\nPodnik BOSÁK BUS spol. s r. o. vznikl 1. července 2006 vyčleněním autobusové dopravy ze společnosti BOSÁK, spol. s r.o., která dále provozuje kamionovou dopravu a opravárenství, v říjnu 2009 ji získala společnost OMIKRON TRADING LIMITED registrovaná na Britských Panenských ostrovech a od ledna 2010 je pro insolvenci v konkursu. Formálně vznikla firma přejmenováním dobříšské společnosti DENI AUTO, spol. s r. o., která patřila dvěma pražským s. r. o.\n\nNa konci ledna 2007 podnik včetně dluhů ve výši 28 miliónů korun (0,7 miliónu liber) koupila za 45 miliónů korun (1,1 miliónu liber) evropská, původem britská skupina Arriva prostřednictvím společnosti ARRIVA holding Česká republika s. r. o., po koupi mladoboleslavského podniku Transcentrum bus o měsíc dříve to byla její druhá významná akvizice v České republice, následovaná na konci roku 2007 koupí podkrkonošského dopravce OSNADO.\n\nK 1. lednu 2015 měly být společnosti Bosák Bus s. r. o. a Transcentrum Bus s. r. o. sloučeny do nové společnosti Arriva Střední Čechy. Podle obchodního rejstříku přešlo 31. 12. 2014 na společnost TRANSCENTRUM bus s.r.o. v důsledku fúze sloučením jmění společnosti BOSÁK BUS, spol. s r.o. včetně práv a povinností z pracovněprávních vztahů. Z obchodního rejstříku byl k 1. lednu 2015 vymazán původní název společnosti TRANSCENTRUM bus s.r.o., ale nebyl zapsán nový. Podle živnostenského rejstříku byla společnost TRANSCENTRUM bus s.r.o. již k 10. prosinci 2014 přejmenována na ARRIVA STŘEDNÍ ČECHY s.r.o. Do jízdních řádů byl nový název společnosti zaveden s platností od 1. března 2015.\n\nPřed rozdělením v roce 2006 měla společnost BOSÁK, spol. s r. o. asi 220 zaměstnanců, roční obrat činil kolem 300 milionů korun a vozový park obnášel asi 70 tahačů značek Volvo, Scania, DaF, Mercedes a Renault s plachtovými i chladírenskými návěsy, 50 autobusů značek Karosa, Volvo a Bova a 4 osobní automobily Mercedes-Benz.\n\nV době vyčlenění autobusové dopravy ze společnosti BOSÁK spol. s r. o. v roce 2006 měla firma 50 autobusů. V době vstupu skupiny Arriva měla firma BOSÁK BUS roční obrat kolem 80 miliónů Kč (2,1 miliónů liber), provozovala 50 autobusů a zaměstnávala 64 lidí. V listopadu 2008 měla společnost 52 autobusů a zaměstnávala 67 pracovníků, z toho 60 řidičů. Ředitelem společnosti je Jan Bosák.\n\nV roce 2009 firma udává vozový park 52 autobusů značek Irisbus, Karosa, Volvo , Bova a Iveco ve stáří a výbavě podle přání zákazníků, 69 pracovníků, 21 obsluhovaných linek a roční obrat 100 milionů Kč.\n\nRoku 1997 získal Jan Bosák linky po dobříšské provozovně ČSAD, kterou koupil.\n\nDne 1. července 2004, kdy byla zavedena Pražská integrovaná doprava do oblasti Štěchovicka v okrese Praha-západ, zde společnost BOSÁK, spol. s r. o. získala čtyři linky (338, 390, 438 a 440), které obsluhovala 9 autobusy evidenčních čísel 1451 až 1459. Tuto oblast v době státních ČSAD obsluhoval dopravní závod a později podnik ČSAD Praha-západ, od roku 1997 zde svými charakteristickými metodami získal pozice JUDr. Jan Hofmann a poté Hofmannova společnost Bohemiatour, která v době výběrového řízení na linky PID byla kvůli insolvenci mimo hru, firma Bosák však na těchto trasách začala působit souběžně již kolem roku 2002. Od 12. prosince 2004 přibyla ještě linka 488 (Mníšek pod Brdy, náměstí – Nový Knín, Libčice), převzatá od konkurenční společnosti Martin Uher, s. r. o., od té doby se rozsah účasti firmy v PID podstatně nezměnil.\n\nPřed rokem 2006 měla společnost asi 50 autobusů, z nichž 20 bylo vyčleněno pro provoz v rámci Pražské integrované dopravy, a 8 autobusů pro zájezdovou dopravu. Kromě 5 linek PID provozovala firma asi 20 dalších regionálních a dálkových linek.\n\nV roce 2005 byly firmy BOSÁK spol. s r. o. a Cup Tour bus dvěma nejvýznamnějšími autobusovými dopravci na nedotované trase Příbram – Praha.\n\nVstup Středočeské integrované dopravy do oblasti Příbramska začal 9. prosince 2007 vytvořením linek D97, D98 a D99 na hlavní trase Praha-Smíchov – Dobříš – Příbram, do nichž byly začleněny linky všech tří dosavadních hlavních dopravců (Connex Příbram, Cup Tour bus i Bosák bus), 13. ledna 2008 byla zaintegrována i linka D95 z Prahy-Roztyl do Příbrami. Dosavadní anomálie, že některé linky byly provozovány více dopravci současně, byla 1. července 2008 upravena tak, že jedné lince podle číslování PID odpovídají dvě až tři linky podle šestimístného licenčního číslování (například linku D98 tvoří linky 300098, 302098 a 303098). D99 je přitom označení pro sobotní a nedělní spoje na lince, která v pracovní dny nese označení D98, licenční označení linek však podle provozního dne rozlišeno není. 14. června 2009 bylo do SID začleněno celé Příbramsko a Dobříšsko.\n\nV roce 2009 společnost provozuje autobusové linky v okolí Březnice, Příbrami, Dobříše, Nového Knína, Mníšku pod Brdy a Štěchovic až po hlavní město Prahu. Dále provozuje tři dálkové linky, Praha – Milevsko, Praha – Sušice a Praha – Český Krumlov. Celkově uvádí 21 linek. V roce 2011 byly zveřejněny jízdní řády 21 linek, z toho 15 linek plně nebo částečně v rámci systému Středočeské integrované dopravy (převážně v rámci Středočeského kraje D25, D51, D52, D53, D54, D55, D56, D57, linky do Prahy D58, D89, D92, D95, D97, D98, D99, z toho dvě do Milevska, hlavními východisky linek jsou Dobříš, Příbram a Nový Knín), 5 linek v rámci Pražské integrované dopravy (viz výše) a 1 dálková linka mimo integrované systémy (133441 Praha - Písek - České Budějovice - Český Krumlov). (Dálkovou linku 143 445 Praha - Nempomuk -(Sušice) s jedním víkendovým párem spojů dopravce zrušil k 1. 2. 2010 a dopravu částečně převzal Jan Kukla).\n\nOd 11. prosince 2011 provozuje v Praze městskou midibusovou linku 264 ze Zličína na Bílou Horu.\n\nPodle výroční zprávy organizace ROPID za rok 2011 se společnost podílela 1,26 % na dopravních výkonech v rámci autobusové dopravy PID.\n\n"}
{"id": "675427", "url": "https://cs.wikipedia.org/wiki?curid=675427", "title": "Zápas na Letních olympijských hrách 1980 – muži, volný styl do 82 kg", "text": "Zápas na Letních olympijských hrách 1980 – muži, volný styl do 82 kg\n\nZápas ve volném stylu ve váhové kategorii do 82 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 14 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675429", "url": "https://cs.wikipedia.org/wiki?curid=675429", "title": "Sirimavo Bandaranaike", "text": "Sirimavo Bandaranaike\n\nSirimavo Bandaranaike (17. dubna 1916 – 10. října 2000) byla ministerská předsedkyně Srí Lanky. Úřad předsedy vlády převzala po svém zavražděném manželovi Solomonu Bandaranaikemu roku 1960 a stala se první ženou v čele vlády na světě. Funkci si udržela po dvanáct let, přičemž se držela nacionalistické a socialistické politiky. Zemřela na infarkt myokardu.\n\n"}
{"id": "675434", "url": "https://cs.wikipedia.org/wiki?curid=675434", "title": "Zápas na Letních olympijských hrách 1980 – muži, volný styl do 90 kg", "text": "Zápas na Letních olympijských hrách 1980 – muži, volný styl do 90 kg\n\nZápas ve volném stylu ve váhové kategorii do 90 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 15 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675437", "url": "https://cs.wikipedia.org/wiki?curid=675437", "title": "Zápas na Letních olympijských hrách 1980 – muži, volný styl do 100 kg", "text": "Zápas na Letních olympijských hrách 1980 – muži, volný styl do 100 kg\n\nZápas ve volném stylu ve váhové kategorii do 100 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 15 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675439", "url": "https://cs.wikipedia.org/wiki?curid=675439", "title": "Stará Bystrica", "text": "Stará Bystrica\n\nStará Bystrica je obec na Slovensku v okrese Čadca. První písemná zmínka o obci pochází z roku 1417. \n\nV rámci rekonstrukce náměstí byl v obci postaven jeden z nejmladších orlojů na světě; dokončen byl roku 2009.\n\nOrloj se nachází při boční stěně kulturního domu. Celé dílo má tvar stylizované podoby Marie Sedmibolestné, patronky Slovenska; je označováno za největší dřevěnou sochu na Slovensku. Vnější výzdobu tvoří sochy historických osobností Slovenska: kníže Pribina, král Svatopluk, Anton Bernolák, Ľudovít Štúr, Milan Rastislav Štefánik, Andrej Hlinka. Každou hodinu se objevují figurky svatých spojených se Slovenskem: Cyril, Metoděj, Ondřej-Svorad, Benedikt, Gorazd, Bystrík a Vojtěch. Zvony orloje nesou jména Sv. Juraj a Riečnická Madona; první odbíjí čas, druhý doprovází světce.\n\nAstronomickou část orloje tvoří astroláb ukazující znamení zvěrokruhu, polohu Slunce a Měsíce a měsíční fáze. Hodiny jsou řízeny počítačem podle signálů DCF77.\n\n\n"}
{"id": "675441", "url": "https://cs.wikipedia.org/wiki?curid=675441", "title": "Havlova bouda", "text": "Havlova bouda\n\nHavlova bouda může být:\n\n"}
{"id": "675442", "url": "https://cs.wikipedia.org/wiki?curid=675442", "title": "Havlova bouda (Krkonoše, Výrovka)", "text": "Havlova bouda (Krkonoše, Výrovka)\n\nHavlova bouda (německy \"Havelbaude\") byla horská bouda v Krkonoších v sedle mezi Luční horou a Zadní planinou, 2,5 Km jihozápadně od Luční boudy v nadmořské výšce 1360 m. Nacházela se v těsném sousedství chaty Výrovka, se kterou byla propojena krytou chodbou. Nachází se zde významná křižovatka turistických cest z Špindlerova Mlýna do Pece pod Sněžkou, z Luční boudy na Liščí horu nebo do Vrchlabí.\n\nV letech 1921–1930 byla vedle chaty Výrovka za pomoci generála Františka Havla postavena Havlova bouda, která patřila \"Lyžařskému klubu Svazu československých důstojníků\". Bouda byla s Výrovkou spojena krytou chodbou. Mezi lety 1937 a 1938 se severně od boudy nacházela úhlová stanice vojenské nákladní lanové dráhy Pec pod Sněžkou - Luční hora, po které se v kleči zachovala prohlubeň. V době 2. světové války zde hospodařila rodina \"Bönschů\" z Luční boudy, boudy byly pod německou vojenskou zprávou. Po válce boudy převzala československá armáda, která je pronajala Janu Dubnovi. Dne 17. října 1946 se pokoušel domovník rozehřát ohněm v garáži pásové vozidlo, čímž zapálil Havlovu boudu, která pak shořela. Rychlým zásahem hasičů se podařilo zachránit Výrovku, která však po pár měsících také vyhořela.<ref name=\"casopis krkonose 1996/05\">\n</ref>\n\n\n"}
{"id": "675444", "url": "https://cs.wikipedia.org/wiki?curid=675444", "title": "Zápas na Letních olympijských hrách 1980 – muži, volný styl nad 100 kg", "text": "Zápas na Letních olympijských hrách 1980 – muži, volný styl nad 100 kg\n\nZápas ve volném stylu ve váhové kategorii nad 100 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 12 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "675456", "url": "https://cs.wikipedia.org/wiki?curid=675456", "title": "Černovous", "text": "Černovous\n\nEdward Teach či Edward Thatch, známý jako Blackbeard – \"Černovous\" (okolo 1680 Bristol, Anglie – 22. listopadu 1718 Ocracoke Island, Severní Karolína) byl obávaný anglický pirát působící v oblasti Karibiku a anglických severoamerických kolonií na počátku 18. století. \n\nPirátem se stal nejpozději v roce 1716, kdy vstoupil do služeb obávaného piráta Benjamina Hornigolda a rychle se stal velitelem jedné z jeho šalup. Když Hornigold skončil s pirátstvím, Černovous se osamostatnil a postupně vybudoval obávanou pirátskou flotilu, která v době své největší slávy sestávala z jeho vlajkové lodi – fregaty \"Queen Anne's Revenge\" (\"Pomsta královny Anny\"), brigy, sedmi šalup a několika menších plavidel. Ovšem 10. června 1718 \"Queen Anne's Revenge\" najela na mělčinu u severokarolinských břehů, je přitom vysoce pravděpodobné, že ztroskotání úmyslně způsobil Černovous sám, aby získal záminku pro následné rozpuštění své fotily. Poté přijal pardon od anglického krále, opustil pirátství a snad se i oženil.\n\nČernovous ale brzy však zjistil, že život spořádaného občana není pro něj, zároveň je také možné, že si nebyl jistý, zda mu pardon poskytuje dostatečnou ochranu – každopádně se již v srpnu vrátil na dráhu piráta. Než ji však stihl znovu rozjet, byl 22. listopadu 1718 na svém kotvišti u ostrova Ocracoke zaskočen a zabit muži poručíka Maynarda, který jej z pověření britské vlády pronásledoval.\n\nByl to inteligentní a společenský muž s přirozenou autoritou, který si rychle uvědomil, že je důležitá i jistá forma reklamy. V podstatě o sobě nechal šířit děsivé historky, které však vůbec nebyly pravdivé. Tak vznikl obraz Černovouse jako krutého a obávaného piráta, ale údajně to byl v soukromí laskavý a klidný muž. Jeden z přeživších z Černovousem vydrancované lodi ho popsal jako vysokého, štíhlého muže se širokými rameny a dlouhými černými vousy, které si svazoval černými stuhami. Často je vyobrazován s černým kabátem.\n\nNež se stal pirátem, sloužil jako námořník v královském námořnictvu během války nazývané válka královny Anny, která skončila v roce 1713.\n\nPo válce se dostal na New Providence v Bahamách. Tam se setkal s Benjaminem Hornigoldem, který ho učinil členem své posádky. Po nějaké době si Hornigold všiml jeho vůdcovských schopností a svěřil mu jednu ze svých lodí. Dne 28. listopadu 1717 zaútočil u pobřeží Svatého Vincence na francouzskou otrokářskou loď se jménem \"La Concorde\". Zajal ji a přejmenoval na \"Pomstu královny Anny\" (\"Queen Anne's Revenge\"), poté z ní udělal svoji vlajkovou loď a vybavil 40 děly. Posádce z \"La Concorde\" nechal menší ze svých dvou šalup. \"Pomsta královny Anny\" Černovousovi později pomohla umocnit status nejobávanějšího piráta.\n\nPoté s ní zaútočil na loď \"Great Allen\", kterou vyplundroval, zapálil a poslal ke dnu. Tento incident byl zaznamenán v \"The Boston News-Letter\", tam také popisují, jak zaútočil s Pomstou královny Anny, šalupou \"Adventure\" a neznámou brigantinou. O této třetí lodi se ale nic neví. \n\nNa konci května 1718 se jeho flotila objevila u vjezdu do přístavu Charleston v Jižní Karolíně. Všechny lodě, které projížděly ven i dovnitř, byly vydrancovány. Jednou z asi devíti lodí byla nenápadná loď \"Crowley\". Po bližším prohlédnutí zde jeho posádka našla člena rady provincie Karolíny Samuela Wragga. Protože potřebovali léky, tak si ho na lodi nechali jako zálohu.\n\nDne 21. listopadu 1718 našel poručík Maynard jeho flotilu v Ocracokské zátoce. Měl zjistit její pozici, ale chtěl zaútočit až další den. Nechal na obou svých šalupách hlídky, aby Teach nemohl na širé moře.\n\nZa svítání chtěl Maynard zaútočit nenápadně, ale na \"Adventure\" je spatřil Teachův důstojník Israel Hands, který byl Černovousova pravá ruka. Teach uřízl kotevní lano a dal povel k vypálení salvy z děl. Maynardova šalupa \"Jane\" byla těžce poškozena a 20 členů posádky zemřelo, \"Ranger\" ztratil 9 členů. Další vývoj bitvy není úplně jistě znám. Ale když Teach zahákoval Maynardovu šalupu, Maynard vzal skoro celou posádku do podpalubí. Nato zaútočili. Člen Maynardovy posádky v okamžiku, když už Teach skoro zabil Maynarda, zabodl šavli do Černovousových zad.\n\nČernovous zemřel dvaceti bodnými a pěti střelnými ranami. Maynard nechal useknout Teachovu hlavu a pověsil ji na stěžen. Říká se, že když vyhodili jeho tělo přes palubu, obeplulo několikrát loď – někde se uvádí dvakrát, někde i sedmkrát – ovšem je to jen pověst.\n\n\n\n"}
{"id": "675459", "url": "https://cs.wikipedia.org/wiki?curid=675459", "title": "1. hokejová liga SR 1996/1997", "text": "1. hokejová liga SR 1996/1997\n\n1. hokejová liga SR 1996/1997 byla čtvrtou sezónou 1. hokejové ligy na Slovensku, které se zúčastnilo 12 týmů. První čtyři mužstva postoupila do baráže, které se zúčastnily také čtyři nejhorší týmy ze základní části Slovnaft extraligy. Ostatní týmy hrály o umístění. Vítězem základní části a po úspěšné baráži rovněž postupujícím týmem se stal HKm Zvolen a dalším týmem, který v baráži uspěl, byl klub HK 36 Skalica. Nahradili je sestupující ŠK Iskra Banská Bystrica a Spartak Dubnica nad Váhom. Do 2. hokejové ligy sestoupil tým HK VTJ Marat Piešťany a naopak do 1. hokejové ligy postoupil tým HK VTJ Wagon Slovakia Trebišov.\n\nPřed sezónou se tým Spartak BEZ Bratislava přejmenoval na ŠHK Danubia 96 Bratislava.\n"}
{"id": "675460", "url": "https://cs.wikipedia.org/wiki?curid=675460", "title": "Svatba prince Williama a Catheriny Middletonové", "text": "Svatba prince Williama a Catheriny Middletonové\n\nSvatba prince Williama z Walesu a Catherine Middletonové byla oficiálně oznámena 16. listopadu 2010. Svatba se uskutečnila 29. dubna 2011 ve Westminsterském opatství v Londýně. Na tento den byl ve Spojeném království vyhlášen státní svátek.\nPrinc William, druhý v pořadí v následnictví na britský trůn a Catherine Middletonová se zasnoubili v říjnu 2010 během soukromé návštěvy Keni. Kate dostala zásnubní prsten po princezně Dianě.\nSvědkem prince Williama byl jeho mladší bratr Harry, svědkyní Kate byla její mladší sestra Pippa. Podle odhadů mělo královskou svatbu sledovat až 2 miliardy lidí, ale ve skutečnosti dosáhla sledovanosti pouhých 240 milionů.\n\n\nNa svatbě bylo přítomno mnoho hostů. Pozvaní byli členové většiny královských rodin z Evropy i z ostatních světových monarchií, předseda britské vlády s manželkou, premiéři a guvernéři zemí britského Commonwealthu, a mimo jiné i Elton John, David Beckham s manželkou Victorií, Rowan Atkinson, Paul McCartney, Guy Ritchie a další.\n\nSnubní prsten Kate Middletonové byl v souladu s tradicí z roku 1923 vyroben z velšského zlata, které pochází z dolu Clogau nedaleko Anglesey, současného místa bydliště prince Williama. Prsten páru darovala královna Alžběta II. Na rozdíl od nevěsty nebude princ William nosit snubní prsten.\n\nZ počátku se objevily informace, že Kate podepsala předmanželskou smlouvu, na základě které by v případě rozvodu ztratila vliv na výchovu svých dětí, ztratila veškeré tituly získané sňatkem a označení \"Její královská výsost\", nesměla by obývat žádnou z královských rezidenci a sídel a získala by jednorázové odstupné 17 milionů liber a pravidelný měsíční důchod.\n\nNa uzavření této smlouvy měl údajně naléhat otec ženicha, Charles, na základě vlastních zkušeností z manželství s princeznou Dianou. Buckinghamský palác nicméně oficiálně potvrdil, že smlouva uzavřena nebyla, neboť s ní William nesouhlasil s prohlášením že \"Kate miluje a bezvýhradně ji důvěřuje\".\n\nPodle některých komentátorů se různá opatření učiněná v Londýně kvůli svatbě neslučují s demokracií. Znemožněno bylo například vyvěšení transparentů britských republikánů.\n\n"}
{"id": "675467", "url": "https://cs.wikipedia.org/wiki?curid=675467", "title": "Falak ol-Aflák", "text": "Falak ol-Aflák\n\nFalak ol-Aflák ( ) nebo také ( ) je starověká pevnost nacházející se ve městě Chorramábád, které je správním městem provincie Lorestán. Hrad je na seznamu památek kulturního dědictví Íránu. V současné době je v něm umístěno muzeum. Objekt je spravován íránskou armádou.\nPevnost Falak ol-Aflák patří mezi nejvýznamnější sásánovské stavby. Přesné datum založení tohoto hradu není známo, ale podle starých záznamů je zjevné že hrad existoval již v době vlády krále Šápúra I.. V pozdější době sloužil jako sídlo guvernéra a státní pokladna. V době vlády Safíovců a Kádžárovců byl hrad používán jako vojenská základna. V době panování kádžárovské dynastie byl hrad přestavěn do dnešní podoby. Po nástupu dynastie Pahlaví k moci byl hrad přeměněn na vězení hlavně pro politické vězně. V roce 1974 se hrad stal národní kulturní památkou a byl převeden do majetku ministerstva kultury. Na hradě je umístěna muzejní expozice mapující historii řemesel a života v provincii Lorestán. V současné době hrad spravuje vojenská posádka.\n"}
{"id": "675470", "url": "https://cs.wikipedia.org/wiki?curid=675470", "title": "Léto lásky", "text": "Léto lásky\n\nLéto lásky (anglicky \"Summer of Love\") je označení pro léto roku 1967, během něhož došlo k masovému rozšíření hnutí hippies, či přímo k událostem, které se udály ve čtvrti Haight-Ashbury v San Franciscu a okolí. Desetitisíce mladých lidí, kteří se tam začínali usazovat od jarních prázdnin, se pokusilo uvést do praxe kontrakulturní ideály. V parku Golden Gate Park bylo zdarma rozdáváno jídlo a drogy, veřejně byla provozována volná láska atd. Za začátek \"léta lásky\" bývá považován happening Human Be-In nebo hudební festival v Monterey. Za hymnu léta bývá označována píseň San Francisco (Be Sure to Wear Flowers in Your Hair) a album \"Sgt. Pepper's Lonely Hearts Club Band\" od The Beatles. \n\nVýraz \"\"druhé léto lásky\"\" odkazuje na rok 1987, kdy se ve Velké Británii masově rozšířilo hnutí rave parties. \n"}
{"id": "675477", "url": "https://cs.wikipedia.org/wiki?curid=675477", "title": "Lotto Sport Italia", "text": "Lotto Sport Italia\n\nLotto Sport Italia je italský výrobce sportovního oblečení, obuvi a sportovních potřeb, který vznikl v roce 1973. Sponzoruje hráče a kluby baseballu (Diablos Rojos), kriketu (Kochi Tuskers Kerala), fotbalu (národní výběry Libanonu, Kostariky či Panamy, dále například Queens Park Rangers FC, FC Sochaux-Montbéliard, ACF Fiorentina, Ruch Chorzów a další) a tenisu (Dominik Hrbatý, David Ferrer, Nicolas Mahut a další).\n\n"}
{"id": "675478", "url": "https://cs.wikipedia.org/wiki?curid=675478", "title": "Jan Koukal (sportovec)", "text": "Jan Koukal (sportovec)\n\nJan Koukal (* 20. června 1983, Praha) je český squashista, člen klubu Buldoci Praha. Jeho trenéry jsou Michael Fitteni a Antonín Felfel. Sám Koukal je příznivcem sportovního klubu SK Slavia Praha.\n\nV roce 2017 vyhrál 18. titul \"mistra České republiky\". Poprvé vyhrál v roce 1999. Od té doby vyhrál každé mistrovství republiky s výjimkou roku 2009, kdy prohrál v semifinále.\n\nJan Koukal je dále \"vicemistr Evropy 2005\", vítěz \"29 turnajů PSA\" , mistr ČR v mužské čtyřhře 2005, akademický mistr ČR 2005, semifinalista ME 2006. Je také devítinásobným mistrem ČR družstev s týmem SC Strahov a dvojnásobným mistrem ČR družstev s týmem SK Slovan Brno. V současnosti je na 97. místě žebříčku PSA.\nÚspěchy sbíral již jako junior – trojnásobný vítěz evropského juniorského okruhu do 19 let, bronzový medailista z ME juniorů do 19 let v roce 2003, MČR do 12 let, trojnásobný MČR do 14 let, trojnásobný MČR do 16 let, MČR do 17 let, pětinásobný mistr ČR do 19 let.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "675486", "url": "https://cs.wikipedia.org/wiki?curid=675486", "title": "1. hokejová liga SR 1997/1998", "text": "1. hokejová liga SR 1997/1998\n\n1. hokejová liga SR 1997/1998 byla pátou sezónou 1. hokejové ligy na Slovensku a zúčastnilo se jí 12 týmů. Vzhledem k tomu, že se Slovnaft extraliga od další sezóny rozšiřovala na 12 účastníků, první dva týmy (ŠK Iskra Banská Bystrica a HK VTJ Farmakol Prešov) postoupily přímo do Slovnaft extraligy a třetí tým Spartak Dubnica nad Váhom hrál baráž s posledním týmem Slovnaft extraligy (MHk 32 Liptovský Mikuláš).\n\nDo 2. hokejové ligy sestoupil tým ŠK Matador Púchov a naopak do 1. hokejové ligy postoupil tým HKm Zvolen B. Tým HC Polygón Nitra se přestěhoval do Prievidze.\n\nMHk 32 Liptovský Mikuláš – Spartak Dubnica nad Váhom 3:2 (2:3 PP,1:2,5:1,2:1,3:2 PP)\n"}
{"id": "675488", "url": "https://cs.wikipedia.org/wiki?curid=675488", "title": "Celebration (album, Uriah Heep)", "text": "Celebration (album, Uriah Heep)\n\nCelebration: Forty Years of Rock je dvaadvacáté studiové album anglické progresivně rockové hudební skupiny Uriah Heep, vydané v roce 2009.\n\nVšechny skladby napsal Ken Hensley, pokud není uvedeno jinak.\n\n\n"}
{"id": "675498", "url": "https://cs.wikipedia.org/wiki?curid=675498", "title": "Do lesíčka na čekanou", "text": "Do lesíčka na čekanou\n\nDo lesíčka na čekanou je koncertní album české undergroundové hudební skupiny The Plastic People of the Universe, nahrané 1. prosince 1973 ve Veleni a vydané 33 let poté, v roce 2006 u Guerilla Records.\n\n\n\nAlbum na plasticpeople.eu\n"}
{"id": "675501", "url": "https://cs.wikipedia.org/wiki?curid=675501", "title": "Talichovo kvarteto", "text": "Talichovo kvarteto\n\nTalichovo kvarteto je české smyčcové kvarteto, které vzniklo na pražské konzervatoři v roce 1962.\n\nTalichovo kvarteto začalo hrát ve školním roce 1962-63 jako studentský soubor pražské konzervatoře a to ve složení Jan Kvapil, Jan Talich, Jiří Najnar, Evžen Rattay. Později na doporučení profesora Micky začal soubor hrát pod jménem dirigenta Václava Talicha. Inaugurační koncert kvarteta pod tímto názvem se konal v Praze v Domě umělců na podzim 1965 s programem Debussy, Janáček, Smetana. Tento rok se pak začal uvádět jako oficiální rok vzniku souboru.\n\nOd prvopočátku proběhlo v souboru několik personálních změn až se konečně obsazení začátkem sedmdesátých let ustálilo v tom nejsilnějším obsazení tj. Petr Messiereur, Jan Kvapil, Jan Talich, Evžen Rattay. V tomto složení dosáhlo Talichovo kvarteto světové pověsti, natočilo celou řadu CD včetně kompletů Beethovena, Mozarta, Bartóka a obdrželo mnoho cen.\n\nJan Talich (1. housle), Jan Kvapil (2. housle), Jiří Najnar (viola), Evžen Rattay (violoncello)\n\nTalichovo kvarteto vzniklo na pražské konzervatoři ve třídě prof. Josefa Micky, někdejšího rádce Smetanova kvarteta. Poprvé vystoupil tento žákovský kvartet veřejně dne 17. května 1962 v Národním muzeu s programem L. Koželuh: Smyčcový kvartet B-dur. První celovečerní koncert Talichova kvarteta se uskutečnil 16. července 1964 v Roudnici nad Labem (program: W.A. Mozart: Smyčcový kvartet č. 23 F-dur, B. Martinů: 2. smyčcový kvartet, B. Smetana: Smyčcový kvartet č. 1 e-moll „Z mého života“) a v říjnu absolvoval mladý soubor své první zahraniční vystoupení a to v rakouském Salzburgu. Inaugurační koncert proběhl 9. prosince 1965 ve Velkém sále Rudolfina v Praze (program: C. Debussy: Smyčcový kvartet g-moll, L. Janáček: Smyčcový kvartet č. 2 „Listy důvěrné“, B. Smetana: Smyčcový kvartet č. 1 e-moll „Z mého života“).\n\nMezi lety 1965-1969 mělo Talichovo kvarteto kromě českých vystoupení koncerty i v Rakousku, Německu, Jugoslávii, Maďarsku, Švédsku, SSSR, Dánsku a Belgii. Součástí zájezdů byla již tehdy také vystoupení na československých velvyslanectvích (Řím, Stockholm) a v místních rozhlasech (Göteborg, Moskva). V roce 1966 absolvovalo třítýdenní zájezd do Itálie, kde mj. několikrát hrálo také Dvořákův klavírní kvintet A-dur s prof. V. Holzknechtem. V roce 1967 uskutečnilo dvouměsíční zájezd do Kanady, jehož součástí bylo téměř 40 koncertů a natáčení v rozhlase. K nejčastěji prováděným dílům patřily v té době smyčcové kvartety A. Dvořáka F-dur zvaný Americký, J. Haydna D-dur, C. Debussyho g-moll, L. van Beethovena C-dur, B. Smetany č.1 „Z mého života“ a L. Janáčka č. 2 „Listy důvěrné“.\n\nV roce 1969 vystoupilo Talichovo kvarteto v rámci festivalu Pražské jaro a bylo jmenováno laureátem Evropské asociace hudebních festivalů pro rok 1970, což mu vyneslo pozvání na mnoho mezinárodních hudebních festivalů. Poslední vystoupení s J. Najnarem se konalo v srpnu 1969 v bazilice sv. Jiří na Pražském hradě.\n\nJan Talich (1. housle), Jan Kvapil (2. housle), Karel Doležal (viola), Evžen Rattay (violoncello).\n\nV srpnu 1969 došlo ke změně v souboru – na místo Jiřího Najnara nastoupil Karel Doležal. První vystoupení s novým violistou se konalo 18. srpna 1969 v Jánských lázních (program: F. A. Míča: Smyčcový kvartet C-dur, O. Flosman: Smyčcový kvartet č. 2, B. Smetana: Smyčcový kvartet č. 1 e-moll „Z mého života“). Kvarteto rozvíjelo svou činnost, nastudovalo další skladby (např. Haydnův Smyčcový kvartet g-moll „Jezdecký“, Schubertův Smyčcový kvartet Es-dur, Janáčkův Smyčcový kvartet č. 1 „z podnětu Kreutzerovy sonáty“), častěji hrálo W. A. Mozarta a L. van Beethovena. Uskutečnilo kratší zájezdy do Německa, Francie, Rakouska, Belgie, Nizozemska, Jugoslávie, Bulharska, Dánska, Itálie, Polska, SSSR a třítýdenní zájezd do Velké Británie. Mělo mnohá vystoupení v televizích (Gent, polská televize, čs. televize), rozhlasech (čs. rozhlas, olomoucký rozhlas, britská BBC) a na festivalech.\n\nV září 1971 se Talichovo kvarteto zúčastnilo Interpretační soutěže komorních souborů v Kroměříži (program ve 3 kolech B. Smetana, J. Haydn, L. van Beethoven, L. Janáček) a získalo 2. cenu. V říjnu 1971 se zúčastnilo Mezinárodní kvartetní soutěže v Bělehradě (program ve 3 kolech W. A. Mozart, L. Beethoven, M. Vukdragovič, J. Haydn, C. Debussy) a získalo opět 2. cenu.\n\nNa jaře roku 1972 odešel ze souboru violista Karel Doležal. Poslední koncert s K. Doležalem se konal 24. května 1972 v Ostravě (program: W. A. Mozart: Smyčcový kvartet č. 17 B-dur „Lovecký“, B. Smetana: Smyčcový kvartet č. 2 d moll, L. Janáček: Smyčcový kvartet č. 2 „Listy důvěrné“).\n\nPetr Messiereur (1. housle), Jan Kvapil (2. housle), Jan Talich (viola), Evžen Rattay (violoncello)\n\nDosavadní primarius kvarteta Jan Talich přešel na violu a na místo 1. houslí nastoupil nový člen Petr Messiereur. V tomto složení hrál soubor 21 let a jeho repertoár byl vskutku obrovský: kompletní W. A. Mozart (23 kvartetů), L. van Beethoven (16 kvartetů + Velká fuga), B. Bartók (6 kvartetů), oba kvartety Smetanovy a Janáčkovy a samozřejmě díla J. Haydna, A. Dvořáka, B. Martinů, A. Borodina, L. Boccheriniho, J. Brahmse, A. Brucknera, P. I. Čajkovského, C. Debussyho, Z. Fibicha, F. Mendelssohn-Bartholdyho,  F. A. Míčy, M. Ravela, F. Schuberta, D. Šostakoviče, P. Vranického a mnoha dalších skladatelů. Soubor se nevyhýbal ani současným autorům českým i zahraničním jako byli O. Flosman, L. Sluka, L. Fišer, V. Kalabis, J. Pauer, J. Straesser, P. Hersant, M. Ohana a další, jejichž některá díla premieroval (např. Kalabisův 3. smyčcový kvartet na Pražském jaru 1980 nebo Hersantův Smyčcový kvartet č. 1 v Paříži v Théâtre des Champs-Élysées v roce 1986).\n\nTalichovo kvarteto také často spolupracovalo s dalšími soubory a interprety při provádění mnoha nekvartetních, zejména kvintetních skladeb. Jejich partnery se tak nesčetněkrát stal B. Zahradník, M. Langer, S. Bogunia, M. Škampa, J. Suk, A. Kohout, R. Kvapil, I. Klánský, K. Řehák, J. Stivín, ze zahraničních umělců pak G. Peyer, C. Huvé, A. Flammer, M. Portal, J. M. Luisada, N. Freire, P. Moragues, M. Pressler a mnoho dalších.\n\nProcestovali téměř celý svět – kromě celé Evropy (přičemž Francii, Belgii, Rakousko a Švýcarsko v tomto období poctili svou přítomností často několikrát do roka) měli turné po Iráku (1973), Egyptě (1974), Indonésii (1975), Japonsku (1975, 1985, 1987, 1990), USA (1977, 1987, 1988, 1991, 1992), Kanadě (1988, 1992) a Koreji (1992). Vystupovali v prestižních koncertních sálech, divadlech a uměleckých galeriích (např. Théâtre des Champs-Élysées v Paříži, The Symphony Hall v Osace, Wigmore Hall v Londýně, Teatro alla Scala v Miláně, Musée d´Orsay v Paříži, Sallle Gaveau v Paříži), na čs. velvyslanectvích (Paříž, Tokio, Jakarta), v roce 1990 v Japonsku u následníka trůnu. Součástí zájezdů byla také natáčení a přímé přenosy z rozhlasů (např. Köln, Amsterdam, Tokio, Radio France, Lausanne, St. Paul aj.) a televizí  (např. Bulharsko, Řecko, Kanada aj.) Účastnili se také mnoha významných hudebních festivalů (jen výběr: Besançon 1979,1987, Cluny 1985, 1986, 1987, Montpelier 1985, Bordeaux 1986, 1989, La Baule 1986, 1988, Orlando 1991, Presteigne 1992, Toscana 1992).\n\nSamostatnou kapitolou je nahrávací činnost pro francouzskou firmu Calliope. Talichovo kvarteto začalo pro tuto firmu nahrávat od listopadu 1976 a hned první deska se smyčcovými kvartety A. Dvořáka (C-dur a F-dur „Americký“) dostala významnou světovou cenu Grand prix du disque Academie Charles Cros (1977). Umělci pak zajížděli do Francie pravidelně několikrát ročně, aby postupně pořídili pro Calliope nahrávky C. Debussyho, P. I. Čajkovského, A. Borodina, L. Janáčka, B. Smetany, L. Boccheriniho, J. Haydna, F. Mendelssohn-Bartholdyho a hlavně kompletního L. van Beethovena a W. A. Mozarta, za něž získali cenu Diapasond´Or a cenu francouzské kritiky. Ze zahraničních natáčecích činností Talichova kvarteta stojí dále za zmínku nahrávky F. A. Míčy pro francouzskou firmu Sarastro a B. Bartóka pro britskou firmu Collins Classic.\n\nV Československu vystupovalo Talichovo kvarteto také velmi často. Koncertovalo v mnoha městech, na vernisážích výstav, na vědeckých kongresech a nesčetněkrát v Praze v Rudolfinu, v Anežském klášteře, v bazilice sv. Jiří na Pražském hradě, v Národním muzeu, v Klementinu. Jejich vystoupení byla často součástí festivalu Pražské jaro (1975, 1976, 1978, 1979, 1980, 1984, 1988, 1990). Několikrát natáčeli pro Čs. televizi (1978, 1981, 1982, 1983, 1984, 1989) a také několikrát hráli v populárním živě vysílaném televizním pořadu Hudba z respiria (1973, 1977, 1979, 1981, 1982, 1987).\n\nNelze vyjmenovat, kolikrát natáčeli pro Čs. rozhlas (mj. díla V. Kalabise, A. Dvořáka, E. Schulhoffa) a kolik desek natočili pro firmy Panton a Supraphon (mezi jinými také Schulhoffův Koncert pro smyčcové kvarteto a orchestr s Českou filharmonií a Z. Košlerem, Panton, 1979, Martinů Koncert pro smyčcový kvartet a orchestr s Českou filharmonií a Z. Košlerem, Panton, 1980, a dále smyčcové kvartety C. Debussyho, M. Ravela, B. Martinů, jazzové skladby E. Viklického). Nejdůležitější jsou jistě nahrávky kompletního B. Bartóka pro Supraphon (1981-1983), za kterého obdrželi Zlatou desku Supraphonu.\n\nSoubor působil mezi lety 1968-1975 pod hlavičkou Hudebního studia MK, Správa kulturních zařízení, v roce 1975 byl přijat jako komorní soubor do České filharmonie. Od 1. ledna 1991 bylo Sdružení komorních souborů ARDO delimitováno z České filharmonie a s ním i Talichovo kvarteto.\n\n9. prosince 1985 oslavilo Talichovo kvarteto 20. výročí své existence koncertem v pražském Rudolfinu se stejným programem, jako před dvaceti lety. K 25. výročí si zahráli sice dříve (protože v prosinci 1990 natáčeli pro Calliope v Paříži), ale dvakrát -  v Anežském klášteře v Praze 6. listopadu 1990 a v Edenu v Praze 12. listopadu 1990. V roce 1992 ohlásil svůj odchod ze souboru J. Kvapil. Sezóna 1992/1993 byla jeho poslední (turné po JAR na přelomu února a března 1993 uskutečnilo ale kvarteto již bez J. Kvapila – zaskočil za něj  J. Talich ml.). Poslední koncert v sestavě P. Messiereur, J. Talich, J. Kvapil, E. Rattay se konal v jihočeské Bechyni v chrámu Nanebevzetí P. Marie 5. července 1993 (program: J. Haydn: Smyčcový kvartet D-dur, L. van Beethoven: Smyčcový kvartet č. 11 f-moll, A. Dvořák: Smyčcový kvartet č. 13 G-dur).\n\nPetr Messiereur (1. housle), Vladimír Bukač (2. housle), Jan Talich (viola), Evžen Rattay (violoncello)\n\nOd sezóny 1993/1994 nastoupil k pultu 2. houslí Vladimír Bukač. V roce 1994 uskutečnilo kvarteto rozsáhlé turné po Severní Americe, které zahrnovalo koncerty od Bermud přes východní pobřeží USA, Kalifornii (včetně koncertu ve Wilshire Ebell Theatre v Los Angeles) až po Edmonton v Kanadě. Hrálo také ve Švýcarsku a Francii, v březnu natáčelo pro britskou BBC. V roce 1995 koncertovalo opět ve Francii, Německu, Itálii, Dánsku, Švýcarsku a podniklo turné od Paříže po Lyon s J. Sukem, se kterým hrálo kvintety A. Dvořáka a J. Brahmse. V roce 1996 koncertovalo v Německu, Dánsku, Japonsku.\n\nTaké českému publiku se v této době představovalo Talichovo kvarteto ještě často. I nadále hrálo pravidelně v pražském Rudolfinu, v Anežském klášteře, v roce 1995 ve Španělském sále na Pražském hradě v rámci festivalu Pražské jaro. Avšak koncertů poněkud ubývalo, k čemuž přispělo rozpuštění Sdružení komorních souborů ARDO v roce 1994 a také privatizace Pragokoncertu téhož roku.\n\nV roce 1995 nahrálo ještě Talichovo kvarteto pro Calliope Schubertův Smyčcový kvartet d-moll „Smrt a dívka“, klavírní kvintet A-dur „Pstruh“ a skladbu J. Haydna Sedm posledních slov Kristových. Koncert k 30. výročí založení Talichova kvarteta se uskutečnil 27. listopadu 1995 v Rudolfinu v Praze (program: L. Fišer: Smyčcový kvartet, jednovětý, B. Bartók: Smyčcový kvartet č.2, A. Dvořák: Smyčcový kvartet č. 13 G-dur).\n\nV roce 1997 museli soubor opustit P. Messiereur a E. Rattay (založili později kvarteto Rafael).\n\nNa přelomu tisíciletí došlo v Talichově kvartetu k postupné generační obměně. Od té doby hraje kvarteto ve složení: 1. housle Jan Talich ml. (syn otce zakladatele), 2. housle Petr Maceček, viola Vladimír Bukač a violoncello Petr Prause. Kvarteto si nadále udržuje mezinárodní renomé a pravidelně koncertuje v nejvýznamnějších světových kulturních centrech, mimo pravidelných vystoupení v Evropě zajíždí na turné do Ameriky, Asie i Austrálie. Není opomíjeno ani doma, bývá přizýváno k vystupování na Pražském jaru. V novém složení nahrálo např. pro francouzskou hudební společnost Calliope komplet kvartetů F. Mendelssohna-Bartholdy a D. Šostakoviče a společně s klavírem mnohá vrcholná díla českých mistrů B. Smetany, A. Dvořáka a L. Janáčka. Hraje i novější díla českých autorů, např. V. Kalabise, L. Fišera nebo L. Sluky.\n\nTalichovo kvarteto hrálo postupně v těchto obsazeních (1. housle, 2. housle, viola, violoncello):\nJan Talich st. – Jan Kvapil – Jiří Najnar – Evžen Rattay\nJan Talich st. – Jan Kvapil – Karel Doležal – Evžen Rattay\nPetr Messiereur – Jan Kvapil – Jan Talich st. – Evžen Rattay\nPetr Messiereur – Vladimír Bukač – Jan Talich st. – Evžen Rattay\nJan Talich ml. – Vladimír Bukač – Jan Talich st. – Petr Prause\nJan Talich ml. – Petr Maceček – Vladimír Bukač – Petr Prause\nJan Talich ml. – Roman Patočka – Vladimír Bukač – Petr Prause \n\nHudební nahrávky u francouzské společnosti Calliope jsou uvedeny v archivu stránek calliope.tm.fr.\nPráva ke starším nahrávkám v této chvíli patří francouzské firmě La Dolce Volta, kde probíhají mnohé reedice.\n\nČlenové kvarteta hrají na vzácné italské hudební nástroje, převážně zapůjčené ze Státní sbírky hudebních nástrojů.\nJan Talich – housle Antonio Stradivari (1729),\nPetr Maceček – housle Francesco Ruggeri (1694),\nVladimír Bukač – viola Lorenzo Guadanini (1740),\nPetr Prause – violoncello Giovanni Grancino (1710).\n\n"}
{"id": "675503", "url": "https://cs.wikipedia.org/wiki?curid=675503", "title": "Koncertní album", "text": "Koncertní album\n\nKoncertní album, také živé album (z anglického \"Live\", hovorově \"živák\") je hudební album složené z písní nahraných při koncertech nebo na festivalech. Většinou koncertní album obsahuje skladby, které již dříve vyšly na studiovém albu. Album bývá často označeno nebo pojmenováno „Live“.\n\n\n"}
{"id": "675506", "url": "https://cs.wikipedia.org/wiki?curid=675506", "title": "Státní sbírka hudebních nástrojů", "text": "Státní sbírka hudebních nástrojů\n\nStátní sbírka hudebních nástrojů je jedním z oddělení Českého muzea hudby, které je nedílnou součásti Národního muzea.\n\nHudební nástroje sbíralo Národní muzeum již od počátku své existence. Původně byly nástroje shromažďovány v oddělení Historické archeologie, od roku 1946 se staly součásti Českého muzea hudby. V roce 1953 byl vyčleněný samostatný fond smyčcových nástrojů špičkových kvalit, určených pro koncertní činnosti. Tyto nástroje jsou svěřovány významným českým umělcům nebo nadějným adeptům hudebního umění na základě nájemní smlouvy uzavírané na dobu určitou.\n\nNástroje jsou podle své pojistné hodnoty rozděleny do pěti kategorií (čím vyšší je hodnota nástroje, tím vyšší je kategorie), od toho se odvíjí i cena pronájmu hrazená hudebníky.\n\nAktuální přehled smyčcových nástrojů ve Státní sbírce hudebních nástrojů:\n\n\n"}
{"id": "675523", "url": "https://cs.wikipedia.org/wiki?curid=675523", "title": "Karel Štýrský (biskup)", "text": "Karel Štýrský (biskup)\n\nArcivévoda Karel Habsburský (7. srpna 1590, Štýrský Hradec – 28. prosince 1624, Madrid) byl rakouský arcivévoda, biskup vratislavský a bolzansko-brixenský, velmistr řádu německých rytířů a portugalský místokrál.\n\nNarodil se jako pohrobek Karla II. Štýrského. Jeho matka Marie Anna Bavorská Karla už od útlého mládí připravovala na církevní dráhu. Již ve věku osmi let přijal nižší svěcení a mohl se tak stát v roce 1602 kanovníkem v Salzburku, roku 1605 Pasově a o rok později kanovníkem v Tridentu a Brixenu.\n\nPo smrti biskupa Jana ze Žiče jej na nátlak dvora roku 1608 zvolila vratislavská kapitula biskupem. Jako biskup prováděl důslednou rekatolizaci Slezska. Až po svém zvolení biskupem brixenským (1613) se dal vysvětit na kněze (1615) a na biskupa (1619). V roce 1618 se stal kanovníkem v Kolíně nad Rýnem a koadjuktorem a následně rytířem Řádu německých rytířů. Po smrti svého bratrance a velmistra řádu Maxmiliána I., byl Karel zvolen novým velmistrem. Byl pověřen i vládou v hrabství kladském. Roku 1620 byl jmenován místokrálem v Portugalsku.\n\nZemřel v Madridu ve věku 34 let a je pochován v Escorialu v blízkosti Karla V. Jeho srdce je pochováno v jezuitském kostele v Nise, protože roku 1623 založil jezuitskou kolej v Nise a tamní jezuitské gymnázium, které bylo pojmenováno po něm (\"Carolinum\").\n\n\n"}
{"id": "675532", "url": "https://cs.wikipedia.org/wiki?curid=675532", "title": "Mořic Falcký", "text": "Mořic Falcký\n\nMořic Falcký (německy \"Moritz von der Pfalz\"; anglicky \"Maurice of the Palatinate\"; 6. ledna 1621, Küstrin – pravděpodobně mezi 13. a 16. zářím 1652 na moři v Karibiku) byl falcký princ z linie Pfalz-Simmern.\n\nMořic se narodil jako páté dítě (čtvrtý syn) falckého kurfiřta, „zimního krále“ Fridricha Falckého (1596–1632) a jeho manželky Alžběty Stuartovny (1596–1662), dcery anglického krále Jakuba I. Stuarta. Narodil se v bouřlivé době za dramatických okolností – po bitvě na Bílé hoře (8. listopadu 1620) musel jeho otec Fridrich Falcký s rodinou uprchnout; on sám se uchýlil do Vratislavi, zatímco jeho manželka ve vysokém stupni těhotenství prchala se svými dvorními dámami přes Slezsko na západ. Bez útočiště, neboť císař Ferdinand II. zakázal, aby jim bylo poskytnuto, začala Alžběta na útěku rodit – syn Mořic se narodil 17. prosince 1620/6. ledna 1621. (V její těžké hodince Alžbětě pomáhala Amálie zu Solms-Braunfels, později manželka nizozemského místodržitele Frederika Hendrika Oranžského.)\n\nSpolu se svým starším bratrem Ruprechtem Falckým, jemuž byl věrně oddán a jehož doprovázel na všech jeho taženích na souši i na vodě, se účastnil anglické občanské války na straně jejich strýce, anglického krále Karla I. Stuarta. Byl v anglických, poté švédských a nakonec opět v anglických námořních službách.\n\nMořic bojoval kromě jiného v bitvách u Edgehillu a Marston Moor a v řadě dalších. V první byl raněn, z poslední bitvy s velkými ztrátami vyvázl i s Ruprechtem nezraněn. Po popravě jejich strýce Karla I. Stuarta (1649) převzal se svým bratrem jako viceadmirál malou flotilu, která měla likvidovat obchod Anglie s kontinentem. Flotilu zničil v roce 1651 admirál Blake. Poté přešli oba bratři otevřeně k pirátství.\n\nNa podzim roku 1652 se Mořicova loď \"HMS Defiance\" potopila při jednom nočním útoku v Karibiku.\nPrinc zůstal nezvěstný. Podle legendy prý mířil s obrovským pokladem z Peru a Mexika k některému z francouzských přístavů, krátce před doplutím však údajně padl do rukou námořních lupičů, byl zavlečen do Alžíru a zmizel v nitru Afriky.\n\n\n"}
{"id": "675540", "url": "https://cs.wikipedia.org/wiki?curid=675540", "title": "Obloukové svařování", "text": "Obloukové svařování\n\nObloukové svařování nebo svařování elektrickým obloukem označuje skupinu metod tavného svařování, u kterých je energie potřebná k roztavení svařovaných ploch dodávaná jako teplo vzniklé při hoření elektrického oblouku.\nPro svoji vysokou míru reprodukovatelnosti, relativně nízké investiční náklady, dosahovanou kvalitu a výkon svařování jsou v technické praxi nejrozšířenějšími metodami svařování kovů jak feritických tak i neželezných (např. hliník, hořčík, atd.).\n\nDlouho po objevu elektrického oblouku Humphrey Davym roku 1801, resp. Vasilijem Petrovem o dva roky později, došlo k prvním experimentům s elektrickým obloukem za účelem tavení kovů a jejich svařování – a to Angličanem Wildem v roce 1860. Ale až Francouz Auguste DeMeritens v roce 1881 použil pro svařování olověných desek elektrodu – uhlíkovou. Jeho žáci, Nikolaj Slavjanov a Stanislas Olszewski, jeho postup upravili pro svařování ocelí a nechali si jej patentovat jak v Evropě tak i zámoří. Svoji metodu dokázali přivést do praxe nejenom v Evropě ale i USA. Použitím uhlíkové elektrody sice vzniká ochranná atmosféra CO, ale svar se tzv. nauhličuje, tzn. že ve svarové lázni se zvyšuje množství uhlíku, který sice svarový kov činí pevnějším, ale zároveň i křehčím. Rus Nikolaj Slavjanov použil v roce 1888 elektrodu kovovou, která se při svařování odtavovala do svarové lázně. Svoji metodu nazval \"svařování kovů odléváním\" a její funkčnost prokázal svařením resp. odlitím osmi kovů (zvonový bronz, tombak, nikl, ocel, litinu, měď, stříbro a bronz).\nAni metoda svařování kovovou elektrodou Slavjanova, a ani obdobná metoda Charlese L. Coffina o dva roky později, nezajistila požadované plastické vlastnosti a svarová lázeň nebyla ochráněna od negativních vlivů okolní atmosféry, zejména kyslíku, vodíku a dusíku. Potřebu ochrany roztaveného svarového kovu si uvědomil již zmíněný Coffin, který navrhl a nechal si patentovat způsob svařování s použitím tavidla, které omezovalo ovlivnění svarového kovu nežádoucími prvky.\n\nRůznými způsoby ochrany roztaveného svaru se zabývalo mnoho vědců, inženýrů a techniků. Ochranou tvořenou přímo dodávanými plyny ve 30. letech 20. století, Devers argonem, Hobart héliem, Alexander, Langmuir a Thomson směsmi vodíku, dusíku, propanu a oxidu uhličitého.\nNa těchto principech vznikla metoda svařování s netavící se wolframovou elektrodou v ochranné atmosféře hélia v roce 1941 v Northrop Aircraft Inc pro svařování hořčíku, hliníku a niklu. Dnes je metoda známa pod zkratkou TIG (WIG), (anglická a německá zkratka, Tungsten inert gas, Wolfram inert gas) jako ochranných plynů využívá kromě hélia i argon a další inertní (netečné) plyny a jejich směsi.\nHobart a Devers, kteří pracovali na metodě svařování v ochranné atmosféře od dvacátých let minulého století teprve až v roce 1940 (1948) úspěšně završili vývoj metody svařování tavící se elektrodou v ochranném inertním plynu. Dodnes je tato metoda široce využívaná – často se označuje zkratkou MIG. (Metal inert gas; obdobou se stala i metoda svařování v aktivním plynu MAG). V padesátých letech pak Ljubavský a Novošilov použili pro tento postup ochranu z CO.\n\nJinou cestou se vydal Kjellberg, který si nechal v roce 1907 patentovat kovovou elektrodu s obalem z uhličitanů a křemičitanů. Hořením elektrického oblouku mezi svarovou lázní a odtavující se elektrodou se totiž tavil i obal, který produkoval ochrannou atmosféru CO. O pět let později Angličan Strohmenger vyvinul a nechal si patentovat tlustý obal, který disponoval kromě ochranné funkce působil metalurgicky tak, aby svarový kov dosahoval požadované plasticity. Metoda ručního svařování obalenou elektrodou je hojně využívaná až do současnosti pro svoji flexibilitu, nízké investiční náklady a vysokou kvalitu produkovaných svarů.\n\nV roce 1929 byla společností \"National Tube\" vyvinuta metoda později známá jako \"Union-melt\" a svařování pod tavidlem, která využívala principů ochrany jako metoda svařování obalenou elektrodou.\n\nPoslední vyvinutá metoda obloukového svařování byla odvozena od metody svařování s netavící se elektrodou v inertních plynech v roce 1953 jako metoda svařování plazmatem, která disponuje lepší stabilitou hoření oblouku a vyšší koncentrací vneseného tepla.\n\nPro obloukové svařování se používá nízkonapěťový elektrický vysokotlaký výboj, který je veden v prostředí ionizovaného plynu. Stabilita elektrického oblouku vyžaduje dostatečné napětí pro ionizaci daného prostředí a proud, který udrží plazma oblouku v ionizovaném stavu.\n\nPrincip použití elektrického oblouku při svařování lze zjednodušeně popsat na metodě, která využívá netavící se wolframovou elektrodu v ochranné atmosféře argonu. Při tzv. přímém zapojení, tzn. elektroda (1) je připojena na záporný pól stejnosměrného proudu a základní materiál je připojen ke kladnému pólu, se na elektrodě vytvoří katodová skvrna (2) a na základním materiálu (12) anodová skvrna (11). Při hoření elektrického oblouku v ochranné atmosféře argonu jsou emitovány tzv. primární elektrony e (4) z katodové skvrny a dopadají na ni kationty, které vytvářejí energii potřebnou pro termoemisi primárních elektronů (4). Oblast katodového úbytku napětí (3) je způsobena prostorovým nábojem aniontů, který brzdí elektrony uvolněné z katody. Část primárních elektronů dopadne (9) na anodovou skvrnu, kde se jejich kinetická energie mění na tepelnou, částečně i na elektromagnetické záření. Část elektronů naráží do atomů argonu (5), ze kterých se tvoří kationty Ar (6) a sekundární elektrony e (7). Kationty Ar jsou přitahovány ke katodové skvrně. Takto ionizovaný plyn – sloupec oblouku (8) se stává vodivým. Při překročení kritické hodnoty proudu dochází k proudění plazmatu od elektrody k základnímu materiálu. Tepelná energie na anodě při dopadu elektronů způsobuje vysoké teploty, které postačují k roztavení základního materiálu. Oblast anodového úbytku napětí (10) způsobuje prostorový náboj elektronů. Naznačený proces je velmi rychlý stejně jako roztavení základního materiálu.\n\nNa obdobném principu funguje i oblouk napájený střídavým napětím s rozdílem, že se pravidelně (frekvenčně) zaměňuje oblast katodové a anodové skvrny. Tento jev, tzv. čisticí efekt, se využívá především při svařování hliníkových slitin. Vysokotavitelné oxidy AlO se snáze rozruší při střídání polarity elektrody a odpovídajícímu dopadů elektronů a iontů.\n\nPři svařování elektrickým obloukem je svařovací proud získáván z tzv. svařovacích zdrojů. To jsou elektrická zařízení generující svařovací proud a napětí požadovaných charakteristik, a která mají dostatečnou účinnost, zatěžovatel a další vhodné parametry. Svařovací zdroje mohou dodávat stejnosměrný (usměrněný) proud nebo střídavý proud (v praxi dnes drtivá většina svářecích zdrojů využívá proud stejnosměrný). Svařovací zdroj má na starost přeměnu elektrického proudu a napětí z běžného (vyskytující se v elektrické síti 230V a 400V) na svářecí (cca 15-25V, ale 0-600A a i více).\n\nSvařování je pracovní činnost vystavená vysokým rizikům z hlediska bezpečnosti práce a ochrany zdraví. Kromě rizik, jako je popálení od odstřikujícího svarového kovu případně dotykem nevychladlých částí svařenců, které jsou společné pro většinu metod tavného svařování existují i specifická rizika poplatná metodám obloukového svařování. Taková rizika jsou zejména úrazu elektrickým proudem a emise elektromagnetického záření jak v oblasti tepelné tak i v oblasti ultrafialového spektra. Toto záření může poškodit zrak nejen svářeče samotného, ale i osob nacházejících se v blízkosti svářecího pracoviště. Je proto nutné používat chrániče zraku, tj. svářečské štíty pro svářeče, které splňují \"ČSN EN 169\" anebo \"ČSN EN 379+A1\", a závěsy či přepážky pro odstínění záření a ochranu osob nalézajících se v okolí, tak jak je definováno v \"ČSN 05 0600\", \"ČSN 05 0601\" a \"ČSN 05 0630\". Při metodách svařování v ochranných atmosférách existují navíc rizika udušení při používání CO případně exploze hořlavých plynů, např. vodíku.\n\nJako každé tavné svařování i metody svařování obloukem zásadním způsobem mění oblast základního (svařovaného) materiálu v nejbližším okolí svarové lázně, v tzv. tepelně ovlivněné oblasti. Metalurgické změny, ke kterým dochází vlivem přehřátí této oblasti mají za následek většinou i změnu mechanických vlastností. Různé druhy materiálů jsou jinak citlivé na rychlé zvýšení teploty a následné rychlé zchladnutí.\n\nV případě feritických ocelí může dojít k zakalení tepelně ovlivněné oblasti, čím se zvýší tvrdost a pevnost, ale významně se sníží houževnatost a tažnost. Proto se pro tento typ ocelí používají takové postupy, které méně tepelně zatěžují okolí svaru náhlými změnami teploty.\n\nSvařování obloukovými metodami lze velmi dobře nejen kontrolovat, ale postup lze bez problémů opakovat díky stejnému nastavení tzv. základních parametrů svařování. Mezi tyto parametry patří zejména typ svařovaného materiálu, tvar svaru, velikost a druh svařovacího proudu, svařovací napětí, rychlost postupu, průtok a druh ochranného plynu, přídavný materiál, předehřev a/nebo dohřev. Nejistotou je pak ruka svářeče, klimatické podmínky krytého i nekrytého pracovního prostoru. Další parametry jako jsou např. ošetření navlhavých přídavných materiálů – tavidla a to jak ve formě obalů elektrod ručního svařování tak i ve formě granulovaných tavidel pro svařování metodou pod tavidlem – lze řešit dodržováním technologické kázně.\nPři průmyslovém svařování jsou vesměs vyžadovány přístupy managementu jakosti, které nastavují technologické procesy za účelem dosažení požadované jakostní úrovně.\n\n\n\n"}
{"id": "675542", "url": "https://cs.wikipedia.org/wiki?curid=675542", "title": "Hans Watzek", "text": "Hans Watzek\n\nHans (Johann) Josef Watzek (20. prosince 1848 Bílina - 12. května 1903 Vídeň) byl rakouský piktorialistický fotograf narozený v Čechách. Působil na počátku 20. století a byl vedoucím zastáncem uznání fotografie jako uměleckého výrazového prostředku. Byl jedním ze členů \"Vídeňského trojlístku\", kam kromě něj patřili Heinrich Kühn a Hugo Henneberg.\n\nVěnoval se také krajinářské fotografii.\n\nPoté, co dokončil studium na Umělecké akademii v Mnichově a Lipsku v letech 1865-1868, působil jako učitel výtvarné výchovy v Čechách. Od roku 1875 žil ve Vídni a učil kreslení od ruky a modelování na Vídeňské státní střední škole 6. okrsku. Mezi lety 1888 a 1893 byl také předsedou \"Sdružení rakouských učitelů malby\" a publikoval řadu odborných článků v časopise „Zeitschrift für Zeichnen und Kunstunterricht\".\n\nJeho cesta k fotografii začala v roce 1891 na výstavě výtvarných fotografií ve Vídni. Tady jej oslovila zejména díla Alfreda Maskella. V témže roce začal provádět první pokusy s vlastnoručně vyrobenou dírkovou komorou a stal se členem Klubu amatérských fotografů ve Vídni („Club der Amateurphotographen in Wien\" přejmenovaný v roce 1893 na „Wiener Camera Club\") kde byl od roku 1893 až do své smrti členem představenstva.\n\nNa začátku 90. let se díky Vídeňskému fotografickému klubu spřátelil s dalšími významnými fotografy. Mimo jiné také s Hugem Hennebergem a Heinrichem Kühnem. Tito tři umělečtí fotografové nebyli pouze přáteli, ale od roku 1897 pracovali společně také v umělecké skupině \"Vídeňský trojlístek\" („Wiener Kleeblatt\" nebo také: „Wiener Trifolium\"). Jejich díla byla signována třemi jetelovými lístky jako vyjádření jejich společné práce. Organizovali společné výstavy, pořádali turné po Německu, Itálii a Nizozemsku. Jejich tvorba mimo jiné ovlivnila dílo rakouského fotografa českého původu Rudolfa Koppitze.\n\nByl to právě profesor Watzek, kdo ve Vídni společně s Hugo Hennebergem a Heinrichem Kühnem vylepšili kombinovanou technikou vícenásobné vrstvené gumy - gumotisk. To umožnilo dříve netušeným způsobem tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky.\n\n\"Po nesčetných pokusech... vylepšili jednoduchou metodu gumotisku a vynalezli kombinovaný tisk.\" Jejich krédem bylo, že by se fotografie měla brát vážně vedle malířství jako umělecká forma. Pro díla \"Trojlístku\" jsou proto často typická malířská neostrost, obzvláště u jejich náladových snímků krajin.\n\nDo třetice podnikali Watzek, Henneberg a Kühn pravidelné studijní cesty, mimo jiné k Bodamskému jezeru, Gardskému jezeru, k Severnímu moři nebo do Tyrolska, kde hledali vhodné motivy pro své krajinářské snímky.\n\nNa rozdíl od většiny předních členů vídeňské umělecké scény fotografů, jako byli Albert a Nathaniel von Rothschild, ale také Henneberg a Kühn, měl Hans Watzek k dispozici jen velmi omezené finanční prostředky k tomu, aby se mohl amatérsky věnovat fotografování, na tu dobu velmi drahé hobby.\n\nProtože až do konce života vydělával na své živobytí jako učitel, na kariéru fotografa měl velmi omezený čas. V nekrologu Heinrich Kühn píše:\nTyto překážky však nebránily jeho uznání ve své době. Místo toho se Watzek snažil využívat efektivnější a méně nákladné techniky, například bromostříbrný papír jako negativní papír..\n\nStejně tak bylo známo, že si Watzek stavěl fotoaparáty sám jednoduchými metodami, například z papírové krabice, které se u jeho kolegů setkala s obdivem, ale i s pobavením: \n\nWatzek trpěl chronickou nemocí cév, což byla také příčina jeho předčasné smrti v roce 1903. Jeho smrt vedla k rozpuštění Vídeňského trojlístku a také Hugo Henneberg se přestal fotografii věnovat.\n\nWatzkovým cílem bylo domoci fotografii široké veřejné uznání jako plnohodnotné umělecké vyjádření.\n\nPro Watzka byla fotografie, stejně jako malba, tvůrčí uměleckou formou. Motiv, který chce fotograf zobrazit by například mohl pomocí vědomých experimentů s odstupňováním obrazu (stupeň světlosti tónů) nebo vedením linií. Hlavní představa je přitom subjektivním názorem umělce:\n\nZcela v duchu vídeňské secese Watzek také obhajoval umění, které se orientuje méně na akademická pravidla a více na Originalitu, Individualitu a \"Pravdu přírody.\"\n\nNěkteré z originálních děl Hanse Watzka se nacházejí v následujících muzeích::\n\n\n\n\n\n\n\n"}
{"id": "675545", "url": "https://cs.wikipedia.org/wiki?curid=675545", "title": "Aneurysma", "text": "Aneurysma\n\nAneurysma je medicínský výraz pro rozšíření neboli výduť dutého orgánu. Řecky \"aneurynein\" = otvírat. Nejčastěji se vztahuje k tepnám, nebo stěně srdeční komory.\n\nAneurysma srdce může vzniknout po rozsáhlejším infarktu myokardu. Poškozená svalovina srdce se zhojí jizvou, která se vyklene tlakem krve v pracujícím srdci. Zhoršuje vypuzovací funkci srdce – stěna vyklenutí se nestahuje. Může se vyplnit krevní sraženinou, která ohrožuje nemocného embolizací.\n\nAneurysma tepny je důsledkem vrozené poruchy nebo následek získaného onemocnění. Pokud nedojde k prasknutí (ruptuře) rozšířená tepna pacienta ohrožuje jen tlakem na ostatní orgány.\n\nAneurysma aorty dnes nejčastěji vzniká poškozením stěny břišní aorty ukládáním tuků – aterosklerosou. V minulosti někdy vznikalo ve třetím stadiu onemocnění syfilis.\n\nDisekující aneurysma aorty se týká pouze stěny aorty. Skrz trhlinu ve vnitřní výstelce tepny proniká krev, šíří se v ní podélně s průběhem aorty a odlučuje její jednotlivé vrstvy. Dochází k poškození odstupujících cév, a může také dojít k prasknutí.\n\nAneurysma mozkových cév je obvykle vrozené a někdy mnohočetné, jeho prasknutí může způsobit závažné mozkové (subarachnoidální) krvácení.\n\nŽivot ohrožující je postižení břišní aorty nebo mozkové tepny. Prasknutí (ruptura) končí asi v 90 % případů i přes vyspělou lékařskou péči smrtí.\n\nNa rupturu zemřeli např. Karel Hála, Klement Gottwald, Screamin' Jay Hawkins, Radoslav Brzobohatý či Albert Einstein.\n\n"}
{"id": "675549", "url": "https://cs.wikipedia.org/wiki?curid=675549", "title": "George de Hevesy", "text": "George de Hevesy\n\nGeorge Charles de Hevesy, \"Georg Karl von Hevesy\", \"Hevesy György Károly\", rodným příjmením \"Bischitz\" (1. srpna 1885 Budapešť – 5. července 1966 Freiburg) byl původem maďarský radiochemik, který v roce 1943 získal Nobelovu cenu za chemii za „práce na využití izotopů jako značkovačů při chemických procesech“.\n\nNarodil se do bohaté rodiny s židovskými kořeny jako pátý z osmi dětí. Rok studoval chemii na Univerzitě Loránda Eötvöse, poté několik měsíců na Technické univerzitě Berlín a nakonec na Freiburské univerzitě. Tam získal roku 1908 Ph.D. a ještě ten rok začal pracovat na Spolkové vysoké technické škole v Curychu.\n\nV roce 1923 spolu s Dirkem Costerem objevil hafnium (Hf). Mendělejevova periodická tabulka prvků z roku 1869 řadila chemické prvky do logického systému, ale chyběl tam prvek se 72 protony. Hevesymu došlo, že takový prvek musí existovat. Muzeum v Kodani mu dodalo horniny na výzkum. Hevesy pak pomocí rentgenových snímků nový prvek objevil.\n\nZačal pracovat na Freiburské univerzitě. Tam začal používat radioaktivní izotopy při studiu metabolických procesů v rostlinách a zvířatech.\n\nKdyž se Němci dostali při druhé světové válce do Dánska, rozpustil medaile Nobelových cen Maxe von Laua a Jamese Francka v lučavce královské, aby je nacisté neukradli. Roztok pak položil na polici ve své laboratoři na Institutu Nielse Bohra. Po válce se vrátil, našel roztok neporušený a vysrážel z něj zlato zpět. Nobelova společnost pak znovu odlila medaile z původního zlata.\n\nV roce 1943 byl kvůli svému židovskému původu nucen odletět do Švédska, kde až do roku 1961 pracoval na Stockholmské univerzitě. Během tohoto pobytu získal Nobelovu cenu za chemii, stal se členem Královské společnosti a získal Copleyho medaili.\n\nV roce 1924 se oženil s Piou Riis. Měli spolu jednoho syna a tři dcery.\n\n"}
{"id": "675550", "url": "https://cs.wikipedia.org/wiki?curid=675550", "title": "Forevermore", "text": "Forevermore\n\nForevermore můýže být:\n\n"}
{"id": "675551", "url": "https://cs.wikipedia.org/wiki?curid=675551", "title": "Key Investments", "text": "Key Investments\n\nKEY INVESTMENTS a.s. je česká společnost zaměřená na obchodování s cennými papíry a správu aktiv. Od založení v roce 1999 až do prosince 2004 působila pod obchodní firmou SI Asset Management, a.s..\n\n27. srpna 2003 společnost uzavřela s MČ Praha 6, kterou zastupoval starosta Tomáš Chalupa (ODS), smlouvu o obhospodařování investičních nástrojů. Smlouva umožňovala pouze nákup dluhových cenných papírů, kterým byl ratingovou agenturou Moody's Investors Service nebo jejím afilačním partnerem přidělen rating v investičním pásmu.\n\nV roce 2004 se stal předsedou dozorčí rady Jaroslav Daňhel (v té době člen představenstva SK Slavia Praha - fotbal a.s.), kterého však po několika měsících nahradil jeho kolega z VŠE Petr Dvořák. Od července 2004 byl předsedou představenstva společnosti Daniel Brzkovský.\n\n20. října 2005 společnost uzavřela s Hornickou zaměstnaneckou zdravotní pojišťovnou (HZZP) smlouvu o obhospodařování investičních nástrojů. 19. května 2006 se stali klienty společnosti Tomáš Rosen a Petr Doležal, pro které KEY INVESTMENT obratem od skupiny ENIC nakoupila 61 % podíl v akciové společnosti SK Slavia Praha - fotbal.\n\n18. dubna 2007 se členkou představenstva stala Alena Štorkanová, která dříve působila jako ředitelka české organizační složky společnosti Key Oak a rovněž jak členka dozorčí rady leasingové společnosti Borsay, kterou Key Oak vlastnila. Od 1. října 2007 média informovala o sedmnáctimilionové půjčce, kterou měla slovenská pobočka KEY INVESTMENT poskytnout bývalému premiérovi Stanislavu Grossovi na nákup akcií Moravie Energo. Ve stejném týdnu, 5. října 2007, schválila valná hromada navýšení základního kapitálu započtením pohledávky společnosti Efficient Investments Ltd. ve výši 20 milionů korun. K navýšení nakonec nedošlo, Efficient Investments svůj 31 % podíl počátkem následujícího roku prodala.\n\n31. ledna 2008 porušila KEY INVESTMENT smlouvu se skupinou ENIC a navýšila základní kapitál akciové společnosti SK Slavia Praha - fotbal na více než dvojnásobek původní hodnoty. Předmětem vkladu se stala teoretická suma maximálního pojistného plnění z životních pojistek fotbalistů Slavie. Znalec Otto Šmída od maximálního pojistného plnění ve výši 294 milionů korun odečetl pojistné 5 milionů korun a po vynásobení koeficientem 1,1642 dospěl k částce 618 milionů korun.\n\n4. března 2009 společnost uzavřela s MČ Praha 10 smlouvu o obhospodařování investičních nástrojů. 6. května 2010 společnost obdobnou smlouvu s MČ Praha 13.\n\nDo portfolií HZZP a městských částí Praha 6, Praha 10 a Praha 13 byly za stamiliony korun nakoupeny nelikvidní nekotované nezajištěné dluhopisy tehdejšího majitele slávistického fotbalového stadionu E Side Property, holdingu Via Chem Group údajně ovládaného Petrem Sisákem a leasingové společnosti Borsay. V případě Prahy 10 se ztráta odhaduje na 90 milionů korun. Společnosti Via Chem Group, E Side Property a Borsay v minulosti získaly rating od slovenské European Rating Agency. V únoru 2011 informovala média o problémech Key Investment se správou klientských portfolií. Sokolovská uhelná na KI podala žalobu, MČ Praha 6 se marně snažila získat investované peníze zpět a opoziční zastupitel Ivan Mašek (TOP 09) ostře kritizoval bývalého starostu Tomáše Chalupu (ODS). V březnu 2011 byla provedena exekuce, při které byl postižen obchodní podíl v dceřiné společnosti DEPOZITNÍ CENTRUM. Jejím novým vlastníkem se stala společnost Artesa Capital podnikatele Bohumila Koutníka. Na valné hromadě konané 29. června 2011 hlasovali akcionáři vlastnící 55 % základního kapitálu společnosti (Jefferson Ventures Management LLC, Jaromír Florián a Daniel Brzkovský).\n\n29. června 2012 podala společnost u Městského soudu v Praze návrh na vlastní insolvenci.\n\nMajetek firmy je údajně prakticky nulový a majitel firmy Daniel Brzkovský uzavřel i kancelář na Václavském náměstí.\n\n"}
{"id": "675553", "url": "https://cs.wikipedia.org/wiki?curid=675553", "title": "Sarvestánský palác", "text": "Sarvestánský palác\n\nSarvestánský palác () jsou ruiny paláce postaveného v 5. století n. l. za vlády sásánovského krále Bahráma V.. Pozůstatky této stavby se nacházejí 90 km jihovýchodně od města Šíráz, správního města provincie Fárs. Památka je zapsána na seznamu kulturního děditcví Íránu.\n\nPalác byl postaven mezi lety 420-438 n. l. a nachází se na rozlehlé kamenité pláni Stavba má rozlohu 25 hektarů. Palác ve své době sloužil sásánovským králům jako místo odpočinku a loveckým výpravám.\n\nZ architektonického hlediska je palác typickým příkladem sásánovské architektury. Palác je vyroben z kamene a sádry. Kopule je vyrobena z cihel a je jednou z nejstarších ukázek sásánovského stavebního umění v Íránu.\n"}
{"id": "675554", "url": "https://cs.wikipedia.org/wiki?curid=675554", "title": "Ethan Phillips", "text": "Ethan Phillips\n\nEthan Phillips (* 8. února 1955 Hempstead, New York) je americký herec.\n\nVystudoval bakaláře anglické literatury na Boston University a magistra umění na Cornell University. Po ukončení studia začal v roce 1977 hrát v divadlech na Broadwayi, kde se během své kariéry ztvárnil role v mnoha hrách. Roku 1980 se poprvé objevil na televizních obrazovkách. Jednalo se o seriál \"Benson\", ve kterém pravidelně hrál od druhé do šesté sezóny. V roce 1981 debutoval na filmovém plátně ve snímku Miloše Formana \"Ragtime\". V 80. letech hrál ještě např. ve filmové sérii \"Critters\", seriálu \"Werewolf\" či filmech \"Opři se o mě\" a \"Glory\". V roce 1990 se poprvé objevil ve sci-fi světě Star Treku, konkrétně v epizodě „Milostný trojúhelník paní Troi“ jako ferengský doktor Farek. Mezi lety 1995 a 2001 hrál Talaxiana Neelixe, člena posádky v seriálu \"\". Dále ve snímku \"\" (1996) ztvárnil holografického maître d' a v epizodě „Zisk“ (2002) seriálu \"\" Ferenga Ulise. V první desetiletí 21. století hostoval např. v seriálech \"Kauzy z Bostonu, Sběratelé kostí\" či \"Mentalista\" a hrál např. ve filmech \"Santa je úchyl!, Ostrov, Keith\" nebo \"Have Dreams, Will Travel\".\n\nJe ženatý s umělkyní Patricií Cresswellovou, společně žijí v Los Angeles.\n\n"}
{"id": "675556", "url": "https://cs.wikipedia.org/wiki?curid=675556", "title": "Šlomo Lahat", "text": "Šlomo Lahat\n\nŠlomo Lahat (: שלמה להט, ‎9. listopadu 1927, Berlín – 1. října 2014, Tel Aviv), známý pod přezdívkou Čič, byl izraelský generál a politik, který v letech 1974 až 1993 zastával funkci starosty Tel Avivu.\n\nNarodil se v Berlíně v tehdejší Výmarské republice a v roce 1933 s rodiči přesídlil do britské mandátní Palestiny. Roku 1941 vstoupil do židovské podzemní vojenské organizace Hagana, která při založení Izraele v květnu 1948 položila základ izraelské armády. V prvních letech existence židovského státu bojoval v jejích řadách ve válce za nezávislost (1948–1949) a sinajské válce (1956). Během služby v armádě zároveň vystudoval právo na Hebrejské univerzitě v Jeruzalémě. V roce 1956 se stal prvním izraelským důstojníkem, vyslaným ke studiu na United States Army Command and General Staff College ve Fort Leavenworthu v Kansasu. Po návratu se stal instruktorem v důstojnické škole izraelské armády. V roce 1959 byl jmenován velitelem v operačním oddělení Generálního štábu. O tři roky později nastoupil k obrněnému sboru a v roce 1966 se stal zástupcem velitele sboru. Během šestidenní války (1967) byl jmenován guvernérem východního Jeruzaléma a poté, co válka skončila, byl povýšen do hodnosti brigádního generála na štáb centrálního armádního velitelství. V roce 1969 byl jmenován velitelem obrněných sil na Sinaji. Během opotřebovací války velel operacím podél Suezského průplavu, a to až do června 1970, kdy byl povýšen do hodnosti generálmajora. V témže roce stanul v čele ředitelství lidských zdrojů (\"Manpower Directorate\") a v této pozici působil až do roku 1973, kdy z armády odešel.\n\nV únoru 1974 byl zvolen v pořadí devátým starostou Tel Avivu, a to za stranu Likud. V této funkci pak působil až do listopadu 1993. Přestože byl zásadově pravicovým politikem, počátkem 90. letech velmi podporoval levicového premiéra Jicchaka Rabina v jeho snaze o ukončení izraelsko-palestinského konfliktu mírovou cestou. Pomáhal organizovat demonstrace na podporu mírových dohod z Osla. Na jedné z nich byl na premiéra Rabina spáchán atentát.\n\nZemřel v říjnu 2014 v telavivské nemocnici Ichilov ve věku 86 let.\n\n"}
{"id": "675561", "url": "https://cs.wikipedia.org/wiki?curid=675561", "title": "Jennifer Lienová", "text": "Jennifer Lienová\n\nJennifer Ann Lienová (* 24. srpna 1974 Palos Heights, Illinois) je americká herečka.\n\nS hereckou kariérou začala v reklamách, v roce 1990 hrála studentku v jedné epizodě seriálu \"Brewster Place\" s Oprah Winfreyovou. V letech 1993 a 1994 hrála postavu Roanne v seriálu \"Phenom\". Mezi lety 1995 a 1997 ztvárnila Ocampu Kes, jednu z hlavních postav prvních tří řad sci-fi seriálu \"\". Jako Kes se zde objevila i v prvních dvou epizodách čtvrté sezóny a v jedné epizodě šesté řady. Ve druhé polovině 90. let dabovala agentku L v animovaném seriálu \"Men in Black: The Series\" či dospělou Vitani ve snímku \"\". V roce 2003 se objevila v seriálu \"Battle Force: Andromeda\".\n\nJe vdaná za scenáristu a filmaře Phila Hwanga, se kterým má syna Jonaha (* 2002). Po jeho narození ukončila svoji kariéru herečky, nicméně je uvedena jako výkonná producentka v manželově snímku \"Geek Mythology\" (2008).\n\n"}
{"id": "675565", "url": "https://cs.wikipedia.org/wiki?curid=675565", "title": "Volba izraelského prezidenta 1962", "text": "Volba izraelského prezidenta 1962\n\nVolba izraelského prezidenta se v Knesetu konala 30. října 1962 po vypršení již druhého pětiletého funkčního období Jicchaka Ben Cvi. Ten se v těchto volbách opětovně ucházel o prezidentský post a nakonec byl jediným kandidátem. K roku 2011 je jediným prezidentem, který v prezidentské volbě kandidoval třikrát.\n\nBen Cvi byl zvolen 62 hlasy z 120 odevzdaných hlasovacích lístků, z čehož 42 hlasovacích lístků bylo odevzdáno prázdných. Celkem 16 poslanců ve volbě hlasovalo proti.\n\nTřetí funkční období prezidenta začalo v den jeho zvolení. Ben Cvi však zemřel již několik měsíců po zvolení, v důsledku čehož se konaly předčasné volby nového prezidenta, v nichž uspěl Zalman Šazar.\n\n"}
{"id": "675570", "url": "https://cs.wikipedia.org/wiki?curid=675570", "title": "Jan VI. ze Žiče", "text": "Jan VI. ze Žiče\n\nJan ze Žiče (18. srpna 1552, Scziborz u Otmuchova – 25. dubna 1608, Nisa) pocházel z tradiční slezské šlechty, studoval právo v Krakově a ve Vídni a po smrti Pavla Alberta byl jako probošt vratislavské kapituly a kanovník v Hlohově zvolen vratislavským biskupem. Byl usilovným rekatolizátorem své diecéze, roku 1606 svolal diecézní synodu. Zemřel v Nise a je pochován v tamním kostele sv. Jakuba.\n\n\n"}
{"id": "675588", "url": "https://cs.wikipedia.org/wiki?curid=675588", "title": "Amor Prohibido (píseň)", "text": "Amor Prohibido (píseň)\n\nAmor Prohibido (\"Zakázané lásce\") je píseň z alba \"Amor Prohibido\" americké zpěvačky Selena, která byla nahrána v roce 1994, avšak oficiálně vydána až 13. srpna 1994.\n"}
{"id": "675590", "url": "https://cs.wikipedia.org/wiki?curid=675590", "title": "Bidi Bidi Bom Bom", "text": "Bidi Bidi Bom Bom\n\nBidi Bidi Bom Bom je píseň z alba \"Amor Prohibido\" americké zpěvačky Seleny. Skladba byla nahrána v roce 1993 a oficiálně vydána 13. srpna 1994.\n"}
{"id": "675593", "url": "https://cs.wikipedia.org/wiki?curid=675593", "title": "Frederick Augustus Genth", "text": "Frederick Augustus Genth\n\nFriedrich August Ludwig Karl Wilhelm Genth (17. května 1820, Wächtersbach, Hessensko, Německo – 2. února 1893, Filadelfie, USA) byl americký chemik a mineralog německého původu. Anglická verze jeho jména je Frederick Augustus Genth.\n\nNarodil se 17. května 1820 ve Wächtersbachu v Hessensku. Jeho otec byl Georg Friedrich, knížecí vrchní nadlesní, a matka Karolina Amalie, rozená Freyin von Schwartzenau. Již od útlého mládí ho otec vzdělával v přírodních vědách včetně botaniky, mineralogie a konchologie.\n\nV šestnácti letech začal studovat na gymnáziu v Hanau, které dokončil v roce 1839. Zpráva napsaná tehdejším ředitelem školy hovoří o jeho mimořádném zájmu o historii přírody a geografii a tahé o jeho mimořádné píli a schopnostech, které prokazoval po celou dobu studia.\nPo ukončení gymnázia nastupuje Genth v roce 1839 ke studiu na univerzitu v Heidelbergu. Zde se věnuje hlavně studiu chemie, geologie a mineralogie. Jeho učiteli byli např. botanik Gottlieb Wilhelm Bischoff, mineralogové Johann Reinhard Blum a Karl Cäsar von Leonhard nebo chemik Leopold Gmelin. V roce 1841 přešel na univerzitu v Giessenu, kde studuje chemii pod vedením profesorů Freseniuse, Koppa a hlavně Liebiga.\n\n"}
{"id": "675594", "url": "https://cs.wikipedia.org/wiki?curid=675594", "title": "Jay Leno", "text": "Jay Leno\n\nJay Leno (* 28. dubna 1950, New Rochelle, New York, USA) je jeden z nejznámějších současných amerických komiků a moderátorů. \n\nProslul zejména pořadem televize NBC \"The Tonight Show with Jay Leno\", který převzal roku 1992 po Johnny Carsonovi. V letech 2009–2010 uváděl vlastní talkshow \"The Jay Leno Show\", nicméně od 1. 3. 2010 se vrátil ke svému předchozímu pořadu. V dubnu 2011 parodoval „krádež“ protokolárního pera, kterého se „ujal“ prezident ČR Václav Klaus během státní návštěvy Chile.\n\nPoté, co klesla sledovanost tohoto pořadu, 3. dubna 2013 NBC oznámila, že jeho místo po konci zimních olympijských her 2014 zaujme mladší komik Jimmy Fallon. Poslední \"The Tonight Show \"moderoval 6. února 2014. Jeho posledním hlavním hostem byl Billy Crystal, který byl současně i jeho prvním hostem v roce 1992.\n\nJeho postava se vyskytuje i v několika amerických sci-fi filmech, kdy ho můžeme vidět, jak komentuje aktuální události, zatímco ho hlavní hrdina sleduje v televizi.\n\n"}
{"id": "675608", "url": "https://cs.wikipedia.org/wiki?curid=675608", "title": "Podještědské muzeum", "text": "Podještědské muzeum\n\nPodještědské muzeum je regionální muzeum sídlící v budově Blaschkovy vily v ulici Svobody v Českém Dubu.\n\nMuzeum založila v roce 1919 skupina okolo učitele Václava Havla jako \"Podještědské muzeum Karoliny Světlé\". Havel pro muzeum získal kromě národopisných a historických sbírek i literární pozůstalost spisovatelky Karoliny Světlé. Od roku 1993 muzeum spravuje románsko-gotický klášter johanitů včetně od roku 2001 zpřístupněné románské kaple svatého Jana Křtitele. Část sbírek se věnuje i tvorbě českodubského rodáka, malíře Petra Dillingera (1899–1954).\n\nOd roku 1945 sídlí Podještědské muzeum v novorenesanční Blaschkeho vile, tu nechal v letech 1880–1881 postavit textilní průmyslník Franz Schmitt pro svou dceru a jejího manžela Konráda Blaschky. Secesní hala vznikla při přestavbě v roce 1906 podle projektu rakouského architekta Wilhelma Klingeberga.\n\n\n"}
{"id": "675610", "url": "https://cs.wikipedia.org/wiki?curid=675610", "title": "Enlil-Nádin-Apli", "text": "Enlil-Nádin-Apli\n\nEnlil-Nádin-Apli (dosl. \"Enlil daroval následníka\", někdy také Enlil-Nádin-Achché) byl král Babylonie, který vládl v letech 1106 - 1102 př. n. l.. Na babylonský trůn nastoupil po svém otci, Nebukadnesaru I.\n\n"}
{"id": "675612", "url": "https://cs.wikipedia.org/wiki?curid=675612", "title": "Recese (žert)", "text": "Recese (žert)\n\nRecese je označení pro určitý typ výstředního žertování, založeného na šokování veřejnosti nesmyslným chováním, které někdy je ironickým protestem, jindy pouhým provokativním narušením všední bezduchosti. Člověk, který jej provádí, se nazývá recesista.\n\nPodle etymologického slovníku Jiřího Rejzka význam žertování získalo slovo patrně z pozdějšího významu slova recese, který označoval přerušení či přestávku (tedy podobně, jako slovo legrace vzniklo ze slova recreatio). Jindřich Göth v časopise Instinkt však předpokládá, že s novým významem slova přišel student Vladimír Bor poté, co mladík z obchodnické rodiny Quido Vrkoč o komsi pronesl, že je v recesi, což bylo vysvětleno tak, že se ocitl v úzkých, že je zdeptán, pokořen, ba zničen. Skupina stejně naladěných studentů z Borova okruhu si pak začala říkat recesisté, přičemž těmi duševně zdeptanými a zmatenými měly být oběti jejich žertů.\n\nLiterární historik Radko Pytlík v roce 2000, s citacemi Vladimíra Boreckého a \"Almanachu Recesse\" z roku 1936, ji označuje za způsob uvolnění, daného živelným temperamentem, kus nespoutané legrace, vycházející bezprostředně ze situace, který nikdy není a nemůže být konstruktivní a státotvorný - je výrazem nálady, která se zdá být bezvýchodná a většinou je výplodem studentského temperamentu, inspirovaný nechutí k bezduché stupiditě každodenního plahočení. Mezi charakteristickými znaky jmenuje depatetizaci obřadnosti, zesměšnění falešné mysteriozity a pompéznosti, uvědomělost v nesmyslech, absolutizaci srandy v bezúčelných akcích, které svou šokující výstředností berou ohromené veřejnosti možnost organizovat patřičná protiopatření.\n\nExistoval též Klub pražských recesistů, do kterého patřili Vladimír Bor, Pavel Kropáček, Hugo Huška, Rudolf Jaroš, Vladimír Köhler, Gustav Schönbach, Myrtil Frída, pozdější filmoví režiséři Ladislav Rychman a Jiří Krejčík a další. Dne 3. června 1936 vyšel s pomocí pana Fechtnera, majitele rozmnožovny, první \"Almanach Recesse\", který formuloval východiska a cíle recesistů: \"„Všechno je fór. Sranda musí bejt, poněvadž nic jiného nelze vážně dělat. Celý život nás, mladé lidi, vede do prdele. Bařtipáni i jeremiášové se na nás smějí ze všech koutů, bakuřové vládnou světem. Musíme vytáhnout starou a osvědčenou zbraň proti nim - srandu.\"\" Recesistickým hnutím se inspiroval i Jaroslav Žák ve svých študáckých románech, ale klub recesistů se vůči němu vymezoval s tím, že prý ne zcela pochopil ducha recese, maje ji za něco na způsob kanadských žertíků a študáckého folkloru. Z hnutí recesistů postupně vznikla organizace s pevnými stanovami a čtyřmi hodnostními třídami členství, zvanými pagoda. Roku 1937 vydali román \"Cesta do Bodele\", pod jménem autora Pankrác Perla, přičemž jako překladatel z perštiny do češtiny a naopak byl uveden Dr. Klavír. Kompozici románu Göth přirovnává k filmům Monty Pythonů. Kult Pankráce Perly pak v klubu pokračoval, v Tusarově ulici č. 29 členové umístili pamětní desku s textem „V tomto domě nežil ani nezemřel Pankrác Perla, zakladatel Recesse. Stále sněží!“. Za protektorátu recesisté například zareagovali na výzvu ministra Emanuela Moravce k iniciativní pomoci Říši a v dopise podepsaném \"Spolek přátel Říše KOLABORA\" navrhovali úsporná opatření jako zrušení pobočných ptačích budek nebo redukci počtu fotbalistů v jednom mužstvu na sedm. Druhý Almanach Recesse v roce 1940 cenzura zabavila a vyšel až po válce. Klub objevil amatérského fiktivního poetu Pepu Pánka a publikoval jeho básně.\n\nZa pokračovatele recesistického hnutí Göth považuje například Křížovnickou školu čistého humoru bez vtipu, fenomén Járy Cimrmana a happeningy Milana Knížáka a dalších.\n\nZahraničními představiteli podobného ražení jsou podle něj třeba William Horace de Vere Cole, který se se svými přáteli vydával za zanzibarskou či habešskou delegaci a nechal se oficiálně vítat, či bratři Marxové, jejichž filmy si oblíbili i zakládající členové pražského klubu.\n\nDnešní média označila jako recesistu například člověka, který plakáty zvoucí na předvolební mítink svévolně přelepil nápisem „zrušeno“ a zmátl tím i členy strany, která mítink pořádala, nebo starostu Reykjavíku a předsedu Nejlepší strany Jona Gnarra, když slíbil, že žádný ze svých slibů nemíní splnit nebo že skrytou korupci nahradí otevřenou. Rovněž tak byl označován člověk, který na mítink Jiřího Paroubka přišel se dvěma platy prázdných vajec a dvěma kufry, dívky, které se v převleku za chilské policistky pokusily zatknout Václava Klause za krádež pera, člověk, který přes noc přelepil tabule na příjezdech do města Zlín nápisem Gottwaldov. či lidé, kteří na základě výzvy na Facebooku jednoho rána hromadně cestovali metrem v pyžamech a županech a přitom dokončovali úkony ranní hygieny.\n\n\n"}
{"id": "675614", "url": "https://cs.wikipedia.org/wiki?curid=675614", "title": "Kingkey 100", "text": "Kingkey 100\n\nKingkey 100, původní název Kingkey Finance Tower nazývaný také KK100 je mrakodrap v Čínském Šen-čenu (Shenzhenu). Stavba začala v roce 2007 a byla dokončena v roce 2011. Tento mrakodrap je 442 metrů vysoký (bez antény) a má 100 pater.\n\n"}
{"id": "675616", "url": "https://cs.wikipedia.org/wiki?curid=675616", "title": "Sdílené taxi", "text": "Sdílené taxi\n\nSdílené taxi (někdy také \"kolektivní\" nebo \"sběrné linkové taxi\") je typ veřejné dopravy, který stojí na pomezí autobusové dopravy a taxi. Jedná se o motorové vozidlo, které jezdí na stanovené trase, avšak v nepravidelných intervalech – ze zastávky někdy odjíždí až poté, kdy je plně obsazeno. Sdílené taxi může a nemusí mít na trase vymezené konkrétní zastávky, lidé však nastupují a vystupují po cestě podle potřeby a na požádání. Sdílená taxi zajišťují kromě příměstské dopravy zpravidla také městskou dopravu. Velikost vozidla se může pohybovat od čtyřsedadlového osobního automobilu po minibus. Tento typ veřejné dopravy se nejčastěji vyskytuje v rozvojových zemích.\n\nSdílené taxi je v různých zemích známo pod rozličnými názvy. V zemích bývalého Sovětského svazu a v Bulharsku jako maršrutka, v USA a Kanadě jako jitney, ve značné části Afriky jako \"bush taxi\", jinde jako \"minibus\", \"minibus taxi\" nebo pod různými domorodými názvy. Na Filipínách se nazývá jeepney a vznikl prodloužením džípu. V Turecku se nazývá dolmuş, v Sýrii \"servees\" nebo \"micro\" a v Tunisku louage.\n\nV Česku obdobnou dopravu v kombinaci s klasickou linkovou dopravou provozuje od roku 2003 v Rychnově nad Kněžnou firma AUDIS BUS s. r. o. jako takzvaný Radiobus, a to při večerních rozvozech cestujících po městě z železničního nádraží. \n\nStejný způsob dopravy provozuje od roku 2005 ve slovenském městě Martině podnikatel Ivan Rafaj. Jednotné jízdné je 12 Sk a dopravce nepobírá od města žádné dotace. \n\nFirma SAD Poprad oznámila zavedení podobného systému jako doplňku k MHD v Popradě. Dopravu zajišťují dva 15místné minibusy Renault, v listopadu 2006 má přibýt třetí. Trasu si určují sami cestující ve vozidle, vozidla pro výstup zastavují i mimo zastávky. Každou hodinu se musí vozidla vrátit na výchozí zastávku. Jízdné v minibuse je jednotné 10 Sk (v běžné MHD 12 Sk).\n\n \n"}
{"id": "675619", "url": "https://cs.wikipedia.org/wiki?curid=675619", "title": "Guangzhou International Finance Center", "text": "Guangzhou International Finance Center\n\nGuangzhou International Finance Center je mrakodrap v městě Kanton v Číně. Jeho výška je 438 metrů a má 103 poschodí. Dokončený byl v roce 2010.\nV současnosti (2015) je to třináctá nejvyšší budova na světě.\n\n"}
{"id": "675621", "url": "https://cs.wikipedia.org/wiki?curid=675621", "title": "Dennis Quaid", "text": "Dennis Quaid\n\nDenis Quaid (* 9. dubna 1954, Houston, Texas, USA) je americký herec, scenárista, režisér, producent a hudebník (kytarista, klavírista a skladatel, člen skupiny Sharks), bratr herce Randyho Quaida. \nDramatické umění studoval na Univerzitě v Houstonu, studium však nedokončil. Společně se svým bratrem Randy Quaitem začal nejprve vystupovat jako bavič a kabaretní komik v rodném Houstonu, nicméně v roce 1972 přesídlil do Los Angeles do centra amerického filmového a televizního průmyslu. Nicméně zpočátku se mu příliš nedařilo a prosazoval se zde dost pomalu, první rolička se dostavila v roce 1975 ve snímku \"Crazy Mama\", jeho první opravdu významnější filmová role přišla až ve sportovním dramatu \"A co dál?\" v roce 1979. Kosmonauta Gordona Coopera si zahrál ve snímku \"Správná posádka\" pojednávajícím o historii amerických kosmických letů. První hlavní roli obdržel až v roce 1983 v jinak dost neúspěšném snímku \"Čelisti III.\". V roce 1989 si zahrál postavu zpěváka Jerryho Lee Lewise v životopisném snímku \"Great Balls of Fire!\", kde mohl také velmi dobře využit své hudební nadání.\n\nV roce 1996 hrál hlavní roli ve fantasy dramatu \"Dračí srdce\", v roce 1997 také zaujal jeho výkon v kriminálním dramatu \"Gang policajtů\".\n\nJako režisér debutoval v roce 1998 televizním filmem \"Vše, co povznáší\".\n\nÚstřední písně složil ke třem filmům: \"Noc, kdy v Georgii zhasla světla\", \"Dost drsný\" a \"Policie z New Orleans\", ve všech těchto snímcích hrál také významné role.\n\nV roce 2004 vystupoval v katastrofickém sci-fi thilleru \"Den poté\", v témže roce si zahrál hlavní roli marketingového manažera i v komedii \"V dobré společnosti\".\n\nByl třikrát ženatý, poprvé v letech 1978 až 1983 s herečkou P. J. Soles, podruhé také s herečkou Meg Ryan (1991-2001), se kterou má syna Jacka Henryho Quaida (* 1992), od roku 2004 je ženatý s Kimberly Buffingtonovou, provdanou Kimberly Quaid. Mezi jeho koníčky patří golf.\n\n"}
{"id": "675624", "url": "https://cs.wikipedia.org/wiki?curid=675624", "title": "Satoši Kon", "text": "Satoši Kon\n\nSatoši Kon (12. října 1963 – 24. srpna 2010) byl japonský režisér anime, v jehož filmech se realita často mísila se sny a vzpomínkami. Při své práci byl ovlivněn literaturou na pomezí sci-fi a mystiky, například od Philipa K. Dicka nebo Jasutaka Cucui. Podle Cucuiho předlohy vznikl film \"Paprika\". Konovými filmovými vzory v západní kinematografii byly například filmy \"Jatka č. 5\" George Roye Hilla, \"Město ztacených dětí\" Marco Cara a \"Brazil\", \"Zloději času\" či \"Dobrodružství Barona Prášila\" Terry Gilliama. \n\nSatoši Kon zemřel ve věku 46 let na rakovinu. Před smrtí pracoval na filmu \"Jume miru kikai\" (The Dream Machine).\n\n\n\n\n"}
{"id": "675625", "url": "https://cs.wikipedia.org/wiki?curid=675625", "title": "Prague Open (1987–1999)", "text": "Prague Open (1987–1999)\n\nPrague Open byl mužský profesionální tenisový turnaj v letech 1987–1999 původně organizovaný okruhem Grand Prix. Od roku 1990 se zařadil do kategorie World Series nově vzniklého okruhu ATP Tour. Premiérový ročník se odehrál v roce 1987 a poslední pak roku 1999.\n\nTurnaj se konal v pražském tenisovém areálu Štvanice na otevřených antukových dvorcích I. ČLTK Praha. Představoval první profesionální tenisový turnaj v Československu.\n\nNázev turnaje se měnil podle generálních sponzorů. Během sezón se tak pojmenování vyvíjelo od Čedok Open (1987–1989), přes Czechoslovak Open (1990–1991), Škoda Czechoslovak Open (1992), Škoda Czech Open (1993–1996), Paegas Czech Open (1997–1998), až k poslednímu ročníku Tento Czech Open (1999). Událost se hrála jako mužské Mezinárodní mistrovství Československa, resp. od roku 1993 Česka, v tenise.\n\nU založení turnaje stál bývalý tenista Jan Kodeš, který během dvanáctileté existence působil jako jeho ředitel. Do soutěže dvouhry nastupovalo třicet dva singlistů a čtyřhry se účastnilo šestnáct párů. Nejvyšší počet dvou singlových titulů vybojovali Karel Nováček a Sergi Bruguera, oba dva navíc v řadě.\n\nNejvýše postavenými hráči na žebříčku ATP během turnaje se stali světové dvojky Petr Korda (1998) a Jevgenij Kafelnikov (1999). Na štvanických dvorcích startovali také tenisté, kteří během kariéry figurovali na čele klasifikace – byli singlovými světovými jedničkami. Vedle Kafelnikova do Prahy zavítali Marat Safin, Marcelo Ríos, Gustavo Kuerten, Thomas Muster a Mats Wilander.\nPoslední třináctý ročník proběhl pod názvem Tento Czech Open 1999. V následující sezóně 2000 byl nejdříve přeložen z květnového termínu na září pro nedostatek finančního zajištění. Do 30. června téhož roku musel Český tenisový svaz, prostřednictvím marketingové firmy svazu České tenisové obchodní, uhradit Asociaci tenisových profesionálů garanci ve výši 400 000 dolarů. Daný termín byl již posunut z 8. března 2000. V důsledku nenaplnění závazků však došlo k ukončení pražské události.\n"}
{"id": "675630", "url": "https://cs.wikipedia.org/wiki?curid=675630", "title": "On the Double", "text": "On the Double\n\nOn the Double je dvojalbum nizozemské rockové hudební skupiny Golden Earrings, vydané v roce 1969.\n\nVšechny skladby napsal George Kooymans, pokud není uvedeno jinak.\n\n"}
{"id": "675633", "url": "https://cs.wikipedia.org/wiki?curid=675633", "title": "SS Pittsburgh (1922)", "text": "SS Pittsburgh (1922)\n\nSS \"Pittsburgh\" byl parník stavěný od roku 1913 původně pro American Line v loděnicích Harland & Wolff v Belfastu. Po vypuknutí první světové války musela být stavba pozastavena a parník byl dokončen až v roce 1922. Na vodu byl spuštěn 11. listopadu 1920 a 25. května 1922 byl dokončen v barvách White Star Line. Ještě před jeho dokončením společnost American Line odkoupilo rejdařství Red Star Line, které patří stejně jako White Star Line do sdružení International Mercantile Marine (IMM). Právě v IMM se rozhodlo, že \"Pittsburgh\" bude patřit White Star Line.\n\n6. června 1922 se vydal na svou první plavbu z Liverpoolu do Bostonu, ale poté jezdil pravidelně do stejného města z Hamburku a Brém. V listopadu 1922 zachránil cestující z potápějící se italské nákladní lodi \"Monte Grappa\".\n\nV lednu 1925 byl postoupen Red Star Line, pod kterou poprvé vyplul 20. ledna z Antverp přes Southampton do New Yorku. V únoru 1926 byl přejmenován na Pennland a pod novým jménem vyplul poprvé 18. února. V roce 1935 byl prodán Arnoldu Bernsteinovi a poté opět v roce 1939 společnosti Holland America Line. Po celou dobu sloužil na stejné trase. V květnu 1940 po vypuknutí druhé světové války byl pronajat vládě a stala se z něj loď pro transport jednotek. 25. dubna 1941 podlehl leteckému bombardování a potopil se v zálivu u Athén.\n"}
{"id": "675634", "url": "https://cs.wikipedia.org/wiki?curid=675634", "title": "Fernando Gago", "text": "Fernando Gago\n\nFernando Rubén Gago (* 10. dubna 1986, Ciudadela, Buenos Aires) je bývalý argentinský fotbalový záložník, který naposledy působil v argentinském týmu CA Boca Juniors, tedy v klubu, který jej pro velký fotbal vychoval.\n\nNarodil se v Ciudadela, předměstí Buenos Aires, a od mládí začal hrát za mládežnické týmy Boca juniors. První zápas za A tým odehrál 5. prosince 2005. Stal se oporou týmu a brzy o něho projevili zájem i přední španělské kluby Real Madrid a FC Barcelona. V listopadu 2006 přestoupil do Realu, a debutoval ve španělské La lize 7. ledna 2007.\n\nPo vleklých zraněních achilovky ukončil na začátku února 2019 kariéru.\n\nGago získal s argentinským mládežnickým výběrem do 20 let titul na Mistrovství světa U20 2005 konaném v Nizozemsku. Ve finále porazila Argentina Nigérii 2:1, v týmu zářil Lionel Messi. V roce 2008 získal s argentinským výběrem do 23 let zlaté medaile na Letních olympijských hrách v Pekingu po výhře 1:0 nad Nigérií.\n\nOd roku 2007 je stálým členem argentinské fotbalové reprezentace.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile.\n\nV roce 2011 se oženil s argentinskou profesionální tenistkou Giselou Dulkovou, bývalou světovou jedničkou ve čtyřhře.\n\nCA Boca Juniors\n\nReal Madrid\n\n"}
{"id": "675638", "url": "https://cs.wikipedia.org/wiki?curid=675638", "title": "Trvalé pouto (Hvězdná brána)", "text": "Trvalé pouto (Hvězdná brána)\n\nTrvalé pouto je 4. epizoda 9. řady sci-fi seriálu Hvězdná brána.\nDaniel Jackson doprovází Valu Mal Doran k hvězdné bráně, která se vrací zpět domů. U brány ji prohledá a najde u ní zlatý artefakt, který chtěla ukrást. Poté Vala odchází. O hodinu později, když hovoří s Mitchellem, náhle upadá do bezvědomí. Spojení, které mezi Valou a Danielem zajišťovaly náramky stále přetrvává. Když se Daniel probere, Vala stojí vedle něj na ošetřovně. Vala zná mimozemského vědce, jménem Arlos, který by měl dokázat zrušit účinek náramků. Daniel a Mitchell odejdou na planetu navštívit Arlose. Arlos jim však odmítá pomoci, protože Vala mu ukradla náhrdelník jeho matky a zlomila mu srdce.\n\nMezitím v SGC, navštíví generála Landryho major Gibsonová, která mu řekne, že mezinárodní dohled (IOA) se rozhodla snížit rozpočet SGC a financovat pouze misi na Atlantis. Chce-li Landry změnit toto rozhodnutí, musí promluvit k výboru sám.\n\nKdyž vidí Arlos opět Valu, ona mu lže o tom, proč jej opustila. Arlos jí řekne, že jí bude pomáhat, pokud mu vrátí náhrdelník. Vala, však již náhrdelník prodala. Mitchell trvá na tom, že jej dostanou zpět. Tak cestují na další planetu, kde se schází Jaffou jménem Inago, který má náhrdelník, ale který chce zpátky neužitečnou napájecí cívku ze zastaralé nákladní lodi. Mitchell souhlasí s obchodem, a tak cestují na jinou planetu, aby získali napájecí cívku od mnicha jménem Caius, který cívku vytavil jako náboženskou relikvii. Ukazuje se, že Caius byl kdysi pašerák. Cívku prý vrátí jen pokud mu Vala vrátí jeho upravený Tel'tak, který ukradla.\n\nMezitím někde jinde dva mimozemšťané jménem Tenat a Jup se setkávají s flotilou Al'keshů a informují velitele, že mají v plánu přivést Valu, protože se vzepřela Luciánské alianci.\n\nZpět v SGC, SG-1 informuje generála Landryho o tom, co mají získat, aby jim Arlos pomohl. Vala také informuje Landryho, že nákladní loď nyní patří k Luciánské alianci, a že tato aliance nyní chce ji i Daniela mrtvé. Takže dostat loď zpět bude obtížné, a protože Landry nepovoluje misi, zůstávají Daniel a Vala propojeni. Daniel se snaží pokračovat v jeho práci, ale Vala jej neustále vyrušuje a dokonce se pokusí jej svést v jeho pokoji.\n\nDalší den, Daniel, Landry, Teal'c a Vala se účastní zasedání výboru v naději, že na získají více peněz pro SGC, ale senátor Fisher rozhodne, že program poběží pouze s 30% předchozího rozpočtu, protože on také nevěří příběhu o Oriích. Věří, že by měla SGC zaměřit své úsilí na budování více lodí třídy Daedalus. Vala senátora přeruší a urazí jej. Senátor vyzve Landryho, aby povolil misi pro vrácení nákladní lodě, aby se mohl Valy zbavit.\n\nMitchell, Daniel, Teal'c a Vala cestují na planetu, kde se setkávají s Tenatem a Jupem, kteří nyní vlastní Tel'tak. Mitchell a Teal'c předstírají, že Daniela a Valu zajali. Oba mimozemšťané jsou oklamáni, a tým získá zpět nákladní loď, zatímco Tenat a Jup zůstanou na planetě. Nicméně oba pak informují Luciánskou alianci, která přepadne Tel'tak s obrovskou flotilou. Díky úpravám od Caiuse jsou loď a tým schopni uniknout.\n\nSG-1 pak vrátí všechny předměty zpět svým \"právoplatným\" majitelům a přinesou Arlosovi zpět náhrdelník jeho matky. I když je Arlos rád, řekne jim, že on nemůže zrušit pouto náramků, avšak věří, že efekt bude postupně časem zanikat.\n\nDaniel informuje Landryho o špatných zprávách. Landry naopak informuje tým, že souhlasil s tím, že IOA bude mít v SGC civilní dozor výměnou za další financování programu Hvězdné brány. Na konci Teal'c odchází zpět na Dakaru, ale Mitchell si je jistý, že se vrátí.\n"}
{"id": "675641", "url": "https://cs.wikipedia.org/wiki?curid=675641", "title": "Minsheng Bank Building", "text": "Minsheng Bank Building\n\nMinsheng Bank Building je postmoderní mrakodrap v čínském městě Wu-chan. Má 68 podlaží a výšku 331 metrů, je tak nejvyšší mrakodrap ve městě a 11. nejvyšší v Číně. Střecha se nachází ve výšce 290 m nad úrovní ulice, ale jeho nejvyšší podlaží ve výšce 238 m. Výstavba probíhala v letech 2001–2007 podle projektu společnosti Wuhan Architectural Design Institute. Budova disponuje prostory o výměře 150 000 m. Prostory jsou využívány jako kanceláře, hotel, v nižších patrech také jako maloobchodní pasáž a v podzemí jsou garáže.\n\n"}
{"id": "675642", "url": "https://cs.wikipedia.org/wiki?curid=675642", "title": "Sóičiró Honda", "text": "Sóičiró Honda\n\nSóičiró Honda (本田宗一郎, Soichiro Honda; 17. listopadu 1906, Hamamacu, Šizuoka, Japonsko – 5. srpna 1991) byl japonský inženýr a průmyslník, zakladatel Honda Motor Co Ltd.\n\n"}
{"id": "675644", "url": "https://cs.wikipedia.org/wiki?curid=675644", "title": "Callum Blue", "text": "Callum Blue\n\nCallum Blue, rodným jménem Daniel James Callum Blue (* 19. srpna 1977 v Londýně, Spojené království) je britský herec známý především ze svých účinkování v televizních seriálech jako byli např. \"Tudorovci\", \"Tajný deník call girl\" nebo z kanadsko-amerického televizního seriálu \"Mrtví jako já\".\n\nHerectví vystudoval v Londýně na Alumni of the Mountview Academy of Theatre Arts.\n\n"}
{"id": "675648", "url": "https://cs.wikipedia.org/wiki?curid=675648", "title": "Shimao International Plaza", "text": "Shimao International Plaza\n\nShimao International Plaza je mrakodrap v čínské Šanghaji. Má 68 podlaží a výšku 333,3 metrů, je tak třetí nejvyšší mrakodrap ve městě a 9. nejvyšší v Číně. Střecha se nachází ve výšce 246,5 m. Výstavba probíhala v letech 2001–2005 podle projektu společnosti Ingenhoven Overdiek und Partner. Budova disponuje prostory o výměře 160 000 m. Prostory jsou využívány jako kanceláře, hotel, v nižších patrech také jako obchodní pasáž a v podzemí jsou garáže.\n\n"}
{"id": "675650", "url": "https://cs.wikipedia.org/wiki?curid=675650", "title": "Prosperita Open", "text": "Prosperita Open\n\nProsperita Open je mužský profesionální tenisový turnaj hraný na otevřených dvorcích na červené antuce, který je součástí okruhu ATP Challenger Tour. Pořádán je každoročně v Ostravě od roku 2004, kdy nesl název Ispat Open.\n\n"}
{"id": "675653", "url": "https://cs.wikipedia.org/wiki?curid=675653", "title": "Peck", "text": "Peck\n\nPeck [\"pek\"] může být:\n\n\n\n"}
{"id": "675654", "url": "https://cs.wikipedia.org/wiki?curid=675654", "title": "Karel Hieke", "text": "Karel Hieke\n\nKarel Hieke (29. července 1930 Jihlava – 9. května 2011 Krásná Lípa) byl přední český dendrolog a zahradník, autor desítek publikací o zahradnictví a dendrologii.\n\nVyučil se zahradníkem v Městském zahradnictví ve Znojmě, poté přijat na Vyšší ovocnicko-vinařskou zahradnickou školu v Lednici na Moravě, kterou dokončil v roce 1952, načež začal studovat obor zahradnictví na Vysoké škole zemědělské v Brně. Od třetího ročníku VŠZ studoval v Lednici. V roce 1957 se stal zahradnickým inženýrem. \n\nPo studiích pracoval ve Výzkumném ústavu okrasného zahradnictví v Průhonicích, kde byl koordinátorem mnoha výzkumných úkolů, členem redakčních rad a odborných časopisů, edičních komisí a domácích i zahraničních odborných společností. Byl odborníkem v oboru pěstování stálezelených pěnišníků. Napsal řadu vědeckých i populárních článků pro domácí a zahraniční časopisy. V roce 1974 se stal spoluzakladatelem Dendrologické zahrady ve Výzkumném ústavu okrasného zahradnictví v Průhonicích.  \n\nJako zahradní architekt byl výhradním autorem projektů sadových úprav města Krásné Lípy. Šlo především o úpravy intravilánu města. V roce 2005 byla provedena úprava zeleně na městském hřbitově podle jeho projektu.\n\n\n"}
{"id": "675657", "url": "https://cs.wikipedia.org/wiki?curid=675657", "title": "Nina Tower I", "text": "Nina Tower I\n\nNina Tower I je mrakodrap v čínském Hongkongu. Má 80 podlaží a výšku 319 metrů, je tak šestý nejvyšší mrakodrap ve městě. Výstavba probíhala v letech 2000–2007. V budově se nachází kancelářské prostory a hotel.\n\n"}
{"id": "675658", "url": "https://cs.wikipedia.org/wiki?curid=675658", "title": "SS Doric (1923)", "text": "SS Doric (1923)\n\nSS \"Doric\" byl britský parník společnosti White Star Line, jenž sloužil v letech 1922–1935.\n\n\"Doric\" byl druhou a poslední lodí White Star Line poháněnou parní turbínou. Vybudován byl v loděnicích Harland & Wolff v Belfastu a 8. srpna 1922 byl spuštěn na vodu. 8. června 1923 se vydal na svou první plavbu z Liverpoolu do Montrealu. Na této trase sloužil do roku 1932. Rok poté už jen křižoval na kratších linkách z a do Liverpoolu.\n\n5. září 1935 se \"Doric\" poblíž severozápadního cípu Španělska srazil s francouzskou lodí \"Forigny\" společnosti Chargeurs Réunis. \"Doric\" poté musel být opraven ve španělském městě Vigo. Po návratu do Anglie se ale rozhodlo, že poškození byla příliš velká a loď byla prodána do šrotu ve městě Newport.\n"}
{"id": "675660", "url": "https://cs.wikipedia.org/wiki?curid=675660", "title": "Topher Grace", "text": "Topher Grace\n\nTopher Grace, rodným jménem Christopher John Grace (* 19. července 1978, New York, USA) je americký herec, mezi jeho nejznámější role patří účinkování ve filmu \"Spider-Man 3\" nebo ve snímku \"Predátoři\".\n\nV televizi úspěšně debutoval v televizním sitcomu \"Zlatá sedmdesátá\", kde posléze vystupoval v letech 1998-2005 jako Eric Forman. Ve filmu pak debutoval ve snímku \"Traffic – nadvláda gangů\" v roce 2000, v roce 2001 účinkoval v prvním díle kriminální trilogie \"Dannyho parťáci\", s Juliíí Robertsovou a Juliíí Stilesouvou o dva roky později hrál ve snímku \"Úsměv Mony Lisy\".\n\nV roce 2004 hrál v druhém dílu \"Dannyho parťáků\", v témže roce pak vytvořil hlavní roli mladého ambiciózního marketingového manažera v komedii \"V dobré společnosti\", v roce 2010 se objevil ve svatovalentýnské komedii režiséra Garyho Marshalla \"Na sv. Valentýna\".\n\nGrace se narodil v New York City v New Yorku, je synem Pat, asistentky ředitele na New Canaan Country School a Johna Grac. Má sestru Jenny.\n\nVyrostl v Darienu v Connecticutu, kde jeho kamarádky ze školy byly Kate Bosworth a Chloë Sevigny.\n\nGrace byl obsazen do role Eric Forman v seriálu Fox Broadcasting Company \"Zlatá sedmdesátá\", který měl premiéru v roce 1998. V roli se objevoval po dobu 7. sérií, kdy jeho postava byla nahrazena novou postavou Randym Pearsonm (Josh Meyers). Jako host se objevil ve finální epizodě. Ve filmu \"Traffic - nadvláda gangů\" si zahrál studenta. Zahrál si ve filmu \"Dannyho parťáci\" a také v pokračování \"Dannyho parťáci 2\" (2004). Plánoval se také objevit ve třetím pokračování, ale kvůli roli ve filmu \"Spider-Man 3\" musel od plánů upustit. Jako Mike Newell se objevil ve filmu \"Úsměv Mony Lisy.\" V roce 2004 si zahrál roli Roberta Luketice ve filmu \"Rande s celebritou\" a Paula Weitze ve filmu \"V dobré společnosti\", ve které hrál ambiciózního manažera firmy. Ve stejném roce získal cenu National Board of Review Award v kategorii Objev roku.\n\n15. ledna 2005 moderoval pořad \"Saturday Night Live\". V roce 2007 měl premiéru film \"Spider-Man 3\". Grace sám byl fanouškem komiksů a v dětském věku četl příběhy Venoma. V roce 2010 se objevil ve filmu \"Na sv. Valentýna\" po boku Ashtona Kutchera, Lei Michele a dalších. Roli Edwina si zahrál ve filmu \"Predátoři\". V roce 2011 si zahrál v retro komedii \"Noc je ještě mladá\" a s Richardem Gerem si zahrál v thrilleru \"Dvojitý agent\". Se Susan Sarandon se objevil ve filmu \"Volání\" (2014). Objevil se také v úspěšném filmu Christophera Nolana \"Interstellar\". Po boku Kristen Stewart a Jesseho Eisenberga se objevil ve filmu \"American Ultra\" (2015).\n\nV lednu 2014 začal chodit s herečkou Ashley Hinshaw a přesně o rok později se zasnoubili. Dvojice se vzala v květnu 2016 poblíž Santa Barbary v Kalifornii. V listopadu 2017 se jim narodila dcera Mabel Jane Grace.\n\n"}
{"id": "675662", "url": "https://cs.wikipedia.org/wiki?curid=675662", "title": "SS Delphic (1925)", "text": "SS Delphic (1925)\n\nSS \"Delphic byl nákladní parník o hrubé prostornosti 8 006 BRT vybudovaný v roce 1917 v loděnicích Workman, Clark and Company v Belfastu pro společnost Booth Line původně pod jiným jménem. Po jeho spuštění na vodu byl počátkem roku 1918 okamžitě převzat britskou armádou pro válečné účely a přejmenován na \"War Icarus\". Krátce po skončení války v tomtéž roce ho odkoupila Atlantic Transport Line a přejmenovala na Masaba\". V roce 1925 tato společnost společně s White Star Line vstoupila do sdružení International Mercantile Marine a parník připadl White Star Line, která jej přejmenovala na \"Delphic\". Pro ni převážel náklad dalších 8 let, kdy byl v roce 1933 prodán Clan Line. Ta jej přejmenovala na \"Clan Farquhar\" a používala jej až do roku 1948, kdy byl sešrotován.\n"}
{"id": "675663", "url": "https://cs.wikipedia.org/wiki?curid=675663", "title": "Ostrava Open", "text": "Ostrava Open\n\nCzech Indoor je zaniklý mužský tenisový turnaj ATP Tour, hraný v letech 1994–1998. Konal se v ostravské ČEZ Aréně na kobercovém povrchu.\n\n"}
{"id": "675667", "url": "https://cs.wikipedia.org/wiki?curid=675667", "title": "Nokia Cup", "text": "Nokia Cup\n\nNokia Cup je zaniklý ženský tenisový turnaj WTA Tour kategorie \"Tier IV\", který zaznamenal jediný ročník v roce 1999. Konal se v Prostějově v hale na kobercovém povrchu.\n\n"}
{"id": "675668", "url": "https://cs.wikipedia.org/wiki?curid=675668", "title": "Dub kermesový", "text": "Dub kermesový\n\nDub kermesový (\"Quercus coccifera\"), zvaný též dub červcový, je druh dřeviny z čeledi bukovitých, přirozeně se vyskytující v oblasti Středomoří. Druhové jméno pochází od červce kermesového, což je červec, který na rostlině parazituje; ve středověku se používal pro výrobu barviva (kermes), které je druhem karmínu. Z jeho kůry se připravovalo černé barvivo.\n\nJde o keř či bohatě větvený malý strom, dosahující obvykle výšky 1 až 6 metrů, jehož kmen dosahuje v průměru až 50 centimetrů. Je stálezelený a má leskle zelené, kožovité, po obou stranách lysé listy, které jsou 1,5–4 centimetry dlouhé a 1–3 centimetry široké, na okrajích zubatě ostnaté a vyrůstají střídavě na kratičkých řapících.\n\nJe to jednodomá dřevina, kvetoucí v dubnu a květnu. Podlouhlé žaludy jsou ostře hrotité, s ostnitě zubatými číškami. Dosahují zralosti zhruba 18 měsíců po opylení.\n\nVyskytuje se na většině území Mediteránu, od Maroka a Portugalska na západě až po Řecko, Kypr, pobřeží Turecka a Levanty na východě, chybí však na Korsice a na většině území Apeninského poloostrova krom jeho nejjižnější části. Vyskytuje se hojně především v sekundárních křovinách vzniklých po vykácení či vypálení původních lesů, tvoří jednu ze základních složek středomořské makchie. Velmi dobře snáší různé podloží i různé typy půd, vyprahlé středomořské léto i intenzivní pastvu ovcí a koz; při nadměrném spásání může růst plazivě a rozrůstat se pouze do šířky při výšce pouhých někoika centimetrů a po uvolnění pastevního tlaku svůj vzrůst zase obnovit.\n\nV rámci rozsáhlého rodu dub je dub kermesový řazen do podrodu \"Quercus\" a sekce \"Cerris\", kam patří též v Česku vzácně se vyskytující dub cer a dále např. dub korkový nebo libanonský. Populace ve východním Středomoří, které na rozdíl od převážně keřovitého vzrůstu tohoto dubu na západě Mediteránu dosahují častěji stromovitého vzrůstu, se někdy oddělují do samostatného druhu nazývaného dub palestinský (\"Quercus calliprinos\", syn. \"Quercus coccifera\" subsp. \"calliprinos\"). \n\n"}
{"id": "675670", "url": "https://cs.wikipedia.org/wiki?curid=675670", "title": "SS Regina", "text": "SS Regina\n\nSS \"Regina\" byl parník o hrubé prostornosti 16 313 BRT. Jeho stavba pro společnost Dominion Line začala roku 1917 v loděnicích Harland & Wolff v Belfastu, ale s nástupem první světové války bylo ještě před jeho dokončením (měl jen jeden komín) rozhodnuto, že bude vybaven jako loď pro transport jednotek. Po skončení války byl roku 1919 navrácen zpět do loděnic, kde byl přestavěn do původně plánovaného vzhledu (mj. byl přistavěn chybějící druhý komín). Vzhledově byla \"Regina\" identická s parníkem White Star Line \"Doric\". \n\nNa první civilní plavbu vyplula \"Regina\" v březnu 1922 z Liverpoolu přes Halifax do Portlandu, kde sloužila střídavě pro White Star Line a Dominion Line. V roce 1925 pak byla prodána společnosti White Star Line, ale jméno jí bylo ponecháno. Pro White Star Line sloužila čtyři roky, načež byla v roce 1929 prodána společnosti Red Star Line a přejmenována na \"Westerland\". Pro tuto společnost sloužila na lince Antverpy - Southampton - New York. \n\nPod stejným jménem \"Westerland\" ještě dvakrát změnil majitele v letech . Po invazi Němců do Nizozemska v roce 1940 v rámci druhé světové války se mu podařilo uprchnout do Anglie a ve Falmouthu sloužil jako sídlo nizozemské vlády v exilu. Po službě ve válce byl roku 1945 vrácen nové společnosti Cunard-White Star, jež vznikla sloučením White Star Line a Cunard line. Plány na jeho obnovu byly kvůli vysokému věku zavrženy a v roce 1946 byl prodán, aby se z něj mohla stát velrybářská loď. I tento plán byl však zavržen, proto byl parník roku 1947 definitivně sešrotován.\n"}
{"id": "675675", "url": "https://cs.wikipedia.org/wiki?curid=675675", "title": "Den poté (film, 2004)", "text": "Den poté (film, 2004)\n\nDen poté ( ) je americký katastrofický sci-fi thriller z roku 2004 režiséra Rolanda Emmericha s Denisem Quaidem a Jake Gyllenhaalem v hlavní roli. Hlavní ženské role zde vytvořily Emmy Rossumová a Sela Wardová. Film byl natočen podle knižní předlohy \"The Coming Global Superstorm\".\n\nJde o katastrofický film, který líčí představu jakési možné novodobé apokalypsy, která by mohla nastat, kdyby došlo k náhlé globální klimatické změně vlivem narušeného koloběhu vody a na něj navázaného koloběhu tepla ve světových oceánech, která by na Zemi vedla k velmi rychlému nástupu nové doby ledové.\n\n\n\n\n\n\n"}
{"id": "675678", "url": "https://cs.wikipedia.org/wiki?curid=675678", "title": "SS Mobile (1920)", "text": "SS Mobile (1920)\n\nSS \"Mobile\" byl jedním z parníků společnosti White Star Line, která jej koupila v roce 1919. Byl jedním z parníkům této společnosti, kterým zůstalo původní jméno a nebyl přejmenován na jiné s pro White Star Line tradiční koncovkou -\"ic\".\n"}
{"id": "675683", "url": "https://cs.wikipedia.org/wiki?curid=675683", "title": "Nokia Cup 1999", "text": "Nokia Cup 1999\n\nTenisový turnaj WTA Nokia Cup 1999 se konal ve dnech 8.–14. února v Prostějově v hale na kobercovém povrchu. Turnaj patřil do kategorie \"Tier IV\" a byl součástí WTA Tour 1999.\n\nVítězkou dvouhry se stala Slovenka Henrieta Nagyová, pro niž to byl jediný singlový titul v sezóně a sedmý na okruhu WTA celkově. Čtyřhru vyhrál francouzský pár Alexandra Fusaiová a Nathalie Tauziatová.\n\n\n\n"}
{"id": "675689", "url": "https://cs.wikipedia.org/wiki?curid=675689", "title": "Vardija", "text": "Vardija\n\nVardija (: ורדיה) je čtvrť v izraelském městě Haifa. Byla založena v 80. letech 20. století a nachází se v horní části hory Karmel mezi čtvrtěmi Chadar ha-Karmel a Ramat Ben Gurion. Kolem čtvrti rostou v prstencovitém tvaru borové lesy, které byly v minulosti oblíbeným místem pro rodinné rekreace a vycházky. Ve zdejší oblasti se nachází několik archeologických nalezišť a pozůstatků několik set let starých kamenných domů. Rezidenční věžové domy poskytují panoramatický výhled na celý Haifský záliv.\n\nBěhem operace Pouštní bouře byl ve Vardiji rozmístěn protiraketový systém Patriot.\n"}
{"id": "675690", "url": "https://cs.wikipedia.org/wiki?curid=675690", "title": "Vardia", "text": "Vardia\n\nVardia je jméno více kopců v Řecku.\n\n"}
{"id": "675697", "url": "https://cs.wikipedia.org/wiki?curid=675697", "title": "The Index", "text": "The Index\n\nThe Index je mrakodrap v Dubaji. Má 80 podlaží a výšku 328 metrů. Výstavba probíhala v letech 2005 – 2010 podle projektu společnosti Foster and Partners. Budova disponuje prostory o celkové výměře 163 471 m, které jsou využívány jako kanceláře a byty.\n\n"}
{"id": "675698", "url": "https://cs.wikipedia.org/wiki?curid=675698", "title": "James Batcheller Sumner", "text": "James Batcheller Sumner\n\nJames Batcheller Sumner (19. listopadu 1887 Canton – 12. srpna 1955 Buffalo) byl americký chemik, který v roce 1946 spolu s Johnem Northropem a Wendellem Stanleym získal Nobelovu cenu za chemii za „objev, že enzymy je možné krystalizovat“.\n\nV roce 1910 získal bakalářský titul v chemii z Harvardovy univerzity. Poté studoval biochemii na Harvard Medical School, kde v roce 1914 získal Ph.D. Poté pracoval na Cornellově univerzitě jako pomocný profesor biochemie.\n\nNa Cornellově univerzitě se začal snažit o izolaci enzymů v základní podobě, což se předtím nikomu nepodařilo. Pracoval s ureázou. Po několik let byl neúspěšný, ale v roce 1926 se mu podařilo tento enzym izolovat a krystalizovat. Také se mu podařilo dokázat, že čistá ureáza je bílkovina. To byl první důkaz toho, že enzym je bílkovina.\n\nDíky tomuto výzkumu byl v roce 1929 na Cornellově univerzitě jmenován plnohodnotným profesorem. V roce 1937 se mu podařilo izolovat a krystalizovat druhý enzym, katalázu. V té době se Johnu Northropovi dařilo podobnými metodami krystalizovat jiné enzymy; začal s pepsinem v roce 1929.\n\nV roce 1937 pracoval ve Švédsku pět měsíců s Theodorem Svedbergem. V roce 1946 získal Nobelovu cenu za chemii. V roce 1948 se stal členem Národní akademie věd Spojených států amerických.\n\n"}
{"id": "675701", "url": "https://cs.wikipedia.org/wiki?curid=675701", "title": "Olympijský národní park", "text": "Olympijský národní park\n\nOlympijský národní park (\"Olympic National Park\") se nachází na Olympijském poloostrově v americkém státě Washington. Může být rozdělen do tří částí, mezi něž patří pobřeží Pacifiku, Olympijské hory a deštný prales mírného pásma. Americký prezident Theodore Roosevelt původně vytvořil v roce 1909 národní památku Mount Olympus a poté co Kongres odhlasoval změnu na národní park, Franklin Roosevelt v roce 1938 založil Olympijský národní park. V roce 1976 se park stal mezinárodní biosférickou rezervací a v roce 1981 byl zařazen do světového dědictví UNESCO. V roce 1988 vyhlásil Kongres na pětadevadesáti procentech území parku Olympijskou divočinu.\n\nPobřežní částí parku je hrbolatá písečná pláž s pruhem přilehlého lesa. Její délka je 117 kilometrů, ale její šířka nepřekračuje několik mil. Na ústích řek do oceánu se nachází indiánské osady. Při ústí řeky Hoh sídlí Hohové a pří ústí řeky Quileute sídlí Quilijutové v osadě La Push.\n\nNa pláži se nachází neporušené úseky divočiny, které jsou 16 až 32 kilometrů dlouhé. Zatímco některé pláže jsou převážně písečné, jiné pokrývají skály a balvany. Křovinatý porost, kluzký povrch, příliv a odliv a mlhavé počasí deštného pralesa brání pěší turistice, která si většinou vyžádá dvakrát tolik času. Pobřežní pruh je daleko rychleji přístupný než zbytek parku. Kvůli těžkému terénu se jen málo turistů odváží překonat obvyklé vzdálenosti.\n\nNejoblíbenější částí pobřežního pruhu je čtrnáct kilometrů dlouhá stezka \"Ozette Loop\", jejíž přístupnost kontroluje správa národního parku registracemi a rezervacemi. Stezka začíná u jezera Ozette, odkud vede téměř pět kilometrů dlouhý dřevěný chodníček přes původní bažinu zeravů obrovských. Na břehu oceánu je opět pětikilometrová cesta, které pomáhají výběžky před přílivem. Tato část je oblíbená mezi Makahy z města Neah Bay. Poslední část stezky opět vede po dřevěném chodníčku.\n\nHned vedle písečných pláží se nachází široké lesy, což způsobuje, že jsou na pláží kusy dřeva ze spadlých stromů. Většinou neupravená řeka Hoh na jižním konci parku vyprazdňuje velké množství přírodně erodovaného dřeva a ostatních nánosů, které se pak pohybuje severním směrem, čímž obohacuje pláže. Odstranění tohoto dřeva z toků a pláží bylo hlavním domestikačním krokem. I dnes ale na některých místech vypadá pláž podobně jako na starých fotkách. Dřevo se sem může dostávat i z větší vzdálenosti - řeka Columbia jím zásobovala velikou porci severozápadního pobřeží Spojených států.\n\nPobřežní část parku není nijak spojená se zbytkem, přestože je chtěl spojit bývalý prezident Franklin D. Roosevelt pruhem chráněného území.\n\nVe střední části parků ze země stoupají Olympijské hory, jejichž svahy a hřebeny pokrývají masivní starobylé ledovce. Hory byly vytvořeny akrečním klínem, především díky tomu, že se nacházejí v subdukční zóně desky Juan de Fuca. Geologicky se skládají ze směsi čedičových a oceanických sedimentárních hornin. Západní půlce pohoří dominuje Mount Olympus, který vyrostl do výšky 2 428 metrů nad mořem. Padá na něj často hodně sněhu a také na něm probíhá největší glaciace v pevninských Spojených státech vyjma Severních Kaskád. Na hoře se nachází několik ledovců, z nichž nejdelším je Hohský ledovec, jehož délka se přibližuje pěti kilometrům. Východní část pohoří je mnohem sušší, jelikož se nachází ve srážkovém stínu západní části. Nachází se zde vysoké vrchy a strmé hřebeny. Nejvyšším vrcholem východní poloviny pohoří je 2 374 metrů vysoká Mount Deception.\n\nZápadní část národního parku pokrývají deštné pralesy mírného pásma, mezi které patří i Hohský deštný prales a Quilijutský deštný prales, jejichž roční úděl srážek je až 375 cm, čímž jsou nejspíš nejmokřejší částí pevninských Spojených států.\n\nProtože se jedná o deštný prales mírného pásma, ne tropický deštný prales, dominují tu husté jehličnaté porosty. Roste zde především smrk sitka, jedlovec západní, douglaska tisolistá, zerav obrovský a mechy, které pokrývají kůru těchto stromů a někdy také visí z jejich větví v podobě výhonků.\n\nÚdolí na východní straně parku také obsahují významný prales, ale klima je zde daleko sušší. Nevyskytují se zde smrky sitka, stromy jsou v průměru menší a podrost je řidší a odlišný. Jen malý kousek severozápadně od parku se nachází srážkový stín, ve kterém srážky dosahují jen kolem 40 mm ročně.\n\nJelikož park leží na izolovaném poloostrově a od zbytku země ho na jihu odděluje pohoří, tak se zde vyvinulo několik endemických druhů rostlin i živočichů (např. svišť olympský nebo \"Campanula piperi\"). Jihozápadní pobřeží poloostrova je nejsevernějším neglaciovaným územím Pacifického pobřeží Severní Ameriky a tak sloužilo jako východisko pro rostliny, které se rozšířily do zaledněných oblastí na severu.\n\nTaké se zde nachází živočichové, které jsou původní pouze na pobřeží Pacifiku, jako např. wapiti západní. Díky této důležitosti území zde byla vyhlášena biologická rezervace, která pomáhá lépe studovat zdejší unikátní druhy a lépe rozumět jejich vývoji.\n\nV parku se nachází asi 1 480 km² pralesů.\n\nPřed přílivem evropských osadníků se zdejší populace skládala z původních obyvatel, kteří poloostrov používali především k lovu a rybolovu. Nicméně, nejnovější výzkumy a systematické archeologické průzkumy hor ukazují větší použití především subalpinských lučin. Většina zdejších kmenů, jestli ne všechny, byla nesmírně náchylná k evropským nemocem, které je většinou zdecimovaly. Ještě než do oblasti přijeli etnografové a obchodníci, tak bylo vidět, že mají velice sníženou kulturní základnu. Postupem času bylo ale nalezeno mnoho kulturních míst v Olympijských horách a také bylo nalezeno mnoho artefaktů.\n\nKdyž se začali objevovat první osadníci, těžební průmysl v oblasti začal růst. Na přelomu devatenáctého a dvacátého století se jednalo především o kácení dřeva, které se setkalo s veřejným nesouhlasem až ve dvacátých letech minulého století, kdy si lidé poprvé uvědomili, že nechtějí vymýcené svahy kopců. Tato doba také zažila rozmach lidského zájmu o přírodu. S rozvojem automobilů se tak lidé odhodlali cestovat i na místa tak odlehlá, jako je právě Olympijský poloostrov.\n\nPrvní zvěsti o tom, že by zde mohl být založen národní park, přišly na úplném konci devatenáctého století, kdy se sem na expedice vydali známí poručík Joseph O'Neil a soudce James Wickersham. Tito dva se potkali v Olympijské divočině při průzkumu a následovně nakombinovali své politické snahy směrem k vytvoření chráněného území. Po neúspěšných přemluvách legislativy státu Washington vytvořil v roce 1909 prezident Theodore Roosevelt národní památku Mount Olympus, především jako ochranu pro přirozené prostředí wapiti západního, který v angličtině nese jméno \"Roosevelt elk\" právě po americkém prezidentovi.\n\nVeřejné přání vytvoření národního parku se stupňovalo, dokud ho v roce 1938 nezaložil prezident Franklin Delano Roosevelt, který ale založením nedokázal zabránit pokračování ilegálního dřevorubectví na chráněném území. Dodnes pokračují politické debaty o tom, zda by měla být těžba dřeva v parku obnovena. Dřevo se stále těží na Olympijském poloostrově, ale už ne za hranicemi parku.\n\nV parku se nachází několik turistických stezek, které ale neprocházejí hluboko do jeho nitra. V parku se nachází síť turistických stezek, ale velikost a odlehlost parku způsobují, že pěší výlet do hor trvá většinou více než jeden víkend. Na různých místech deštného pralesa, kde se vyskytují hojné rostliny a všudypřítomná zeleň, můžou být také cílem bouřek, ale v letních měsících se vyskytují dlouhá období sucha.\n\nUnikátní aktivitou v parku může být pěší turistika po plážích. Délka zdejších pláží je vhodná pro vícedenní výlety, při kterých se dají celé dny strávit chozením po plážích. Přestože v porovnání s výlety do hor je tato turistika idylická, tak si musí turisté dávat pozor na příliv, který přinutí proudit vlny až k útesům, čímž blokují průchod. Turisté také musí překonat několik mysů a to pomocí bahnitých příkrých stezek a provazů.\n\nV zimě poskytuje oblíbený výhled Hurikánový hřeben, který také nabízí příležitost k lyžování. Zdejší klub zimních sportů provozuje lyžařské a snowboardové středisko Hurricane Ridge, které nabízí školy lyžování, půjčovnu lyží a levné vleky. Běžci na lyžích obvykle putují dolů k hlavní silnici, kde stopují auta, která je vyvezou zpět nahoru.\n\nNa řekách Hoh a Elwha se může také provozovat rafting.\n\nProjekt obnovení řeky Elwha je druhý největší obnovovací projekt v historii správy národních parků po Everglades. Skládá se z odstranění 64 metrů vysoké přehrady Glines Canyon Dam, čímž se vysuší její vodní nádrž, jezero Mills. Také se odstraní 33 metrů vysoká hráz Elwhské přehrady, čímž zmizí také Aldwellovo jezero. Potom park přetvoří přilehlé svahy a dno řeky za účelem prevence eroze a urychlení ekologické obnovy. Primárním účelem projektu je obnova výskytu anadromních ryb, jako jsou lososi nebo pstruzi duhoví, kterým přehrady zabraňovaly vrátit se do svých přirozených prostředí téměř sto let.\n"}
{"id": "675702", "url": "https://cs.wikipedia.org/wiki?curid=675702", "title": "HHHR Tower", "text": "HHHR Tower\n\nHHHR Tower je postmoderní mrakodrap v Dubaji. Má 72 podlaží a výšku 317 metrů. Výstavba probíhala v letech 2006 až 2010 podle projektu společností Al Hashemi a Farayand AEC a developerem byla Dubai International Real Estate. V budově se nachází byty a z menší části i kancelářské prostory.\n\n"}
{"id": "675705", "url": "https://cs.wikipedia.org/wiki?curid=675705", "title": "If (píseň, Pink Floyd)", "text": "If (píseň, Pink Floyd)\n\n\"If\" je píseň napsaná Rogerem Watersem pro skupinu Pink Floyd. Skladba poprvé vyšla na albu Atom Heart Mother z roku 1970.\n"}
{"id": "675710", "url": "https://cs.wikipedia.org/wiki?curid=675710", "title": "Rose Tower", "text": "Rose Tower\n\nRose Tower je mrakodrap v Dubaji. Má 72 podlaží a výšku 333 metrů. V budově se nachází hotel, což z něj dělá druhý nejvyšší hotel světa, ihned po JW Marriott Marquis Dubai. Výstavba Rose Tower probíhala v letech 2004–2007 podle projektu společnosti Khatib & Alami.\n\n"}
{"id": "675711", "url": "https://cs.wikipedia.org/wiki?curid=675711", "title": "Rudolf Samojlovič", "text": "Rudolf Samojlovič\n\nRudolf Lazarjevič Samojlovič (; Azov - 4. března 1939 Leningrad) byl ruský a sovětský polární badatel, geograf, geolog, profesor a doktor věd. Proslavil se jako velitel výpravy ledoborce Krasin, která zachránila trosečníky ze vzducholodi Italia. Byl zatčen a popraven v období stalinských čistek.\n"}
{"id": "675712", "url": "https://cs.wikipedia.org/wiki?curid=675712", "title": "Moneta Czech Open", "text": "Moneta Czech Open\n\nMoneta Czech Open je mužský profesionální tenisový turnaj hraný v Prostějově, který se koná na otevřených antukových dvorcích. Na okruhu ATP Challenger Tour se řadí do Category 100 a prize money k roku 2019 činily 92 040 eur. Představuje největší tenisovou událost mužů na českém území.\n\nTurnaj probíhá každoročně od roku 1994 v tenisovém klubu TK Agrofert Prostějov. Ředitelkou turnaje je od roku 1999 bývalá tenistka Petra Černošková.\n\nV minulosti se turnaj jmenoval Živnobanka Czech Open a UniCredit Czech Open. V roce 2018 se generálním partnerem stal bankovním dům Moneta Money Bank. Do dvouhry nastupuje čtyřicet osm singlistů a čtyřhry se účastní šestnáct párů. K navýšení z třiceti dvou hráčů ve dvouhře došlo v roce 2019, čímž se zdvojnásobil i počet nasazených na šestnáct. Nejvyšší počet tří titulů získali čeští tenisté Radek Štěpánek, Jan Hájek a Jiří Veselý.\n\n"}
{"id": "675714", "url": "https://cs.wikipedia.org/wiki?curid=675714", "title": "China World Trade Center Tower III", "text": "China World Trade Center Tower III\n\nChina World Trade Center Tower III je mrakodrap v Pekingu. Má 68 podlaží a výšku 330 metrů, je tak nejvyšší budovou komplexu China World Trade Center, ale i Pekingu. Výstavba probíhala v letech 2005–2008 podle projektu společnosti Skidmore, Owings & Merrill. V budově se nachází pětihvězdičkový hotel a kancelářské prostory, které obsluhuje celkem 30 výtahů.\n\n"}
{"id": "675717", "url": "https://cs.wikipedia.org/wiki?curid=675717", "title": "Janštejn", "text": "Janštejn\n\nHrad Janštejn se nachází mezi obcemi Horní Dubenky a Nová Ves na katastrálním území Nové Vsi. Nová Ves podle pověstí vznikla po poboření hradu Janštejna Janem Žižkou.\n\nZbytky hradu jsou chráněny jako kulturní památka České republiky.\n\nJedná se o hrad bergfritového typu, který založili v 1. polovině 14. století páni z Březnice (Štěpán z Březnice), v roce 1358 jej od nich získal moravský markrabě Jan Jindřich (\"Castrum Jansteyn\"). Roku 1383 bratři Jan a Jaroslav z Meziříčí prodali Janštejn Jindřichovi z Hradce (\"Janstein mit den dorffern Rittendorf und Dubenken und czu Jihlawka\"). Zanikl pravděpodobně na přelomu 14. a 15. století.\n\nŠtíhlá věž měla průměr 4,7 metru a světlost šachty 1 metr. Zdi jsou silné 2 metry. Hrad je také pozoruhodný hospodářským dvorem, jehož zbytky se nyní rozkládají v lese na úpatí jádra hradu. Hrad tedy nemusel mít vlastní hospodářské budovy.\n\n"}
{"id": "675718", "url": "https://cs.wikipedia.org/wiki?curid=675718", "title": "Zápas na Letních olympijských hrách 1980 – muži, řecko-římský do 48 kg", "text": "Zápas na Letních olympijských hrách 1980 – muži, řecko-římský do 48 kg\n\nZápas řecko-římský ve váhové kategorii do 48 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 10 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "675728", "url": "https://cs.wikipedia.org/wiki?curid=675728", "title": "Wenzhou World Trade Center", "text": "Wenzhou World Trade Center\n\nWenzhou World Trade Center je mrakodrap ve Wen-čou. Má 68 podlaží a výšku 322 metrů, je tak nejvyšší budovou ve městě. Výstavba probíhala v letech 2003–2010 podle projektu společnosti RTKL Associates. Budova disponuje prostory o celkové výměře 220 000 m, které jsou využívány jako hotel, kanceláře a v nižších patrech pak jako obchodní pasáž.\n"}
{"id": "675734", "url": "https://cs.wikipedia.org/wiki?curid=675734", "title": "KOI-730", "text": "KOI-730\n\nKOI-730 (KIC #10227020) je hvězda v souhvězdí Labutě s extrasolárním planetárním systémem. Předběžné studie, provedené na základě pozorování sondy Kepler, naznačují, že kolem hvězdy se nachází planetární soustava sestávající ze 4 planet. Označení KOI () znamená, že hvězda je pozorována sondou Kepler a 730 je pořadové číslo hvězdy. Planetám byla přidělena čísla KOI 730.01 až KOI 730.04.\n\nZ prozatím nepotvrzeného uspořádání planetárního systému, které bylo zjištěno v průběhu mise sondy Kepler, vyplývá, že systém se velmi pravděpodobně skládá ze čtyř planet. Z toho dvě planety pravděpodobně obíhají po stejné oběžné dráze s dobou oběhu 9,8 dne a vzájemným úhlem postavení na oběžné dráze 60°, každá v jednom Lagrangeově bodě stability. Postavení dvou planet na stejné oběžné dráze s úhlem 60° vyvolává dráhovou rezonanci s dalšími dvěma planetami, vytváří celkový poměr periody oběhů 6:4:4:3.\n\nHmotnost planet je odhadována na 2,3 a 2,5 hmotnosti Země. Planety, u nichž se předpokládá společná oběžná dráha, obíhají v přibližné vzdálenosti 0,092 AU od mateřské hvězdy. Zjištěná perioda oběhu je 9,8 dne a podle simulace Boba Vanderbea z  by toto uspořádání mělo vydržet dalších 2,22 milionu let.\n\nPokud se toto uspořádání potvrdí, byly by planety KOI 730.02 a KOI 730.03 prvním známým případem dvou planet obíhajících po stejné oběžné dráze.\n\nNicméně, následná studie systému naznačuje, že čtyři planety se nachází v dráhové rezonanci 8:6:4:3, což by současně vyloučilo, že by dvě z nich mohly obíhat po stejné orbitě. Prakticky je ale možné, aby dvě planety obíhaly po téměř identické oběžné dráze.\n\nNení vyloučeno, že i v historii sluneční soustavy se vyskytl případ dvou planet na podobné oběžné dráze. Podle jedné z teorií se desítky miliónů let po vzniku sluneční soustavy nacházela v libračním centru Země protoplaneta nazývaná Theia, dosahující přibližně velikosti Marsu. Vzhledem k nepoměru hmotnosti obou těles nebyla soustava stabilní jako v případě planet KOI 730.02 a KOI 730.03, a došlo ke srážce. Z materiálu vyvrženého do prostoru následkem kolize se pak postupně zformoval Měsíc.\n\n\n"}
{"id": "675735", "url": "https://cs.wikipedia.org/wiki?curid=675735", "title": "Monte Albán", "text": "Monte Albán\n\nMonte Albán (volně přeloženo Jaguáří vrcholek) jsou pozůstatky města rozkládajícího se v nadmořské výšce 400 metrů nad údolím Oaxaca v oblasti jižního Mexika. Monte Albán bylo nejvelkolepější zapotécké město jde o jedno z nejstarších kultovních míst Mezoameriky, které svědčí o bohaté historii předkolumbovských kultur.\n\nToto město, ležící v údolí Oaxaca, zažilo několik osídlení. První osídlení tvořili Olmékové (Jaguáří lidé), kteří sem přišli kolem roku 800 př. n. l. Nejprve vytvořili na vrcholu hory umělou plošinu, na které vybudovali své hrobky, paláce, hřiště na míčovou hru a další stavby. Kolem roku 300 př. n. l. přišel do údolí Oaxacy další národ – Zapotékové. Obsadili Monte Albán a postavili zde své vlastní pyramidy, chrámy a hrobky. Před opuštěním tohoto místa v 9. století město pečlivě vyklidili a své pyramidy, chrámy a hrobky zasypali. Někdy ve dvanáctém století přišli na toto území Mixtékové, kteří vyprázdnili zasypané hrobky a znovu je začali používat pro pohřbívání svých mrtvých.\n\nRozkládá se na 700 m dlouhém a 250 m širokém vrchole a úbočí vrchu nedaleko města Oaxaca v úrodné oblasti stejnojmenného mexického státu. Bylo obřadovým či civilně-náboženským centrem, které vyživovaly zemědělské osady v okolí. Už nejstarší fáze \"Monte Albán I\" – asi 600 až 500 př. n. l. – ze středního a pozdního předklasického období svědčí o úrovni stavitelství, umění i vzdělanosti. Vyrostly tu velké mohyly s vrcholovými plošinami, na kamenných stélách a obkladových tabulích se zachovaly jedny z nejstarších hieroglyfů a číslovek ve Střední Americe.\n\nV umění se projevuje vliv olmécké kultury, což dokládají známé nízké reliéfy tzv. tanečníků, vřezané do kamenných obkladových tabulí. Představují vyobrazení nahých, pravděpodobně mrtvých obětovaných mužů, jejich tváře zobrazené z profilu mají olmécké rysy. V pozdním předklasickém období se centrum \"Monte Albán II\" postupně vzmáhalo, až později rozkvetlo v klasickém období \"Monte Albán III\" (asi 300–900). Obřadové jádro Monte Albánu tvořilo nádvoří (ve tvaru obdélníka o rozměrech 300 × 200 m), na vrcholu orientované přibližně severo-jižním směrem, uzavřené pyramidami a plošinami (hlavní plošina má 50 000 m²) se samostatnou skupinou staveb ve středu. K jeho severovýchodnímu rohu přiléhal kulatý dvorec se šikmými zdmi.\n\nVětšina těchto staveb pochází z období M. A. III a v jejich konstrukci je zřejmý silný vliv soudobého mohutného středoamerického centra klasického Teotihuacánu. Mrtvé v období M. A. II a III ukládali do komor zahloubených v úbočí vrchu či pod menšími nádvořími na vrchole. Do hrobkách se sestupuje po schodech, vevnitř je zdobí rytiny či polychromná malba nadpřirozených i světských bytostí, symboly a hieroglyfické nápisy, stropy jsou kamenné. V hrobkách jsou typické zápotécké keramické urny, které mají ve stádiu M. A. II ještě podobu tvarových džbánů, ve stádiu M. A. III se namísto hlavy objevuje celá sedící postava se zkříženýma nohama, s rukama opřenýma o kolena.\n\nPředstavují božstva v bohatých čelenkách a v detailně přepracovaných maskách. Vztahy k Teotihuacánu je možné najíst i v keramických tvarů, mezi kterými se v klasickém období objevují misky na třech nožkách. Materiálem je šedá hlína. M. A. se postupně stal urbanistickým centrem. Okolo roku 900 ho opustili, ve fázi M. A. IV v poklasickém období sloužil už jen jako pohřebiště, také v období Mixtéků (hrob náčelníka odkrytý r. 1932 patřil k výjimečným objevům množství práce z obsidiánu, horského křišťálu a největší zlatou ozdobou objevenou v Mexiku).\n\nByla zde nalezena skupina plastik, znázorňující postavy v různých pozicích, které byly v době objevení považovány za tanečníky. Další teorie mluví o tom, že to jsou zajatí, mučení náčelníci poražených kmenů. (nahota byla považována za symbol porážky). Dnes prý převládá názor, že jde o znázornění některých chorob – od různých znetvoření a abnormalit až po choroby související s plodností. Budova, na které byly nalezeny, je jedna z nejstarších v Monte Albánu a je považována za nemocnici.\n\n"}
{"id": "675739", "url": "https://cs.wikipedia.org/wiki?curid=675739", "title": "Hugo z Grenoblu", "text": "Hugo z Grenoblu\n\nHugo z Grenoblu (1053, Châteauneuf-sur-Isère u Valencie – 1. dubna 1132, Grenobl) byl francouzský biskup.\n\nNež byl v roce 1080 vysvěcen biskupem v Grenoblu, byl Hugo kanovníkem při katedrále ve Valencii. Podporoval Bruna z Kolína, zakladatele kartuziánského řádu, avšak sám kartuziánem nebyl.\nV roce 1134 byl Hugo kanonizován papežem Inocencem II. Dnem jeho svátku je 1. duben.\n"}
{"id": "675742", "url": "https://cs.wikipedia.org/wiki?curid=675742", "title": "Želvovina", "text": "Želvovina\n\nŽelvovina je přírodní materiál, který se získává z horního krunýře mořské želvy karety pravé (Eretmochelys imbricata). Nejčastěji má jasně žlutou až medovou barvu, bohatě posetou tmavě červenými až hnědými skvrnami.\nJedná se o rohovinové desky, které mají strukturu rostlou do všech stran, proto má tento materiál dobré vlastnosti pro zpracovávání. Dá se dobře leštit a teplem tvarovat. Želvovina se používala k vykládání nábytku (marketerie), zdobení luxusního stříbrnického zboží (pudřenky, tabatěrky), k výrobě dekorativních předmětů, hřebenů do vlasů, spon i brýlových obrub.\n\nMezinárodní obchod s želvovinou je zakázán, protože je kareta chráněna úmluvou CITES.\n\n"}
{"id": "675743", "url": "https://cs.wikipedia.org/wiki?curid=675743", "title": "SR-71 (hudební skupina)", "text": "SR-71 (hudební skupina)\n\nSR-71 je americká alternativní rocková kapela z Baltimore ze státu Maryland, která vznikla v roce 1998. Jejich název pochází z názvu amerického letounu SR-71 Blackbird. Z původní sestavy, v níž frontmanovi Mitchi Allanovi sekundovali kytarista Mark Beauchemin, baskytarista Jeff Reid a bubeník Dan Garvin, zůstal pouze zpěvák Allan. Garvina vystřídal John Allen již v průběhu prvního velkého turné v roce 2001; Reid odstoupil roku 2003 kvůli zdravotním potížím, když ho postihla smrtelná rakovina plic, jíž o rok později podlehl.\n\nV rámci původní sestavy (s výjimkou odchodu Garvina) stihla kapela vydat dvě studiová alba. Debutové album \"Now You See Inside\" z roku 2000 znamenalo zároveň vrchol úspěšnosti, singl „Right Now“ obsadil 2. pozici v Billboard Alternative Songs. Druhé album \"Tomorrow\" se již prodávalo hůře a po nepovedeném turné začaly mezi členy skupiny spory, které vyvrcholily odchodem Beauchemina ve stejný rok, kdy Reida postihla rakovina.\n\nAllen a Allan nalezli náhradu za ztracené členy v kytaristovi Patu DeMentovi a baskytaristovi Mikovi Ruoccovi. Neúspěch a částečný rozpad kapely ovšem znamenal vyhazov od vydavatelství RCA Records, v němž první dvě studiová alba vyšla. Bez smlouvy s vydavatelem a v novém složení začali SR-71 pracovat na materiálu pro třetí album \"Here We Go Again\", jehož celkovou produkci obstaral převážně Mitch Allan a které nakonec vyšlo během května 2004 pouze v Japonsku. Zašlou slávu kapely připomněli ve Spojených státech hudebníci ze skupiny Bowling for Soup, jejichž coververze písně „1985“ se vyhoupla na 23. místo žebříčku Billboard Hot 100.\n\nNásledující roky po vydání třetího alba se začali členové kapely věnovat více sólové tvorbě nebo jiným projektům, až nakonec roku 2007 skupina oznámila oficiální přerušení činnosti. Od té doby se několikrát sešla na pódiu a v roce 2010 dokonce vydala znovu třetí studovou desku, tentokrát již v USA.\n\nHistorie kapely sahá až do roku 1995, kdy se v Baltimoru poprvé sešla prvotní sestava kapely SR-71 se zpívajícím a na kytaru hrajícím frontmanem Mitchem Allanem, Markem Beacheminem s druhou kytarou, Jeffem Reidem na baskytaře a Danem Garvinem za bubny, tehdy ještě pod názvem Allanovy školní kapely Honor Among Thieves. Z této čtveřice se spolu nejdříve setkali Allan s Garvinem; původní line-up Honor Among Thieves tvořili Allan, Seth Lankin (kytara), Dave Scheraga (basová kytara) a Jim Wiley (bicí), jehož posléze nahradil právě Garvin. Lankin a Scheraga následně odešli založit vlastní projekt pod názvem Bloom. \n\nBěhem tohoto prvního přerušení činnosti Allan zůstal v Baltimoru, kde spolupracoval s Mickym Cucchiellou a jeho skupině The Baltimore City Small Stars. V první polovině devadesátých let se Allan rozhodl obnovit Honor Among Thieves, to se poprvé setkali Allan a Reid, k nimž nejprve nastoupili kytarista George Bold a bubeník Brian Gannon. Ti se však záhy rozhodli vytvořit vlastní skupiny Zen of Earth, respektive Meditation Fuzz. Zůstali jen Allan a Reid, kteří do svých řad přijali Marka Beauchemina a staronového hráče na bicí Garvina.\n\nRoku 1996 vydali ve vlastním nákladu, omezeném na 7000 kusů a pouze v okolí Baltimoru, první EP album s názvem \"Grow\". Na to vyrazili na turné po východním pobřeží, před tím často hrávali živě v ulicích Baltimoru. Koncertovali celkem dva roky, během tohoto turné si vybrali nové jméno Radiostar. V listopadu 1998 měla kapela za cíl získat smlouvu s velkým vydavatelem, což se nakonec podařilo již během března 1999, kdy podepsali kontrakt s RCA Records. V tu dobu mělo však vydavatelství pod svými křídly již jednu skupinu se stejným názvem, a tak si dřívější Radiostar zvolili nový název podle stíhacího letounu Lockheed SR-71 Blackbird.\nPozději během natáčení videoklipu k singlu „Right Now“ Mitch Allan v rozhovoru pro Los Angeles Times uvedl, že to byl manažer kapely Andy Martin, komu vděčí skupina za spojení s těmi správnými lidmi a za rychlé uzavření smlouvy s RCA. Kontrakt na dvě studiová alba byl dle slov pravníka skupiny, jež aktivně posílal nabídky vydavatelům, jedním z nejvýhodnějších vůbec, pokud jde o začínající projekty. Když 20. června 2000 dorazilo debutové album \"Now You See Inside\" do hudebnin, jeho pilotní singl „Right Now“ již šest týdnů figuroval v žebříčcích singlů – z tehdejší 19. pozice na Billboard Modern Rock charts se vyzdvihl až na druhou ve stejném žebříčku; figuroval dále na Billboard Pop Songs (30.), Mainstream Rock Songs (38.) a Radio Songs (81.); na singlu spolupracoval s Allanem Butch Walker, tehdy člen Marvelous 3, později producent spolupracující například s Bowling for Soup, Simple Plan či Avril Lavigne. Do hitparády alternativní hudby se navíc dostal i „Politically Correct“ , jenž vrcholil na 22. místě. Samotný debut, který produkovali Gil Norton (Foo Fighters, Pixies), David Bendeth (Underoath, Killswitch Engage) a John Stanks (Unwritten Law, Jane's Addiction), se umístil na 81. pozici Billboard 200 a ještě lépe na druhém místě Billboard Heatseekers a získal ocenění zlaté desky za více než půl milionu prodaných kusů.\n\nNa podporu alba se kapela vydala na turné po Spojených státech. I přes velký úspěch prvotiny se kapela rozešla s bubeníkem Danem Garvinem, jenž v polovině turné odešel do Nine Days, a nahradil ho John Allen (Child's Play). Allen byl již před svým oficiálním přistoupením byl dlouholetým přítelem kapely a dle jeho slov přestup nemohl proběhnout hladčeji. Píseň „Non-Toxic“ se objevila v unikátní verzi na společném albu SR-71, Eve 6 a Lit s názvem \"Sonic Style\", vydaném v Japonsku 25. července 2001. 18. září téhož roku vyšlo kompilační album \"\", složené s coverů písní ze sólo kariéry Paula McCartneyho, na níž SR-71 přispěli skladbou „My Brave Face“, přílišný obdiv ale nezískali; dle recenze Kennetha Bayse byla verze SR-71 nemožné stylizovaná a působila v celku nevýrazně a nepřirozeně.\n\"Tomorrow\", druhé studiové album, vyšlo 22. října 2002. Společně ho produkovali Mitch Allan, Butch Walker a Neal Avron (Everlear, New Found Glory), poslední z trojice se skupinou spolupracoval jako hudební inženýr již u jejich debutu; poslední, bonusovou skladbu „Non-toxic“ v novém provedení produkoval David Bendeth. Podle kritiků se muzikálně skupina přesunula více ka hard rocku až nu metalu. Mitch Allan se ve svém zpěvu dle Jasona Taylora inspiroval u zpěváka Linkin Park Chestera Bennigtona.\n\n\"Tomorrow\" je prvním albem, na němž si John Allen zahrál se skupinou ve studiu. Frontman Allan se textařsky podílel na všech jedenácti písních, řadu z nich napsal úplně sám. Stejnojmenný singl se v žebříčku Alternative Songs vyšplhal na dvacátou pozici. Píseň „My World“ se objevila na albu vicemistra čtvrté řady American Idol Bo Bice \"The Real Thing\" (Mitch Allan i zde doprovázel na kytaru) a skladbu „Goodbye“ využila World Wrestling Entertainment na akci WWE No Way Out roku 2004. Během nahrávání alba vytvořila kapela cover písně „Let It Whip!“, v originále od Dazz Band, pro film \"Z nuly hrdinou\".\n\nPřes komerční fiasko RCA finančně podpořilo turné na podporu alba na přelomu let 2002 a 2003. Turné se nevyvedlo, a tak začaly uvnitř kapely pře. Během roku 2003 ze skupiny odstoupil jednak Jeff Reid, jehož postihla rakovina plic, na níž o rok později zemřel, jednak Matt Beauchemin (odešel hrát s Vanessou Carlton); jeho odchod byl vyvrcholením rozepří po méně úspěšném druhém albu a klesající popularitě. Do skupiny tak přišli Mike Ruocco (baskytara) a Pat DeMent (kytara). I přes menší prodejnost se druhé album umístilo v Billboard 200, konkrétně na 138. místě. Následně vypršel dvoualbový kontrakt s RCA a skupina tak opustila jeho křídla.\nAč byla bez podpory vydavatele, začala skupina pracovat v druhé polovině roku 2003 na materiálu ke třetímu albu na vlastní náklady. Produkci, mastering i mixing alba obstaral sám frontman Mitch Allan, který zároveň napsal sám text ke všem písním s výjimkou dvou, na nichž přidal ruku k dílu bubeník John Allen, a skladby „She Was Dead“; ta se objevila již na předchozím albu \"Tomorrow\" a podílel se na ní Kevin Kadish. Až roku 2004 získala kapela nového vydavatele, jímž se však stal japonský Crown Japan, třetí album s názvem \"Here We Go Again\" tak vyšlo 21. května 2004, ale pouze v Japonsku. Album nepřitáhlo příliš pozornosti a neumístilo se v žádných žebříčcích, ve Spojených státech totiž nebylo dostupné.\n\nPřesto se několik skladeb z alba do povědomí a hitparád dostalo. Kapela Bowling for Soup na svém studiovém albu \"A Hangover You Don't Deserve\" coververzi písně „1985“, později vydanou jako singl, s mírně pozměněným textem. Dostala se do rozhlasového éteru a završila svoji pouť žebříčkem Billboard Hot 100 na 23. místě. Objevila se i v dalších žebříčcích Billboard: Radio Songs (24.), Pop Songs (10.), Adult Pop Songs (5.) a Digital Songs (5.). Allan i Allen byli uvedeni jako tvůrci textu i na této verzi. Mitch Allan navíc vystoupil i v hudebním klipu k písni od Bowling for Soup.\n\nTitulní skladba „Here We Go Again“ byla znovu nahrána roku 2006, tehdy ji vydala pop punková skupina JParis na svém studiovém albu \"Call It What You Want\", které Mitch Allan produkoval a byl uveden opět jako autor textu. Píseň „Axl Rose (Where Did You Go?)“ byla později vydána v tisíci kusech jako singl s písněmi „Here We Go Again“ a „All American“ jako B-sidy. Na přebalu singlu se objevila fotografie frontmana Guns N' Roses. Dalším singlem se stala píseň „In Your Eyes“, coververze původní písně od Petera Gabriela z jeho alba \"So\" vydaného v roce 1986.\n\nOd roku 2006 se začal Mitch Allan věnovat více sólové kariéře, chystal se vydat první sólové album. Roku 2007 kapela oficiálně oznámila pozastavení činnosti na neurčitou dobu a naposledy zahrála v nevadském Hendersonu společně s kapelami Vertical Horizon, Nine Days a Marcy Playground.\n\n25. července 2009 se SR-71 znovu spojili, aby zahráli na festivalu Wicker Park Bucktown Arts & Music Festival v Chicagu. 25. října téhož roku spolu vystoupili podruhé, tentokrát v Baltimoru. Doprovodily je kapely Cinder Road a Charm City Devils, v níž John Allen zastával pozici hlavního zpěváka.\n\n23. listopadu 2010 bylo konečně oficiálně ve Spojených státech vydáno třetí album \"Here We Go Again\" obsahující oproti původní japonské verzi navíc tři koncertní skladby „I Want You To Want Me“, „In Your Eyes“ a „Mosquito“.\n\nKapela SR-71 hraje moderní hudbu, dle serveru Allmusic spadá do pop rockového žánru. V průběhu existence vystřídala několik stylů, nejzřetelnější je ovlivnění alternativním rockem, jejich písně se objevily v hitparádě Billboard věnované alternativnímu rocku. Leigh Buckley Fountain z Richmond Times-Dispatch napsal, že SR-71 představuje „původní solidní alternativní rock“. Dále v souvislosti s muzikou SR-71 bývají spojovány pop punk, punk a indie rock, The Washington Post a Los Angeles Times zmiňují „jiskřivý“, respektive „příjemný“ power pop. K prvnímu albu Whitney Gomez z Allmusic přiřadila čistý pop, zatímco u jeho následovníka, alba \"Tomorrow\", píše Gomez o nu metalu a její kolega Jason Taylor o příklonu hard rocku. V New York Daily News zařadili kapelu slovy „klasický rock s nádechem alterna-rocku“.\n\nLos Angeles Times kapelu pro její mladistvý a vyhlazený vzhled připodobnila ke kapelám 'N Sync a Backstreet Boys. MacKenzie Wilson skupinu přirovnala k blink-182 a Less Than Jake, nicméně kořeny vlivů nalezla v britských punkových skupinách UK Subs a Sex Pistols, zmínila i vliv The Beatles, Queen, Duran Duran a The Police. U jednotlivých písní se pak objevují srovnání s dalšími hudebníky, například Kiss, The Kinks a The Rolling Stones. Podle Taylora se u druhého alba projevil vliv Linkin Park a Allanovo ovlivnění jejich zpěvákem Chesterem Benningtonem.\nV roce 2002 přezpívali píseň Dazz Band „Let It Whip“ pro soundtrack ke komedii \"Z nuly hrdinou\" (Ed Deckter, 2002). Píseň „1985“, která vyšla původně pouze v Japonsku na třetím studiovém albu, byla přezpívána kapelou Bowling for Soup na jejich albu \"A Hangover You Don't Deserve\" s mírně pozměněným textem.\n\nMimo svá studiová alba se nahrávky SR-71 objevily na několika kompilačních albech. „Right Now“ se objevila na \"Total Rock\" – 36 nejžhavějších rockových písní. „Non-Toxic“ byla vydána coby třetí stopa společně se skladbami „Promises“ (Eve 6) a „Over My Head“ (Lit) na albu \"Sonic Style\".<refname=\"sonicstyle\" /> Přispěli svým dílem na album k poctě Paula McCartneyho \"\", zde přezpívali píseň „My Brave Face“. Zahráli píseň „Christmas Is the Time to Say I Love You“ na Vánoční kompilaci \"A Very Special Christmas, Vol. 5\". Píseň „My World“ se mimo studiovky \"The Real Thing\" zpěváka Bo Bice dostala do kompilace \"Now Playing [BMG Special Products]\"; „Last Man on the Moon“ se roku 2005 blýskla na albu \"Cool Traxx!, Vol. 2\".\n"}
{"id": "675771", "url": "https://cs.wikipedia.org/wiki?curid=675771", "title": "Army of Freshmen", "text": "Army of Freshmen\n\nArmy of Freshmen je americká rocková hudební kapela, která vznikla v roce 1997 v kalifornském městě Ventura. Tato šestičlenná skupina hraje ve složení: Chris Jay (zpěv), Aaron Goldberg (kytara, zpěv), Owen Bucey (klávesy, zpěv), Dan Clark (klávesy, minimoog), Kai Dodson (basová kytara), James Schlachter (bicí, perkuse).\n\nDebutové eponymní album kapely \"Army of Freshmen\" bylo vydáno až čtyři roky po založení, v polovině roku 2001. Tuto desku následovala další čtyři alba; druhé \"Beg, Borrow, Steal\" (2004); \"Under the Radar\" z léta roku 2006, jež se jako jediné umístilo v několika oblastních žebříčcích časopisu Billboard, a dále \"Above the Atmosphere\" vydané roku 2008. Posledním přírůstkem se stalo album \"Happy to Be Alive\", které Army of Freshmen uvedla 13. listopadu 2012 ve spolupráci s vydavatelstvím Arkive Records.\n\nMimo vícestopých studiovek nahrála skupina ještě dvě Extended Play a dle vlastních slov zahrála na více než patnácti stech koncertech ve 43 státech USA a 13 dalších zemích. Píseň „I'm a Teenage Dragonslayer“ se objevila v soundtracku k filmu \"Adventures of a Teenage Dragonslayer\". \n\n\n\n"}
{"id": "675772", "url": "https://cs.wikipedia.org/wiki?curid=675772", "title": "Adolf Bertram", "text": "Adolf Bertram\n\nAdolf kardinál Bertram (14. března 1859, Hildesheim – 6. července 1945, zámek Jánský Vrch) byl římskokatolický kněz, teolog, biskup v Hildesheimu (1906-1914), biskup a od roku 1929 arcibiskup vratislavský a kníže niský. Roku 1916 byl jmenován kardinálem.\n\nAdolf Bertram se narodil ve městě Hildesheim v tehdejším Hannoverském království. Studoval na univerzitě v Mnichově, v Innsbrucku a Würzburgu, kde získal doktorát z teologie a na Papežské univerzitě v Římě, kde získal doktorát z kanonického práva. V roce 1881 byl vysvěcen na kněze a 26. dubna 1906 byl zvolen biskupem hildesheimským. Jeho zvolení bylo potvrzeno papežem Piem X. 12. června 1906. 15. srpna toho roku přijal z rukou vratislavského arcibiskupa kardinála Georga von Koppa biskupské svěcení.\n\nPo smrti kardinála von Koppa byl 8. září 1914 zvolen vratislavským biskupem; oficiální uvedení do funkce se konalo 28. října 1914. Po konci první světové války došlo v Rakousku a Prusku ke zrušení šlechtických titulů, avšak Adolf Bertram používal titul knížete až do roku 1930, kdy byl 13. srpna jmenován vratislavským arcibiskupem.\n\nDne 4. prosince 1916 byl Adolf Bertram kreován kardinálem římskokatolické církve. Z obav z vyvolání negativních ohlasů vůči církvi ze strany států Dohody, obzvláště Itálie, proběhla kreace \"in pectore\" (v tajnosti).\n\nPo opadnutí nepřátelských nálad bylo jmenování kardinála Adolfa Bertama 5. prosince 1919 oznámeno veřejně. Jako titulární mu byl 18. prosince 1919 přidělen kostel svaté Anežky za hradbami ( ). Kardinál Bertram byl od roku 1919 do své smrti také předsedou Fuldské biskupské konference a tedy nejvyšším představitelem katolické církve v Německu.\n\nBěhem polského Hornoslezského povstání zaujal kardinál jasný proněmecký postoj. Toto bylo ve shodě s jeho dřívějšími prohlášeními, kdy se nazval německým biskupem a přihlásil se k německému státu, což vyvolalo kritiku u Poláků. V průběhu převratu se snažil přiklonit Vatikán na stranu Německa. Když pak během povstání nechal všechny polské kněží v Horním Slezsku vyměnit za německé, byl označen za „německého šovinistu“ a obviněn z protipolských postojů. Dále zakázal polským kněžím, aby se podíleli na společenských a kulturních aktivitách a pouze Němci měli povoleno účastnit se politických agitací. Když potom papež Benedikt XV. vydal dekret, který zakázal Adolfu Bertramovi návštěvu Horního Slezska v období plebiscitu, označil to Bertram za výsledek polských intrik papežova osobního přítele kardinála Augusta Hlonda.\n\n21. listopadu 1920, tedy čtyři měsíce před plánovaným hornoslezským hlasováním, vydal Adolf Bertram nařízení, které podmiňovalo účast místních kněží na politických akcích souhlasem probošta. Za neuposlechnutí nařízení byly vyměřeny církevní sankce. Vzhledem k tomu, že 75%–80% proboštů bylo v té době německé národnosti, bylo toto nařízení považováno za protipolský čin, který před hlasováním podpořil proněmeckou stranu. Polská veřejnost na to reagovala neklidem. Předseda polské vlády Wincenty Witos prohlásil, že kdyby nebylo Bertrama, hlasovaly by tři čtvrtiny obyvatel za připojení k Polsku. Ve výsledku se však 60% hornoslezských obyvatel vyslovilo pro připojení k Německu. Polská vláda protestovala proti Bertramovu nařízení ve Vatikánu a polské Ministerstvo zahraničí začalo konat odvetné akce.\n\nZvláštní komise 91 kněží z Horního Slezska sepsala prohlášení, ve kterém varovala Svatý stolec, že opatření přijatá kardinálem Adolfem Bertramem mají za důsledek rozhořčení obyvatel a mohou dlouhodobě poškodit katolickou církev. S odvoláním na oddanost Vatikánu žádali o bojkot kardinálových nařízení. V krátké době se na stranu těchto kněží přidal velký počet dalších polských církevních představitelů. 30. listopadu došlo v sídle kardinála Aleksandera Kakowského k sepsání dopisu pro papeže. List upozorňoval papeže na politické proněmecké aktivity kardinála Bertrama a varoval před hrozbou rozbití vztahů mezi Vatikánem a polským státem a národem. Tváří v tvář těmto nebezpečím žádali o zrušení Bertramových nařízení.\n\nV důsledku Bertramových opatření projednával polský parlament možnost rozvázání kontaktů s Vatikánem nebo odvolání polského vyslance z Vatikánu. Nakonec se vláda dohodla na vydání protestní nóty, na kterou Vatikán zareagoval vysláním delegáta Ambrogia Rattiho (který byl později zvolen papežem).\n\n7. listopadu 1922 ztratil Bertram episkopální práva k těm částem vratislavské diecéze, které se měly stát součástí Polska, jednalo se o Těšínské Slezsko a východní Horní Slezsko. Pro tato území určil Svatý stolec apoštolského administrátora a 28. října 1925 z nich vznikla nová katovická diecéze. Farnosti v Záolší zůstaly pod Bertramovou vratislavskou jurisdikcí.\n\nBulou \"Pastoralis officii nostri\" papeže Pia XI. z 13. srpna 1930 byl Adolf Bertram povýšen na arcibiskupa. Zároveň tento dokument ustanovil konkordát mezi Svatým stolcem a Svobodným státem Pruskem. Bertram pak dohlížel na tři východoněmecké diecéze, které byly nově podřízené Vratislavi. Jednalo se o diecézi berlínskou a varmskou a schneidemühlskou územní prelaturu.\n\nV roce 1930 odmítl uspořádat církevní pohřeb pro známého nacistického pohlavára s odůvodněním, že nacionální socialismus odporuje katolické víře.\n\nVe své známé stati kritizoval jako obrovskou chybu jednostranné protežování nordické rasy a opovržení božím zjevením, které se šířilo skrz celé Německo. Varoval před nejednoznačností konceptu pozitivního křesťanství (nacionálně-křesťanské ideologie propagované nacisty) která, jak říkal, „pro nás katolíky nemůže mít dostatečný smysl, protože si ji každý vykládá způsobem, jaký se mu líbí“.\n\nRoku 1932 požádal Řím o povolení ke vstupu do nacistické strany. Toto bylo odmítnuto, protože církev nechtěla být jakkoli propojená s politikou.\n\nV březnu 1933 požádal prezident mezináboženské organizace kardinála Bertrama o pomoc při protestech proti nacisty vyhlášenému bojkotu židovských obchodníků. Bertram toto odmítl s odůvodněním, že židovská média mlčela o pronásledování katolíků. V předvečer druhé světové války se součástí Bertramovy diecéze stala severní část bývalých Československých území Sudet a Záolší anektovaných Třetí říší a v menší míře Polskem. Po mezinárodně neuznané anexi Záolší Polskem požádala polská vláda Svatý stolec, aby odvolal Adolfa Bertrama z jurisdikce na tomto území. Svatý stolec požadavku vyhověl a papež Pius XI. dal farnosti v Záolší do správy apoštolského administrátora a katowického biskupa Stanisława Adamského, který tato území držel do 31. prosince 1939.\n\nPo vítězství Nacistického Německa nad Polskem a Francií nařídil kardinál na počest dobytí Varšavy rozeznít zvony po celé Říši. S jeho vědomím vydala vratislavská diecéze prohlášení, ve kterém byla válka s Polskem označena za \"svatou válku\", ve které se mají dle božích příkazů navrátit Německu \"ztracená území\".\n\nJako oficiální představitel německého episkopátu zaslal Bertram Adolfu Hitlerovi blahopřání k narozeninám ve jménu všech německých katolických biskupů, což rozčílilo biskupa Konrada von Preysinga.\n\nBěhem většiny období druhé světové války zůstával Adolf Bertram ve Vratislavi. Bertram kritizoval nemorálnost a novopohanství Nacistické strany. V roce 1940 odsoudil nacistickou propagandu a plánování operace Lebensborn, o které hovořil jako o cizoložství. Nacistický vitalismus a inseminační plány označil za nemorální.\n\nPočátkem roku 1941 jako metropolitní biskup východoněmecké církevní provincie a mluvčí fuldské biskupské konference odmítl požadavek Carla Maria Spletta o přičlenění gdaňské diecéze do své církevní provincie i do fuldské konference. Argumenty o připojení Gdaňsku k Nacistickému Německu jej nechávaly chladným, protože zábor Gdaňsku nebyl mezinárodně uznán.\n\nProslýchalo se, že Bertram plánoval zádušní mši za Hitlera. Toto však bylo rozporováno politickým komentátorem Ronaldem Rychlakem:\n\nV roce 1945 při takzvaném \"obléhání Vratislavi\" odmítl přes nátlak nacistické vlády opustit město. Z Vratislavi odešel až koncem února nebo začátkem března 1945, kdy už byla většina města z důvodu sovětského útoku evakuována. Zbytek války potom prožil na svém letním sídle na zámku Jánský vrch, kde 6. července 1945 ve věku 86 let zemřel. Byl pohřben na hřbitově v Javorníku, ale v roce 1991 byly ostatky exhumovány a přeneseny do katedrály svatého Jana Křtitele ve Vratislavi.\n\n"}
{"id": "675779", "url": "https://cs.wikipedia.org/wiki?curid=675779", "title": "The Leftovers", "text": "The Leftovers\n\nThe Leftovers je americká pop punková skupina Portlandu ze státu Maine, která vznikla v roce 2002. Skupina má čtyři členy: Kurt Baker (basová kytara, zpěv), Andrew Rice (kytara, zpěv), Matt Anderson (kytara, zpěv) a Adam Woronoff (bicí).\n\nSkupina zatím vydala 4 studiová alba, 3 EP a 1 koncertní album.\n\nSkupina vznikla v roce 2002, kdy vydala svoje první EP \"Mitton Street Special\". O dva roky později skupina vydala svoje první studiové album \"Stop Drop Rock N Roll\". Následně vydala v roce 2006 svoje druhé album \"Party Tonight!\" a v roce 2007 své třetí album \"On the Move\", které bylo nahráno ve spolupráci Butchem Vihem a Benem Weaselem. Na jeho podporu vyrazila na turné „On the Move MEGA tour“ společně s kapelami The Jetty Boys, Dopamines, The Menzingers a se zpěvákem Benem Weaselem.\n\nNa jaře roku 2009 skupina vydala svoje 4. studiové album \"Eager To Please\". Při příležitosti vydání nového alba jela skupina na turné se skupinami Bowling for Soup a Teen Idols, kde hráli jako předskupina.\n\nBubeník Adam Woronoff hrál v průběhu působení v kapele The Leftovers také v sestavě skupiny The Queers.\n\n"}
{"id": "675781", "url": "https://cs.wikipedia.org/wiki?curid=675781", "title": "Welcome to My Nightmare", "text": "Welcome to My Nightmare\n\nWelcome to My Nightmare je první sólové (předtím alba vycházela jako hudební skupina \"Alice Cooper\") studiové album amerického zpěváka Alice Coopera, vydané v únoru roku 1975.\n\n\n\n"}
{"id": "675786", "url": "https://cs.wikipedia.org/wiki?curid=675786", "title": "John Howard Northrop", "text": "John Howard Northrop\n\nJohn Howard Northrop (5. července 1891 Yonkers – 27. května 1987 Wickenburg) byl americký biochemik, který v roce 1946 spolu s Jamesem Sumnerem a Wendellem Stanleyem získal Nobelovu cenu za chemii za „přípravu enzymů a virových proteinů v čisté formě“. Byl emeritním profesorem na Kalifornské univerzitě v Berkeley.\n\nV roce 1915 získal Ph.D. v chemii na Kolumbijské univerzitě. Během první světové války se věnoval výrobě acetonu a ethanolu přes kvašení. To ho dovedlo ke studiu enzymů.\n\nV roce 1929 izoloval a krystalizoval pepsin a určil, že je to bílkovina. V roce 1938 jako první izoloval a krystalizoval bakteriofága (vir napadající bakterie) a zjistil, že je to nukleoprotein. Izoloval a krystalizoval i několik dalších enzymů.\n\nMezi lety 1916 a 1961 byl zaměstnán na Rockefellerově univerzitě. V roce 1949 se stal profesorem bakteriologie a později biofyziky na Kalifornské univerzitě v Berkeley.\n\nV roce 1917 se oženil s Louise Walker, se kterou měl dvě děti: Johna, oceánografa, a Alice, která si vzala laureáta Nobelovy ceny Fredericka Robbinse. V roce 1987 spáchal sebevraždu.\n\n"}
{"id": "675787", "url": "https://cs.wikipedia.org/wiki?curid=675787", "title": "John Northrop", "text": "John Northrop\n\nJohn Northrop může být jméno některé z následujících osob: \n"}
{"id": "675789", "url": "https://cs.wikipedia.org/wiki?curid=675789", "title": "Linie následnictví švédského trůnu", "text": "Linie následnictví švédského trůnu\n\nSoučasné následnictví švédského trůnu užívá systému absolutní rovné primogenitury, a to od roku 1980, kdy byl tento systém zaveden. Do té doby se ve Švédsku používalo od roku 1810 agnatické primogenitury, tj. ženy a jejich potomci mohli zdědit trůn až poté, co nebylo mužských členů rodu schopných vlády. \n\nPodle \"absolutní rovné primogenitury\" je dědicem trůnu nejstarší (prvorozený) potomek předchozího krále (či královny) bez ohledu na pohlaví. Švédské království bylo první zemí na světě, která zavedla rovnou primogenituru.\n\nZároveň bylo následnictví trůnu omezeno na potomky krále Karla XVI. Gustava, kteří jsou čisté luteránské víry, neuzavřeli manželství bez souhlasu vlády a nenastoupili na cizí trůn bez souhlasu panovníka a vlády. \n\nLinie následnictví švédského trůnu je následující:\n\n"}
{"id": "675794", "url": "https://cs.wikipedia.org/wiki?curid=675794", "title": "Sobecký gen (kniha)", "text": "Sobecký gen (kniha)\n\nSobecký gen (původní angl. název \"The Selfish Gene\") je významné vědecko-populární literární dílo britského zoologa a evolučního biologa Richarda Dawkinse. V této knize přichází Dawkins s popisem genu jako hlavní jednotky v evoluci života (tzv. genocentrická teorie, též teorie sobeckého genu). Podle tohoto názoru není přírodní výběr orientován na jedince nebo skupinu jedinců, ale na samotný gen, přičemž termín gen je definován jako delší sekvence DNA, která v sobě kóduje jednu určitou fenotypovou vlastnost svého nositele.\n\nKniha je také známá propagací teorie memů, imaginárních částic, které jsou nositeli a replikátory informací a působí ve společenstvech živých organismů, zejména u člověka.\n\n"}
{"id": "675797", "url": "https://cs.wikipedia.org/wiki?curid=675797", "title": "Lapis lazuli", "text": "Lapis lazuli\n\nLapis lazuli (lat., z perského لاژورد, znamená \"modrý kámen\") je hornina, drahý kámen, který byl ceněný již od starověku pro svoji výraznou modrou barvu. Lapis lazuli se obvykle vyskytuje jako složenina z modrého lazuritu, dále z kalcitu, sodalitu, pyritu, augitu a dalších příměsí. V hojné míře se nachází v Afghánistánu, Rusku v blízkosti jezera Bajkal a v Chile. Většinou se u něj nacházejí hojná naleziště pyritu.\n\nLapis lazuli, známý též jako \"lazurit\", je ve šperkařství velmi oblíbený nádherný modrý kámen. Nejkvalitnější lapis lazuli je tmavě modrý s drobnými zlatavými skvrnkami tvořenými pyritem. S trochou fantazie si můžeme kvalitní lapis představit jako tmavomodrý kámen posypaný zlatými flitry. Naopak v méně kvalitním lapisu jsou zřetelně viditelné žilky bílého vápence. Obecně lze tedy říci, že čím je lapis lazuli tmavší a obsahuje viditelná zrnka pyritu, která na slunci zlatě září, tím je také kvalitnější, vzácnější a dražší.\n\nV Chile je lapis lazuli považován za národní kámen.\n\nZ mytologického hlediska je lapis považován za velmi mocný kámen. Některé báje dokonce tvrdí, že byl využíván při tradičních šamanských a čarodějnických rituálech. Lapis měl být schopen nasát měsíční energii a svému nositeli pak dodávat výraznou energii. \n\nBez zajímavosti ani není samotné jméno Lapis lazuli, které dalo inspiraci a základ pro vznik mnoha dnes mezinárodně používaných slov. Například mezinárodně známé slov \"azur, azurový, azory, apod.\", má vyjadřovat barevnou modrost. Vzniklo francouzským zkomolením slova \"lazuli\" majícího původ právě u Lapisu lazuli, kdy francouzština odtrhla první písmenko L jako člen a zbytek pokřivila do dnes mezinárodně známého slova. Slovo Lapis poté vyjadřuje výraz pro kámen a právě v něm má základ slovo Lapidárium, tedy sbírka či muzeum nerostů/kamenů. Ještě zajímavější je původ slova \"lapidární\", které také nese prapůvod u modrého Lapisu lazuli. Bylo dříve zvykem opatřovat hroby velice stručnou, ale výstižnou informací o zesnulém. Tyto informace se tesaly do kamene, kámen tedy znovu lapis. Ten kdo se tedy vyjadřuje lapidárně, vyjadřuje se stručně až heslovitě, ale s jasným a výstižným obsahem, tak jako se vyjadřovaly náhrobky.\n\nLapis byl také použit k dozdobení zlaté posmrtné masky Tutanchamona.\n\nV knižní sérii Upíří deníky autorky L. J. Smithové šperk s kamenem lapis lazuli chrání upíra před škodlivým vlivem slunečního světla. \n"}
{"id": "675801", "url": "https://cs.wikipedia.org/wiki?curid=675801", "title": "Příběhy Arthura Gordona Pyma", "text": "Příběhy Arthura Gordona Pyma\n\nPříběhy Arthura Gordona Pyma (1838, \"The Narrative of Arthur Gordon Pym of Nantucket\") je jediný dokončený román amerického spisovatele Edgara Allana Poea. Jeho část Poe nejprve publikoval časopisecky roku 1837 v měsíčníku \"Southern Literary Messenger\" v Richmondu a o rok později vyšel celý román knižně.\n\nJde o dobrodružný námořní příběh doplněný prvky hororu, fantastiky a tajemna. Byl zřejmě vytvořen s komerčními úmysly, ale komerčnost postupně mizí a závěr je silně poetický. Kromě toho jsou příhody vyprávěny s určitou nadsázkou, která místy přechází v jemnou parodii. Líčení hrůzných situací je (jak je u Poea zvykem) napsáno bez hrubostí a vulgarismů a s velkou dávkou básnické imaginace. Závěr románu dosahuje pak takové gradace, že jej Poe ponechal otevřený, protože zřejmě usoudil, že by jej již ničím nepřekonal. Díky tomu se román dočkal několika pokračování, z nichž nejznámější je \"Ledová sfinga\" (1897, Le sphinx des glaces) francouzského spisovatele Julesa Vernea, které však zcela postrádá tajemnou hrůznou atmosféru původního díla.\n\nRomán se skládá z úvodní a závěrečné poznámky a z dvaceti pěti kapitol. V úvodní poznámce se dozvíme, že kniha je vlastně literárním zpracováním vzpomínek pana Arthura Gordona Pyma a že pan Pym nechtěl původně o svých zážitcích vůbec vyprávět, protože byl přesvědčen, že jde o tak neuvěřitelné příhody, že jim nikdo neuvěří. Teprve na popud spisovatele Poea začal se svým vyprávěním. Další kapitoly jsou proto napsány v první osobě.\n\nArthur Gordon Pym byl mladík pocházející z Nantucketu, který díky vyprávěním svého přítele Augusta, syna námořního kapitána Barnarda, touží po námořních dobrodružstvích, Obelže proto své rodiče a za pomoci Augusta se tajně nalodí na velrybářskou brigu \"Grampus\", které velí Augustův otec. Ukrývá se v podpalubí, kam mu August nosí vodu a jídlo, a plánuje úkryt opustit až v době, kdy bude loď tak daleko od břehu, že nebude moci být vrácen na pevninu. Jeho úkryt se však změní ve smrtelnou past v okamžiku, kdy na lodi dojde ke vzpouře, při které je většina posádky povražděna a zbytek vysazen uprostřed oceánu do malé loďky. Od strašlivé smrti žízní je Arthur nakonec zachráněn jen díky tomu, že jeden ze vzbouřenců, míšenec Dirk Peters, si Augusta ponechá jako osobního sluhu a ten tak může po určitém čase Arthura z podpalubí vysvobodit.\n\nMezi vzbouřenci brzy dojde k hádkám a vše vyvrcholí tím, že se Arthurovi, Augustovi a Petersovi podaří ovládnout loď a ostatní vzbouřence (až na jednoho jménem Parker, který je na začátku boje omráčen a pak dostane milost) pobít, August je však při boji vážně zraněn do ruky. Následně pak dojde ke strašlivé bouři, při níž je briga tak poničena, že nad hladinou zůstala jen její paluba. Čtyři nešťastníci pak zažívají na tomto vraku pekelná muka hladomoru. Když si již myslí, že je zachrání blížící se loď, ke své hrůze zjistí, že jde o loď plnou mrtvých námořníků, kteří podlehli nějaké prudce nakažlivé chorobě, nejspíše žluté zimnici. Nakonec dojde na vraku ke kanibalismu. Taháním dřívek je vybrán Parker, který je následně zabit a sněden. August pak brzy podlehne následkům svého zranění, neboť dostal do ruky gangrénu.\n\nKdyž už zbylí dva trosečníci ztrácí veškerou naději, jsou šťastně zachráněni britským škunerem \"Jane Guy\", který se plaví do jižních moří. Blízko jižního pólu narazí na neznámý ostrov, který jeho domorodí obyvatelé tmavé pleti nazývají \"Tsalal\". Vystupují přátelsky a jsou ochotni pomoci posádce se zásobováním, vše je však strašlivý podvod. Divoši, kteří se z neznámých důvodů bojí bílé barvy a při jejím spatření křičí hrůzou \"Tekeli-li!, Tekeli-li!\", zavedou posádku do skalní rokle a zde jí pohřbí pod uvolněnou zeminou, následně pak dobudou a zničí i škuner. Zachrání se jen Arthur a Peters, kteří se po určitou doubu skrývají na ostrově a pak se jim podaří na kanoi s domorodým zajatcem Nu-Nunem z ostrova uniknout. Silný proud je unáší dál na jih (stále více to vypadá, jako když je příčinou proudu obrovský vodopád), voda je čím dál teplejší, až je nakonec tak horká, že se v ní nedá po delší dobu udržet ruka, a je také hustá i bílá jako mléko. Na kanoi padá podivná popelavá hmota a z hlubin oceánu stoupá světlá záře. Arthur i Peters jsou podivně neteční a Nu-Nun dostává prudké křeče, sténá \"Tekeli-li!, Tekeli-li!\" a nakonec upadá do bezvědomí.\nCelý román končí nevysvětlitelným hrůzným obrazem: \"Tma podstatně zhoustla, zmírňována jen vodou, která září odleskem bělostné opony před námi. Z prostoru za tímto mlžným závojem přilétají teď neustále hejna obrovitých, sinavě bílých ptáků, a jak nám mizejí z očí, slyšíme je křičet - je to ono věčné Tekeli-li!. Nu-Nun se jen zachvěl na dně lodi, ale když jsme se ho dotkli, zjistili jsme , že skonal. A pak jsme se již řítili do náruče kataraktu, v němž se dokořán otevřel jícen, aby nás přijal. Ale tu se před námi vztyčila zahalená lidská postava, daleko větší a mohutnější než kterýkoliv tvor, přebývající mezi lidmi. A barva pleti této postavy byla čirá, sněhová běl.\" (citováno z překladu Josefa Schwarze)\n\nV závěrečné poznámce je čtenářům sděleno, že kniha není dokončena, protože pan Pym náhle a nečekaně zemřel následkem jakéhosi neštěstí, při kterém byly zničeny dvě nebo tři závěrečné kapitoly. Kromě toho je zde také popsána až mystická záhada, neboť redaktor knihy (Poe) objevil v Pymových nákresech, že tvary granitových slují na ostrově \"Tsalal\" vytvářejí kořen etiopského slova \"být temný\" a že ve skále je vyryt gigantický nápis \"Vyryl jsem toto do nitra hor a svou pomstu v prach do nitra skály\" (citováno z překladu Josefa Schwarze).\n\n\n"}
{"id": "675802", "url": "https://cs.wikipedia.org/wiki?curid=675802", "title": "Ostružiník moruška", "text": "Ostružiník moruška\n\nOstružiník moruška (\"Rubus chamaemorus\") je malá vytrvalá listnatá opadavá bylina patřící do skupiny ostružiníků, která má jedlé žlutooranžové až načervenalé plody. Dorůstá pouze nízké výšky pohybující se mezi 5 až 25 centimetrů a oproti známějším zástupcům skupiny ostružníků nemá trny. V severských podmínkách se jedná o významný zdroj vitaminu C, pročež je moruška hojně sbírána a používána pro výrobu celé řady pokrmů a nápojů. Moruška je též konzumována zvířaty, například ptactvem.\n\nBylina reprezentuje charakteristický severský druh, který roste v subarktických oblastech severní polokoule v oblastech rašelinišť, lesích a nebo v tundrových porostech. Lokality, které obývá, musí být vlhké s kyselou půdou. V současnosti roste jako postglaciální relikt i na území České republiky na několika stanovištích v Krkonoších; jedná se o jeden z nejjižnějších výskytů v Evropě vůbec. V České republice se tak řadí mezi kriticky ohrožené druhy v Červeném seznamu, nicméně tento stupeň ohrožení neplatí v severnějších státech.\n\nOstružiník moruška má v češtině celou řadu pojmenování i přes to, že se nejedná o široce rozšířený druh. V literatuře se tak objevují následující jména: \"maliník nízký\" (Presl, 1819), \"malinník moroška\" (Presl, 1846), \"ostružinník nízký\" (Čelakovský, 1879), či \"moruška krkonošská\" (Slavík 1995). Druhové jméno moruška odkazuje na jistou podobnost plodu s moruší, plodem morušovníku.\n\nBylina dorůstá výšky pouze 5 až 25 centimetrů.\n\nBylina je zakončena jediným květem bílé barvy, který po odkvetení se mění na žlutooranžový až načervenalý plod. Moruška je dvoudomý druh a květy jsou tudíž jednopohlavné, kdy ze samičích květů se později vyvíjí souplodí tvořené malým počtem velkých peckoviček. Ze začátku je souplodí zelené, následně červená a po dozrání má charakteristickou žlutooranžovou barvu.\n\nOstružiník moruška obývá celou subarktickou oblast na severní polokouli, kde se vyskytuje převážně v oblastech s vysokou vlhkostí půdy a kyselým podložím o pH v rozmezí 3,5 až 5. Často se nachází v oblastech rašelinišť, světlejších lesů a tundrových keříkových porostů. Na území Evropy se s moruškou můžeme setkat v celé Skandinávii, v severní částí Pobaltí a evropského Ruska. Jako glaciální relikt zasahuje i do jižnějších částí Evropy. Vzácně se vyskytuje také v údolí řeky Vezera a Labe v Německu, kde se řadí mezi chráněné rostliny.V Asii je hojně rozšířena v prostoru celé Sibiře až po Tichý oceán a dále pak v oblastech severní Ameriky na většině území Kanady, Aljašky, v oblasti severní Minnesoty, New Hampshire, Maine a malá populace se vyskytuje taktéž v oblasti Long Islandu v New Yorku.\n\nMoruška je schopna odolávat teplotám klesajícím pod −40 °C, ale je velice citlivá na přítomnost soli a sucha.\n\nNa území České republiky se ostružiník moruška vyskytuje jako glaciální relikt, tedy chladnomilný druh, který zde býval v době rozsáhlejšího zalednění hojnější, ale který se po ústupu zalednění a zvýšení teplot začal vytrácet. K roku 2011 se na území státu vyskytuje na několika hřebenových lokalitách v Krkonoších, kde roste na rašeliništích a zrašelinělých kosodřevinách. Svým výskytem se tyto lokality řadí mezi jedny z nejjižnějších míst, kde moruška roste. Nachází se až 600 km daleko od oblastí souvislejšího výskytu v severnějších oblastech. V České republice je zařazena mezi kriticky ohrožené druhy v rámci Červeného seznamu a zákonem chráněna jako silně ohrožený druh. Nejhojnější výskyt je zaznamenán na Pančavské louce.\n\nVlivem vyšších teplot kvete v Krkonoších moruška jen málo a zřídka plodí. V roce 2005 došlo vlivem dlouhé zimy s chladným a relativně vlhkým počátkem léta k tomu, že morušky v Krkonoších vykvetly ve vysokém počtu, načež se následně urodilo i větší množství plodů. Ty byly během léta 2005 sbírány, botanici Správy KRNAP uložili vzorky plodů v genobance Výzkumného ústavu rostlinné výroby v Praze.\n\nListy ostružníku morušky se stávají potravou pro housenky celé řady motýlů. Můra druhu Coleophora thulea z rodu pouzdrovníčků nemá dokonce žádnou jinou známou potravu než zmiňované listy. Zralé plody se pak stávají potravou pro řadu živočichů z řad savců a ptáků, kteří po pozření souplodí přijímají i semínka. Po strávení dužniny jsou semínka vyloučena trávicím traktem, načež dochází k široké distribuci morušky po okolí. Rostlina se úspěšně taktéž rozmnožuje pomocí oddenků, které v případě oddělení mezi květnem až srpnem úspěšně dorostou do geneticky shodné rostliny.\n\nPlody morušky jsou bohatým zdrojem vitamínu C, čehož bylo v minulosti využíváno severskými námořníky na moři jako zdroje vitamínu proti kurdějím. Taktéž se dříve ve Skandinávii používalo čajového výtažku z listů proti urologickým potížím. V současnosti existuje řada způsobů, jak jsou plody morušky konzumovány, od pojídání za syrova (typická hořká chuť) přes smíchání plodů morušek s cukrem, jako zavařeniny nebo i pojídání morušek společně s domácím sýrem tzv. leipäjuusto (tento způsob je rozšířen převážně ve Finsku). V restauracích je možné se s plody setkat v předkrmech, hlavních jídlech i dezertech. Ve Švédsku se morušky či marmelády z nich používají jako poleva na zmrzlinu, tousty či vafle.\n\nZ morušek se dále vyrábějí nápoje, jako jsou džusy a likéry jako například finský Lakkalikööri charakteristický vysokým obsahem cukru. Dogfish Head Brewery z morušky vaří i pivo a v Kanadě se z nich připravuje víno.\nVzhledem k tomu, že moruška je primárně divoká rostlina, jejíž plody se získávají ručním sběrem v přírodním prostředí, je poměrně vysoká cena za kilogram plodů (v roce 2005 se pohybovala okolo 10 eur za kilogram), objevily se snahy o kultivaci rostliny. Od 90. let 20. století se tak moruška stala předmětem výzkumu „Northernberries“, ve kterém se norská vláda ve spolupráci se švédskou, skotskou a finskou stranou pokoušejí dosáhnout kultivace této rostliny i pro zemědělské pěstování. Od roku 2002 byly následně vhodné kultivary dostupné rolníkům (samčí \"Apolto\" a dvojice samičích \"Fjellgull\" a \"Fjordgull\"). Důvodem snahy je nabídnout severským pěstitelům alternativu k několika druhům plodin, které v severských šířkách mohou růst.\n\nNorsko ročně importuje 200 až 300 tun plodů morušky z Finska.\n\nOstružiník moruška je ústředním symbolem zadní strany dvoueurových mincí vydávaných Finskem.\n\n"}
{"id": "675808", "url": "https://cs.wikipedia.org/wiki?curid=675808", "title": "Chtíc, aby spal", "text": "Chtíc, aby spal\n\nChtíc, aby spal je česká barokní koleda.\n\nAutorem koledy je Adam Václav Michna z Otradovic. Uveřejnil ji roku 1647 v kancionále \"Česká mariánská muzika\". Píseň má 6 slok a strofické schéma 12a 12a 12b 12b (vnitřní rým ve třetím a čtvrtém verši). Píseň se stala natolik populární, že zlidověla a vznikly i její parafráze.\n\nJako jedna z mála českých barokních písní byla přeložena do němčiny a vyšla roku 1701 v kancionále \"Hymnodia catholica\" pod názvem \"Als Jungfrau zart ihr Kinderlein\".\n"}
{"id": "675813", "url": "https://cs.wikipedia.org/wiki?curid=675813", "title": "Okáč pýrový", "text": "Okáč pýrový\n\nOkáč pýrový (\"Pararge aegeria\") je středně velký motýl z čeledi babočkovitých. V ČR je to rozšířený druh, jeho výskyt se dokonce v posledním století zvyšuje, což je důsledek rozšíření plochy lesů. Vytváří dvě generace za rok (duben-červen a červenec-srpen), ale ve vyšších polohách je jednogenerační.\n\nOkáč pýrový je ve dvou podřízených taxonech, které vyvinuly na různých zeměpisných areálech.\n\nSamci a samice se od sebe liší jenom velmi málo. Jedná se o hnědého motýla s oranžovými a žlutavými skvrnkami na obou párech křídel. Zbarvení je velmi variabilní, existují světlejší a tmavší varianty, mezi nimi jsou i rozdíly ve stavbě těla a v chování. Světlejší samci vykazují teritoriální chování a samice čekají na vhodném místě (samci mají kratší křídla a silnější hrudní svalstvo). Tmavší samci vyhledávají samice patrolovacím letem (mají větší křídla). Housenka i kukla jsou výrazně zelené.\n\nOkáč pýrový vyhledává výhradně lesy - zejména listnaté, ale i smíšené, zato jehličnatým lesům se vyhýbá (hlavně stinné smrkové monokultury). Tento druh se vyskytuje na širokých areálech od Evropy, přes Asii (s výjimkou jižní Asie) až po sever Afriky.\n\nOkáč pýrový se nektarem živí jen výjimečně, jako zdroj energie mu slouží sladká tekutina vylučovaná listy stromů. Motýli dávají přednost jednotlivým trsnatým rostlinám na slunných místech (např. pýr plazivý, lipnice, medyněk vlnatý, válečky - není vázán jen na jeden druh).\n\nSamice klade vajíčka jednotlivě na různé druhy lesních trav. Mladé larvy se pohybují na trsu traviny, kde se vylíhly, ale větší už se přesouvají mezi jednotlivými trsy. Kuklí se na kamenech nebo v přízemních částech travin. Přezimovávají buď jako kukla nebo jako larva ve 3. instaru. Rychlost vývoje závisí na lokálních podmínkách, larvy nižšího instaru zimu nemohou přečkat.\n\n"}
{"id": "675816", "url": "https://cs.wikipedia.org/wiki?curid=675816", "title": "Martin Eden", "text": "Martin Eden\n\nMartin Eden je román, který napsal americký spisovatel Jack London. Jedná se o příběh mladého námořníka, který toužil po úspěchu a uznání, a o zklamání, jež zakusil, když poznal marnost veškeré slávy. Hlavními postavami románu jsou \"Martin Eden, Ruth a Arthur\".\n\nJednoho dne přijede námořník Martin Eden do jednoho sanfranciského přístavu. Ve městě potká Arthura, kterého přepadl místní gang, a protože Martin má bohatou zkušenost se rvačkami, při kterých bojoval, Arthura zachrání. Tento vděčný mladík pozve Martina k sobě domů. Martin se seznámí s celou jeho buržoazní rodinou a zamiluje se do jeho sestry Ruth, která je vysokoškolačka. Aby se k ní Martin mohl více přiblížit, začne se učit a číst knížky. V té době Martin spal pouhé čtyři hodiny denně, protože potřeboval hodně času na učení. Když se Martin zasnoubí s Ruth, tak jí řekne, že se stane spisovatelem, za dva roky zbohatne a dostane se do její třídy. Po roce a půl Ruth opustí Martina, protože jeho rukopisy nikdo nepřijal a je tak chudý, že nemá ani peníze na jídlo. Za dalšího půl roku však začnou všechny noviny kupovat Martinovy rukopisy a nakladatelství koupilo i jeho obě knihy. Martin rázem zbohatne a dostane se do zámožné společenské třídy. Když to Ruth zjistí, tak požádá Martina o ruku, ale ten ji odmítne, protože vidí, že ho chce kvůli penězům. Potom Martin nasedne na loď, protože si chce koupit ostrov. Když pluje po moři, uvědomí si, že život mezi bohatými ho nebaví a k chudým se už nemůže vrátit. Protože si myslí, že jeho život za nic nestojí, skočí z lodi do moře a utopí se.\n"}
{"id": "675818", "url": "https://cs.wikipedia.org/wiki?curid=675818", "title": "Seznam postav seriálu Star Trek: Vesmírná loď Voyager", "text": "Seznam postav seriálu Star Trek: Vesmírná loď Voyager\n\nToto je seznam hlavních a některých vedlejších postav, které se objevují v seriálu \"\" (1995–2001).\n\nPozn.: Barevně v souladu s uniformami je označeno zařazení postav: červená – velení a řízení, modrá – lékařská sekce, žlutá – technická sekce a bezpečnost, šedá – civilisté. \n"}
{"id": "675820", "url": "https://cs.wikipedia.org/wiki?curid=675820", "title": "Flynn Carsen", "text": "Flynn Carsen\n\nFlynn Carsen je fiktivní postava knihovníka z filmů \"Honba za kopím osudu\", \"Návrat do dolů krále Šalamouna\" a \"Kletba Jidášova kalichu\".\n\nV prvním z filmů si žije \"blaze\", v knihovně střeží nejrůznější poklady, když do jeho života vstoupí dobrodružství. Do knihovny se vloupá \"Hadí bratrstvo\" a ukradne jednu ze tří částí \"Kopí osudu\". Se spolupracovnicí sledují nepřátele knihovny a když se spojí tři části Kopí osudu, zmocní se ho vůdce Hadího bratrstva. Flynn je však přemůže a donese kopí do knihovny.\n\nVe druhém díle se Flynn pokusí zachránit ovládnutí dolů krále Šalamouna, v čemž mu pomáhá půvabná a velmi chytrá doktorka Emily Davenport. Spolu zabrání krádeži Šalamounovy posvátné knihy a ovládnutí celého světa.\n\nV Jidášově Kalichu se náš hrdina vydává na dovolenou do New Orleans, aby si odpočinul od všech starostí a vyléčil své zraněné srdce, které zasáhl rozchod s jeho děvčetem. Seznámí se zde s okouzlující barovou zpěvačkou Simon a spolu s ní se zaplétá do tajemství Jidášova Kalichu. Proti nim stojí bývalý ruský ministr Kubicek, který také chce získat kalich, aby oživil samotného Vlada Draculu. Po odhalení Simonina tajemství, že je upírka se Flynn utkává s celou spoustou upírů a nakonec i se samotným Draculou, kterého nakonec díky své chytrosti zabije.\nPostava dobrodruha Flynna Carsena byla použita i do seriálu Knihovníci, který odstartoval 8. prosince 2014 na Universal Channel. \n"}
{"id": "675830", "url": "https://cs.wikipedia.org/wiki?curid=675830", "title": "Live and Very Attractive", "text": "Live and Very Attractive\n\nLive and Very Attractive je první a zatím jediné živé album skupiny Bowling for Soup. Obsahuje nejlepší písničky Bowling for Soup, k většině z nich je i videoklip. Edice obsahuje 3 disky. Dvě DVD a jedno bonusové CD z koncertů.\n\n"}
{"id": "675834", "url": "https://cs.wikipedia.org/wiki?curid=675834", "title": "Bionic", "text": "Bionic\n\nBionic je šesté studiové album americké zpěvačky Christiny Aguilery. Poprvé vyšlo 4. června 2010 u RCA records ve spolupráci s rozličnými producenty a textaři jakými byli například Tricky Stewart, Polow da Don a Samuel Dixon. Album je směsicí mnoha žánrů jako R&B, pop, elektropop a synthpop.\n\nPo vydání ve Spojených státech se album vyhouplo na třetí příčku hitparády \"Billboard\" 200 se 110 tisíci prodanými kopiemi. V Británii zaznamenalo smíšený úspěch, kdy se album dostalo na první příčku hitparády, ale později bylo Entertainment Weekly označeno jako páté nejhorší album roku 2010.\nPrvní singl z desky s názvem \"Not Myself Tonight\" měl premiéru 30. března 2010 na webových stránkách zpěvačky. Oficiální premiéru si odbyl až 13. dubna 2010 a obsadil přední místa hitparád v téměř 40 zemích. Druhý singl \"Woohoo\" ve spolupráci s americkou raperkou Nicki Minaj měl premiéru 18. května, ale propadl − objevil se až na 79. místě \"Billboard\" Hot 100. Třetí a poslední singl \"You Lost Me\", který vyšel 6. června, nedopadl o moc lépe. Aguilera se snažila album propagovat v rámci televizních show a plánovala i sérii vystoupení Bionic Tour − z nápadu ale brzo po ohlášení sešlo.\n\n"}
{"id": "675835", "url": "https://cs.wikipedia.org/wiki?curid=675835", "title": "Bottrop", "text": "Bottrop\n\nBottrop je město v západní části Severního Porýní-Vestfálska v Německu. Nachází se v průmyslové oblasti Porúří. Sousedí s městy a obcemi Essen, Oberhausen, Gladbeck a Dorsten. V roce 2010 zde žilo 117 129 obyvatel.\n\n\n\n"}
{"id": "675836", "url": "https://cs.wikipedia.org/wiki?curid=675836", "title": "1. hokejová liga SR 1998/1999", "text": "1. hokejová liga SR 1998/1999\n\n1. hokejová liga SR 1998/1999 byla šestou sezónou 1. hokejové ligy na Slovensku, které se původně mělo zúčastnit 12 týmů. Ještě před začátkem ročníku se HK 31 Setra Kežmarok odhlásil z ligy, takže měla soutěž pouze 11 účastníků. První dva týmy po základní části postoupily do baráže o Slovnaft extraligu. Týmy od 3. do 11. místa hrály o umístění. Do Slovnaft extraligy nepostoupil nikdo a naopak do 1. ligy z extraligy sestoupily 4 týmy: ŠK Iskra Banská Bystrica , HC Martimex ZŤS Martin , MHC Nitra , HK VTJ Farmakol Prešov (došlo ke snížení počtu účastníků extraligy).\n\nDo 2. hokejové ligy sestoupil již zmíněný HK 31 Setra Kežmarok, dále HK VTJ Vagónka-AŽD Trebišov, HK VTJ Marat Piešťany a odstupující tým ŠHK Danubia 96 Bratislava, který se rozhodl po skončení soutěže vzdát se účasti v dalším ročníku.\n\nHK 31 Setra Kežmarok se před začátkem sezóny odhlásil. Stal se tak prvním sestupujícím.\n"}
{"id": "675838", "url": "https://cs.wikipedia.org/wiki?curid=675838", "title": "Aranka Szentpétery", "text": "Aranka Szentpétery\n\nAranka Szentpétery (* 9. prosince 1933 Kráľovský Chlmec Československo) je slovenská herečka maďarské národnosti.\n\nOd roku 1960 je členkou Jókaiho divadla v Komárně.\n\n"}
{"id": "675842", "url": "https://cs.wikipedia.org/wiki?curid=675842", "title": "Vlachovo kvarteto", "text": "Vlachovo kvarteto\n\nVlachovo kvarteto je známo jako hudební soubor v klasickém obsazení dvoje housle, viola a violoncello. Přestože později soubor vystupoval pod jinými názvy (Nové Vlachovo kvarteto, Vlachovo kvarteto Praha) a s úplně jinými hudebníky, je stále synonymem tradiční české interpretace komorní hudby na světové úrovni. \n\nV roce 1950 tehdy 27letý, hudebně zkušený Josef Vlach založil společně s Václavem Snítilem (2. housle), Soběslavem Soukupem (viola) a Viktorem Moučkou (violoncello) kvarteto. Jmenovalo se po primáriovi Vlachovo kvarteto a již příštího roku uskutečnilo prvý veřejný koncert.\n\nV roce 1954, po těžkostech s odchodem hráčů na vojenskou službu a jejich začleňováním do Uměleckého vojenského souboru, došlo ke konsolidaci na postu violisty a soubor se mohl naplno věnovat své činnosti. Historická byla účast a vítězství v roce 1955 na hudební soutěži v belgickém Lutychu, kde jednak Vlachovo kvarteto získalo 1. cenu, ale hlavně vešlo jeho interpretační umění v širší známost i mimo území republiky.\n\nTeprve rok 1957 přinesl Vlachovu kvartetu existenční jistotu, byli angažováni jako komorní orchestr do Československého rozhlasu. Soubor začal pravidelně nahrávat hudební snímky (celkem asi 160 titulů) a vyjíždět na nejvýznamnější hudební festivaly celého světa, odkud se vracíval ověnčen úspěchy. \n\nŠiroký záběr primária (znovuzaložení a vedení Českého komorního orchestru, spolupráce s Českou filharmonií, pedagogická činnost na AMU) vedl po roce 1973 ke stále omezenějšímu počtu vystoupení a vyústil roku 1975 ukončením činnosti Vlachova kvarteta.\n\nPo 7 létech, v roce 1982, název oprášila houslistka Jana Vlachová, dcera legendárního primária Vlachova kvarteta, a vytvořila s  Karlem Stadtherrem (2. housle), Ladislavem Kyselákem (viola) a svým manželem Mikaelem Ericssonem (violoncello) komorní soubor Nové Vlachovo kvarteto. U zrodu souboru stál sám Josef Vlach, který využitím svých celoživotních zkušeností měl příznivý vliv na jeho rychlý umělecký růst.\n\nV roce 1995 soubor změnil název na Vlachovo kvarteto Praha, nepolevil však ve svém osobitém a svébytném projevu. Kvarteto je pravidelně zváno na koncertní turné po celém \"kulturním\" světě, kde hostuje v nejprestižnějších sálech. Vystupuje v Evropě, Americe, Asii i Austrálii. Zúčastňuje se často mezinárodních soutěži, ze kterých přiváží nejpřednější ocenění. Vlachovo kvarteto Praha natáčí i mnoho skladeb na CD, spolupracuje s více než 10 hudebními vydavatelstvími. Bylo například vybráno pro prestižní nahrávku kompletního komorního díla A. Dvořáka, což čítá 15 CD. Nahrává také pro rozhlasové i televizní stanice. Pořádá často interpretační kurzy pro mladé soubory, např. ve Švédsku, Japonsku a ve Spojených státech. \n\nPo několika personálních změnách v posledních létech vystupuje Vlachovo kvarteto Praha od roku 2010 ve složení: Jana Vlachová (1. housle), Karel Stadtherr (2. housle), Jiří Kabát (viola) a Mikael Ericsson (violoncello). Kvarteto často přizývá ke spolupráci hudebníky jiných nástrojů.\n\nRepertoár kvarteta je velice široký, od \"klasických\" českých i zahraničních autorů po ryze moderní.  Současná diskografie souboru čítá přes třicet CD titulů.\n\nVlachovo kvarteto:\nJosef Vlach – Václav Snítil – Soběslav Soukup – Viktor Moučka\nJosef Vlach – Václav Snítil – Josef Koďousek – Viktor Moučka\nJosef Vlach – Václav Snítil – Jiří Hanzl – Viktor Moučka\n\nNové Vlachovo kvarteto:\nJana Vlachová – Karel Stadtherr – Ladislav Kyselák – Mikael Ericsson\nJana Vlachová – Ondřej Kukal – Petr Verner – Mikael Ericsson\n\nVlachovo kvarteto Praha:\nJana Vlachová – Karel Stadtherr – Petr Verner – Mikael Ericsson\nJana Vlachová – Karel Stadtherr – Georg Haag – Mikael Ericsson\nJana Vlachová – Karel Stadtherr – Jiří Kabát – Mikael Ericsson \n\n"}
{"id": "675846", "url": "https://cs.wikipedia.org/wiki?curid=675846", "title": "Merry Flippin' Christmas Volume 1", "text": "Merry Flippin' Christmas Volume 1\n\nMerry Flippin' Christmas Volume 1 je první vánoční kompilační album skupiny Bowling for Soup, vydané 26. listopadu 2009. Jedná se o cover verze známých amerických koled. Album bylo ke koupi v digitální formě celý prosinec 2009, přes servery jako je I Tunes. Skupina také vydala 800 exkluzivních CD verzí. V prosinci 2010 bylo album znovu zpřístupněno. Skupina momentálně chystá druhé vánoční album, které by mělo vyjít v roce 2011.\n\nBowling for Soup:\nOstatní:\n"}
{"id": "675847", "url": "https://cs.wikipedia.org/wiki?curid=675847", "title": "1. hokejová liga SR 1999/2000", "text": "1. hokejová liga SR 1999/2000\n\n1. hokejová liga SR 1999/2000 byla sedmou sezónou 1. hokejové ligy na Slovensku, které se zúčastnilo 12 týmů. Vítězem se stal tým HC Martimex ZŤS Martin který nahradil v Slovnaft extralize tým HK VTJ Spišská Nová Ves.\n\nDo 2. ligy sestoupil tým HKM Humenné, kterému skončila spolupráce s HKm Zvolen. Ten přestěhoval svůj B-tým do nejhoršího týmu 1. ligy – Prievidze, který zůstal v lize. Sestupujícího v následující sezóně nahradil tým HK VTJ Trebišov.\n"}
{"id": "675849", "url": "https://cs.wikipedia.org/wiki?curid=675849", "title": "Konrad Zuse", "text": "Konrad Zuse\n\nKonrad Zuse [\"cúze\"] (22. června 1910, Berlín – 18. prosince 1995, Hünfeld) byl německý inženýr a počítačový průkopník. Jeho největším úspěchem byl počítač Z3, světově první funkční turingovsky úplný počítač řízený programem, který byl uveden do provozu v květnu roku 1941. Za něj byl v roce 1964 vyznamenán cenou Werner-von-Siemens-Ring. Jeho raná díla byla financována hlavně rodinou a obchodem, ale po roce 1939 dostal prostředky od vlády nacistického Německa.\n\nZuseho výpočetní stroj S2 je považován za první procesy řízený počítač. V roce 1946 navrhl první vyšší programovací jazyk Plankalkül. Dne 1. dubna 1941 založil Zuse jednu z prvních počítačových firem, která postavila počítač Z4, též známý jako světově první „komerční“ počítač.\n\nZuseho práce ve Velké Británii a Spojených státech během druhé světové války přešla z větší části nepovšimnuta. Jeho první zdokumentovaný vliv na společnosti Spojených států je asi až přání společnosti IBM na jeho patenty v roce 1946. Na sklonku šedesátých let dvacátého století Zuse navrhl koncept „počítajícího vesmíru“ (\"rechnender Raum\") neboli vesmíru jakožto obrovského počítače.\n\nV německém muzeu v Mnichově jsou vystaveny repliky počítačů Z3 a Z4. V německém technickém muzeu v Berlíně se nachází výstava věnovaná Zusemu, obsahující dvanáct z jeho strojů včetně Z1 (též označovaného jako mechanický mozek), několik originálních dokumentů, obsahujících specifikace jazyka Plankalkül a několik Zuseho maleb.\n\nZuse se narodil v Berlíně v Německu v roce 1910. V roce 1912 se s rodinou přestěhoval do Braunsbergu ve východním Prusku, kde jeho otec pracoval jako úředník na poště. Zuse nastoupil do Jezuitského kolegia (Collegium Hosianum) v Braunsbergu. V roce 1923 se rodina přestěhovala do Hoyerswerda, kde Zuse v roce 1928 složil maturitu, která ho opravňovala k nástupu na univerzitu. \n\nZapsal se ke studiu na Technickou univerzitu v Berlíně a prozkoumal obory inženýrství a architektury, ale oba se mu zdály nudné. Začal se tedy zajímat o stavební inženýrství a v roce 1935 v tomto oboru promoval. Nějakou dobu pracoval ve firmě Ford Motor Company, kde využíval svých značných uměleckých dovedností při návrhu inzerátů. Poté začal pracovat jako konstruktér v továrně na letadla Henschel v Berlínském Schönefeldu. Tato práce vyžadovala mnoho rutinních ručních výpočtů, které se Zusemu zdály nudné a ubíjející. To ho přivedlo na myšlenku provádění výpočtů pomocí stroje.\n\nV roce 1936 sestrojil v domě svých rodičů svoji prvotinu, kterou nazval Z1. Jednalo se o binární mechanický kalkulátor s pohyblivou řádovou čárkou a omezenou programovatelností. Instrukce byly načítány z děrované 35 mm fólie. V roce 1937 Zuse předložil dva patenty předvídající von Neumannovu architekturu. Z1 dokončil v roce 1938. Obsahoval 30,000 kovových částí a nepracoval správně kvůli nedostatečné mechanické přesnosti. Během druhé světové války byl zničen společně s původními plány. \n\nV letech 1987 až 1989 Zuse znovu postavil Z1 i přes infarkt, který utrpěl v půli projektu. Tento projekt stál 800,000 německých marek a včetně Zuseho vyžadoval 4 jedince k sestavení. Projekt byl financován firmou Siemens a konsorciem pěti společností.\n\nZuse dokončil svoji práci nezávisle na ostatních vůdčích počítačových vědcích a matematicích jeho doby. Mezi lety 1936 a 1945 byl v takřka totální intelektuální izolaci. V roce 1939 byl povolán do vojenské služby, kde mu byly dány zdroje k postavení počítače Z2. Zuse postavil Z2, přepracovanou verzi Z1 s využitím telefonních relé. Ve stejném roce založil společnost „Zuse Apparatebau“ (Zuse Apparatus Engineering) pro výrobu jeho strojů.\n\nVylepšením základního stroje Z2 postavil v roce 1941 počítač Z3. Jednalo se o binární 22bitový kalkulátor s pohyblivou řádovou čárkou, který byl programovatelný, obsahoval smyčky, ale nevyužíval podmíněné skoky. Měl také paměť a výpočetní jednotku založenou na telefonních relé. Telefonní relé které použil ve svých strojích byly většinou posbírány z vyřazených zásob. I přes absenci podmíněných skoků byl Z3 turingovsky úplný počítač (při zanedbání faktu, že žádný fyzický počítač nemůže být turingovsky úplný kvůli omezené paměti). \n\nZ3, první plně funkční elektromechanický počítač, byl částečně financován Německou vládou podporovanou DVL („Deutsche Versuchsanstalt für Luftfahrt“, neboli Německou institucí pro aviatiku), která chtěla své rozsáhlé výpočty provádět strojově. Požadavek vznesený Helmutem Schreyerem – který pomáhal Zusemu postavit prototyp počítače Z3 v roce 1938 – o vládní financování elektronického nástupce počítače Z3 byl zamítnut jako „strategicky nedůležitý“.\n\nV roce 1937 navrhl Schreyer Zusemu použití elektronek jako přepínacích elementů. Zuse to v té době považoval za bláznivý nápad („Schnapsidee“, jak sám řekl). Zuseho společnost (okolo Z1, Z2 a Z3) byla zničena spojeneckými nálety v roce 1945. Částečně dokončený Z4, založený na bázi relé, který Zuse konstruoval od roku 1942, byl včas přesunut na bezpečnější místo. Práce na Z4 nemohla pokračovat v extrémním strádání poválečného Německa a byla obnovena až v roce 1949. Tu předvedl matematikovi Eduardu Stiefelovi ze Švýcarského národního institutu pro technologie v Zurichu (\"Eidgenössische Technische Hochschule (ETH) Zürich\"), který si v roce 1950 jeden Z4 objednal. Dne 8. listopadu 1949 založil Zuse společnost Zuse KG. Do ETH v Zurichu byl objednaný Z4 dodán 12. července 1950 a ukázal se jako velice spolehlivý.\n\nV roce 1940 financovalo Německo Zuseho skrze „Aerodynamische Versuchsanstalt“ (AVA, Aerodynamický výzkumný institut), který využil jeho práci k produkci řízených pum (např. Fritz X). Zuse postavil výpočetní stroje S1 a S2, které měly za úkol počítat aerodynamické korekce křídel radiově řízených létajících pum. S2 obsahoval integrovaný analogově digitální převodník ovládaný programem a tím z něj udělal první procesy řízený počítač. \n\nTyto stroje dopomohly k Henschel Hs 293 a Henschel Hs 294, které byly vyvinuty německou armádou mezi lety 1941 a 1945, a které byly předchůdci dnešních naváděných střel. Návrh obvodu z S1 byl předchůdcem Zuseho Z11. Zuse věřil, že tyto stroje byly zabaveny Sovětskou armádou v roce 1945.\n\nBěhem práce na počítači Z4, Zuse zjistil, že programování ve strojovém kódu je příliš komplikované a proto navrhl první vyšší programovací jazyk, Plankalkül („Plan Calculus“), mezi lety 1945 a 1946. Ten byl prvně publikován v roce 1948, i když jako kompletní až v roce 1972. Jednalo se ale pouze o teoretický přínos, neboť jazyk nebyl za Zuseho života implementován a ani přímo neovlivnil následné rané jazyky. Pro Plankalkül neexistoval překladač ani interpret až do roku 2000, kdy byl implementován týmem ze Svobodné berlínské univerzity.\n\nV roce 1969 byl oceněn Medailí Rudolfa Diesela.\n\n"}
{"id": "675851", "url": "https://cs.wikipedia.org/wiki?curid=675851", "title": "Svařování pod tavidlem", "text": "Svařování pod tavidlem\n\nSvařování pod tavidlem (někdy také svařování automatem pod tavidlem ve zkratce APT) je metoda automatického vysokovýkonného obloukového svařování používaná zejména pro svařování ocelových svařenců dlouhými a nepřerušovanými svary nebo ocelových vinutých trub.\n\nTento tavný způsob svařování využívá teplo dodávané hořením elektrického oblouku k roztavení svarových ploch a přídavného materiálu v tzv. svarové lázni. Svarová lázeň je chráněna před oxidací plyny, které se uvolňují při tavení granulovaného tavidla. Tavidlo je přidáváno do svarového úkosu před svarovou lázeň. Tavidlo má obdobnou funkci i složení jako obaly elektrod ručního obloukového svařování. Svarový kov vzniká z přídavného materiálu – na cívce navinutého svařovacího drátu. Metoda pod tavidlem se používá též pro navařování, u kterého se používají jako přídavný materiál svařovací pásky. Svařovat pod tavidlem lze pouze v tzv. poloze svařování shora.\n\nAutomatizace procesu je zajištěna vybavením, které umožní svařování bez zásahu svářeče. Svařovací zařízení se umisťuje buď na tzv. traktory (vozíky), které pojíždějí po definované dráze nebo je svařenec za pomoci polohovadla podáván k stacionárně umístěnému zařízení. Svařovací zařízení se skládá ze svařovacího zdroje, svařovací hlavy, výsypky pro granulované tavidlo, průmyslového vysavače přebytečného tavidla a řídící jednotky.\n\nMetoda sdílí stejné historické kořeny s ostatními způsoby obloukového svařování. Od objevu fenoménu elektrického oblouku na začátku 18. století nezávisle na sobě Humphry Davym a Vasilijem Petrovem, přes patenty svařování kovovou elektrodou Nikolaje Slavjanova v roce 1888 a Charlese L. Coffina o rok později, či principy ochrany svarové lázně postulované opět Coffinem a rozvinuté Oscarem Kjellbergem a následně Arthurem Percy Strohmengerem z Velké Británie.\nAutomatizací procesů podávání přídavného materiálu se zabýval např. Paul O. Noble, který získal patent pro svůj návrh v roce 1924, nebo Frank A. Haughton s patentem z roku 1928 na obdobné zařízení. Svařování však stále probíhalo bez jakékoliv ochrany proti okolní atmosféře.\nBoris S. Robinoff v roce 1929 obdržel patent pro automatizované svařování za použití tavidla, které při tavení uvolňuje plyny ochranné atmosféry a metalurgicky reaguje se svarovou lázní za vzniku strusky. Práva na tento patent v roce 1935 zakoupila společnost \"Linde Air Product\", která přejmenovala metodu na \"Union-melt\". O rok později byla metoda využita při výrobě tankeru o délce 153 metrů.\n\nMetoda svařování pod tavidlem využívá teplo dodávané elektrickým obloukem pro roztavení svarových ploch základního materiálu a přídavného materiálu za využití plynných produktů tavícího se tavidla jako ochrany svarové lázně.\n\nPřídavným materiálem je automaticky podávaný svařovací drát nebo svařovací páska, podobně jako u metod svařování tavící se elektrodou.\nPro ochranu svarové lázně je využíváno tavidlo ve formě granulí, které se sype do svarového úkosu před hořící elektrický oblouk. Složení a funkce tavidla je obdobná jako u ručního obloukového svařování obalenou elektrodou. Tavidlo se teplem roztaví a uvolní se z něj plyny, které ochrání svarovou lázeň před účinky okolní atmosféry. Kromě ochranné funkce obsahuje tavidlo prvky, kterými se doleguje svar na požadované vlastnosti, případně se doplní o vypálené prvky. Rafinační schopností tavidla dojde k odstranění nežádoucích prvků ze svaru, zejména síry. Z roztaveného tavidla vzniká struska, která těsně přiléhá k chladnoucímu svaru. Přebytečné tavidlo, které nevstoupilo do tavícího procesu, se vysaje a zrecykluje k dalšímu použití.\n\nSvařovací zařízení, které se skládá ze svařovacího zdroje, podavače a zásobníku přídavného materiálu, zásobníku tavidla a svařovací hlavy, je umístěno na vozíku – často nazýván traktorem. Pojezd vozíku, dodávání přídavného materiálu i tavidla je prováděno automaticky řídící jednotkou za dozoru svářecího operátora. Zařízení může být i stacionární s tím, že je zajištěn pohyb svařence, např. pro obvodové svary nebo při výrobě skružovaných trub. Poloautomatický (semiautomatický) režim označuje pouze mechanizaci podávání drátu a vedení hořáku zajišťuje ručně svářeč, tento režim se dnes používá již zřídka.\n\nProtože zařízení pracuje samostatně, bez nutnosti přítomnosti svářeče resp. operátora ve svařované zóně, lze svařovat vyššími proudy až 2000 A (až 3600 A) i až vyšší rychlostí až 120 m/hod a s vyšším dodaným teplem, které by jinak ohrožovalo zdraví svářeče. Z toho také plyne vyšší výkon svařování. Nevýhody tohoto způsobu svařování je nulová vizuální kontrola svarové lázně, neboť ta je zcela zakryta tavidlem a provádění pouze takových svarů, ke kterým lze přistoupit shora případně šikmo shora s maximální úklonem cca 7° (tj. svařovací poloha PA). Tato metoda se často neobjede bez použití polohovadel či jiných speciálních přípravků, které zajistí požadovanou pozici pro svařování. Je také vyžadována náročná úprava svarových ploch a podložení kořenové vrstvy.\n\nPro kořenovou vrstvu se může použít jiná metoda např. TIG, nebo se použijí podložky pod svar, které zajistí tvar a dostatečné provaření kořenové vrstvy. Podložky se používají ocelové, měděné nebo keramické.\n\nPro zvýšení výkonu lze použít tzv. tandemových hořáků (tj. dva hořáky za sebou) nebo tandemové hořáky s dvěma svařovacími dráty, apod. Ekonomická výhoda metody roste s délkou svarů v jednom záběru, protože čím delší je svar tím vyšší je i využití svařovacího zařízení a nižší nutnost zásahu operátora. Zvyšuje se tím efektivita svařování, tj. poměr doby práce zařízení ku celkové době (např. délce směny).\n\nJako přídavný materiál pro svařování se vyrábějí dráty tažením za studena v průměrech od 2,0 do 8,0 mm. Pro navařování se používají spíše pásky nebo plněné dráty. Přídavný materiál by měl mít omezen obsah fosforu do hodnoty 0,15 hm. %. Kombinaci druhu drátu a příslušného tavidla zpravidla určuje výrobce spotřebního materiálu.\n\nStejně jako u metody ručního obloukového svařování je nezbytné dodržet technologické předpisy pro skladování a manipulaci s tavidlem, aby se zabránilo jeho navlhnutí. Zvýšená vlhkost vede na absorpci vodíku a jeho přenosu do svarového kovu, kde může způsobit tzv. vodíkovou křehkost.\n\nTavidla se vyrábějí různými technologiemi:\n\n\n\n\nPodle stupně bazicity se rozdělují tavidla na kyselá (SiO, PO), neutrální (AlO, BO, CrO), bazická (CaO, MgO, FeO, MnO, CrO, NiO, NaO, KO). Chemické složení tavidel je definováno v \"ČSN EN 760\" podle obsahu jednotlivých komponent.\n\nBazicitu tavidla lze odhadnout na základě výpočtu podle indexu Boniszewského:\n\nformula_1\n\nJednotlivé složky se zadávají do rovnice jako hmotnostní procento.\nHodnocení bazicity:\n\nPro svařování pod tavidlem lze použít jak stejnosměrný tak střídavý proud.\nSvařovacími zdroji mohou být rotační dynama, která lze spojovat do páru, nebo usměřňovače s vyšší účinností – až 76 %, nebo transformátory pro svařování střídavým proudem.\n\nTransformátory se s výhodou používají při požadavku na hluboký závar tupého svaru s maximálním úklonem 2°. Nevýhodou je zvýšené riziko neroztavených zbytků drátů ve svarové lázni způsobené sinusovou změnou velikosti svařovacího proudu při průchodu nulovou hladinou. I proto se s výhodou využívají zdroje s obdélníkovou modulací průběhu svařovacího proudu. U střídavého proudu se též minimalizuje tzv. foukání oblouku.\n\nSvařovací zdroje pro svařování pod tavidlem by měly disponovat 100% hodnotou zatěžovatele. Statická charakteristika může být jak strmá tak i plochá. U strmé charakteristiky jsou změny napětí vyvolané proměnnou délkou elektrického oblouku registrovány elektronickým zařízením, které samočinně zvýší nebo sníží rychlost podávání drátu. Při ploché charakteristice dochází k tzv. samoregulaci, kdy kolísání délky oblouku vede na kolísání napětí, které vyvolá změnu velikosti svařovacího proudu resp. rychlost podávání drátu.\nTraktory neboli vozíky jsou zařízení, která umožňují pohyb celého zařízení ve zvolené dráze. Traktor bývá samostatně poháněn a je na něm umístěno veškeré potřebné vybavení, tj. svařovací zdroj, zásobník přídavného materiálu, zásobník tavidla, vysavač tavidla a řídící jednotka.\n\nPolohovadla jsou strojně-mechanická zařízení, která manipulují se svařenci pro zabezpečení vhodné pozice svařovací hlavy při svařování. Při stacionárním umístění hlavy se svařencem pohybuje právě polohovadlo, např. při svařování trubek.\n\nSvařovací hlava je jednoúčelové zařízení, které se skládá se svařovacího hořáku, výsypky a vysavače tavidla. Svařovacím hořákem prochází svařovací drát či páska, která je přes kontaktní plochy připojena k elektrickému obvodu. Svařovacím hořákem mohou procházet i dva dráty, tzv. tandem. Výsypkou se ze zásobníku sype granulované tavidlo do úkosu před svařovací hořák (rozuměj ve směru postupu svařování). Přebytečné tavidlo se vysaje průmyslovým vysavačem umístěným za svařovacím hořákem.\n\nV porovnání s dalšími metodami obloukového svařování vykazuje metoda svařování pod tavidlem nižší rizika ohrožení zdraví. Protože granulované tavidlo zcela zakrývá elektrický oblouk, není vyzařováno elektromagnetického záření v ultrafialovém spektru, a tedy není nutná přímá ochrana zraku jak svářeče resp. operátora, tak osob nacházejících se v okolí. Rovněž odstřikování roztaveného kovu je eliminováno.\nProtože se však jedná o svařování elektrickým obloukem, vyskytuje se riziko úrazu elektrickým proudem. A jako u každé tavné metody existuje zvýšené riziko popálení dotykem nevychladlých částí svařenců nebo struskou. Při svařování pod tavidlem vzniká velké množství roztaveného kovu, které může protéct svarovou mezerou a způsobit popálení.\nPři vysokém výkonu svařování dochází i k uvolňování plynů a par kovů, které jsou nebezpečné až toxické ve větším měřítku než např. u metody ručního obloukového svařování, proto je nutné zajistit odsávání takových plynů a par a při návrhu pracoviště postupovat podle \"ČSN 05 0600\", \"ČSN 05 0601\" a \"ČSN 05 0630\" a dalších předpisů.\nMetoda se využívá především pro vysoký výkon svařování, ale je nutné postupovat tak, aby došlo k co nejmenšímu ovlivnění základního materiálu vneseným teplem. U feritických ocelí může dojít k zakalení tepelně ovlivněné oblasti, čím se zvýší tvrdost a pevnost, ale významně se sníží houževnatost a tažnost.\n\nSvařování obloukovými metodami lze velmi dobře nejen kontrolovat, ale postup lze bez problémů opakovat díky stejnému nastavení tzv. základních parametrů svařování. To platí i o metodě svařování pod tavidlem, u které je navíc minimalizován lidský faktor. Mezi tyto parametry patří zejména velikost svařovacího proudu a napětí, rychlost postupu, druh tavidla, druh použitého přídavného materiálu, předehřev nebo dohřev. Rizikovou skupinou jsou tavidla, která mohou navlhnout. Z navlhlých tavidel se do svarové lázně dostane vodík, který způsobuje tzv. praskání za studena neboli vodíkovou křehkost. Toto riziko lze minimalizovat dodržováním technologické kázně a prosušováním tavidel. Při průmyslovém svařování jsou vesměs vyžadovány přístupy managementu jakosti, které nastavují technologické procesy za účelem dosažení požadované jakostní úrovně.\n\n\n"}
{"id": "675852", "url": "https://cs.wikipedia.org/wiki?curid=675852", "title": "Jaret &amp; Erik 2010 UK Acoustic Tour Limited Edition CD", "text": "Jaret &amp; Erik 2010 UK Acoustic Tour Limited Edition CD\n\nJaret & Erik 2010 UK Acoustic Tour Limited Edition CD je propagační kompilační album skupiny Bowling for Soup. Nahráno bylo pro propagaci turné Jareta Reddicka a Erika Chandlera po Velké Británii. Vydáno bylo v průběhu akce v dubnu 2010 a bylo k dostání přímo na koncertech, a pak jako limitovaná edice v internetovém obchodě.\n\n"}
{"id": "675853", "url": "https://cs.wikipedia.org/wiki?curid=675853", "title": "Motal", "text": "Motal\n\nMotal (: Моталь, : Мотоль, : מאתלא) je městys v Brestské oblasti v Bělorusku, ležící při řece Jaselda asi 32 kilometrů od města Pinsk. V minulosti náležel v závislosti na územních změnách pod Ruské impérium, druhou Polskou republiku a Sovětský svaz. Před druhou světovou válkou byl Motal sídlo typu štetl. K roku 1937 zde žilo 4297 obyvatel, z nichž 1354 byli Židé.\n\nMezi místní rodáky patří první izraelský prezident dr. Chajim Weizmann.\n\n"}
{"id": "675855", "url": "https://cs.wikipedia.org/wiki?curid=675855", "title": "Nicki Minaj", "text": "Nicki Minaj\n\nOnika Tanya Maraj-Petty (* 8. prosince 1982, Trinidad), lépe známá pod svým uměleckým jménem Nicki Minaj [niki mináž], je textařka a zpěvačka v žánrech R&B a Hip hop z New Yorku. Narodila se na Trinidadu, ale poté se přestěhovala do čtvrti Queens v New Yorku a vystudovala na LaGuardia High School. Svůj první mixtape pod názvem \"Playtime Is Over\" vydala roku 2007. Poté následovaly \"Sucka Free\" a \"Beam Me Up Scotty\" v roce 2008 a 2009. Poté Nicki Minaj objevil americký rapper Lil Wayne, díky kterému podepsala v srpnu 2009 smlouvu se společnostmi Young Money Entertainment a Cash Money Records s distribucí od Universal Motown Records.\n\nJejí debutové album \"Pink Friday\" (2010) zaznamenalo komerční úspěch a dosáhlo předních pozic v US hitparádě \"Billboard\" 200 a pouhý měsíc po vydání bylo oceněno jako platinové společností RIAA (Recording Industry Association of America).. Stala se také prvním umělcem, který měl celkem 7 písní v \"Billboard\" Hot 100 ve stejné době. Její druhý singl z alba \"Your Love\" pro změnu dosáhl na první příčku hitparády \"Billboard\" Hot Rap Songs a Minaj se tak stala první zpěvačkou od roku 2002, které se tento kousek podařil . Stala se také první zpěvačkou zahrnutou na MTV's Annual Hottest MC List.\n\nNarodila se roku 1982 ve městě Saint James, (předměstí hlavního města Trinidadu a Tobaga Port of Spain). Její rodina byla indo-afrického původu. Nicki musela žít do pěti let se svou babičkou, neboť její rodiče toho času hledali nový domov v Queensu. Jednoho dne za ní pak přijela její matka a odvezla si jí s sebou do New Yorku.\nJejí otec byl podle jejích slov alkoholik, bral drogy a jednou se dokonce pokusil zabít Nickiinu matku, když v domě založil požár.\n\nMinaj navštěvovala Střední školu Elizabeth Blackwellové 210, kde hrála na klarinet. Úspěšně pak absolvovala LaGuardia High School, kde se specializovala na hudbu a divadelní vystupování. Plánovala dokonce na škole i jedno pěvecké vystoupení, ale v den konání ztratila hlas.\n\nV roce 2004 byl její featuring s The Hood$tars, \"Don't Mess With\", použit jako 'theme song' pro wrestlerku Victorii. Nicki Minaj vydala svůj první mixtape roku 2007. Nesl název \"Playtime Is Over\" a vyšel u společnosti \"Dirty Money Records\". Později (červenec 2008) vydala svůj další mixtape nazvaný \"Sucka Free\", pod značkou společnosti \"Be\". V roce 2008 také vyhrála cenu na Underground Music Awards v kategorii \"Nejlepší zpěvačka roku\". Další mixtape Minaj s názvem \"Beam Me Up Scotty\" jí vyšel v dubnu 2009 pod společností \"Trapaholics Records\". \"Beam Me Up Scotty\" pak zaznamenal kladný ohlas na televizních stanicích BET a MTV. V dubnu 2009 se také objevila v magazínu XXL.\n\nPo boji mezi nahrávacími společnosti nakonec zvítězila Young Money Entertainment. V září 2009 Nicki Minaj prohlásila že s nimi uzavřela kontrakt zahrnující vše od sponzoringu po reklamu. V září 2010 Minaj na Ustream.tv uvedla, že název alba bude \"Pink Friday\". Poté, co album 19. listopadu 2010 vyšlo, se objevila i jeho deluxe edice. Obal alba jste si však mohli oficiálně prohlédnout již 15. října 2010. Celkem se v USA alba prodalo okolo 1,9 milionu kusů. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci 3x platinová deska.\n\nPrvní neoficilání singl z alba \"Massive Attack\", vyšel v dubnu 2010. Až v září pak Minaj vydala oficiální singl \"Your Love\", který obsadil 14. příčku v \"Billboard\" Hot 100 a sedmou příčku v hitparádě Hot R&B/Hip-Hop Songs. Minaj pak ve spolupráci s frontmanem skupiny The Black Eyed Peas will.i.am vydala další úspěšný singl \"Check It Out\". Poté následovaly singly \"Right Thru Me\" (září 2010) a \"Moment 4 Life\" ve spolupráci s kanadským rapperem a zpěvákem Drakem (listopad 2010). V USA poté byl vydán ještě singl \"Did It On'em\" a mezinárodně i vele-úspěšná píseň \"Super Bass\", která se vyšplhala na 3. příčku, čímž se stala nejúspěšnější písní z alba. Úspěch zaznamenala i píseň \"Fly\" (ft. Rihanna).\n\nNa albu také byla vydána píseň \"Roman's Revenge\", o které komentátoři soudili, že je namířena proti Lil Kim. Tím se mezi umělkyněmi rozhořel spor. Lil Kim v roce 2011 na oplátku nazvala svůj mixtape \"Black Friday\" a na jeho obalu parodovala obal alba \"Pink Friday\". V dubnu na internet unikla část disstracku od Nicki Minaj s názvem \"Tragedy\". Tehdy se do sporu přidala i hip hopová umělkyně Foxy Brown, která proti oběma umělkyním nahrála disstracky \"Hold Yuh\" a \"Massacre\". V červnu 2012 byl spor mezi Nicki Minaj a Foxy Brown urovnán.\n\nJejí druhé studiové album bylo ohlášeno v listopadu 2011, jeho název je \"\". Na albu blíže představila své démonické alter ego, kterému říká \"Roman Zolanski\", a které již bylo přítomno na jejím debutovém albu v písni \"Roman's Revenge\". Promo singly k albu jsou písně \"Roman In Moscow\" a \"Stupid Hoe\", obě se umístily v druhé polovině žebříčku Billboard Hot 100. Prvním oficiálním singlem byla píseň \"Starships\", která byla vydána 14. února 2012 s umístěním na 5. příčce žebříčku Billboard Hot 100. Album bylo vydáno 3. dubna 2012. V první týden prodeje v USA se prodalo 253 000 kusů, tím debutovalo na první příčce v žebříčku Billboard 200. Dalším úspěšným singlem byla píseň \"Pound the Alarm\", která se vyšplhala na 17. místo US žebříčku. K srpnu 2012 se alba v USA prodalo 640 000. I přesto již v červnu téhož roku obdrželo certifikaci platinová deska za milion kusů v distribuci v USA.\n\nBěhem poločasové přestávkové show finálového zápasu 46. Super Bowlu v únoru 2012 vystoupila s Madonnou a M.I.A., aby předvedly singl \"Give Me All Your Luvin'\". O týden později předvedla na 54. předávání cen Grammy svou píseň \"Roman Holiday\", stala se tím první hip hopovou umělkyní, která vystupovala na Grammy Awards. V květnu 2012 se vydala na světovou Pink Friday Tour.\n\nV září oznámila vydání re-edice alba s názvem \"Pink Friday Roman Reloaded: The Re-Up\", která byla vydána v listopadu 2012. Re-edice obsahuje úspěšné písně z původního alba a navíc několik nových písní. Úspěšným novým singlem se stala píseň \"Va Va Voom\", která se umístila na 22. příčce. Reedice se v USA prodalo okolo 157 000 kusů, a tím se celý prodej alba \"Pink Friday Roman Reloaded\" vyšplhal k 797 000 kusů. Pro propagaci se již v říjnu 2012 vydala na další světové turné s názvem Pink Friday: Reloaded Tour. Celkem se v USA prodalo 905 000 kusů alba. I toto album obdrželo díky změně pravidel RIAA v březnu 2016 certifikaci 2x platinová deska.\nOd září 2012 také působila jako porotkyně v dvanácté řadě televizní soutěže \"American Idol\". Série byla odvysílána na začátku roku 2013.\n\nV březnu 2014 spolupracovala na společném albu nahrávací společnosti Young Money s názvem \"\". Její píseň \"Lookin Ass\" byla vydána jako třetí singl z alba. Singl se umístil pouze v první polovině žánrových žebříčků (US R&B a US Rap). Mimo tohoto singlu přispěla i k písni \"Senile\". Alba se v USA prodalo okolo 53 000 kusů.\n\nJiž v únoru 2014 potvrdila, že její třetí studiové album ponese název \"The Pinkprint\". První singl, píseň \"Pills n Potions\", byl vydán v květnu 2014. Píseň se umístila na 24. příčce v žebříčku Billboard Hot 100 a celkem se ji v USA prodalo přes 400 tisíc kusů. V červnu 2014 vyhrála již po páté v řadě cenu BET Awards za nejlepší hip hopovou umělkyni. V srpnu zveřejnila druhý singl s názvem \"Anaconda\". Ten debutoval na 19. příčce, ale postupně se propadl až na 39. příčku. Dva týdny od vydání byl zveřejněn videoklip se silným sexuálním podtextem; za prvních 24 hodin ho zhlédlo 19,6 milionů uživatelů, čím zlomil dosavadní rekord videoklipu Miley Cyrus k písni \"Wrecking Ball\", rovněž se silně sexuálním obsahem. Singl díky úspěchu klipu poskočil na 2. příčku žebříčku Billboard Hot 100 a na 1. příčky žánrových R&B a Rap žebříčků. Na konci srpna bylo oznámeno, že album bude vydáno 28. listopadu 2014. Později bylo posunuto na 24. listopadu 2014 a následně na 15. prosince.\n\nAlba se nakonec v první týden prodeje v USA prodalo 198 142 kusů. Její další singl \"Only\" (ft. Drake, Lil Wayne a Chris Brown) (12. příčka) vzbudil kontroverzi a kritiku, ani ne pro obsah písničky (který obsahuje schvalování nevázaného sexu, objektivizace žen) ani pro sprostou mluvu a velmi problematické výrazy, jako spíše pro videoklip, který umělce neomylně zobrazuje coby vůdce novodobého diktátorského režimu neomylně inspirovaného nacistickým Německem. Dalšími singly byly zvoleny písně \"Bed of Lies\"(ft. Skylar Grey) (62. příčka) a \"Feeling Myself\" (ft. Beyoncé) (39. příčka). Do konce roku 2015 se v USA prodalo 682 000 kusů alba. Album tím získalo certifikaci zlatá deska. Další singly z alba byly \"Truffle Butter\" (ft. Lil Wayne a Drake) (14. příčka) a \"The Night Is Still Young\" (38. příčka). I toto album obdrželo díky změně pravidel RIAA v únoru 2016 certifikaci 2x platinová deska.\n\nV roce 2014 také spolupracovala na společné písni s Jessie J a Arianou Grande s názvem \"Bang Bang\". Úspěšná píseň byla vydána na albu Jessie J a na deluxe verzi alba Ariany Grande.\n\nV roce 2015 se jako jedna z hereček účastnila natáčení třetího dílu filmové série \"Holičství\", kterou vytvořil rapper Ice Cube. Film nese název \"\" a premiéru měl v dubnu 2016. Ve filmu hraje kadeřnici Drayu. V březnu 2017 najednou vydala tři singly \"No Frauds\" (s Drake a Lil Wayne) (14. příčka), \"Changed It\" (s Lil Wayne) (71. příčka) a \"Regret In Your Tears\" (61. příčka). Umístěním těchto singlů dosáhla 76 písní, které se umístily v žebříčku Billboard Hot 100, tím překonala dosavadní rekord v kategorii zpěvaček, který držela Aretha Franklin.\n\nV téže době hostovala na úspěšných singlech například: \"Side to Side\" (od Ariany Grande) (4. příčka), \"MotorSport\" (od Migos ft. Cardi B) (6. příčka), \"Rake It Up\" (od Yo Gotti a Mike Will Made It) (8. příčka).\nV roce 2018 hostovala na úspěšných singlech \"Ball for Me\" (od Post Malone) (16. příčka), \"Big Bank\" (od YG ft. 2 Chainz a Big Sean) (16. příčka) nebo \"Fefe\" (od 6ix9ine ft. Murda Beatz) (3. příčka).\n\nV dubnu 2018 vydala dva nové singly \"Chun-Li\" (10. příka, platinová certifikace) a \"Barbie Tingz\" (25. příčka, zlatá certifikace). Singl \"Chun-Li\" sloužil jako první oficiální singl k albu \"Queen\" a v srpnu zvítězil v MTV Video Music Awards v kategorii Best Hip Hop. V čevnu vydala druhý singl \"Bed\" (ft. Ariana Grande ) (43. příčka). Album bylo vydáno v srpnu 2018. V téže době se také měla vydat na americké turné NickiHndrxx s rapperem Future, které bylo přesunuto na léto 2019 a spojeno s turné Chrise Browna. Od srpna měla také vlastní show na rádiu Beats 1 pojmenovanou QUEEN RADIO, která obsahovala 12 epizod. Po vydání alba byl k seznamu písní jako bonusový materiál přidán úspěšný singl \"Fefe\" od rappera 6ix9ine. Album debutovalo na 2. příčce žebříčku Billboard 200 se 185 000 prodanými kusy po započítání streamů (tradiční prodej činil 78 000 ks). Při vydání alba byl vydán také nový singl \"Barbie Dreams\" (18. příčka). Po vydání alba se v žebříčku Billboard Hot 100 díky streamům umístily celkem čtyři další písně: \"Rich Sex\" (ft. Lil Wayne) (56. příčka), \"Majesty\" (ft. Eminem a Labrinth) (58. příčka), \"Ganja Burn\" (60. příčka) a \"Thought I Knew You\" (ft The Weeknd).\n\nV říjnu 2018 vyvrcholil její spor s rapperkou Cardi B, když po ní na Newyorském Fashion Weeku rivalka hodila botou. Nicki se k tomu vyjádřila i v Queen Radiu.\n\nTéhož listopadu se Minaj zapsala do historie, když se stala první ženou a čtvrtým solovým umělcem, který má sto písní v žebříčku Billboard Hot 100. Její rekordní písní se stala \"Dip\" (Remix) (od Tyga) (63. příčka).\n\nV únoru 2019 nahrála tři freestyle songy \"Barbie Drip\" \"Barbie Goin Bad\" a \"Bust Down Barbiana\". V té době se vydala na evropskou část turné s rapperem Juice WRLD pojmenovanou NickiWRLDTour. Tato část byla už od počátku provázena skándály. Některá vystoupení začala s několikahodinovým zpožděním, tři koncetry, v Bratislavě, Bourdeaux a Dublinu, dokonce rapperka zrušila úplně. Oficiálním důvodem byly vždy technické potíže.\n\nV květnu 2019 se díky platformám typu TikTok píseň Roman Holiday z jejího alba po sedmi letech od vydání vyšplhala zpět do žebříčků v Apple Music.\n\n21. června vydala song MEGATRON. Ten se stal první sólovou písničkou na vrcholu žebříčku iTunes USA od ženské rapperky od vydání Chun-Li. Po vydání vysílala další epizodu Queen Radia.\n\n"}
{"id": "675857", "url": "https://cs.wikipedia.org/wiki?curid=675857", "title": "UKáčko.cz", "text": "UKáčko.cz\n\nUKáčko.cz je zpravodajský portál studentů Univerzity Karlovy v Praze. Pokrývá dění na všech 17 fakultách univerzity a jeho cílovou skupinou je více než 50 000 studentů i pedagogů. Cílem portálu je přinášet objektivní a poutavé zpravodajství o dění v akademické obci a o studentském životě. Provozovatelem je občanské sdružení UK media.\n\nPortál byl spuštěn v dubnu 2008, prvním šéfredaktorem byl po krátkou dobu Martin Benda, ve školním roce 2008–2009 Martin Polívka a od roku 2009 jím je Mirek Kašpar, všichni jsou nebo byli studenty Fakulty sociálních věd UK. Redakce má dlouhodobě kolem 15 stálých členů a řadu externích spolupracovníků.\n\nRedakce zveřejňuje nové články zpravidla několikrát do týdne. Pro svou kvalitu jsou respektovány a citovány i významnými celostátními médii., Po vzoru portálu UKáčko.cz vznikl v roce 2010 na Masarykově univerzitě v Brně studentský web LeMUr.mu.\n\nKoncem roku 2009 také začala zkušebně fungovat videosekce portálu pod značkou UKáčko.tv, v roce 2011 pro tuto internetovou televizi vznikl i samostatný web. UKáčko.tv je také registrováno jako \"poskytovatel audiovizuálních mediálních služeb na vyžádání\" u Rady pro rozhlasové a televizní vysílání.\n\nUKáčko.cz je mezi studentskými médii průkopníkem moderních technologií. V roce 2009 přineslo celodenní online přenos z pražského Majálesu. O rok později pak zajistilo i přímé videopřenosy ze čtyř předvolebních debat pořádaných o. p. s. Agora CE a spolu s Lidovými novinami a Respektem bylo také mediálním partnerem celého projektu., Portál také začal aktivně používat moderní sociální sítě jako je Facebook a Twitter ještě před jejich masovým rozšířením v Česku.\n\n"}
{"id": "675858", "url": "https://cs.wikipedia.org/wiki?curid=675858", "title": "Playlist: The Very Best of Bowling for Soup", "text": "Playlist: The Very Best of Bowling for Soup\n\nThe Very Best of Bowling for Soup je album největších hitů od skupiny Bowling for Soup, vydané 25. ledna 2011. Je součástí série alb \"Playlist\" od vydavatelství Legacy a bylo vydáno bez souhlasu samotné kapely.\n"}
{"id": "675859", "url": "https://cs.wikipedia.org/wiki?curid=675859", "title": "1. hokejová liga SR 2000/2001", "text": "1. hokejová liga SR 2000/2001\n\n1. hokejová liga SR 2000/2001 byla osmou sezónou 1. hokejové ligy na Slovensku, které se mělo zúčastnit 12 týmů, ale před začátkem sezóny odstoupil klub HC Harvard Trnava, čímž se automaticky stal sestupujícím týmem. Vítězem se stal tým MsHK Žilina, který společně s týmem MHC Nitra postoupil do Slovnaft extraligy díky jejímu rozšíření na 12 účastníků. Po rozšíření Slovnaft extraligy se rozšířila i 1. liga na 12 účastníků. Do následujícího ročníku postoupily kluby HK 95 Považská Bystrica a MHK Olympic ŠKP Ružomberok, které následně působily jako MsHK Žilina B a HKm Detva.\n"}
{"id": "675860", "url": "https://cs.wikipedia.org/wiki?curid=675860", "title": "Inetd", "text": "Inetd\n\ncodice_1 (z anglického \"internet service daemon\") je super-server démon v operačním systému Linux. Jeho úkolem je naslouchat komunikaci na síťovém rozhraní a podle potřeby spouštět servery pro obsluhu požadavků (FTP server, http server, ssh server apod.). codice_1 je užitečný pro služby, které nejsou využívány často; naproti tomu ty služby, které jsou využívány často, je výhodnější spouštět jako nezávislé démony, díky čemuž se sníží režie nutná ke spuštění serveru.\n"}
{"id": "675863", "url": "https://cs.wikipedia.org/wiki?curid=675863", "title": "Iconv", "text": "Iconv\n\ncodice_1 je program pro převod textu mezi různými znakovými sadami užívaný v Unix a dalších unixových operačních systémech. Nemá grafické rozhraní, je volán z příkazové řádky. Jeho parametry jsou text k převodu, kód vstupní znakové sady a kód výstupní znakové sady.\n\ncodice_1 bývá dostupný v PHP, odkud je možné iconv zavolat.\n\nPro označení znakových sad \"Windows-12xx\" používá označení \"cp12xx\".\n"}
{"id": "675864", "url": "https://cs.wikipedia.org/wiki?curid=675864", "title": "Jacob Israël de Haan", "text": "Jacob Israël de Haan\n\nJacob Israël de Haan (: יעקב ישראל דה האן, \"Ja'akov Jisra'el de Ha'an\"; 31. prosince 1881 – 30. června 1924) byl nizozemský spisovatel a novinář židovského původu, zavražděný v Jeruzalémě židovskou polovojenskou organizací Hagana. De Haan, který byl antisionistou, měl v plánu ve spolupráci s arabskými státy rozvrátit židovské společenství v mandátní Palestině a chystal se britské vládě navrhnout, aby židovská ortodoxní společenství v Palestině nebyla podřízena autoritě světských židovských institucí. Tři dny před jeho odjezdem do Spojeného království byl zavražděn. Podle knihy Šlomo Nakdimona z roku 1985 spáchal de Haanovu vraždu údajně Avraham Tehomi, a to z rozkazu Jicchaka Ben Cviho, pozdějšího druhého izraelského prezidenta.\n\n"}
{"id": "675866", "url": "https://cs.wikipedia.org/wiki?curid=675866", "title": "Wes Craven", "text": "Wes Craven\n\nWesley Earl „Wes“ Craven (2. srpna 1939 Cleveland, Ohio, USA – 30. srpna 2015 Los Angeles, Kalifornie, USA) byl americký režisér, scenárista a herec, tvůrce nízkonákladových hororů. Ve svých filmech si většinou pro sebe připravil malou bezvýznamnou roličku. Jeho nejvýraznější role byla ve filmu \"Nová noční můra\", kde hrál sám sebe.\n\nMezi jeho nejznámější filmy patří \"Noční můra v Elm Street\" (1984), \"Nová noční můra\" (1994) nebo hororová série \"Vřískot\".\n"}
{"id": "675870", "url": "https://cs.wikipedia.org/wiki?curid=675870", "title": "Poznáš muže svých snů", "text": "Poznáš muže svých snů\n\nPoznáš muže svých snů (anglicky \"You Will Meet a Tall Dark Stranger\") je americko-španělská romantická komedie scenáristy a režiséra Woodyho Allena z roku 2010. Jedná se o čtvrtý Allenův film natáčený v Londýně.\n\n"}
{"id": "675871", "url": "https://cs.wikipedia.org/wiki?curid=675871", "title": "1. hokejová liga SR 2001/2002", "text": "1. hokejová liga SR 2001/2002\n\n1. hokejová liga SR 2001/2002 byla devátou sezónou 1. hokejové ligy na Slovensku, které se zúčastnilo 12 týmů. V průběhu sezóny byl tým HKm Detva vyloučen a jeho výsledky byly anulovány (sestoupil tak automaticky do 2. ligy). B-tým Žiliny po sezóně prodal prvoligovou licenci týmu MšHK Prievidza.\n\nVítězem se stal tým HK VTJ Spišská Nová Ves, který v baráži porazil tým MHC Nitra a vybojoval si tak účast v slovnaft extralize. Do následující sezóny postoupil z 2. ligy tým HK Ružinov 99 Bratislava.\n\n"}
{"id": "675873", "url": "https://cs.wikipedia.org/wiki?curid=675873", "title": "1. hokejová liga SR 2002/2003", "text": "1. hokejová liga SR 2002/2003\n\n1. hokejová liga SR 2002/2003 byla desátou sezónou 1. hokejové ligy na Slovensku, které se zúčastnilo 12 týmů. Před sezónou byla ukončena spolupráce mezi MšHK Prievidza a HKm Zvolen ohledně B-týmu. MšHK Prievidza odkoupil licenci od B-týmu Žiliny a fungoval jako samostatný klub.\n\nVítězem soutěže se stal tým MHC Nitra, který nahradil tým HK VTJ Spišská Nová Ves ve Slovnaft extralize. Do 2. ligy SR sestoupil tým HK Ružinov 99 Bratislava, jehož nahradil v následující sezóně celek HK VTJ Piešťany.\n"}
{"id": "675874", "url": "https://cs.wikipedia.org/wiki?curid=675874", "title": "Henrietta (Texas)", "text": "Henrietta (Texas)\n\nHenrietta je město v severním Texasu, sídelní město okresu Clay. Podle údajů ze sčítání lidu v roce 2000 zde žilo 3 264 obyvatel. Město je jedno z nejprve osídlených míst v severním Texasu. Na začátku zde převažovalo domorodé obyvatelstvo. V průběhu občanské války využívaly místní kmeny situace a napadaly ostatní obyvatele. Evropští obyvatelé proto v roce 1862 utekli a indiáni pak jejich domy spálili. Znovu se sem kolonizátoři vrátili až po skončení války v roce 1865. Američtí vojáci museli bojovat s místním kmenem Kiowa, aby město dobyli zpět.\n\nZ Henrietty pochází několik významných osobností mimo jiné Eric Chandler, člen skupiny Bowling for Soup\n"}
{"id": "675876", "url": "https://cs.wikipedia.org/wiki?curid=675876", "title": "Enzymové inženýrství", "text": "Enzymové inženýrství\n\nEnzymové inženýrství (či enzymové technologie) je aplikace modifikace struktury enzymů a tím pádem i jejich katalytické aktivity jak ve smyslu změny reakční kinetiky tak ve smyslu změny vlastní katalyzované reakce. Aplikace metod enzymového inženýrství umožňuje nejen cílenou přeměnu jedné sloučeniny na jinou (biotransformace) během jedné chemické reakce, ale umožňuje i návrh nových reakčních kaskád. Výsledné produkty mohou být užitečné jako např. léky, paliva, potraviny či zemědělská aditiva.\n\n"}
{"id": "675879", "url": "https://cs.wikipedia.org/wiki?curid=675879", "title": "Seven Tears", "text": "Seven Tears\n\nSeven Tears je studiové album nizozemské hard rockové skupiny Golden Earring, vydané v roce 1971.\n\n\n"}
{"id": "675880", "url": "https://cs.wikipedia.org/wiki?curid=675880", "title": "Jolicloud", "text": "Jolicloud\n\nJolicloud je linuxová distribuce založená na Ubuntu. Tento operační systém je určen především pro netbooky a je zaměřen na práci s webovými aplikacemi podobně jako například Google Chrome OS. Je založen především na připojení k internetu a společenským sítím a využívá cloud computing. Tudíž se stačí jen přihlásit a osobní nastavení a soubory lze prohlížet i na ostatních počítačích, kde je tento operační systém nainstalován. Byl vyvíjen od roku 2008 týmem okolo Teriqua Krima (CEO) a Romaina Hueta (CTO), jejichž hlavní stan se nachází v Paříži.\n"}
{"id": "675881", "url": "https://cs.wikipedia.org/wiki?curid=675881", "title": "Ťiang Ce-min", "text": "Ťiang Ce-min\n\nŤiang Ce-min (zjednodušená čínština: 江泽民; hanyu pinyin: Jiāng Zémín; * 17. srpna 1926) je bývalý generální tajemník Komunistické strany Číny a bývalý prezident Čínské lidové republiky. Během své vlády se soustředil především na ekonomické reformy a hospodářský rozvoj. Za jeho působení v čele státu byla Čína v roce 2001 přijata do Světové obchodní organizace (WTO).\n\nŤiang Ce-min patřil ke stoupencům tvrdého zásahu na Náměstí nebeského klidu v roce 1989 a realizace právě jeho nekompromisního řešení mu později vynesla post prezidenta. Jako prezident je zodpovědný také za persekuci příslušníků spirituální praxe Fa-lun-kung, za kterou byl obviněn před španělským soudem a argentinský soud na něj vydal (byť spíše symbolický) zatykač.\n\nŤiang Ce-min vytvořil v Komunistické straně Číny vlastní mocenskou strukturu, vládní frakci jejíž moc opřel o kontrolu nad Výborem pro politické a legislativní záležitosti, do jehož čela dosadil člena svojí frakce bývalého naftaře Čou Jung-kchanga.\n\nDalším členem jeho skupiny byl člen Komunistické strany Číny Po Si-laj, který letech 2003 – 2004 zastával post guvernéra provincie Liao-ning. Od roku 2004 do listopadu 2007 byl ministrem obchodu Čínské lidové republiky. Následně se stal tajemníkem výboru v Čchung-čchingu a členem politbyra Komunistické strany Číny. Jako Svého pobočníka si zvolil Po Si-laj straníka Wang Li-tüna.\n\nDalšími známými členy Ťiangovy frakce jsou členové stálého výboru politbyra Ťia Čching-lin a Li Čchang-čchun.\n\nKomunistická strana publikovala v dubnu roku 1999 článek v časopise \"Věda a technologie pro mládež\", v němž označila Fa-lun-kung za pověru a hrozbu pro zdraví, protože praktikující mohou u vážných nemocí odmítat běžné lékařské ošetření. Velké množství stoupenců Fa-lun-kungu následně proti obsahu článku demonstrovalo před redakcí časopisu v Tianjinu. Výsledkem bylo zatýkaní a bití účastníků demonstrace ze strany čínské policie. O incidentu později hovořil novinář a spisovatel Ethan Gutmann na tiskové konferenci v Evropském parlamentu, jako o připravené provokaci čínské vlády, která měla záměrně vyvolat protesty na straně Fa-lun-kungu. Kvůli těmto zatčením přišlo 25. dubna 1999 k vládnímu Úřadu pro odvolání 10 až 15 tisíc praktikujících Falun Gongu, tito lidé se odpoledne shromáždili u sídla Čínské komunistické strany v Zhongnanhai vedle Zakázaného města v Pekingu a zůstali tam do pozdního večera. Shromáždění bylo poklidné, účastníci nedrželi žádné transparenty ani plakáty. Prezident Ťiang Ce-min byl přítomností těchto apelujících znepokojen. Ideologická nadvláda komunistické strany byla podle jeho názoru ohrožena.\n\nGenerální tajemník komunistické strany Číny Ťiang Ce-min zakládá takzvaný Úřad 610, který má za úkol pronásledovat a zdiskreditovat Fa-lun-kung a jeho příznivce.\nPodle Amnesty International přijala čínská vláda tři strategie na rozdrcení Fa-lun-kungu: násilí proti praktikujícím, kteří se odmítnou vzdát své víry, „vymývání mozků”, kdy jsou lidé nuceni, aby se Falun Gongu vzdali a odmítli ho, a efektivnější mediální kampaň na obrácení veřejného mínění proti Falun Gongu.\n\n11. listopadu 2009 přijal po dvou letech vyšetřování španělský soudce Ismael Moreno žalobu za genocidu a mučení. Mezi obviněnými figuruje pět vysokých představitelů Komunistické strany Číny, kteří se mají zodpovídat za svou roli při pronásledování duchovní praxe Fa-lun-kung. Poprvé soud uznal kampaň proti Fa-lun-kungu za odpovídající definici genocidy z hlediska právního. Mezi obviněnými je i bývalý vůdce Číny, Ťiang Ce-min, Luo Kan – bývalý ředitel Úřadu 610, Po Si-laj – bývalý ministr obchodu, Ťia Čching-lin – čtvrtý nejvýše postavený člen Strany a Wu Kuan-čeng – předseda interního disciplinárního výboru Strany.\n\n21. prosince 2009 vynesl Argentinský soudce Octavio Araoz de Lamadrid z Federálního soudu č. 9 rozsudek v historickém procesu se dvěma bývalými čelními čínskými funkcionáři. Bývalý předseda komunistické strany Číny Ťiang Ce-min a šéf Úřadu 610 Luo Kan byli souzeni za jejich zodpovědnost ve stále probíhajícím pronásledování milionů praktikujících duchovní disciplíny Fa-lun-kung ze strany čínského komunistického režimu. Součástí rozsudku je i nařízení k zadržení obou funkcionářů, kteří se v současnosti nacházejí v Číně. Pokud obvinění vycestují do země, která má s Argentinou smlouvu o vydávání zločinců, musí být zadrženi a převezeni do Argentiny, aby byli postaveni před soud a poskytli prohlášení na svou obhajobu. Rozhodnutí soudu představuje historický precedent.\nPřed 18. sjezdem Komunistické strany Číny, který se má konat na podzim roku 2012, vypukly uvnitř strany mocné boje o kontrolu nad vedením země.\n\nZprávy světových médií naznačují, že boj probíhá mezi dvěma frakcemi komunistické strany. První frakce je údajně vedena současným prezidentem a generálním tajemníkem Ústředního výboru Komunistické strany Číny v jedné osobě Chu Ťin-tchaem a premiérem Wen Ťia-paem. Druhou řídí člen devítičlenného Stálého výboru politbyra komunistické strany a šéf policie a bezpečnostních složek Čou Jung-kchang spolu se stranickým tajemníkem komunistické strany ve městě Čchung-čchingu Po Si-lajem, podle čínského novináře Wu Pao-čanga, který pracuje pro Radio France International v Paříži oba patří do mocenské skupiny bývalého prezidenta Ťiang Ce-mina.\n\n"}
{"id": "675884", "url": "https://cs.wikipedia.org/wiki?curid=675884", "title": "Pamětní strom", "text": "Pamětní strom\n\nPamětní neboli memoriální strom je termín, který se používá k označení stromu vysazeného při významné příležitosti nebo k výročí historické události. Na rozdíl od pojmu památný strom není ukotven v zákoně, ale může se v některých situacích významově překrývat.\n\nNa \"pamětní stromy\" se nevztahuje žádná specifická forma ochrany, pouze základní ochrana dřevin rostoucích mimo les specifikovaná v zákoně č. 114/1992 Sb., o ochraně přírody a krajiny. \"Pamětní stromy\" nejsou (na rozdíl od \"památných\") centrálně evidované; v některých případech dochází k evidenci lokální (např. roku 2011 probíhá hledání \"pamětních stromů\" na Praze 6).\n\n\"Pamětní stromy\" bývají vysazované při významných návštěvách, k upomínce úmrtí významné osobnosti, nebo při výročí významné události (založení republiky, upálení mistra Jana Husa a podobně). Zřejmě největší počet pamětních stromů byl vysazen u příležitosti 60. výročí narození ministerského předsedy Antonína Švehly (1933) a o rok později k jeho památce (tzv. Švehlovy lípy).\n\nU starých stromů obvykle chybějí doklady a záznamy v kronikách, takže údaje nemusejí být prokazatelné. Například Holubova lípa ve Vlásenici byla podle pověsti vysazena roku 1415 po Husově upálení, dub ve Stochově roku 903 při narození knížete Václava a podobně.\n"}
{"id": "675886", "url": "https://cs.wikipedia.org/wiki?curid=675886", "title": "HC Dukla Senica", "text": "HC Dukla Senica\n\nHC Dukla Senica je slovenský hokejový klub založený roku 1989.\n\nHokejový klub ze Senice byl založen v roce 1989 pod názvem VTJ Senica, který hned svojí první profesionální sezónu vyhrál v krajském hokejovém přeboru a postoupil do 2. Slovenské národní ligy kde hrával dva roky, poté postoupil do 1. slovenské národní ligy následovník dnešní 1. slovenská liga. Od sezóny 1993/94 v 1. slovenské lize nevynechali žádnou sezónu.\nPřed sezonou 2016/2017 vedení HC Dukla zaprodalo svoje město a prodalo licenci do sousedního města Skalice. V sezóně 2016/17 poprvé za 24 let Dukla Senica nestartuje v žádné soutěži.\n\n\n"}
{"id": "675892", "url": "https://cs.wikipedia.org/wiki?curid=675892", "title": "Volba izraelského prezidenta 2000", "text": "Volba izraelského prezidenta 2000\n\nVolba osmého izraelského prezidenta se v Knesetu konala 31. července 2000 po rezignaci dosavadního prezidenta Ezera Weizmana. Kandidáty byli Moše Kacav, poslanec a bývalý ministr Likudu, a Šimon Peres, který v minulosti zastával post izraelského premiéra. Ve volbě, která byla kvůli absenci většiny v prvním kole dvoukolová, zvítězil překvapivě Kacav, který získal 63 hlasů, zatímco Peres pouze 57. Úřadu se Kacav ujal 1. srpna 2000 a stal se prvním prezidentem, který nastoupil sedmileté funkční období a zároveň prvním kandidátem pravicové strany, který byl zvolen prezidentem.\n\nV prosinci 1999 se objevilo obvinění, že Weizman v letech 1985 až 1993, tj. v době, kdy byl poslancem a ministrem, přijal od francouzského podnikatele židovského původu, Edouarda Saroussiho, 300 tisíc dolarů, aniž by to nahlásil finančnímu úřadu. Tento fakt nikdy nepopřel a podle svých slov měl většinu peněz použít na léčbu svého syna Saula, který byl v roce 1970 postřelen egyptským odstřelovačem, a který od té doby trpěl vážnými zdravotními problémy. Došlo sice k zahájení vyšetřování generální prokuraturou, to však bylo nakonec kvůli nedostatku důkazů zastaveno. Přesto se však Weizman rozhodl odstoupit a 13. července 2000 na post prezidenta rezignoval, čímž se stal historicky prvním izraelským prezidentem, který tak učinil.\n\n"}
{"id": "675895", "url": "https://cs.wikipedia.org/wiki?curid=675895", "title": "Volba izraelského prezidenta 1998", "text": "Volba izraelského prezidenta 1998\n\nVolba izraelského prezidenta se v Knesetu konala 4. března 1998 po vypršení prvního pětiletého funkčního období Ezera Weizmana. Ten se rozhodl na funkci opětovně kandidovat a poprvé v dějinách Izraele se obhajujícímu prezidentovi do voleb postavil protikandidát, kterým byl Ša'ul Amor z Likudu. Weizman však již v prvním kole získal většinovou podporu 63 poslanců, proti 49 pro Amora.\n\n\nV souvislosti s volbou byl jako kandidát navržen i fyzik Herman Branover. Ten však nezískal dostatečnou podporu pro to, aby mohl kandidovat.\n"}
{"id": "675897", "url": "https://cs.wikipedia.org/wiki?curid=675897", "title": "Volba izraelského prezidenta 1993", "text": "Volba izraelského prezidenta 1993\n\nVolba izraelského prezidenta se v Knesetu konala 24. března 1993 po vypršení druhého pětiletého funkčního období dosavadního prezidenta Chajima Herzoga. Kandidáty byli Ezer Weizman, někdejší velitel Izraelského vojenského letectva, a Dov Šilansky, který dříve zastával funkci předsedy Knesetu. Kvůli chybě při sčítání hlasů se hlasování opakovalo a na základě druhého platného hlasování zvítězil Ezer Weizman, který získal 66 hlasů, proti 53, které získal Šilansky.\n\n\nPo prvním kole hlasování se zjistilo, že namísto 120 hlasů (tj. plného počtu poslanců Knesetu) bylo sečteno 124 hlasů. Předseda Knesetu Szewach Weiss se za nastalou situaci omluvil a nařídil nové kolo hlasování. To vyhrál Weizman.\n"}
{"id": "675913", "url": "https://cs.wikipedia.org/wiki?curid=675913", "title": "Sláva bohům na výsostech", "text": "Sláva bohům na výsostech\n\nSláva bohům na výsostech je 5. epizoda 9. řady sci-fi seriálu Hvězdná brána.\nDaniel a Vala jsou přinuceni zůstat spolu na základně, protože nic než čas nezruší spojení, které mezi nimi zanechaly Jaffské náramky. Když se však Vala dozví, že P8X-412 je jednou z 43 planet, které již navštívil Převor Oriů, přemlouvá Mitchella k tomu, aby pomohli obyvatelům toho primitivního světa, ubránit se tomuto novému nebezpečí.\n\nMitchell, Daniel a Teal'c doprovází Valu na planetu, kde zjistí skutečný důvod pro Valin zvláštní zájem: Vesničané zde Valu uctívají jako Goa'ulda Qetesh. Vala byla kdysi hostitelem skutečné Qetesh. Potom co byla Tok'ry zbavena symbionta, zjistila , že lidé této izolované planety neslyšeli, že jejich bůh je mrtvý. Pokračovala vystupujíce jako Qetesh a vesničané ji zasypávali bohatstvími a těžili pro ní naquadah. Teď si přišla pro svou kořist. Vala si také myslí, že může jednoduše nařídit vesničanům, aby odmítli Převora.\n\nDaniel a zbytek týmu pochybuje o jejím plánu. Síla Převora je velmi skutečná: při jeho předchozí návštěvě, on zřejmě vyléčil vesničana jménem Vachna ze smrtelné nemoci. Toto muselo způsobit rozpor mezi vesničany. Na jedné straně Vachna velebící Orie a na druhé vůdce vesnice Azdak, který je věrný \"Qetesh.\" Vala nebude schopna soutěžit s Převorem v boji bůh proti bohu; vesničané nevyhnutelně ztratí víru v ní a podrobí se Oriům. Daniel nakonec přesvědčuje Valu, že jejich jediná naděje je říct vesničanům pravdu. Jestli lidé uvidí Valu jako falešného boha, možná, že budou podezírat Orie, také.\n\nBohužel, odhalení Valiny skutečné identity není přijato jak očekávali. Pobouření vesničané, vedeni Azdakem, Uvrhnou Valu do vězení a připravují soud za její život (Vala v minulosti vytvořila soudní systém, ve kterém na planetě rozhodovala a nazvala jej 'Mal Doran').\n\nVe chvíli, kdy Daniel argumentuje, že Vala si zaslouží milosrdenství, Převor Oriů se vrátí. Převor debatuje s Danielem a Daniel vysvětluje vesničanům, že 'síla' Oriů pochází z porozumění vesmíru a technologiím, ne z kouzla.\nKdyž Vachna onemocní znovu, Vala jej vyléčí Goa'uldským léčebným zařízením. Tato demonstrace nutí mnoho vesničanů, včetně Vachny, ptát se na pravdivost Převorových slibů... dokud se více a více lidí nezhroutí pod náporem nemoci. Epidemie se šíří příliš rychle na to, aby Vala mohla vesničany vyléčit jedním zařízením. Z SGC je poslán lékařský tým vedený Dr. Lamovou, ale jejich úsilí selhává. Nejhorší je, že ti, které Vala vyléčila, onemocní znovu. Zanedlouho onemocní i Mitchell. Zdá se, že Oriové chtěli dát smrtelnou lekci SG-1 a národu P8X-412. Azdak umírá.\n\nNakonec, když se Převor vrátí, obyvatelé vesnice slibují jejich oddanost Oriům a Převor vyléčí celou vesnici. Azdak dokonce ožije a Mitchell je zachráněn. Převor odchází a říká SG-1, aby pověděli ostatním, co viděli tento den.\n"}
{"id": "675918", "url": "https://cs.wikipedia.org/wiki?curid=675918", "title": "Den poté (film, 1983)", "text": "Den poté (film, 1983)\n\nDen poté, anglicky The Day After, je americké televizní katastrofické sci-fi drama režiséra Nicholase Meyera z roku 1983, které líčí představu o světě tak, jak by mohl vypadat den po skončení 3. světové války vedené jadernými zbraněmi. Film získal dvě Ceny Emmy, první za nejlepší televizní film roku a druhou za speciální vizuální efekty.\n\nPříběh se odehrává v polovině 80. let 20. století za situace, kdy se Sovětský svaz rozhodl násilně obsadit Západní Německo, což se samozřejmě vůbec nelíbí Spojeným státům americkým. Napětí a incidenty mezi oběma největšími a v té době i nejmocnějšími státy světa nabývají na intenzitě, nakonec přerostou v globální jadernou válku. Avšak svět na tuto okolnost není vůbec dobře připraven. Jedna z hlavních postav filmu lékař-chirurg Dr. Russell Oakes musí na svém oddělení čelit s obrovskou masou pacientů (těžce nemocných z ozáření, umírajících i raněných lidí) a ke konci příběhu on sám umírá. Druhou větev příběhu pak sledujeme na osudech rodiny Dahlebergových, kteří mají (jako jediní z okolí) doma k dispozici svůj vlastní protiatomový kryt.\nVšichni lidé na světě se však musí vyrovnat s následky této globální katastrofy a pokusit se žít dál.\n\n\n\n\n\nBarevný film dlouhý 126 minut byl na televizní obrazovky uveden společností ABC 20. listopadu 1983. Kvůli pesimistickému ladění se dlouho nedařilo pro televizní vysílání nalézt zájemce o televizní reklamu. Sledovanost byla veliká a film byl po mírném zkrácení uveden později i v kinech. Získal dvě Ceny Emmy.\n\n"}
{"id": "675919", "url": "https://cs.wikipedia.org/wiki?curid=675919", "title": "Esteban Granero", "text": "Esteban Granero\n\nEsteban Félix Granero Molina (* 2. července 1987, Pozuelo de Alarcón) je španělský fotbalový záložník, působící v týmu Espanyol.\n\nNarodil se na madridském předměstí Pozuelo de Alarcón, a od mládí začal hrát za mládežnické týmy Realu Madrid. V letech 2004-2006 hrál za C-tým Realu, a stal se nejužitečnějším hráčem 4. španělské ligy. V sezoně 2006/07 hrál 2. ligu za B-tým, ale na konci sezony nebyl pozván do A-týmu, a proto odešel do Getafe (nejprve roční hostování, poté přestup). Po návratu odehrál první zápas za A-tým Realu 12. září 2009. V sezoně 2010/11 přišli do Realu dva záložníci z Německa, Sami Khedira a Mesut Özil, a Granero většinu zápasů trávil na střídačce. Podobně pro Granera vypadala i další sezóna, a tak nebylo divu, když se přesunul do jiného klubu. Konkrétně to byl ambiciózní celek z Londýna Queens Park Rangers. Tento klub realizoval před sezónou nemálo nákupů a jeho ambicí byl útok na evropské poháry. Na hřišti se však reálné výkony týmu diametrálně lišily od očekávání, výsledkem čehož byl dokonce sestup klubu do druhé nejvyšší soutěže. Poté oslovil QPR a Granera z jeho domovského Španělska Real Sociedad. Výsledkem bylo hostování v baskickém klubu. Téměř celý rok však Granero strávil na marodce klubu, když se vrátil na trávník až v dubnu roku 2014. Přestože po návratu z hostování podle manažera Queens Park Rangers Harryho Redknappa byl Granero ochotný v QPR pokračovat, které se do Premier League okamžitě vrátilo, nakonec odešel na trvalo do Real Sociedad. V prvním roce po přestupu Granero platil za oporu, avšak v následujících dvou sezónách už jeho vytíženost podstatně poklesla. Třicetiletý Granero se tak v roce 2017 přesunul do Espanyolu, který má o něco nižší ambice než Real Sociedad.\n\nGranero prošel mládežnickými výběry Španělska. Byl v týmu, který vyhrál Mistrovství Evropy ve fotbale hráčů do 19 let v roce 2006, a hrál i na Mistrovství Evropy ve fotbale hráčů do 21 let 2009.\n\nReal Madrid\n\n\n"}
{"id": "675929", "url": "https://cs.wikipedia.org/wiki?curid=675929", "title": "Frost (rozcestník)", "text": "Frost (rozcestník)\n\nFrost může být:\n\n\n\n"}
{"id": "675931", "url": "https://cs.wikipedia.org/wiki?curid=675931", "title": "David Procházka (publicista)", "text": "David Procházka (publicista)\n\nDavid Procházka (* 22. srpna 1983, Ostrava) je český básník, novinář a publicista specializující se na problematiku informačních technologií, programování, databází a internetových služeb. Po ukončení aktivní IT publikační činnosti se věnuje téměř výhradně básnické tvorbě.\n\nVystudoval SPŠ IE Ostrava v Ostravě (2003) - obor elektrotechnika. Dále studoval na VŠB - Technická univerzita Ostrava obor informatika. Externě autor přispíval do řady IT magazínů a časopisů, tvořil odborné publikace pro vydavatelství Grada a školil několik IT kurzů v oblasti produktů Microsoft. \n\nProfesně započal svůj život v ryzím IT prostředí strojírenské skupiny VÍTKOVICE, kde působil nejprve jako analytik / programátor, následně jako TeamLeader a nakonec se vypracoval do středního managementu a působil řadu let jako Vedoucí odboru Servis systémů a aplikací. V současné době je zaměstnán ve skupině ČEZ jako bezpečnostní expert a jeho hlavní činností je ochrana osobních údajů a rozvojové projekty skupiny ČEZ. \n\nAktivně a dlouhodobě přispívá do magazínu DSL.CZ a do tištěného časopisu Jak na počítač. V minulosti přispíval také do těchto magazínů:\n\n\n\n\n"}
{"id": "675932", "url": "https://cs.wikipedia.org/wiki?curid=675932", "title": "Den poté", "text": "Den poté\n\nDen poté může být:\n\n"}
{"id": "675934", "url": "https://cs.wikipedia.org/wiki?curid=675934", "title": "Opat primas", "text": "Opat primas\n\nOpat primas je vrcholný představitel církevního řádu nebo kongregace, který reprezentuje dotyčný řád či kongregaci ve vztahu ke Svatému stolci. Na rozdíl od generálního představeného, který je hlavou jiných řádů a kongregací, však nemá žádnou přímou pravomoc nad jednotlivými kláštery. Svého opata primase mají benediktini (benediktinská konfederace) a augustiniáni kanovníci.\n\nJe volen na čtyřleté funkční období kongresem benediktinských opatů a sídlí v Římě v benediktinské koleji sv. Anselma.\n\n\n\n"}
{"id": "675936", "url": "https://cs.wikipedia.org/wiki?curid=675936", "title": "Jan Cicero Braniborský", "text": "Jan Cicero Braniborský\n\nJan Cicero Braniborský (2. srpna 1455, Ansbach – 9. ledna 1499, Arneburg/Stará marka) byl čtvrtý kurfiřt Braniborského markrabství z dynastie Hohenzollernů.\n\nJan se narodil jako nejstarší syn braniborského kurfiřta Albrechta III. Achilla (1414–1486) a jeho první manželky Markéty Bádenské (1431–1457). Princ žil do svých dvanácti let na franských sídlech rodiny a v roce 1466 ho jeho strýc, braniborský kurfiřt Fridrich II. Braniborský odvezl jako svého předpokládaného dědice do Braniborského markrabství. Účastnil se v roce 1468 války proti Pomořansku a doprovázel svého strýce na jednání s uherským králem Matyášem Korvínem.\n\nOtec v roce 1473 ustanovil Jana, který pro svou velkou výřečnost a znalost latiny dostal přízvisko \"Cicero\", regentem Braniborského markrabství. Albrecht sám pak zůstal, stejně jako jeho předchůdci, na jižnějších kmenových sídlech markraběcího domu ve Frankách. Pro své mládí však byl Jan do roku 1476 zastupován biskupem Fridrichem von Lebus. Po smrti svého otce v roce 1486 se stal Jan Cicero jako jeho následník braniborským kurfiřtem. Franské državy Albrecht Achilles zajistil zákonem Janovu mladšímu bratrovi. Potvrdil privilegia dvojměstí Berlín-Cölln a určil je za trvalou rezidenci. V tomto aktu lze spatřovat vznik Berlína jako hlavního města.\n\nV roce 1488 zavedl Jan Cicero daň z piva. To byl precedens pro princip nepřímé daně. Ve Staré marce došlo kvůli této dani k povstání, které Jan tvrdě potlačil. Již v době, kdy byl regentem, začala vypořádání a Pomořanským vévodstvím a Hlohovským knížectvím a městy Staré marky. Chytrou diplomacií získal kurfiřt kraj Zossen a nabyl budoucího práva k nástupnictví v Pomořansku.\n\nV roce 1499 zemřel Jan Cicero, který trpěl silnou otylostí, na hradě Arneburg na vodnatelnost (dědičnou chorobu Hohenzollernů). Kurfiřtskou hodnost po něm zdědil jeho syn Jáchym I. Braniborský. Jako první hohenzollernský kurfiřt našel Jan Cicero místo posledního odpočinku ve Staré marce - byl pochován v klášteře Lehnin. Na popud jeho vnuka Jáchyma II. byly jeho ostatky i s epitafem od sochaře Hanse Vischera převezeny do berlínského dómu. \n\n25. srpna roku 1476 se v Berlíně oženil s Markétou Saskou, dcerou saského vévody Viléma III. Svatba musela být pro Janovu peněžní tíseň odložena. Z manželství se narodilo sedm dětí:\n\n\n"}
{"id": "675942", "url": "https://cs.wikipedia.org/wiki?curid=675942", "title": "SS Albertic (1927)", "text": "SS Albertic (1927)\n\nSS \"Albertic byl parník budovaný od roku 1913 jako Munchen pro německé rejdařství Norddeutscher Lloyd. Během války musela být stavba pozastavena a po válce parník připadl Británii jako část válečných reparací. 23. března 1920 byl spuštěn na vodu stále jako \"Munchen\", ale už pod správou Royal Mail Steam Packet Company. 27. března 1933 byl oficiálně předán Royal Mail a přejmenován na Ohio\". 4. dubna 1923 poté vyplul na svou první plavbu z Hamburku přes Southampton a Cherbourg do New Yorku. V roce 1927 byl prodán White Star Line a přejmenován na \"Albertic\". Pod novou společností poprvé vyplul 22. dubna 1927 z Liverpoolu přes Quebec do Montrealu. V prosinci 1929 byl kvůli ztrátě \"Celtiku\" přesunut na linku Liverpool - New York. V březnu 1933 byl odstaven a čekal na likvidaci. V roce 1934 pak byl prodán do šrotu do Osaky v Japonsku.\n"}
{"id": "675945", "url": "https://cs.wikipedia.org/wiki?curid=675945", "title": "Solar Anomalous and Magnetospheric Particle Explorer", "text": "Solar Anomalous and Magnetospheric Particle Explorer\n\nSolar Anomalous and Magnetospheric Particle Explorer neboli SAMPEX je vědecká družice NASA určená ke studiu částic v zemské magnetosféře a vlivu slunečních cyklů na magnetosféru. Byla vypuštěna 3. července 1992 z kalifornské základny Vandenberg pomocí nosné rakety Scout G-1. Družice obíhá po nízké oběžné dráze ve výšce 409×463 kilometrů se sklonem dráhy 81,64° (únor 2011). Družice mnohonásobně překročila svou plánovanou životnost, která měla být tři roky.\n\nSAMPEX je tříose stabilizovaná družice, vybavená solárními panely o výkonu 16,7 wattů. Je stabilizovaná systémem silových setrvačníků.\nNese 4 vědecké experimenty:\n\n\nNaměřená data jsou předávána na Zemi v pásmu S (rychlost přenosu 1,5 Mbit/s) z palubní paměti s kapacitou 65 MB po předzpracování palubním počítačem. Hlavní přijímací pozemní stanice se nachází v areálu NASA Wallops Flight Facility na ostrove Wallops.\n\n"}
{"id": "675946", "url": "https://cs.wikipedia.org/wiki?curid=675946", "title": "SS Calgaric", "text": "SS Calgaric\n\nSS \"Calgaric byl parník vybudovaný v roce 1918 jako Orca\" pro Pacific Steam Navigation Company. Dokončen byl v květnu 1918 jako nákladní loď bez ubytování pro cestující s hrubou prostorností 15 120 BRT. 18. února 1921 doplul do loděnic Harland & Wolff v Belfastu, kde byl přestavěn na osobní parník. V prosinci 1922 byla přestavba dokončena a 1. ledna 1923 byl prodán Royal Mail Steam Packet Company, ale jméno mu nadále zůstalo stejné. 3. ledna téhož roku vyplul na svou první plavbu z Hamburku přes Southampton do New Yorku. V únoru 1927 byl prodán White Star Line a přejmenován na \"Calgaric\". Poté mu byla zvýšena kapacita a na svoji první plavbu vyplul 4. května 1927 z Liverpoolu do Montrealu. V září 1930 byl odstaven jako rezervní parník, ale byl vždy v případě potřeby připraven ihned vyplout. V červnu 1933 se vrátil na svou původní linku, ale už v září téhož roku byl opět odstaven. Po sloučení White Star Line a Cunard Line se parník ukázal jako nadbytečný, a tak byl v roce 1936 sešrotován.\n"}
{"id": "675947", "url": "https://cs.wikipedia.org/wiki?curid=675947", "title": "Volba izraelského prezidenta 1968", "text": "Volba izraelského prezidenta 1968\n\nVolba izraelského prezidenta se v Knesetu konala 26. března 1968 po vypršení prvního pětiletého funkčního období Zalmana Šazara. Ve volbě se Šazarovi nepostavil žádný protikandidát a on tak byl 86 hlasy (při odevzdání 26 prázdných hlasovacích lístků) opětovně zvolen prezidentem. Jeho druhé funkční období začalo dnem jeho zvolení.\n"}
{"id": "675949", "url": "https://cs.wikipedia.org/wiki?curid=675949", "title": "Rumble", "text": "Rumble\n\n„Rumble“ je, pravděpodobně nejznámější skladba od amerického kytaristy Linka Wraye a jeho skupiny Ray Men, poprvé vydaná v roce 1958. Bob Dylan jednou řekl, že je to \"nejlepší instrumentální skladba vůbec.\" Skladba se objevila například ve filmu \"Kokain\" z roku 2001.\n"}
{"id": "675952", "url": "https://cs.wikipedia.org/wiki?curid=675952", "title": "Schaan", "text": "Schaan\n\nSchaan je obec v Lichtenštejnsku. Leží ve střední části země, přibližně 2 km severně od hlavního města Vaduzu, s nímž tvoří souměstí. \n\nSchaan je důležitou dopravní křižovatkou a průmyslovým centrem. V roce 2011 zde žilo přes 5 800 obyvatel a bylo tak největší obcí v zemi. Při západním okraji obce protéká Rýn, který zde tvoří lichtenštejnsko-švýcarskou přirozenou hranici. Obcí prochází železniční trať z rakouského Feldkirchu do švýcarského Buchsu.\n\nSídlí zde ředitelství společností Ivoclar Vivadent AG, největšího výrobce zubních protéz, a Hilti Aktiengesellschaft, jež je významným výrobcem elektrického ručního nářadí a předním dodavatelem produktů do stavebnictví.\n\n"}
{"id": "675953", "url": "https://cs.wikipedia.org/wiki?curid=675953", "title": "Welcome 2 My Nightmare", "text": "Welcome 2 My Nightmare\n\nWelcome 2 My Nightmare je šestadvacáté studiové album amerického zpěváka Alice Coopera, které vyšlo 13. září 2011. Jeho producentem byl Bob Ezrin.\n\n"}
{"id": "675956", "url": "https://cs.wikipedia.org/wiki?curid=675956", "title": "Mauren", "text": "Mauren\n\nMauren je obec v Lichtenštejnsku. Má přibližně 3 700 obyvatel. První písemná zmínka pochází z roku 1178, obec je zde uváděna pod názvem \"Muron\". První doklady osídlení se datují do doby 1 500 let před naším letopočtem. Ve městě se nachází památník historika a učitele Petera Kaisera (1793-1864).\n"}
{"id": "675957", "url": "https://cs.wikipedia.org/wiki?curid=675957", "title": "Volba izraelského prezidenta 1983", "text": "Volba izraelského prezidenta 1983\n\nVolba izraelského prezidenta se v Knesetu konala 22. března 1983 po vypršení pětiletého funkčního období Jicchaka Navona, který se odmítl ucházet o zvolení do druhého funkčního období. Kandidáty byli Chajim Herzog, bývalý izraelský velvyslanec při Organizaci spojených národů (OSN), a Menachem Elon, který v minulosti působil jako soudce Nejvyššího soudu. Volby byly rozhodnuty již v prvním kole, když Herzog zvítězil nejtěsnější možnou většinou 61 hlasů (ze 120členného Knesetu), zatímco Elon získal 57 hlasů.\n\n\nProhra kandidáta pravice, která měla v Knesetu většinu vyvolala mezi poslanci pravicové koaliční vlády hněv. Předseda poslanců koaličních stran Avraham Josef Šapira dokonce prohlásil, že nejméně sedm poslanců bezostyšně lhalo, když přislíbilo podporu Elonovi, kterého nominoval Likud. Tehdejší premiér Menachem Begin se pokoušel hněv v rámci koalice uklidnit, když prohlásil, že „není třeba trestat odpadlíky.“\n"}
{"id": "675959", "url": "https://cs.wikipedia.org/wiki?curid=675959", "title": "Planken", "text": "Planken\n\nPlanken je nejmenší obec v Lichtenštejnsku s 366 obyvateli. Nejvýznamnější stavbou je kaple z 18. století, přestavěná v roce 1955 architektem Felixem Schmidem. Obec je rodištěm básníka Martina Smyrka a lyžaře Andrease Wenzela.\n\nOficiální stránky města\n"}
{"id": "675965", "url": "https://cs.wikipedia.org/wiki?curid=675965", "title": "Ruggell", "text": "Ruggell\n\nRuggell je nejseverněji ležící obcí Lichtenštejnska. Nachází se při hranicích se Švýcarskem a má 1932 obyvatel.\n\nPrvní zmínka o obci se objevuje v obchodní smlouvě datované okolo roku 933, oblast byla však osídlena již v době bronzové.\n\nMezi významné památky patří např. kostel sv. Fridolína.\n\nNarodil se zde fotbalista Martin Büchel (* 1987).\n\n"}
{"id": "675966", "url": "https://cs.wikipedia.org/wiki?curid=675966", "title": "Francis Bret Harte", "text": "Francis Bret Harte\n\nFrancis Bret Harte, vlastním jménem Francis Brett Hart (25. srpna 1836, Albany, New York – 6. května 1902, Camberley, Surrey, Velká Británie) byl americký prozaik, básník, dramatik a žurnalista, který svým dílem podnítil využívání regionálních zvláštností v americké literatuře.\n\nHarte se narodil jako syn učitele, ale po otcově předčasné smrti musel přerušit školní docházku a ještě jako nedospělý si vydělávat na živobytí. Vzdělával se však sám rozsáhlou četbou, zvláště knih Charlese Dickense. Když se jeho matka znovu provdala, následoval jí roku 1854 do San Franciska. V Kalifornii však zamířil do vnitrozemí do oblasti zlatých dolů a zde se živil rozličnými zaměstnáními, snad i jako zlatokop nebo jako ozbrojený průvodce dostavníku. Brzy se však vrátil do klidnějších míst, stal se sazečem a v lokálních novinách začal publikovat své první povídky, neboť krátký pobyt v divočině mu posloužil jako literární inspirace. Roku 1857 se usídlil v San Francisku, od roku 1864 redigoval časopis \"The Californian\" a v letech 1868 až 1870 měsíčník \"The Overland Monthly\", kolem kterého se soustředila skupina spisovatelů, mezi kterými byl například také Mark Twain. V San Francisku tak vzniklo jakési lokální literární středisko, které se postupně stávalo všeobecně uznávaným, neboť po skončení občanské války byla veřejnost ve znovusjednocených Spojených státech velmi ochotná dozvídat se podrobnosti o různých regionálních zvláštnostech.\n\nHartovy povídky a novely z dob pionýrského osidlování amerického západu, z nichž mnohé lze z dnešního hlediska zařadit do kategorie westernu, měly mezi čtenáři okamžitý a veliký úspěch. Popisují v té době zcela nové prostředí kalifornských zlatokopů, využívají místního dialektu a vyznačují se humorem i sentimentalitou vyprávění, protože často zobrazují drsné mužné hrdiny se srdcem ze zlata. Tento úspěch vedl k tomu, že se Harte roku 1871 přestěhoval do Bostonu, kde mu místní měsíčník \"Atlantic Monthly\" nabídl za jeho další povídky velké honoráře. Zde však již příliš neuspěl, protože se začal opakovat a pouze napodobovat ducha svých prvních prací. Z finančních důvodů byl proto nucen přijmout v letech 1878-1880 úřad amerického konzula v německém Krefeldu, v letech 1880-1885 ve skotském Glasgowě, poté se natrvalo usídlil v Londýně, kde až do své smrti pokračoval ve své literární činnosti.\n\n\nPodle příběhů Franice Breta Harta bylo natočeno více než padesát filmových titulů, například\n\nU některých českých titulů se nepodařilo zjistit, o které originální Hartovo dílo jde.\nV letech 1924-1927 vydal pražský nakladatel Bedřich Kočí v edici \"Laciné vydání spisů Breta Harta\" (34 svazků) prakticky celé autorovo dílo:\n\n"}
{"id": "675967", "url": "https://cs.wikipedia.org/wiki?curid=675967", "title": "Aokigahara", "text": "Aokigahara\n\nAokigahara (japonsky 青木ヶ原) je les na severozápadním úpatí hory Fudži v Japonsku. Les má historickou spojitost s démony z japonské mytologie a je velmi oblíbeným cílem sebevrahů. Jen v roce 2002 bylo zaznamenáno 78 sebevražd, což les činí druhým místem s největším počtem sebevražd hned po Golden Gate Bridge v Kalifornii. Od roku 1970 pročesává každoročně les speciální jednotka hledající těla sebevrahů. Ty pak tito lidé z řad dobrovolníků pomohou i pohřbít.\n\nMísto si tím vysloužilo přezdívku \"les sebevrahů\". Stala se z něj turistická atrakce, do níž lidé nanosili kostry uhynulých zvířat či panenky bez hlav a další předměty, které mají nahánět návštěvníkům hrůzu. Nejvíce mrtvých tradičně bývá v březnu v období podávání přiznání.\n\nDo roku 1960 se jednalo jen o obyčejný les. V tomto roce ale spisovatel Seicho Matsumoto vydal román, v němž popisuje, jak lidé na toto místo odcházejí zemřít. To nastartovalo vlnu sebevražedných pokusů na tomto místě, kterým se japonské úřady snažily zabránit, nicméně odlehlý les o rozloze přibližně 35 km² nebyly schopny policejní složky účinně hlídat. Proto jim na přístupových cestách pomáhají speciální hlídky a všude v lese visí cedule povzbuzující k životu a telefonní čísla na psychology.\n\nLes se kvůli těmto skutečnostem celosvětově proslavil, jeho věhlas ještě prohloubil geolog Azusa Hayano, který o něm natočil krátký film. Jmenuje se příznačně: \"Aokigahara - les sebevrahů\".\n\nLes Aokigahara je po mostě Golden Gate druhým nejoblíbenějším cílem sebevrahů. Statistiky se liší, ale do roku 1988 zde bylo ročně zaznamenáno kolem třiceti sebevražd.\n\nV roce 2003 zde bylo nalezeno 105 těl a byl tak překonán rekord sedmdesáti osmi těl za rok v roce 2002. V roce 2010 bylo odhadnuto, že se zde pokusilo o sebevraždu 200 lidí, z čehož 50 lidí sebevraždu skutečně spáchalo.v roce 1990 zde bylo nalezeno 102 obětí. Sebevražd přibývá v březnu, v době daňových přiznání. Od roku 2011 je nejčastějším způsobem sebevraždy oběšení nebo spolykání prášků. V posledních letech místní úřady přestaly zveřejňovat statistiky a čísla, aby tak lesu snížily spojitost se sebevraždami.\n\nVysoká míra sebevražd vedla úřady k tomu, aby ke vstupu do lesa umístily ceduli, která lidi vyzývá, aby vyhledali odbornou pomoc.\n\nRoční hledání těl jsou prováděna policií, dobrovolníky a novináři od roku 1970.\n\nŘíká se, že za popularitu les vděčí románu Kuroi Jukai (Black Sea of Trees) od spisovatele Seichō Matsumoto z roku 1960. Nicméně historie lesa Aokigahara předchází vydání románu a místo bylo se smrtí spojováno už dávno předtím.\n\n\"Les sebevrahů\" najdeme v oblasti Minamitsuro na úpatí hory Fudži. Nejbližším orientačním bodem je jezero Šódži, jedno z pěti jezer v okolí hory. Nebezpečí lze spatřit v tom, že se les nachází nedaleko významných silnic směřujících do velkých měst Tokio a Jokohama.\n\nLes byl inspirací pro vznik několika filmů, včetně japonského dramatu \"Aokigahara\" (2012), amerického dramatu \"The Sea of Trees\" (2015) a amerického hororu \"Les sebevrahů\" (2016). Velšský hudebník a skladatel John Cale se lesem inspiroval k napsání písně „Nookie Wood“ ze svého alba \"Shifty Adventures in Nookie Wood\".\n\n"}
{"id": "675969", "url": "https://cs.wikipedia.org/wiki?curid=675969", "title": "SS Laurentic (1927)", "text": "SS Laurentic (1927)\n\nSS \"Laurentic\" byl parník vybudovaný v roce 1927 v loděnicích Harland & Wolff pro White Star Line. Sloužil od roku 1937 do roku 1936 a během té doby ho potkaly dvě kolize. Poté byl přestavěn na pomocný křižník, aby sloužil pro Royal Navy ve druhé světové válce. \"Laurentic\" byl torpédován německou ponorkou U-99 3. listopadu 1940 poblíž Irska, ale udržel se na hladině. Zasáhly ho ale ještě další dvě torpéda, jejichž následky se parník potopil se ztrátou 49 životů. Byl už druhou lodí White Star Line tohoto jména. První \"Laurentic\" potkal podobný osud během první světové války.\n\n\"Laurentic\" byl vybudován v loděnicích Harland & Wolff v Belfastu pod číslem trupu 470. Loď spuštěná na vodu 16. června 1927 byla poslední lodí White Star Line poháněná uhlím dvěma pístovími parními stroji a jednou parní turbínou. Dokončen byl 1. listopadu 1927.\n\n12. listopadu vyplul na svou první plavbu z Liverpoolu do Halifaxu a poté do New Yorku. Od 27. dubna 1928 sloužil na lince Liverpool - Montreal, kde zůstal až do konce své civilní služby. V lednu 1931 měl být přemístěn na linky ve Středozemním moři, ale kvůli hospodářské krizi se to ukázalo jako nevýnosné, čímž tam \"Laurentic\" přenechal potenciální cestující \"Homeriku\".\n\nBěhem své služby \"Laurentic\" dvakrát kolidoval. Poprvé 3. října 1932 s lodí \"Lurigethen\", kdy obě lodě vyvázly bez vážných poškození. Podruhé 18. srpna 1935 s lodí \"Napier Star\" společnosti Blue Star Line, kdy zemřelo 6 členů posádky \"Laurentiku\".\n\nSloučení White Star Line s Cunard Line nemělo samo o sobě na osud lodi vliv. V prosinci 1935 byl ukotven a příští září sloužil jako transportní loď pro Palestinu. Pro Cunard-White Star vykonal poslední plavbu v prosinci 1936. V roce 1937 se účastnil námořní přehlídky, kdy převážel hosty vlády. Po vypuknutí druhé světové války v roce 1939 byl zabaven Royal Navy a přestavěn na pomocný křižník pod jménem HMS \"Laurentic\". 3. listopadu 1940 byl povolán na pomoc lodi torpédované německou ponorkou. Po příjezdu byl dvakrát torpédován ponorkou U-99 pod velením Otty Kretschmera, ale torpéda minula. \"Laurentic\" odpověděl, ale po 4 hodinách bitvy ho zasáhla dvě torpéda do dna se ztrátou 49 životů z 416 lidí na palubě.\n"}
{"id": "675984", "url": "https://cs.wikipedia.org/wiki?curid=675984", "title": "Volba izraelského prezidenta 1988", "text": "Volba izraelského prezidenta 1988\n\nVolba izraelského prezidenta se v Knesetu konala 23. února 1988 po dokončení prvního pětiletého funkčního období Chajima Herzoga. Ten se rozhodl kandidovat znovu a ucházet se o zvolení do druhého funkčního období. Herzog, který byl v předchozích volbách nominován stranou Ma'arach, neměl ve volbě žádného protikandidáta, neboť Likud (toho času ve vládě společně s Ma'arachem) respektoval tradici nenominovat prezidentského kandidáta do volby, kde svůj post obhajuje stávající prezident. Herzog získal celkem 82 hlasů, 2 hlasy byly proti, 2 hlasovací lístky byly odevzdány prázdné a jeden byl neplatný.\n"}
{"id": "675987", "url": "https://cs.wikipedia.org/wiki?curid=675987", "title": "Pink Friday", "text": "Pink Friday\n\nPink Friday je debutové studiové album od zpěvačky a raperky Nicki Minaj. Vyšlo 19. listopadu 2010 za pomoci společností Young Money Entertainment, Cash Money Records a Universal Motown. Jeho deluxe edice, která vyšla zároveň s ním, zahrnuje navíc tři písně. Albu předcházely singly \"Your Love\" a \"Right thru Me\", které vyšly v červnu a září roku 2010. Dodatečně také vyšel společný počin Minaj a amerického rapera will.i.ama \"Check It Out\", který je součástí alba. Třetí singl \"Moment 4 Life\", nahraný společně s kanadským raperem Drakem vyšel v prosinci roku 2010.\n\nAlbum zahrnuje mnoho hudebních žánrů jako pop, hip-hop a R&B. Na jeho tvorbě se také podílelo široké spektrum producentů jako například J.R. Rotem, Bangladesh, Swizz Beatz, T-Minus a will.i.am. Po dlouhém očekávání a mnoha vedlejších spolupracích autorky s mnoha interprety tak konečně vyšlo její vlastní album \"Pink Friday\", které debutovalo na druhém místě americké hitparády \"Billboard\" 200. V prvním týdnu po objevení se na pultech se ho pak prodalo celých 375 tisíc kopií. Brzy na to album dosáhlo prvních příček v hitparádách a bylo společností RIAA uznáno jako platinové.\n\nMinaj album nahrávala na mnoha místech - 54 Sound Studios v Detroitu, Chalice Recording Studios v Los Angeles, Glenwood Place Studios v Burbanku v Kalifornii a další. Spolupráci na albu také potvrdil hip-hopový producent Swizz Beatz spolu s kterým Minaj připravila píseň \"Catch Me\", která se později stala bonusovým materiálem na albu. Minaj také pro \"Entertainment Weekly\" potvrdila spolupráci s producentem a členem skupiny The Black Eyed Peas will.i.amem. V rozhovoru se také vyjádřila že: “Album je mnohem více citovější, než byste mohli předpokládat, což je skvělé. Je mi jasné, že to s mým albem propojí hlavně ženy. Mám pocit, že jsem dost dlouhou dobu byla jen holka, co dělá takový malý chytlavý rap, ale teď nadešel čas říct lidem můj příběh a já ho říkám a vyprávím tím příběh každé dívky. Všechny jsme si prošly tím samým, takže své album pojímám jako velmi osobní záležitost určenou každé ženě.”\n\nJiž 3. srpna 2010 Minaj oznámila svým fanouškům, že své debutové album nazve \"Pink Friday\". Při té příležitosti uvedla: “ Abychom zachovali úžasnou tradici Černého pátku (Black Friday), tak letos k poctě mého alba trochu přepneme a nazveme ten den Růžový pátek (Pink Friday) stejně jako mé album!” Přitom také potvrdila vydání deluxe edice alba. V pátek 15. října 2010 poté vyšel oficiální obal desky, na kterém se Minaj představuje jako podivná růžovlasá panenka bez rukou. V únoru 2012 prodej v USA dosáhl 1 774 000 prodaných kusů. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci 3x platinová deska.\n\nMěsíc před vydáním alba Minaj přes sociální síť Twitter oznámila šňůru pěti koncertů pod názvem Pink Friday Tour. Tour začala ve Philadelphii 22. října a běžela až do konce měsíce, přičemž poslední vystoupení Minaj absolvovala v rodném Trinidadu a Tobagu.\n\n\n"}
{"id": "675990", "url": "https://cs.wikipedia.org/wiki?curid=675990", "title": "Crowdsourcing", "text": "Crowdsourcing\n\nCrowdsourcing (též wisdom of the crowd (moudrost davů)) je novotvar pro označení způsobu dělby práce, při které se úkol obvykle vykonávaný zaměstnanci nebo kontraktory v rámci outsourcingu zadá blíže nespecifikované skupině lidí jako všeobecná výzva. Například se veřejnost vyzve na spolupráci při vývoji nové technologie, uskutečnění designérské úlohy, zdokonalení algoritmu nebo při pomoci se zachycením, roztříděním a analýzou velkého objemu dat.\n\nTermín se stal populárním díky autorům knih a novinářům věnujícím se oblasti podnikání, kteří takto označovali trend působení masové spolupráce, která umožňuje využití technologie web 2.0 na dosahování podnikatelských záměrů. Termín i k němu odpovídající obchodní modely čelí kontroverzi a kritice.\n\nČasto se zde potvrzuje české přísloví „více hlav, více ví“. Například pokud položíte otázku skupině lidí, kteří jednotlivě jsou schopni najít správnou odpověď ve více než 50 %, tak stoupá pravděpodobnost správné kolektivní odpovědi s velikostí skupiny až ke 100 %. Tento fakt byl prokázán i empiricky. Kupříkladu skupina Hollywood Stock Exchange stanovila správnou prognózu pro 15 ze 16 držitelů Oscara.\n\nSlovo \"crowdsourcing\" poprvé použil Jeff Howe v červnu 2006 v článku pro časopis Wired. I když se jedná o nový termín, příklady crowdsourcingových projektů se uskutečňovaly už v 18. století. Roku 1714 britská vláda nabídla veřejnou odměnu za vyřešení úlohy související se zeměpisnou délkou. V 19. století byl napsaný Oxfordský slovník angličtiny i díky milionům útržků papíru s příspěvky od veřejnosti. V současnosti se používá internet na zveřejňování a správu crowdsourcingových projektů.\n\nV některých případech je práce dobře ohodnocená. V jiných případech je odměnou uznání nebo intelektuální zadostiučinění. V crowdsourcingu mohou řešení vytvářet amatéři nebo dobrovolníci pracující ve volném čase, nebo malé podniky, které nejsou dost známé na iniciování organizace.\n\n\nRozdíl mezi crowdsourcingem a obyčejným outsourcingem je v tom, že úloha nebo problém jsou zadané veřejnosti, ne jiné organizaci.\n\nEtické, společenské a hospodářské důsledky crowdsourcingu jsou předmětem široké diskuze. Například autor knih a mediální kritik Douglas Rushkoff v rozhovoru pro Wired News vyjádřil rozpolcenost termínu a jeho důsledky. Zakladatel Wikipedie Jimmy Wales je rovněž kritikem termínu. Některé zprávy se zaměřují na negativní důsledky crowdsourcingu na majitele podniků, částečně v souvislosti s tím, že projekt uskutečněný přes crowdsourcing může někdy skončit s vyššími náklady než projekt uskutečněný přes tradiční outsourcing.\n\nNěkteré nástrahy crowdsourcingu:\n\n"}
{"id": "675991", "url": "https://cs.wikipedia.org/wiki?curid=675991", "title": "Raven-Symoné", "text": "Raven-Symoné\n\nRaven-Symoné, celým jménem Raven-Symoné Christina Pearman, zkráceně často jen Raven (* 10. prosince 1985, Atlanta, Georgia, USA) je americká herečka, zpěvačka, rapperka, tanečnice, skladatelka, modní návrhářka, televizní producentka a modelka. Jako herečka a zpěvačka se stala známou svým účinkováním v \"The Cosby Show\". Ve filmu pak proslula svými ve snímcích The \"Cheetah Girls a The Cheetah Girls 2\" společnosti Disney, s Eddiem Murphym pak ve snímcích \"Dr. Dolittle\" a \"Dr. Dolittle 2\".\n\nModelingu, zpěvu a herectví se věnuje již od svého dětství, svoji kariéru zahájila již ve věku pěti let, kdy se z rodné Atlanty přestěhovala společně se svými rodiči do New Yorku.\n\n\n"}
{"id": "675992", "url": "https://cs.wikipedia.org/wiki?curid=675992", "title": "Extreme Ultraviolet Explorer", "text": "Extreme Ultraviolet Explorer\n\nExtreme Ultraviolet Explorer (EUVE) byla vědecká družice NASA, vynesená 7. června 1992 raketou Delta II z odpalovací rampy 17A na floridském kosmodromu Cape Canaveral. Délka mise byla naplánována na tři roky. Vědecké vybavení dodala \"Space Science Laboratory\" z kalifornské univerzity v Berkeley. Hlavním úkolem družice bylo přehledové mapování oblohy v oblasti extrémního ultrafialového záření (EUV) o vlnových délkách 7-76 nm, podrobný průzkum oblasti kolem ekliptiky v oboru EUV, spektroskopická sledování vybraných nebeských objektů a studium fyzikální podstaty zdrojů EUV záření. Během své mise provedla družice mapování celé oblohy a prozkoumala 801 astronomických objektů. Mise byla ukončena 31. ledna 2001 a o rok později vstoupila družice nad středním Egyptem do atmosféry a zanikla. Mise byla hodnocena jako úspěšná, protože byly splněny všechny vědecké i technologické cíle a družice výrazně přesáhla svou plánovanou životnost.\n\nEUVE byla rotací stabilizovaná družice typu MMS (Multi-mission Modular Spacecraft). Energii jí dodávaly solární panely o průměrném výkonu 1,1 kW. Pozemní řídicí středisko se nacházelo v areálu NASA Goddard Space Flight Center v Greenbelt, Maryland, později bylo řízení předáno na University of California, Berkeley, CA. Po startu byla družice umístěna na nízké oběžné dráze ve výšce 514×529 kilometrů se sklonem dráhy 28,43°.\n\n\n"}
{"id": "675996", "url": "https://cs.wikipedia.org/wiki?curid=675996", "title": "Volba izraelského prezidenta 1978", "text": "Volba izraelského prezidenta 1978\n\nVolba izraelského prezidenta se v Knesetu konala 19. dubna 1978 po vypršení prvního pětiletého funkčního období Efrajima Kacira, který se odmítl ucházet o zvolení do druhého funkčního období z důvodu nemoci manželky Niny. Jediným kandidátem byl poslanec, spisovatel a dramatik Jicchak Navon, navržený stranou Ma'arach. Ve volbě získal 86 hlasů a 23 hlasovacích lístků bylo odevzdáno prázdných. Dne 29. května téhož roku složil slavnostní přísahu a nastoupil do úřadu prezidenta.\n"}
{"id": "676001", "url": "https://cs.wikipedia.org/wiki?curid=676001", "title": "RMS Georgic (1932)", "text": "RMS Georgic (1932)\n\nRMS \"Georgic\" byla poslední loď postavená pro White Star Line před sloučením s Cunard Line. Postaven byl společně se svou sesterskou lodí \"Britannic\" v loděnicích Harland & Wolff v Belfastu a stejně jako on i \"Georgic\" byl osazen dieselelektrickým pohonem.\n\nPostaven byl v roce 1931 a na svou první plavbu na lince Liverpool - New York vyplul 25. června 1932. V roce 1933 pak nahradil \"Olympic\" na lince Southampton - New York. \"Georgic\" byl osazen vznětovými motory pohánějícími elektrické generátory. Takto vyrobený elektrický proud poháněl elektromotory, které otáčely lodními šrouby. Při zkouškách zaznamenal největší rychlost 19 uzlů a ačkoli nebyl největším zaoceánským parníkem na světě, pomohl udržet White Star Line při životě během hospodářské krize.\n\nOd ledna 1933 \"Georgic\" sloužil na trase Southampton - New York, protože jeho předchůdce Olympic už měl svá nejlepší léta za sebou. 10. května 1934 se stal součástí flotily nově vzniklé Cunard-White Star a sloužil na trase Londýn - Southampton - New York. Tím se stal největší lodí používanou na řece Temže. V srpnu 1939 se vrátil na svou původní trasu, kde vykonal pět plaveb, než byl po vypuknutí druhé světové války zabaven Royal Navy za účelem transportu jednotek.\n\n7. července 1941 \"Georgic\" kotvil v Suezském zálivu, kde byl objeven německými letadly. Na \"Georgic\" byly shozeny dvě pumy, z nichž jedna ho zasáhla. Loď zachvátil požár, který se dostal až do muničního skladu. Po jeho následném výbuchu byl vydán rozkaz opustit loď, která se zádí potopila na dno mělkých vod, kde byla zanechána než dohořela.\n\n14. září bylo zhodnoceno celkové poškození \"Georgiku\", trup byl provizorně zacelen a byla z něj vypumpována voda. Loď byla následně poslána do loděnic Harland & Wolff na opravu a přestavbu na transportní loď.\n\nPo prosinci 1944 byl opraven exteriér lodi včetně odstranění prvního komínu a zkrácení předního stěžně. \"Georgic\" pak převážel jednotky mezi Itálií, Středním východem a Indií do roku 1948, kdy byl navrácen Cunard-White Star. On i jeho sesterská loď pak až do konce své služby pluly pod vlajkou svého původního vlastníka White Star Line. Svou poslední plavbu vykonal v roce 1954 a v únoru 1956 byl sešrotován.\n"}
{"id": "676003", "url": "https://cs.wikipedia.org/wiki?curid=676003", "title": "Demjata", "text": "Demjata\n\nDemjata je obec na Slovensku v okrese Prešov. V roce 2013 zde žilo 1 076 obyvatel. První písemná zmínka o obci pochází z roku 1330.\n\nNad obcí se rozprostírá pohoří Vápeníky a protéká jí řeka Sekčov. Přes obec vede frekventované silniční i vlakové spojení mezi Prešovem a Bardejovem.\n\nV obci působí fotbalový klub FK Demjata (Futbalový Klub Demjata), založený v roce 1952.\n\n\n"}
{"id": "676005", "url": "https://cs.wikipedia.org/wiki?curid=676005", "title": "Harold v Itálii", "text": "Harold v Itálii\n\nHarold v Itálii, čtyřvětá symfonie pro sólovou violu (op. 16) v originále \"Harold en Italie, Symphonie en quatre parties avec un alto principal \" je druhá symfonie francouzského skladatele Hectora Berlioze z roku 1834.\n\n\nOd samotného názvu symfonie lze poznat úmysl skladatele. Chce vyjádřit dojmy, jakými asi působila nádherná příroda na Haroldovu povahu. Harold je zde vylíčen jako poutník, jenž prochází kouzelným okolím; je naplněn palčivou bolestí, neblahou náladou, jejímž typem se stal v literatuře \"Byron\", který mimo jiné Berlioze inspiroval svým dílem \"„Childe Harold's Pilgrimage“\". Děj zde líčí silnou a bezprostředně nevyléčitelnou bezútěšnost, vyprahlost všech zdrojů radosti, k ironisujícímu zoufalství až k zřeknutí všech duševních hnutí, po nichž Harold horoucně toužil a jež hledal.\n\nPrvní fugatové téma zachycuje Haroldovy pocity – chtěl by zaniknout v přírodě, rozplynout se, chtěl by zachytit bezprostředním citem celou soustavu abstraktních myšlenek, chtěl by ji sevřít v nekonečné oslavě. Je obklopen scenérií kouzelné krajiny a ta na něj bezpochyby doléhá.\n\nRytmus tohoto pochodu představuje periodický návrat hlasů poutníků, zpívající žalmy a přednášející modlitby. Harold je nechá mlčky jít kolem a naslouchá jim. Skladatel necharakterizuje poutníky nějak zvlášť zdůrazněnou pietou. Putují kolem jako prostí venkované, kteří plní posvátné zvyky bez jakéhokoli patosu.\n\nV této části je Harold svědkem milostné scény, jako byl předtím svědkem scény náboženské. Hned od začátku nás tato část uchvacuje nádherným, živě rytmisovaným scherzettem, které přináší serenádu. Ožívá zde žertovné šelmovství, kratochvilná veselost a kypivý sdílný humor.\n\nVěta začíná motivem orgie, který je po značnou dobu přerušován vzpomínkami z předcházejících vět, jež vystupují před Haroldovým duchem, než padne jako kořist za oběť halucinacím, zpola jako výčitky svědomí, zpola jako kajícné myšlenky. Poutník Harold se nachází v jeskyni, obklíčili ho divocí loupežníci, až nakonec zazní nečočekávaně, netušeně, bez přípravy pochod poutníků, které lze považovat za nebeské slitování.\n\n\n"}
{"id": "676009", "url": "https://cs.wikipedia.org/wiki?curid=676009", "title": "Čabraka", "text": "Čabraka\n\nČabraka nebo šabraka (z tureckého \"çabrak\") je ozdobná pokrývka na koně. Dnes se často omezuje na látkový chránič uší s ozdobnou síťkou. V architektuře je čabraka jiný název pro výzdobný prvek lambrekýn.\n\nVe vrcholném a pozdním středověku byla barevná a bohatě zdobená pokrývka samozřejmou součástí jezdecké výstroje panovníků a vysoké šlechty, a to jak v bitvách, tak také v turnajích. Bývala v heraldických barvách a se symboly majitele, kterého by jinak v brnění bylo obtížné rozeznat. Dávala se pod sedlo a pokrývala hlavu i celý hřbet koně. Takové čabraky dodnes užívají španělští toreadoři při býčích zápasech.\n\nV barokním umění se čabraka či lambrekýn, volně visící látkový závěs s třapci, často vyřezaný ze dřeva, vyskytuje jako ornament na oltářích, kazatelnách i v zámeckých prostorách.\n\nSoučasná čabraka je jakási čepice pro koně, více nebo méně ozdobná, barevná i černá. Hlavní část je zhotovena z neprodyšné látky s několika vrstvami, která chrání a hřeje uši, na něž jsou koně citliví. Upevňuje se šňůrkou, která se koni váže pod hrdlem.\nDalší většinou pletená část není vůbec nutná ale dodává čabrace pěkný vzhled a kryje vázací šňůrky.\n\nAčkoli vlastní účel této čabraky spočívá v tom, aby koním nenafoukalo do uší, užívá se i pro ozdobu, při vyjížďkách v jízdárně, na závodech i při různých jiných akcích. V letních měsících slouží i jako ochrana před dotěrným hmyzem.\n\n"}
{"id": "676012", "url": "https://cs.wikipedia.org/wiki?curid=676012", "title": "Famous in the Last Century", "text": "Famous in the Last Century\n\nFamous in the Last Century je dvacátéčtvrté studiové album anglické rockové hudební skupiny Status Quo, vydané v roce 2000. Album mělo negativní hodnocení. Jedná se o poslední album s bubeníkem Jeff Richem.\n\n\n\n"}
{"id": "676017", "url": "https://cs.wikipedia.org/wiki?curid=676017", "title": "Jaroslav Turek", "text": "Jaroslav Turek\n\nJaroslav Turek (16. února 1925, Ronov nad Doubravou – 2005, Kouřim) byl akademický malíř – krajinář, výtvarník, profesor odborného kreslení, estetik, ilustrátor a nositel ceny ministra životního prostředí za rok 2004.\n\nPřednášel na VŠZ v Českých Budějovicích, později vyučoval kresbu na grafické průmyslovce v Hellichově ulici v Praze.\n\nPocházel z oblasti Železných hor, která výrazným způsobem ovlivnila zaměření jeho tvorby. Zaujala ho stará lípa nedaleko Ronova, díky níž si začal všímat starých a památných stromů, vyhledávat je a kreslit:\n\nOriginály kreseb památných stromů, kterých autor zachytil mnoho desítek, mají formát A2 a každá autorovi zabrala zhruba 2-3 hodiny práce v terénu. Některé z nich ilustrují knihy Marie Hruškové, řada se jich objevila i v televizním pořadu Paměť stromů, především pak ty, které již neexistují (t.j. asi třetina autorova díla).\n\n\n"}
{"id": "676019", "url": "https://cs.wikipedia.org/wiki?curid=676019", "title": "Sergej Kameněv", "text": "Sergej Kameněv\n\nSergej Sergejevič Kameněv (;  Kyjev – 25. srpna 1936 Moskva) byl sovětský vojenský velitel.\n\nNarodil se do rodiny vojenských inženýrů. V roce 1898 vystudoval Vladimirský Kyjevský sbor vojenských kadetů. Téhož roku nastoupil na Alexandrovskou vojenskou školu v Moskvě. Ze školy vystoupil jako nadporučík. V roce 1907 absolvoval Nikolajevskou vojenskou akademii generálního štábu v Petrohradě. Téhož roku byl povýšen do hodnosti kapitána a sloužil u 165. luckého pěšího pluku. Přitom učil v Kyjevě na vojenské škole, kde učil taktiku a topografii.\n\nZa první světové války byl velitelem regimentu. V roce 1917 se Kameněv seznámil s kruhem lidí okolo Grigorije Zinovjeva a Lenina, o kterých řekl, že na něj \"„udělali ohromující dojem, že mu otevřeli nové obzory“\".\n\nDne 4. dubna 1917 byl Kameněv zvolen do funkce velitele 30. pěšího poltavského pluku. Během červencové krize prozatímní vlády byl spolu se Lvem Trockým zatčen. Od 25. listopadu 1917 byl náčelníkem štábu 15. armádního sboru. Do dubna 1918 byl náčelníkem štábu 3. armády, přitom byl povýšen na pozici v armádním výboru. Ke konci války bojoval proti Němcům.\n\nOd dubna 1918 byl v Rudé armádě. Od června byl velitel 1. pěší divize ve Vitebsku. S občasnými přestávkami byl v letech 1918-1919 velitelem na Volze a Uralu. Zde se ukázal v bojích proti admirálu Kolčakovi Kameněvův vojenský talent.\n\nKameněv se účastnil Polsko-sovětské války. S jeho účastí byla potlačena povstání v Karélii, Buchaře, Ferganě a Tambově.\n\nPo válce vyučoval na Frunzeho vojenské akademii a stal se sekretářem lidového komisaře vojenství a námořnictva.\n\nZemřel 25. srpna 1936 na infarkt. Urna s jeho popelem byla s vojenskými poctami pohřbena v Kremelské zdi. Krátce po jeho smrti došlo v letech 1937–1939 k vlně čistek v Rudé armádě. Kameněv byl obviněn z účasti na „vojensko-fašistickém spiknutí“ a jeho jméno bylo vymazáno z oficiální historie občanské války. Kdyby v tu dobu žil, pravděpodobně by skončil podobně jako Michail Tuchačevskij, Alexandr Jegorov nebo Jeronim Uborevič.\n\nTeprve v roce 1956 byl Kameněv rehabilitován, jeho úloha v občanské válce je však značně pozapomenuta.\n\n"}
{"id": "676020", "url": "https://cs.wikipedia.org/wiki?curid=676020", "title": "Far East Movement", "text": "Far East Movement\n\nFar East Movement je americké elektro-popové kvarteto založené v Los Angeles, v Kalifornii. Formace vznikla roku 2003 a jejími členi jsou: Kev Nish (Kevin Nishimura), Prohgress (James Roh), J-Splif (Jae Choung) a DJ Virman (Virman Coquia). Všichni jsou asijského původu (Japonsko, Filipíny, Korea, Čína). Jejich prvním výrazným počinem byla píseň \"Round Round\" k Hollywoodskému filmu \"Rychle a zběsile: Tokyjská jízda\", která se objevila na soundtracku, ve video hře i na DVD k filmu.\n\nSkupina spolupracovala také na rozličných televizních pořadech jako \"\", \"\", \"Entourage\", Gossip Girl a \"Finishing the Game\". Byli také pozváni jako účinkující na Power 106's Powerhouse 2009, což je jeden z největších hip-hopových koncertů na západním pobřeží, kde vystupovali s hvězdami jako Jay-Z, Kid Cudi, Sean Paul, New Boyz, Pitbull, Lil Jon, LMFAO, Ya Boy, Flo Rida a The Black Eyed Peas.\n\nJejich singl \"Like a G6\" obsadil první příčku US hitparády \"Billboard\" Hot 100 a stejně tak se v říjnu 2010 umístil na portálu iTunes. Far East Movement se také staly první asijsko-americkou skupinou, která se objevila v první desítce v amerických mainstreamových popových hitparádách.\n"}
{"id": "676032", "url": "https://cs.wikipedia.org/wiki?curid=676032", "title": "Annalisa Ericsonová", "text": "Annalisa Ericsonová\n\nAnnalisa Ericsonová (14. září 1913 Stockholm, Švédsko – 21. dubna 2011 Stockholm, Švédsko) byla švédská herečka známa především z účinkování ve švédských filmech v letech 1930 až 1950.\n\nHerectví začala studovat roku 1930. Její první filmový úspěch byl film \"Värmlänningarna\" roku 1932. Ve 40. letech se objevila v několika muzikálech s hercem Nilsem Poppem a tento pár se stal známým pro svoje akrobatické tancovaní.\n\nEricsonová hrála v letech 1930–1991 celkem v 58 švédských filmech. Její poslední role byla ve filmu \"Annalisa och Sven\" roku 2004.\n\n"}
{"id": "676039", "url": "https://cs.wikipedia.org/wiki?curid=676039", "title": "Nosál", "text": "Nosál\n\nNosál může být:\n\n\n"}
{"id": "676041", "url": "https://cs.wikipedia.org/wiki?curid=676041", "title": "Volba izraelského prezidenta 2007", "text": "Volba izraelského prezidenta 2007\n\nVolba izraelského prezidenta se v Knesetu konala 13. června 2007. Důvodem této předčasné volby byla obvinění dosavadního prezidenta Moše Kacava ze znásilnění, vynucování si sexuálního styku, sexuálního obtěžování, maření vyšetřování, zneužití úřední moci atd. Kacav však odmítl rezignovat, nicméně Knesetem mu bylo schválené tříměsíční pozastavení funkce, během nichž působila jako úřadující prezidentka předsedkyně Knesetu Dalia Icik. V březnu 2007 přežil pokus o impeachement, avšak 1. července 2007 (dva týdny po volbách) rezignoval a stal se k roku 2011 druhým izraelským prezidentem, který takto opustil svou funkci. V březnu 2011 byl za výše uvedené trestné činy odsouzen k sedmi letům odnětí svobody.\n\nV prezidentské volbě se utkali celkem tři kandidáti, a to Šimon Peres (Kadima), Re'uven Rivlin (Likud) a Colette Avital (Strana práce). V prvním kole volby se žádnému z kandidátů nepodařilo získat většinu ve 120členném Knesetu. Do druhého kola postoupil jen Peres, jelikož Rivlin i Avital své kandidatury stáhli. Ve druhém kole získal 86 hlasů pro a 23 proti.\n\n\nV souvislosti s kandidaturou byli dále zmiňováni Benjamin Ben Eliezer (Strana práce), Dalia Icik (Kadima), Jisra'el Me'ir Lau či Me'ir Šamgar.\n"}
{"id": "676052", "url": "https://cs.wikipedia.org/wiki?curid=676052", "title": "Wendell Meredith Stanley", "text": "Wendell Meredith Stanley\n\nWendell Meredith Stanley (16. srpna 1904 Ridgeville – 15. června 1971 Salamanca) byl americký biochemik a virolog, který v roce 1946 spolu s Jamesem Sumnerem a Johnem Northropem získal Nobelovu cenu za chemii za „přípravu enzymů a virových proteinů v čisté formě“.\n\nZískal titul B.S. v chemii na Earlham College. Poté studoval na Univerzitě v Illinois, kde v roce 1927 získal titul M.S. a o dva roky později Ph.D. v chemii.\n\nChvíli pracoval s Heinrichem Wielandem v Mnichově a do Spojených států se vrátil roku 1931. Poté až do roku 1948 pracoval na Rockefellerově institutu. Později se stal profesorem biochemie na Kalifornské univerzitě v Berkeley.\n\nV roce 1935 krystalizoval virus tabákové mozaiky, který způsobuje chorobu tabáku, a izoloval z něho nukleoprotein.\n\nV roce 1946 získal Nobelovu cenu za chemii. Bylo mu uděleno několik čestných titulů z amerických i zahraničních univerzit, např. z Harvardu, Yaleu, Princetonu a Pařížské univerzity.\n\nV roce 1929 se oženil s Marian Staples, s kterou měl později tři dcery a jednoho syna.\n\n"}
{"id": "676067", "url": "https://cs.wikipedia.org/wiki?curid=676067", "title": "Vídeňský trojlístek", "text": "Vídeňský trojlístek\n\nDo spolku Vídeňský trojlístek (1897–1903) patřili rakouští fotografové Heinrich Kühn, profesor Hans Watzek a Hugo Henneberg. Hlásili se k piktorialismu a byli zastánci uznání fotografie jako uměleckého výrazového prostředku. Vylepšili kombinovanou techniku vícenásobné vrstvené gumy – gumotisk, což umožnilo dříve netušeným způsobem tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky. Pro jejich díla je často typická malířská neostrost, obzvláště u jejich náladových snímků krajin.\n\nVšichni tři umělci se seznámili díky Klubu amatérských fotografů ve Vídni („Club der Amateurphotographen in Wien\" přejmenovaný v roce 1893 na „Wiener Camera Club\"), kde byl Hans Watzek od roku 1893 až do své smrti členem představenstva.\n\nSpolek \"Vídeňský trojlístek\" vznikl roku 1897, v němčině zněl název „Wiener Kleeblatt\" nebo obecněji „Wiener Trifolium\". Jejich díla byla signována třemi jetelovými lístky jako vyjádření jejich společné práce. Fotografové organizovali společné výstavy, pořádali turné po Německu, Itálii a Nizozemsku. Jejich tvorba mimo jiné ovlivnila dílo rakouského fotografa českého původu Rudolfa Koppitze.\n\nWatzek s Hugo Hennebergem a Heinrichem Kühnem vylepšili kombinovanou technikou vícenásobné vrstvené gumy – gumotisk. To umožnilo dříve netušeným způsobem tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky.\n\n\"Po nesčetných pokusech… vylepšili jednoduchou metodu gumotisku a vynalezli kombinovaný tisk.\" Jejich krédem bylo, že by se fotografie měla brát vážně vedle malířství jako umělecká forma. Pro díla \"Trojlístku\" jsou proto často typická malířská neostrost, obzvláště u jejich náladových snímků krajin.\n\nWatzek, Henneberg a Kühn podnikali pravidelné studijní cesty, mimo jiné k Bodamskému jezeru, Gardskému jezeru, k Severnímu moři nebo do Tyrolska, kde hledali vhodné motivy pro své krajinářské snímky.\n\nPředčasná smrt Hanse Watzka na onemocnění cév v roce 1903 vedla k rozpuštění Vídeňského trojlístku a také Hugo Henneberg se přestal fotografii věnovat.\n\n"}
{"id": "676080", "url": "https://cs.wikipedia.org/wiki?curid=676080", "title": "Výsadková loď", "text": "Výsadková loď\n\nVýsadková loď je druh válečných lodí, schopných provádět a podporovat obojživelné operace. Vylodění je komplexní operací zahrnující námořní, vzdušný i pozemní komponent, umožňující přepravu, vylodění, podporu a zajištění celé operace. Výsadkové lodě jsou často schopné fungovat jako velitelské lodě a jsou vhodné rovněž pro humanitární operace v místech přírodních katastrof (vysoká přepravní kapacita, palubní nemocnice atd.).\n\nVyloďovací operace probíhaly už od starověku, byly ale pro ně původně používány obvyklé existující typy lodí. První velkou moderní vyloďovací operací byla bitva o Gallipoli za první světové války, přičemž za druhé světové války se rozsáhlé vyloďovací operace a pro ně vyvinuté výsadkové lodě, staly důležitým faktorem vítězství Spojenců nad zeměmi Osy (platí to především pro Pacifik, kde americká námořní pěchota postupovala od ostrova k ostrovu). Během takových operací výsadkové lodě přes moře přepravily armádní jednotky, které nedaleko pobřeží přestoupily do vyloďovacích člunů, jež je dopravily na břeh (pluly přitom ale dosti pomalu). Tehdy se ještě používalo nemálo upravených lodí jiných kategorií, objevovaly se ale již nové typy, jako je například tanková výsadková loď, která je schopná dopravit těžkou techniku přímo na pobřeží či výsadková doková loď, vypouštějící čluny s technikou přímo z palubního doku. Kategorií blízkou výsadkovým dokovým lodím jsou tzv. Amphibious Transport Dock (americké označení je LPD – \"Landing Platform Dock\"). Tato plavidla jsou rovněž vybavena prostorným dokem a palubou pro provoz vrtulníků, je u nich ale upřednostněna letecká složka a jsou vybaveny hangárem.\n\nDůležitým faktorem rozvoje výsadkových lodí se stal vývoj vrtulníků. Ty umožnily rychlou a flexibilní přepravu vojáků vzduchem, měly však vždy jen omezenou nosnost, která nestačila pro tanky a další těžkou techniku. Z letadlových lodí se tak vyvinula plavidla mající kapacitu pro výsadky techniky a nákladu pomocí vyloďovacích člunů (operujících často z palubního doku), ovšem zároveň provozující palubní vrtulníky. Klasické letadlové lodě, upravené pro výsadky speciálních jednotek pomocí vrtulníků, nasadili poprvé Britové během Suezské krize v roce 1956. V daleko větší míře pak byly vrtulníkové výsadkové lodě využívány americkým námořnictvem ve Vietnamu (USA mají dodnes největší námořní výsadkové síly).\n\nModerní americké pojetí v současnosti kombinuje rychlá výsadková vznášedla Landing Craft Air Cushion a transportní vrtulníky, což jeho silám umožňuje provádět výsadky na 70% světového pobřeží. Výsadek přitom probíhá mnohem rychleji než při použití vyloďovacích člunů a samotné výsadkové lodě se díky použití vznášedel a vrtulníků mohou během nasazení pohybovat v relativním bezpečí za horizontem.\n\n"}
{"id": "676081", "url": "https://cs.wikipedia.org/wiki?curid=676081", "title": "The Hole (album)", "text": "The Hole (album)\n\nThe Hole je studiové album nizozemské hard rockové hudební skupiny Golden Earring, vydané v roce 1986.\n\nVšechny skladby napsali Barry Hay a George Kooymans, pokud není uvedeno jinak.\n\n\n\nHosté\n"}
{"id": "676082", "url": "https://cs.wikipedia.org/wiki?curid=676082", "title": "Nikolaj Judenič", "text": "Nikolaj Judenič\n\nNikolaj Nikolajevič Judenič (; – 5. října 1933) byl ruský generál a jeden z nejúspěšnějších generálů carské armády během první světové války. V letech 1918-1920 bojoval proti bolševikům.\n\nJudenič se narodil v Moskvě, kde pracoval jeho otec jako úředník. Vystudoval v roce 1881 Alexandrovskou vysokou vojenskou školu a posléze Akademii generálního štábu v roce 1887. Působil jako člen imperiální gardy v Litvě do prosince 1890. V lednu 1892 byl převelen do Turkestánu a byl povýšen na poručíka. V roce 1902 byl Judenič jmenován velitelem 18. pěšího pluku, s níž bojoval ve válce s Japonskem. Ve válce byl dvakrát raněn a na jejím konci byl povýšen na generála. Od roku 1907 sloužil Judenič jako proviantní důstojník na generálním štábu kavkazského vojenského okruhu.\n\nBěhem války byl velitelem ruských vojsk na Kavkaze, kde vybojoval několik obdivuhodných vítězství nad vojsky tureckého velitele Envera Paši. Zvítězil postupně v bitvě u Sarikamiše, bitvě o Erzurum, dobyl město Trabzon a porazil Turky v bitvě o Erzicanan. Velké úspěchy ruské armády také díky podpoře místních Arménů vedly od roku 1915 k arménské genocidě.\n\nPo únorové revoluci byl Judenič na přímý rozkaz vůdce prozatímní vlády Alexandra Kerenského odvolán a předčasně penzionován. Byl dopraven z Tbilisi do Petrohradu, kde podporoval Kornilovův puč.\n\nPo říjnové revoluci utekl do Finska a zapojil do budování bělogvardějských armád. Na jaře 1919 se setkal ve Stockholmu s americkými a britskými diplomaty a dojednal s nimi omezenou podporu Američanů a Britů v boji proti bolševikům.\n\nV červnu 1919 navázal kontakt s admirálem Kolčakem, který založil v Omsku všeruskou vládu a vedl ozbrojený odpor proti bolševikům na Sibiři. Generál Judenič dostal volnou ruku v boji při Baltském moři a severozápadním Rusku a potřebné finanční prostředky. Následně se přesunul do Talinu a setkal se s generálem Rodzjankem, který vedl bělogvardějskou Severní armádu. Oba se shodli, že jejich hlavním cílem bude dobýt Petrohrad a že jejich vojsko bude formálně pod hlavičkou estonské armády. V srpnu 1919 pod tlakem britské vlády a svého klíčového spojence Estonska musel vytvořit protirevoluční \"Severozápadní vládu\", která se skládala z monarchistů, socialistů a menševiků. Následující dva měsíce strávil výcvikem své armády. V září 1919 mu byla k dispozici dobře vycvičená armáda o počtu 17 000 mužů s 53 děly a 6 tanky.\n\nV říjnu 1919 se vrhla jeho armáda na Petrohrad. Město bylo v té době jen lehce bráněno, protože Rudou armádu zaměstnával boj na jiných frontách (především na Sibiři a Ukrajině). Judeničův přítel z carské armády finský generál Mannerheim naléhal na finskou vládu, aby se k útoku připojila. Finská vláda, ale podmínila účast svých vojsk v útoku na Petrohrad potvrzením nezávislosti Finska bělogvardějci. Admirál Kolčak, který byl hlavou bělogvardějců, ale tak nehodlal učinit, a tak byla Mannerheimova prosba odmítnuta.\n\nSeverozápadní armáda zatím dobyla Kingisepp a Gatčinu, ale nepodařilo se jí přerušit vlakové spojení mezi Moskvou a Petrohradem. Bolševici tak mohli poslat do města početné posily. Ty zastavily postup Severozápadní armády na konci října 1919 a v listopadu 1919 byli už značně demoralizovaní bělogvardějci zatlačeni zpátky na území Estonska. Vrchní velení estonské armády, díky zápornému vztahu bělogvardějců k nezávislosti nově vzniklých států, zbytky ustupující Judeničovy armády odzbrojili a internovali. V lednu 1920 uzavřelo Estonsko příměří se sovětským Ruskem a bolševici se zavázali uznat estonskou nezávislost. 28. ledna 1920 se Judenič pokusil neúspěšně uprchnout z Estonska s veškerými financemi Severozápadní armády. Byl zadržen generálem Bułak-Bałachowiczem společně s estonskou policií. Při zadržení měl u sebe 227 000 britských liber, 250 000 estonských marek a 110 000 000 finských marek. Peníze byly zabaveny a vyplaceny zbývajícím vojákům Severozápadní armády jako poslední plat. Byl následně uvězněn, ale na nátlak britské vlády byl záhy propuštěn a emigroval do Francie.\n\nPo válce nehrál žádnou důležitou roli mezi ruskou emigrací. Usídlil se na Francouzské riviéře, kde taky v roce 1933 nedaleko Cannes ve věku 71 let zemřel.\n\n\n"}
{"id": "676083", "url": "https://cs.wikipedia.org/wiki?curid=676083", "title": "Muškát", "text": "Muškát\n\nMuškát může být:\n\n\n"}
{"id": "676084", "url": "https://cs.wikipedia.org/wiki?curid=676084", "title": "Jiříkovský", "text": "Jiříkovský\n\nPříjmení Jiříkovský, přechýleně Jiříkovská, nosí více různých osobností:\n\n\n\n"}
{"id": "676085", "url": "https://cs.wikipedia.org/wiki?curid=676085", "title": "Perfect Remedy", "text": "Perfect Remedy\n\nPerfect Remedy je devatenácté studiové album anglické rockové hudební skupiny Status Quo, vydané v roce 1989.\n\n\n\n"}
{"id": "676087", "url": "https://cs.wikipedia.org/wiki?curid=676087", "title": "Mobilní terminál", "text": "Mobilní terminál\n\nMobilní terminál je mobilní počítač používaný v logistice při skladovém hospodářství, ve vozidlech pro monitoring a navigaci, při evidenci majetku apod. Průmyslový mobilní terminál bývá obvykle vybaven integrovanou čtečkou čárových kódů. \nNejčastějšími operačními systémy používanými v mobilních terminálech jsou Windows CE a Windows Mobile.\n\nMobilní terminál obsahuje displej (dotykový nebo nedotykový) pro zobrazení informací a klávesnici pro vstup dat. Prostřednictvím integrovaných konektorů nebo bezdrátových technologií lze k mobilnímu terminálu připojit periférie, jako tiskárny, sluchátka apod. Využívané bezdrátové technologie obvykle zahrnují Wi-Fi 802.11a/b/g, Bluetooth, případně IrDA. Mobilní terminály vybavené WWAN datovým adaptérem (eGPRS, HSDPA,…) lze využívat pro mobilní konektivitu a sběr dat kdekoliv v terénu.\n"}
{"id": "676091", "url": "https://cs.wikipedia.org/wiki?curid=676091", "title": "The Sabbath Stones", "text": "The Sabbath Stones\n\nThe Sabbath Stones je kompilační album anglické heavy metalové skupiny Black Sabbath, vydané v roce 1996 u IRS Records.\n\n\n"}
{"id": "676100", "url": "https://cs.wikipedia.org/wiki?curid=676100", "title": "Four Lovers", "text": "Four Lovers\n\nThe Four Lovers byla americká rhythm and bluesová hudební skupina, založená v roce 1956. Skupina se rozpadla v roce 1960.\n"}
{"id": "676102", "url": "https://cs.wikipedia.org/wiki?curid=676102", "title": "Vůz Ddax784 ČD", "text": "Vůz Ddax784 ČD\n\nPřípojný vůz řady Ddax (číslovaný v intervalu 50 54 95-29, dříve též označen řadou 013) byl dvounápravový zavazadlový vůz lehké stavby Českých drah, sloužící k přepravě jízdních kol na neelektrifikovaných tratích především s motorovými vozy řady 810.\nPřípojné vozy Ddax vznikly rekonstrukcí z vozů řady Btax v počtu 6 kusů v tehdejším DKV České Budějovice. Z původního vozidla byla demontována většina lavic pro sezení (zůstalo pouze 5 míst k sezení), které byly nahrazeny stojany pro jízdní kola. Manipulaci s jízdními koly, příp. dalšími spoluzavazadly prováděl zaměstnanec dopravce. Z toho důvodu nenašla tato řada praktické využití v provozu (na rozdíl od vozů řad Bdtax a BDtax).\n\nK 1.1.2009 se ve stavu nacházel poslední vůz; ostatní vozy již byly zrušené, prošly úpravou na vozy řady BDtax nebo prošly rekonstrukcí na nemotorové vozy jednotek řady 814. Tento vůz, úředně zrušený, se nacházel odstavený v DKV Česká Třebová, kde čekal ve skupině vozů určených k fyzické likvidaci; v roce 2013 byl poslán k sešrotování do Ostravy-Heřmanic v rámci fyzické likvidace větší skupiny vozů (především řady Btax).\n\n\n"}
{"id": "676103", "url": "https://cs.wikipedia.org/wiki?curid=676103", "title": "Kyselina tetrahydrofolová", "text": "Kyselina tetrahydrofolová\n\nKyselina tetrahydrofolová (též k. tetrahydrolistová), resp. tetrahydrofolát (THF) či také tetrahydropteroylglutamát, je biologicky významný derivát kyseliny listové (vitamínu B), který funguje jako kofaktor celé řady enzymů (především transferáz) v tělech organismů včetně člověka. THF vzniká z kyseliny listové dvojitou redukcí pomocí enzymu dihydrofolátreduktázy. Řadí se mezi pteridiny. Chemicky je složen u 6-methylpterinové části, na níž je přes \"p\"-aminobenzoovou kyselinu navázáno za sebou několik glutamátových zbytků.\n\nRostliny a některé mikroorganismy jsou THF schopné vyrábět, pro zbytek organismů je THF esenciální látkou (resp. je jí kyselina listová) a dá se považovat za vitamín. Hlavní funkcí tetrahydrofolátu v organismu je účast v enzymatických reakcích, kdy je přenášen jednouhlíkatý štěp. THF je schopen přijmout a zase odevzdat například methylové, methylenové, formylové, formiminové a methenylové zbytky, má tedy velmi široké spektrum působnosti. Navíc je možné v průběhu reakce tyto zbytky různě redukovat či oxidovat.\n\nČlověk není schopen v těle vyrábět vlastní THF, zatímco patogenní bakterie tuto schopnost mají. Toho se využívá v léčbě bakteriálních onemocnění pomocí sulfonamidů. Ty jsou totiž pro bakterie k nerozeznání podobné \"p\"-aminobenzoové kyselině. Bakterie se je pokouší včlenit do molekuly budoucích THF, ale výsledkem je nefunkční kofaktor. Sulfonamidy jsou tedy tzv. kompetitivními inhibitory enzymů podílejících se na syntéze THF.\n"}
{"id": "676106", "url": "https://cs.wikipedia.org/wiki?curid=676106", "title": "Den (rozcestník)", "text": "Den (rozcestník)\n\nDen může být:\n\n\n\n\n"}
{"id": "676107", "url": "https://cs.wikipedia.org/wiki?curid=676107", "title": "THF", "text": "THF\n\nTHF může být:\n\n\n"}
{"id": "676124", "url": "https://cs.wikipedia.org/wiki?curid=676124", "title": "Taragon", "text": "Taragon\n\nTaragon je EP německé power metalové skupiny Freedom Call. EP bylo vydáno 20. listopadu 1999 společností NTS Records. V roce 2004 bylo znovu vydáno jako část koncertního alba Live Invasion.\n\n\n"}
{"id": "676127", "url": "https://cs.wikipedia.org/wiki?curid=676127", "title": "First (album, David Gates)", "text": "First (album, David Gates)\n\nFirst je debutové sólové studiové album Davida Gatese, frontmana hudební skupiny Bread.\n\nVšechny skladby napsal David Gates.\n\n"}
{"id": "676128", "url": "https://cs.wikipedia.org/wiki?curid=676128", "title": "The David Gates Songbook", "text": "The David Gates Songbook\n\nThe David Gates Songbook je kompilační album frontmana skupiny Bread Davida Gatese, vydané v roce 2002.\n\n"}
{"id": "676129", "url": "https://cs.wikipedia.org/wiki?curid=676129", "title": "Baby I'm-a Want You (album)", "text": "Baby I'm-a Want You (album)\n\nBaby I'm-a Want You je čtvrté album rockové hudební skupiny Bread, vydané v roce 1972. Jedná se také o první album, na kterém se podílel klávesista Larry Knechtel.\n\n\n"}
{"id": "676130", "url": "https://cs.wikipedia.org/wiki?curid=676130", "title": "Alexandr Charlamov", "text": "Alexandr Charlamov\n\nAlexandr Valerjevič Charlamov (Александр Валерьевич Харламов; * 23. září 1975, Moskva) je bývalý ruský hokejový útočník.\n\nS hokejem začínal v rodném městě v týmu HC CSKA Moskva, kde debutoval v ruské nejvyšší lize v sezóně 1992/1993 kdy za tým odehrál 42 zápasů. V následující sezóně hrával v lize IHL v týmu Russian Penguins ale po dvanácti odehraných zápasech se vrátil zpět do týmu CSKA Moskva kde dohrál sezónu. Poté byl draftován v NHL v roce 1994 v 1. kole (celkově 15.) týmem Washington Capitals. Na následující sezónu 1994/95 zůstal ještě v týmu CSKA Moskva kde odehrál celou sezónu a v mistrovství světa juniorů pomohl vybojovat stříbrné medaile. Po mistrovství světa juniorů odešel do zámoří do farmářského týmu Washington Capitals v Portland Pirates kde strávil dvě sezóny (1995/97) a v následujících dvou sezónách (1997/99) byl poslán do nižší zámořské ligy ECHL do týmu Hampton Roads Admirals kdy s týmem v sezóně 1997/98 vyhrál Kelly Cup a na závěr sezóny přestoupil do ligy WCHL do týmu Bakersfield Condors kde dohrál sezónu a v následujícím ročníku 1999/2000 se vrátil zpět do vlasti do týmu HC Dynamo Moskva kdy týmu pomohl stát se mistrem ruské superligy. Na novou sezónu 2000/01 začal v týmu SKA Petrohrad ve kterém odehrál 14 zápasů základní části, poté se vrátil zpět do mateřského týmu ve kterém odehrál pouhých tři zápasy. Sezónu 2001/02 hrával ruské vyšší lize v týmu Viťaz Čechov ve kterém odehrál 34 zápasů v nichž vstřelil jen jeden gól. Poslední dvě sezóny (2002/04) strávil v týmu SKA Petrohrad kdy v roce 2004 oznámil konec aktivní kariéry.\n\nJeho otec Valerij Charlamov byl nejlepším sovětským hokejistou.\n\n"}
{"id": "676131", "url": "https://cs.wikipedia.org/wiki?curid=676131", "title": "Baby I'm-a Want You", "text": "Baby I'm-a Want You\n\n\"Baby I'm-a Want You\" je píseň americké pop rockové hudební skupiny Bread, kterou napsal její frontman David Gates v roce 1971. Píseň vyšla na stejnojmenném albu v roce 1972.\n"}
{"id": "676135", "url": "https://cs.wikipedia.org/wiki?curid=676135", "title": "Aubrey (píseň, Bread)", "text": "Aubrey (píseň, Bread)\n\n„Aubrey“ je píseň, kterou napsal David Gates, frontman skupiny Bread. Píseň vyšla na albu \"Guitar Man\" v roce 1972. Singl vydržel 11 týdnů v Billboard Hot 100 na 15 pozici.\n"}
{"id": "676138", "url": "https://cs.wikipedia.org/wiki?curid=676138", "title": "Krytá pletenina", "text": "Krytá pletenina\n\nKrytá pletenina (angl.: \"plated jbutted fabric\", něm.: \"plattierte Maschenware\") je zátažná nebo osnovni pletenina s očky ze dvou nebo více niti, které leží nad sebou tak, že je na určitém úseku pleteniny úplně (nebo z větší části) viditelná jen \"krycí nit\". \n\nKrytá pletenina se dá zhotovit ve všech základních vazbách, podle účelu použití se obvykle rozlišuje \n\nDají se vyrábět na plochých a okrouhlých strojích i na kotonových stávcích.\nNa zátažných pletacích strojích se obě niti kladou do pletacích jehel speciálním vodičem a základní nit nebo se klade krycí a základní (krytá) nit odděleně. \n\nU jednolícních vazeb je krycí nit viditelná hlavně na lícní straně pleteniny, u oboulícních a interlokových vazeb překrývá krycí nit základní nit na obou stranách. \n\nKrytí dá provádět v několika variantách, např.: \nV osnovních pleteninách se tvoří krytá očka tzv. dvojitou vazbou. V jednom očku se sbíhají dvě dílčí vazby.\n\nPříklady: dvojitý trikot, dvojitý atlas apod. \n\n- s rubní stranou z hřejivých nebo savých materiálů, tzv. \"double-face\")\n\n- kombinace elektricky vodivých a nevodivých materiálů )\n\n"}
{"id": "676139", "url": "https://cs.wikipedia.org/wiki?curid=676139", "title": "Dallas Cowboys", "text": "Dallas Cowboys\n\nDallas Cowboys je profesionální klub amerického fotbalu, v současné době je členem East Division (Východní divize) National Football Conference (NFC, Národní fotbalové konference) National Football League (NFL, Národní fotbalové ligy).\n\nJejich sídlo se nachází v Irvingu, předměstí města Dallas (stát Texas). Domácí zápasy hrají od roku 2009 na Cowboys Stadium v Arlingtonu, předměstí Fort Worthu. Cowboys rozšířili jako nový tým řady NFL v roce 1960. Silné nacionální cítění klubu nejlépe dokazuje rekord NFL v počtu 160 za sebou jdoucích vyprodaných utkání. Tato série začala v roce 1990 a zahrnuje 79 domácích utkání na předchozím stadionu Cowboys, Texas Stadium, a 81 utkání venku. Klub se s Pittsburgh Steelers dělí o rekord v počtu účastí v Super Bowlu (8), což potvrzuje také nejvíce konferenčních titulů NFC (8). Cowboys jsou rovněž jediným týmem z celé NFL, kterému se ve dvaceti za sebou jdoucích sezónách (1966 - 1985) podařilo dosáhnout kladného počtu vítězství, přičemž se pouze dvakrát (1974 a 1984) nedostali do play-off. Je to jedna z nejdelších vítězných sérií ve všech profesionálních sportech a pravděpodobně zůstane navždy nepokořena.\nČlánek časopisu Forbes z 2. září 2009 hodnotí Cowboys jako nejcennější značku ve světě sportu v USA a druhou nejcennější na světě za Manchesterem United z anglické Premier League s odhadovanou hodnotou přibližně 1,65 miliardy dolarů, před Washingtonem Redskins (1,5 miliardy) a New England Patriots (1,361 miliardy). Jsou také nejbohatším týmem v NFL, jejich roční příjmy dosahují téměř 269 milionů amerických dolarů.\n\n\n\nHráči draftovaní v prvním kole za posledních deset sezón:\n\n"}
{"id": "676141", "url": "https://cs.wikipedia.org/wiki?curid=676141", "title": "Charles Bukowski (kniha Barryho Milese)", "text": "Charles Bukowski (kniha Barryho Milese)\n\nCharles Bukowski je životopisná kniha Barryho Milese, anglického životopisce o americkém kultovním spisovateli Charlesi Bukowském.\n\nKniha vyšla v roce 2005 v londýnském nakladatelství Virgin Books.\nFotografii, jež byla použita na obálce pořídil přítel Charlese Bukowského Michael Montfort.\n\nČesky knihu vydalo nakladatelství Volvox Globator v roce 2008.\n\nBarry Miles byl nepřehlédnutelnou postavou londýnského kulturního dění šedesátých let, přátelil se s Beatles, Frankem Zappou, Andy Warholem i s celou řadou protagonistů \"beat generation\" - např. s Williamem Burroughsem či Allenem Ginsbergem. S Charlesem Bukowským se seznámil jako s autorem z cyklostylovaných amatérských časopisů, které prodával ve svém londýnském knihkupectví Indica. Poprvé se setkali v roce 1969 v Los Angeles, kdy Miles v rámci projektu Zapple natočil Bukowského první autorská čtení.\n\nKniha se v jedenácti kapitolách snaží o ucelený náhled na svérázného autora a opírá se vedle písemných pramenů o celou řadu novinářských a přátelských rozhovorů. Citace a zdroje jsou uvedeny od strany 356.\n\nV jednom velmi zajímavém rozhovoru s novináři Davidem Andreonem a Davidem Bridsonem (z roku 1990) Charles Bukowski objasňuje svůj přístup k psaní. Není si jist, zda to, co píše, může něco vyjasnit či vysvětlit, ale cítí se líp, když to napíše. Tvorba je reakce na skutečnost. Když se něco přihodí, člověk - je-li spisovatelem příhodu po čase zpracuje do literární formy. Vytváří se tak jistý ozdravný proces, vroucnost, povznesená nálada či jak to nazvat, při čemž vzniká intenzivní pocit štěstí. Autor tvrdí, že i ve smyšleném díle, v čisté fikci, vše pochází z jakési základní skutečnosti, z nějakého dojmu či vjemu. Tvorba je svým způsobem zázrakem.\n\nÚvod (str. 7)\n1. Dům utrpení (str. 11)\n2. Náckem na střední škole (str. 50)\n3. Na cestě (str. 76)\n4. Chlastání s Jane (str. 115)\n5. Znovu za psacím strojem (str. 145)\n6. Outsider roku (str. 168)\n7. Chinaski jde na věc (str. 202)\n8. Léta slávy (str. 236)\n9. Boogie v bahně (str. 269)\n10. San Pedro (str. 294)\n11. Starý muž a jeho kočky (str. 322)\nSeznam citací (str. 357)\nPoužitá literatura (str. 403)\nRejstřík (str. 415)\n\n"}
{"id": "676142", "url": "https://cs.wikipedia.org/wiki?curid=676142", "title": "Rumble! The Best of Link Wray", "text": "Rumble! The Best of Link Wray\n\nRumble! The Best of Link Wray je kompilační album amerického kytaristy Linka Wraye. Jedná se o výběr největších hitů od vydání skladby Rumble, od roku 1958, až do roku 1976.\n\n\n"}
