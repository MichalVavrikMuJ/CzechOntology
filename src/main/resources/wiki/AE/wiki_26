{"id": "602270", "url": "https://cs.wikipedia.org/wiki?curid=602270", "title": "Bitvy v Narnii", "text": "Bitvy v Narnii\n\nTento článek pojednává o fiktivních bitvách v Narnii ze sedmidílného fantasy cyklu pro děti Letopisy Narnie od britského spisovatele Clive Staples Lewise.\n\nBitva u Beruny byla bitva, ve které figurovaly děti Pevenseiovi poté, co zemřel jejich vůdce Aslan.\nNejdříve zaútočila Jadis, ovšem první vlna bojovníků byla odražena sevřenou formací kentaurů podporovanou griffy. Druhá vlna byla zdržena Edmundovými lučištníky, dokud se do boje nezapojila sama Jadis. Dokázala zdolat zápalné šípy a pak se projevila výhoda počtu a síly magie. Petrovi lidé byli snadno pobiti a při ústupu byl on sám sražen, a aby ho zachránili, vrhli se někteří další vojáci proti Jadis. Byla ale v souboji s Oreiem mrštnější a on pak zkameněl. Edmund do situace zasáhl a přeťal jí kouzelné kopí a Jadis ho probodla. Pak se ale karta obrátila a znovuzrozený Aslan přišel s posilami, které si už poradily. Do souboje mezi Petrem a Jadis pak zasáhl Aslan a Jadis zabil. Poté, co zemřela jejich vůdkyně, se její zbývající vojáci vzdali.\n\nBitva o Archeland byla velmi krátkou bitvou, která trvala jen pár hodin. Rabadašovi šlo o to získat svou snoubenku královnu Zuzanu, která před ním uprchla z Karlomenu. Anvard měl být taktickou pozicí klíčovou pro poražení Narnie.\nRabadaš se svými muži napadl Anvard beranidlem. Nedokázali je zlomit ani Archelandští lučištníci, kteří po nich stříleli. Pak Kor doběhl do Narnie, kde prozradil Edmundovi, že Karlomenci útočí. Narniané na Rabadašovi muže vypustili šelmy, takže ti nemohli nasednout na koně a jet bojovat. Opustili beranidlo a začali bojovat. Byli však zatlačeni k hradu, kde se kryli navzájem, pak ale vyjeli z hradu Archelanďané. Poté, co padl poslední generál, se zbývající bez dalšího odporu vzdali. Byli vsazeni do vězení a Rabadaš zajat. Poté začal všechny urážet a tak ho Aslan proměnil. Poté Rabadaš uprchl.\n\nBitva za svobodu během vlády Miráze.\nNejdříve se to mělo vyřešit soubojem mezi Petrem a Mirázem, ale Telmarský šlechtic Glozzele zradil Miráze a tak se bitva rozeběhla. Zpočátku měli navrch Telmařané, ale Narniané později vedli díky znalosti terénu a skvělé přípravě. Poté se do boje připojily i Dryády a Telmařané začali prchat. Doběhli pouze k zbořenému mostu a poté se vzdali.\n\nTato bitva byla pouze ve filmu.\n\nByl to plán nejvyššího vládce Petra Vznešeného na získání svobody pro Narnijský národ. Plán spočíval v tom, že chtěli zaútočit dřív než Telmařané. Plán nevyšel, neboť princ Kaspian X. byl od začátku proti a v důležitém okamžiku zklamal. Místo aby čekal u brány, jak bylo v plánu, šel si vyřídit účty se svým strýcem lordem Mirázem. Při útěku zahynulo mnoho bojovníků.\n"}
{"id": "602273", "url": "https://cs.wikipedia.org/wiki?curid=602273", "title": "Květnatec Archerův", "text": "Květnatec Archerův\n\nKvětnatec Archerův je druh stopkovýtrusné houby z čeledi hadovkovité (Clathraceae).\n\nKožovité vajíčko kulatého či vejčitého tvaru má zhruba 2,5 až 6 cm v průměru a je skoro do poloviny ponořené v půdě. Vyrůstá z něj plodnice ve tvaru chobotnicovitých ramen dlouhých 4 až 15 cm. Ramena, kterých bývá čtyři až osm, jsou křehká, ohnutá dolů a rozprostřená rovnoměrně kolem vajíčka. Jejich barva je červená s černými skvrnami. Šlahouny jsou pokryty slizem s hnilobným zápachem, který láká hmyz roznášející výtrusy po okolí. Ačkoliv je považován za nejedlou houbu, zejména v Asii je rozšířeno pojídání jeho vajíček.\n\nVyskytuje se v hloučcích od května do října. Vyhovuje mu hlinitopísčitá, humózní, mírně kyselá půda. Lze jej najít v teplých listnatých a smíšených lesích, kde je dostatek tlejícího listí.\n\nKvětnatec je zajímavý tím, že se jedná o významný synantropní element v naší mykoflóře. Jeho domovinou je australská a tasmánská oblast, odkud však byl zavlečen ve formě spór do Evropy. Jeho první výskyt byl zdokumentován ve Francii roku 1914. V Československu byl poprvé zaznamenán v roce 1963. Stalo se tak 17. července 1963, kdy byl objeven na travnatém okraji smrčiny v údolí potoka mezi obcemi Dobročkov a Kuklov v jižních Čechách. Následně se šířil po Čechách i okolních zemích; známý je již i z Ruska. Mapování expanze květnatce Archerova v Čechách se zabýval mykolog Zdeněk Kluzák. Ještě v polovině 80. let považoval houbu za vzácnou, v roce 2012 byl její výskyt označován za roztroušený.\n\n"}
{"id": "602275", "url": "https://cs.wikipedia.org/wiki?curid=602275", "title": "Rašovický zlom - Chobot", "text": "Rašovický zlom - Chobot\n\nRašovický zlom - Chobot je přírodní rezervace v lokalitě Rašovice a Hodějice v okrese Vyškov. Rezervace byla zřízena vyhláškou Okresního úřadu Vyškov ze dne 28. června 1990. Leží jihovýchodně od města Slavkov u Brna. Důvodem ochrany je zachování společenstev stepního charakteru s výskytem suchomilných a teplomilných druhů hmyzu a rostlin. Lokalita je též místem, kde se rozmnožují obojživelníci.\n\n"}
{"id": "602283", "url": "https://cs.wikipedia.org/wiki?curid=602283", "title": "Tigery", "text": "Tigery\n\nTigery je francouzská obec v departementu Essonne, v regionu Île-de-France, 26 kilometrů jihovýchodně od Paříže.\n\nSousední obce: Étiolles, Quincy-sous-Sénart, Combs-la-Ville, Lieusaint, Saint-Germain-lès-Corbeil a Saint-Pierre-du-Perray.\n\n\"Počet obyvatel\"\n"}
{"id": "602288", "url": "https://cs.wikipedia.org/wiki?curid=602288", "title": "Itaipú", "text": "Itaipú\n\nItaipú je 2. nejvýkonnější vodní elektrárna na světě. Leží na řece Paraná, na hranicích Brazílie a Paraguaye. Výstavba byla zahájena v roce 1975 po podepsání smlouvy mezi oběma státy \"o statutu stavby jako nadnárodní nezávislé společnosti, nepatřící ani jednomu ze států.\" Stavba byla dokončena v roce 1982 (resp. začala se plnit nádrž). Její hráz je 7,76 km dlouhá a 196 metrů vysoká. Osmnáct generátorů, každý s celkovým výkonem přes 730 MW, během roku vyprodukuje přes 75 TWh elektrické energie, v posledních letech nad 92 TWh a v roce 2016 dokonce přes 103 TWh, což je největší naměřená hodnota na světě. Elektrárna pokrývá zhruba 15 % spotřeby elektrické energie Brazílie a 90 % spotřeby Paraguaye. Při napouštění přehradní nádrže došlo k zaplavení vodopádů Guaíra. Výraz Itaipu byl původně název ostrova na řece Paraně. V překladu tento název znamená \"„zpívající kámen“\".\n\n"}
{"id": "602297", "url": "https://cs.wikipedia.org/wiki?curid=602297", "title": "Petr Mudroch", "text": "Petr Mudroch\n\nPetr Mudroch (* 12. října 1978, Pardubice) je bývalý český hokejový obránce.\n\nS hokejem začínal v Pardubicích kde také debutoval v české nejvyšší lize v sezoně 1996/97. V Pardubicích odehrál 10 sezon (1996/06), v sezonách 1999/00 a 2000/01 měl střídavé starty mezi Extraligou a 1.ligou. V poslední sezoně v Pardubicích si zahrál s týmem v Super six ve kterém se jim nepodařilo postoupit do finále.\nPřed novou sezonu 2006/07 kdy mu skončila smlouva v Pardubicích podepsal smlouvu na tři roky s týmem HC Energie Karlovy Vary. V Karlových Varech odehrál 3 sezony a v sezoně 2007/08 odešel na měsíc hostování do týmu HC Znojemští Orli.\nPo skončení smlouvy podepsal roční smlouvu s týmem HC GEUS OKNA Kladno. Po skončení smlouvy přestoupil do 1. ligy do týmu KLH Chomutov. Po sezóně 2010-11 ukončil aktivní kariéru.\n\n3 sezony v Extralize se mu nepodařilo vstřelit gól na pozici obránce.\n\nPetr Mudroch byl nominován na MS 2001, ale pro potíže se zády nenastoupil k žádnému utkání. Na turnaji Baltika Cup nastoupil místo zraněného Radima Tesaříka.\n"}
{"id": "602301", "url": "https://cs.wikipedia.org/wiki?curid=602301", "title": "Étiolles", "text": "Étiolles\n\nÉtiolles je francouzská obec v departementu Essonne, v regionu Île-de-France, 26 kilometrů jihovýchodně od Paříže.\n\nSousední obce: Soisy-sur-Seine, Quincy-sous-Sénart, Évry, Tigery, Corbeil-Essonnes a Saint-Germain-lès-Corbeil.\n\n\"Počet obyvatel\"\n"}
{"id": "602309", "url": "https://cs.wikipedia.org/wiki?curid=602309", "title": "Kostel Panny Marie Pomocnice křesťanů (Zlín)", "text": "Kostel Panny Marie Pomocnice křesťanů (Zlín)\n\nKostel Panny Marie Pomocnice křesťanů se nachází na sídlišti Jižní Svahy ve Zlíně. Stavba kostela začala slavnostním výkopem v den svátku svatého Jana Bosca 31. ledna 2000. Kostel byl posvěcen 8. května 2003. Součástí kostela jsou tři zvony – Svatý Jan Bosco, Svatá Ludmila a Svatý Vojtěch. Zvony jsou zdobeny reliéfy a motivy, vztahující se k osobě podle které byly nazvány. Největší zvon Svatý Jan Bosco má průměr bezmála 1 metr a váží 535 kg. Celý areál zahrnuje kostel s 350 místy k sezení, zázemí farnosti, ubytování pro členy salesiánské komunity, klubovny, učebny, společenský sál a další prostory.\n\n\n"}
{"id": "602322", "url": "https://cs.wikipedia.org/wiki?curid=602322", "title": "The Catalyst (píseň)", "text": "The Catalyst (píseň)\n\nThe Catalyst je píseň americké rockové skupiny Linkin Park. Píseň pochází ze čtvrtého studiového alba \"A Thousand Suns\". Produkce se ujali producenti Rick Rubin a Mike Shinoda.\n"}
{"id": "602329", "url": "https://cs.wikipedia.org/wiki?curid=602329", "title": "Just a Dream", "text": "Just a Dream\n\nJust a Dream je píseň amerického hip-hopového zpěváka Nellyho. Píseň pochází z jeho šestého studiového alba \"5.0\". Produkce se ujal producent Jim Jonsin.\n"}
{"id": "602331", "url": "https://cs.wikipedia.org/wiki?curid=602331", "title": "Mezinárodní astronautický kongres", "text": "Mezinárodní astronautický kongres\n\nMezinárodní astronautický kongres (anglicky International Astronautical Congress, ve zkratce IAC) je akce, kterou pořádá Mezinárodní astronautická federace ve spolupráci s Mezinárodní astronautickou akademií. Kongres se koná každoročně od roku 1950. Jeho programem jsou jak plenární setkání, tak tematické technické přednášky o kosmonautice a souvisejícím výzkumu vesmíru.\n\n31. mezinárodní astronautický kongres se konal ve dnech 27. září – 1. října 2010 v Kongresovém centru v Praze. Zúčastnilo se jej 3 431 účastníků. Předsedou místního organizačního výboru byl ředitel České kosmické kanceláře Jan Kolář. \n\n"}
{"id": "602337", "url": "https://cs.wikipedia.org/wiki?curid=602337", "title": "Young Forever", "text": "Young Forever\n\n„Young Forever“ je píseň americké hip-hopového zpěváka Jay-Zho. Píseň pochází z jeho jedenáctého studiového alba \"The Blueprint 3\". Produkce se ujal producent Kanye West.\n"}
{"id": "602343", "url": "https://cs.wikipedia.org/wiki?curid=602343", "title": "Seznam děl Jana Bedřicha Kittla", "text": "Seznam děl Jana Bedřicha Kittla\n\nNíže jsou tematicky uspořádána známá díla skladatele Jana Bedřicha Kittla. Jen část byla za skladatelova života či později vydána (označena (*)) a rukopisy některých z nich jsou ztraceny.\n\n\n\n\n\n\n\n\n\n"}
{"id": "602350", "url": "https://cs.wikipedia.org/wiki?curid=602350", "title": "Endre Kelemen", "text": "Endre Kelemen\n\nEndre Kelemen (* 5. prosince 1947, Tura, Pest) je bývalý maďarský atlet, jehož specializací byl skok do výšky.\n\nV roce 1971 vybojoval na halovém ME v Sofii výkonem 217 cm bronzovou medaili. Stejnou výšku překonal také Jüri Tarmak ze Sovětského svazu (stříbro) a Kelemenův krajan István Major, který měl nejlepší technický zápis a získal zlato. V témže roce skončil osmý na evropském šampionátu v Helsinkách. Na halovém ME 1974 ve švédském Göteborgu obsadil 16. místo.\n\nV roce 1975 získal stříbrnou medaili na halovém ME v Katovicích, kde překonal 219 cm. Výše skočil jen československý výškař Vladimír Malý, který vybojoval titul výkonem 221 cm. O rok později reprezentoval na letních olympijských hrách v Montrealu, kde neprošel kvalifikací.\n\n"}
{"id": "602356", "url": "https://cs.wikipedia.org/wiki?curid=602356", "title": "Obrazoborci (opera)", "text": "Obrazoborci (opera)\n\nObrazoborci (v německém originále Die Bilderstürmer) je poslední opera českého skladatele Jana Bedřicha Kittla na libreto německého básníka Julia Eduarda Hartmanna čerpající z dějin nizozemského povstání proti španělům (1567). Opera byla poprvé uvedena v Praze roku 1854.\n\n\"Obrazoborci\" sklidili celkově dobré kritiky i příznivé přijetí u obecenstva, jejich ohlas však nebyl srovnatelný s úspěchem \"Bianky a Giuseppeho\". Největší výtky upoutalo nepovedené libreto, které navíc příliš připomínalo konkrétní opery Giacoma Meyerbeera. Naopak charakteristické bylo spojení bohaté instrumentace s řadou lyrických pasáží kantilénového typu, oceňovány byly i vojenské a davové scény. Po pátém představení byla opera stažena a vícekrát nebyla uvedena.\n\n(Pláň na břehu Šeldy s městem Valenciennes) Ve městě Valenciennes (1567) stojí proti sobě v konfliktu dva náboženské-politické tábory. Na jedné straně jsou to zástupci a přívrženci panujícího režimu, totiž Philipp von Adelgonde, místodržící v Henegavsku, Guasto a Alfonso, španělští důstojníci, a sociálně též, i když v pasivním postavení, Anna, \"nejbohatší dědička Nizozemska\". Na druhé straně to jsou kalvinisté a jejich vůdcové, vášnivý Guido de Bresse a temný Pérégrine Legrange se svou krásnou dcerou Clarou. Obyvatelé 17 nizozemských provincií jsou fanatizováni energií obrazoborců, proti kterým stojí jejich španělští pánové, kteří mají - tak jako místodržící Adelgonde - ke svým poddaným pohrdavý postoj. V tomto konfliktu přesto vznikne láska mezi Guastem a Clarou. Provokativně arogantní vystupování místodržitele na jedné straně a kázání kalvinistů na straně druhé vyvolají vzbouření ve městě. Dochází ke střetu, ve kterém měl být první obětí Guasto, jehož napadne Guido. Clara jej však v poslední chvíli zachrání před jistou smrtí.\n\n(Náměstí před katedrálou) V Claře probíhá vnitřní boj mezi oddaností otci a kalvinistické víře na jedné straně a láskou ke Guastovi na straně druhé. Když se však Guasto sám objeví, vyznají si oba lásku. Clařinu iluzi štěstí však zničí Guido, když odhalí, že její milý má být ještě téhož dne oddán s Annou. Kalvinisté hodlají zaútočit účastníky svatebního obřadu v katedrále, a tím si zajistit konečné vítězství. Clara ale před dveřmi chrámu zastoupí svatebnímu průvodu cestu a její varování zachrání přítomným život. Kalvinisté svůj hněv obracejí alespoň na obrazy a sochy v katedrále; Clara je stižena otcovou kletbou.\n\n(Tábor španělského vojska pod hradbami Valenciennes) Před Valenciennes táboří španělské vojsko, které má vzbouřené město ztrestat. Clara z města uprchla a hledá Guastu, je však zatčena jakožto zvěd. Guasto se z lásky ke Claře navždy vzdal Anniny ruky a nyní se od své milované dovídá o přísné vládě, kterou Guido ve městě nastolil. I Clařin otec Legrange byl uvržen do vězení za to, že chránil svou zrádnou dceru, která se nechtěla stát Guidovou ženou.\n\n(Vězení) Španělské vojsko město dobylo a Clara spěchá osvobodit otce do vězení. Šťastné shledání je otce s dcerou, kterou považoval za mrtvou, je brzy zkaleno tím, že Clara nehodlá ustoupit od své lásky ke Guastovi. Jako poslední prostředek k záchraně duše své dcery jí Legrange podá jed, který pak i sám vypije.\n\n"}
{"id": "602359", "url": "https://cs.wikipedia.org/wiki?curid=602359", "title": "Stockerau", "text": "Stockerau\n\nStockerau (česky \"Štokrava\") je město v Rakousku ve spolkové zemi Dolní Rakousko v okrese Korneuburg. Nachází se nedaleko od Dunaje na okraji Tullnské pánve, ve vzdálenosti asi 25 km severozápadně od Vídně. Žije zde obyvatel.\n\n\n\n"}
{"id": "602362", "url": "https://cs.wikipedia.org/wiki?curid=602362", "title": "Sojuz T-11", "text": "Sojuz T-11\n\nSojuz T-11 byla sovětská kosmická loď řady Sojuz, která v roce 1984 letěla k orbitální stanici Saljut 7. Na palubě byl první indický kosmonaut Rákeš Šarma.\n\nNa palubě stanice bylo poprvé 6 kosmonautů najednou a posádka Sojuzu T-11 společně se stálou posádkou stanice (Oleg Aťkov, Leonid Kizim, Vladimir Solovjov) zvládla 12 experimentů. Rákeš třikrát denně předváděl řadu pozic při cvičení jógy.\n\n\n\n"}
{"id": "602365", "url": "https://cs.wikipedia.org/wiki?curid=602365", "title": "Josef Löwy", "text": "Josef Löwy\n\nJosef Löwy (16. srpna 1834 Bratislava – 24. března 1902 Vídeň) byl rakousko-uherský malíř, vydavatel, producent a c. k. dvorní fotograf původem ze Slovenska. Ve své době patřil k nejvýznamnějším vídeňským fotografům společně s Emilem Rabendingem, Ludwigem Angererem a Victorem Angererem.\n\nJosef Löwy se v roce 1848 odstěhoval do Vídně, kde se vyučil litografii. Pak studoval malbu na Vídeňské akademii. Po škole otevřel v roce 1856 ve Vídni svůj první malířský ateliér. V roce 1859 se přestěhoval do ateliéru nového na Weihburggasse 31. V roce 1861 se připojil k Fotografické společnosti ve Vídni a v roce 1864 se podílel na první fotografické výstavě ve Vídni. Od roku 1866 do 1873 měl své letní studio v Badenu u Vídně. Od roku 1872 se zabýval metodou světlotisku a založil své průmyslové studio v okrsku Landstraße.\n\nV roce 1873 se stal členem Vídeňské asociace fotografů, která byla založena u příležitosti Světové výstavy ve Vídni. V rámci členství získal koncesi na výrobu fotografií pro výstaviště. Ve stejném roce byl na základě jeho úspěšných fotografických výstav dvorním fotografem.\n\nMimo jiné jsou známé jeho průmyslové fotografie, stejně jako jeho heliografie z 80. let. V roce 1885 založil s amatérským fotografem Josefem Plenerem institut na výrobu suchých desek. Za svou kariéru udělal ze své společnosti mezinárodně známou instituci na reprodukci fotografií. Hlavním tématem jeho fotografií byly portréty, vídeňská architektura, umění a fotografie aktů. Jeho společnost po jeho smrti převzala vdova Mathilde Löwy a v roce 1908 jeho synovec Gustav Löwy, který ji přejmenoval na \"Kunstanstalt J. Löwy\" (\"Institut umění J. Löwy\").\n\nLöwy publikoval řadu knih.\n\n\n"}
{"id": "602372", "url": "https://cs.wikipedia.org/wiki?curid=602372", "title": "Dubolka", "text": "Dubolka\n\nPřírodní památka Dubolka je vrch se soustavou tří čedičových pahorků nalézajících se v polích v okrese Jičín v Českém ráji, u obcí Ohařice a Drštěkryje, na jejich katastrálních územích. Nejvýznamnější je prostřední pahorek, na kterém žijí teplomilná společenstva vzácných rostlin a hmyzu.\n\nPahorky jsou relikty struskových kuželů miocénního stáří tvořené čedičem (nefelinický bazanit). Obklopují je jílové pískovce a vápnité jílovce české křídové pánve. Nejvyšší a nejrozsáhlejší je jižní útvar \"Dubolka\" (379 m n. m.). Explozivní brekcie přívodní dráhy přechází v nejvyšší partii do povrchových pyroklastik strombolského typu erupce. Kámen se zde dobýval v hlubokém jámovém lomu ještě v prvních desetiletích 20. století. Severně od Dubolky, směrem k silnici, se tyčí dvě méně výrazné vyvýšeniny, pravděpodobně relikty drobnějších, parazitických kuželů, taktéž později odkryty starými lomy. Západní kopec \"Špičák\" (366 m n. m.) a bezejmennou východní skalku (350 m n. m.) taktéž tvoří bazaltoidní neovulkanity (limburgit a brekcie). Tyto horniny jsou pokryty rankery s litozeměmi.\n\nV oblasti terciérních vulkanitů mezi Mladou Boleslaví a Jičínem převládají izolované výskyty vulkánů strombolského typu vyskytující se podél zlomů směru V–Z. Pouze vulkány Dubolka, Houser a Svatá Anna jsou spojeny v celek tvořící jednu soustavu přívodních kanálů.\n\nTrojice pahorků Dubolka náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Troskovická vrchovina, konkrétně její Samšinské části.\n\nZ vrchu, zejména z nejvyššího z pahorků, je výhled do značné části krajiny Českého ráje, zejména na Trosky, Prachovskou pahorkatinu a Kozákovský hřbet. Na jižních svazích Dubolky pramení rozsáhlá zdrojnice rybničního potoku Velký Porák protékající podél jižní strany celé skupiny Dubolka, Houser, Svatá Anna.\n\nNejrychlejší přístup je dojet automobilem po silnici Mladá Boleslav – Jičín do obce Drštěkryje a odtamtud pěšky polní cestou k jednotlivým pahorkům.\n"}
{"id": "602377", "url": "https://cs.wikipedia.org/wiki?curid=602377", "title": "Jacob Hilsdorf", "text": "Jacob Hilsdorf\n\nJacob Hilsdorf (1872 Bingen am Rhein – 11. ledna 1916) byl německý portrétní fotograf. Velkovévoda Ernst Ludwig mu v roce 1912 udělil titul „Großherzoglich hessischer Hofrath“ (velkovévodský hesenský radní).\n\nJacob Hilsdorf se fotografii naučil od svého otce Johanna Baptista Hilsdorfa v Bingenu na Rýně a pracoval mimo jiné také v lipském ateliéru známého fotografa Nicola Perscheida. V Lipsku se také setkal s Elisabeth Gausheovou, kterou si v roce 1897 vzal. Převzal ateliér svého otce v ulici Kapuzinerstraße v Bingenu, svého bratra Hanse Hilsdorfa, který se později také stal aktivním fotografem, najal jako asistenta.\n\nJacob Hilsdorf na přelomu století přišel do kontaktu se známými osobnostmi té doby, například se členy kruhu Stefana Georga. Fotografie malíře Melchiora Lechtera se staly mezinárodně známými po roce 1903, vytvořil portréty členů politické šlechty, ale i hudebníků, malířů a spisovatelů své doby. V roce 1912 mu velkovévoda Ernst Ludwig von Hessen-Darmstadt udělil za jeho služby titul „Großherzoglich hessischer Hofrath“ (velkovévodský hesenský radní).\n\nNa začátku 20. století začaly provázet Hilsdorfa osobní problémy. Manželství s Elisabeth Gauscheovou se rozvedlo v roce 1909 a také pozdější sňatek s Ellen Hasencleverovou o dva roky později nebyl šťastný. Od roku 1915 trpěl Hilsdorf \"duševní nemocí\" a 11. ledna 1916 spáchal sebevraždu.\n\nHilsdorfovy fotografie ve své době stály mimo výtvarné dění. Nenesly rukopis ani impresionistické povrchové struktury, ani tvrdé výrazové kontury expresionismu. Hilsdorf může být právem zařazen do proudu salónních nebo secesních fotografů, který se dobře přizpůsobil vysoké společnosti a ve své práci byl velmi nezávislý a progresivní.\n\n\n"}
{"id": "602378", "url": "https://cs.wikipedia.org/wiki?curid=602378", "title": "Milešický prales", "text": "Milešický prales\n\nMilešický prales je přírodní rezervace (ev. č. 24) na severovýchodním svahu hřebene mezi Boubínem a Bobíkem v okrese Prachatice, 2,5 km od Boubínského pralesa. Chráněné území o rozloze 9,63 ha leží v CHKO Šumava a spravuje ji Správa NP a CHKO Šumava. Rezervace byla vyhlášena v roce 1948, ovšem v roce 1965 bylo od ochrany upuštěno. V roce 1989 byla rezervace vyhlášena znovu. Předmětem ochrany je původní smíšený horský les ve stupni kyselých horských bučin s jedlí (\"Abies alba\") a klenem (\"Acer pseudoplatanus\"). \n\nPůvodní rozloha byla 19 ha, postupně byla ale zmenšována až na necelých 10 ha. Lesní porost tvoří zbytek původního přirozeného lesa se stářím 250–300 let. Prales tvoří ze dvou třetin padlé kmeny, trouchnivějící pařezy a vývraty. Území je součástí jelení obory, ale proti zvěři bylo oploceno.\n\n\n"}
{"id": "602380", "url": "https://cs.wikipedia.org/wiki?curid=602380", "title": "Rostislav Nejepsa", "text": "Rostislav Nejepsa\n\nRostislav Nejepsa (*23. březen 1989, Praha - 28. září 2010, Strančice) byl český fotbalový záložník, naposledy působící v druholigovém klubu FK Spartak MAS Sezimovo Ústí.\n\nPražský rodák působil od útlého mládí v různých mládežnických kategoriích pražské Sparty, ve které se probojoval až do druholigového B-týmu. Do \"áčka\" se však nepodíval, chodil po hostováních v Kolíně nebo Králově Dvoře. V roce 2010 pak hostoval v týmu FK Spartak MAS Sezimovo Ústí.\n\nJednalo se o levonohého hráče, který dokázal hrát na všech postech záložní řady. Vynikal ve finálních přihrávkách a jeho snem bylo zahrát si německou Bundesligu. \n\nJeho život ukončil brzy ráno 28. září 2010 u obce Strančice u Prahy střet s vlakem. S kamarádem šli po vlakových kolejích a pravděpodobně sluchátka s hudbou na jejich uších zapříčinila to, že si ani jeden nevšimli přijíždějího vlaku. Nejepsa zemřel na místě, jeho kamarád byl v šoku převezen do nemocnice. \n"}
{"id": "602381", "url": "https://cs.wikipedia.org/wiki?curid=602381", "title": "Sillitoe", "text": "Sillitoe\n\nSillitoe může být příjmení těchto osob:\n\n"}
{"id": "602383", "url": "https://cs.wikipedia.org/wiki?curid=602383", "title": "Hukvaldské panství", "text": "Hukvaldské panství\n\nHukvaldské panství (plným názvem Olomoucké knížecí arcibiskupské panství Hukvaldy, léno Koruny české, \"Olmützer Fürst-Erzbischöfliche Herrschaft Hochwald, Lehen der böhmischer Krone\") bylo panství na severovýchodě Moravského markrabství a od poloviny 13. století patřilo jakožto léno Koruny české olomouckému biskupovi (resp. po roce 1777 arcibiskupovi). V průběhu 16. století probíhal proces začleňování okolních biskupských manství do hukvaldského panství, takže na konci onoho století panství kromě hradu Hukvaldy zahrnovalo také 2 města (Ostrava a Příbor), 3 městečka (Brušperk, Frenštát a Místek) a 29 vsí. Od té doby se rozloha panství nijak zásadně nezměnila. V polovině 19. století se panství v důsledku zániku vrchnostenské správy přeměnilo na hukvaldský velkostatek.\n\nPrvním známým majitelem hukvaldského panství byl Arnold z Hückeswagen, jenž pocházel z říšského města Hückeswagen a hukvaldské léno získal od českého krále Přemysla Otakara I. za diplomatické služby prokázané v Anglii. V letech 1234–1237 již pak vystupoval jako svědek na několika listinách české provenience. Na svém nově získaném panství Arnold založil hrad Starý Jičín, jenž měl nejen upevnit Arnoldovo postavení v této oblasti, ale případně také uchránit české království před polským či uherským vpádem.\n\nPustošivému vpádu Mongolů roku 1241 se ovšem zřejmě již Arnoldově synovi Frankovi z Hückeswagen zabránit nepodařilo, což mu způsobilo značné hospodářské potíže. Snažil se je zprvu řešit nepříliš úspěšně kolonizací svého panství, nakonec však celé panství vymezené vodními toky Sedlnička, Odra, Ostravice a přibližně severním hřebenem horského pásu Moravskoslezských Beskyd prodal někdy mezi lety 1252–1258 olomouckému biskupovi Brunovi ze Schauenburku. Jihozápadní část získaného území (dnešní Příborsko, Hukvaldsko a Frenštátsko) udělil v léno zpět Frankovi z Hückenwagen, východní část (dnešní Brušpersko a Místecko) ovšem připojil k biskupským mensálním statkům.\nBruno ze Schauenburku (1245–1281) započal ve východní části, jež byla převážně zalesněná a nacházely se zde zřejmě jen vsi Staříč a Paskov, mohutnou kolonizační činnost, přičemž okolí nově založených osad často uděloval dále v léno (1267 Fryčovice, 1272 Bělá, 1277 Sviadnov). V západní oblasti Franko (již jako biskupův leník) mezitím přenesl své sídlo nejdříve do Příbora a posléze začal budovat hrad Hukvaldy (\"Huckeswalde\").\n\nNěkdy v 70. letech 13. století přejali po Frankovi léno Jindřich a Blud, kteří se roku 1285 psali \"„z Hukvald“\", což svědčí o tom, že hrad již v té době sloužil jako centrum hückewagenského léna. Vedle toho vlastnili hrad Šostýn a podněcovali zakládání nových vesnic (1294 Kozlovice (okres Frýdek-Místek), s pomocí cisterciáků roku 1302 Dětřichovice a Mniší). Také ve východní části panství pokračoval nový olomoucký biskup Dětřich z Hradce (1281–1302) v kolonizační činnosti svého předchůdce, přičemž velkou část této oblasti udělil v léno bratřím Stangům, čímž roku 1288 vznikl základ místeckého manství. Roku 1299 se zmiňuje ves Metylovice v souvislosti s osidlováním oblasti dnešního Frýdlantska, které ve 2. polovině 14. století rovněž získali v léno Stangové, čímž vzniklo místecko-frýdlantské manství.\n\nNěkdy před rokem 1316 získali hückenwagenské léno olomoučtí kanovníci Dětřich a Jindřich z Füllsteina, roku 1327 ovšem toto území držel Jindřich z Kytlic. V celém Českém království tehdy panovaly značně nestabilní poměry a také mezi držiteli hradů na hukvaldském panství se rozmáhalo loupeživé rytířství. Situace se uklidnila poté, co se moravským markrabětem stal Karel (později IV.), jenž povzbuzoval olomoucké biskupy Jana Volka (1334–1351) a Jana Očka z Vlašimi (1351–1364) v jejich snaze dostat své državy pod kontrolu. Janu Očkovi z Vlašimi se dostalo podpory také od papeže Inocence IV., jenž roku 1354 udělovat hukvaldské panství v léno a nařídil je připojit k mensálním statkům zapsáním do zemských desk. Mimo přímé vlastnictví tak zůstala pouze léna ve východní části původní državy Hückewagenů.\n\nRoku 1400 celé panství i s lény biskup Jan Mráz (1398–1403) zastavil uherskému králi Zikmundovi Lucemburskému, který jej uděloval dále v léno (např. 1438 táboritovi Janu Čapkovi ze Sán). Roku 1466 sice český král Jiří z Poděbrad hukvaldské panství pro olomouckého biskupa Tase z Boskovic (1457–1482) vykoupil, již roku 1478 tentýž biskup panství opět zastavil, tentokrát Černohorským z Boskovic. Teprve roku 1512 získal biskup Stanislav I. Thurzo (1497–1540) hukvaldské panství zpět. Olomoučtí biskupové pak měli hukvaldské panství v přímém držení nepřetržitě s výjimkou krátkého mezidobí v letech 1593–1596 a 1617.\n\nV polovině 16. století se hukvaldské panství skládalo z hradu Hukvaldy, města Ostrava, městeček Příbor, Brušperk, Frenštát pod Radhoštěm a celkem 17 vsí (část Staříče, Fryčovice, Palkovice, Tichá, část Klokočova, Mniší, část Skotnice, Lichnov, Kopřivnice, Chlebovice, Metylovice, Sklenov, Lhotka, Vlčovice, Kozlovice, Větřkovice, Drnholec). Panství navíc bylo obklopeno mnoha dalšími menšími manskými državami olomouckého biskupa a některé takové državy se nacházely i uvnitř hukvaldského panství. Olomoučtí biskupové se od poloviny 16. století snažili získat tyto statky do přímé držby a přivtělit je do větších celků. Ve své snaze byli vcelku úspěšní, a tak se součástí hukvaldského panství postupně stal Přívoz (1555), Závišice (1561), Rychaltice (1570), Véska (1577) i celé místecko-frýdlantské manství (1584).\n\nOlomoucký biskup přitom využíval zadluženosti jednotlivých manů, převod okolních manství do přímé držby biskupa a jejich přičlenění k hukvaldskému panství ovšem představovalo obrovskou zátěž pro biskupskou pokladnu, takže biskup Stanislav Pavlovský musel na konci 80. let přechodně zdvojnásobit poddanské dávky a zastavit přivtělování dalších manství.\n\nVýnosy tohoto největšího dominia olomouckého biskupa plynuly roku 1635 zejména provozování hukvaldského pivovaru, rybníkářství, prodej dřeva a z vrchnostenské palírny.\n\nRoku 1835 mělo hukvaldské panství rozlohu okolo 20 tisíc hektarů, na nichž žilo přes 32 tisíc obyvatel (z toho drtivá většina římských katolíků a jen 19 křesťanů nekatolického vyznání a 43 židů). Obyvatelstvo se dělilo na dvě etnika: Valaši obývali zejména jižní část panství, zatímco Laši severní. Valná většina mluvila moravštinou s polským či slovenským přízvukem (jen v Prchalově a Skotnicích sloužila jako mateřský jazyk němčina). Hospodářství se na hukvaldském panství kromě zemědělství zakládalo také na provozu železáren ve Frýdlantě, na Čeladné a ve Vítkovicích.\n\nV důsledku zrušení vrchnostenské správy se roku 1852 panství přeměnilo na hukvaldský velkostatek.\n\nHukvaldské panství spravoval do poloviny 18. století hejtman a poté vrchní úředník (\"Oberamtmann\"), jenž stál v čele vrchního (či vrchnostenského) úřadu (\"Oberamt\"). Tomuto úřadu byly pak podřízeny úřady další, zejména úřad justiční (\"Justizamt\"). Ucelený seznam hejtmanů a vrchních úředníků nebyl doposud sestaven, a tak Zemský archiv v Opavě sestavil alespoň tyto orientační údaje:\n\nHejtmani:\n\n\nVrchní úředníci:\n\n"}
{"id": "602384", "url": "https://cs.wikipedia.org/wiki?curid=602384", "title": "Ūla (přítok Merkysu)", "text": "Ūla (přítok Merkysu)\n\nŪla, v horním toku, na území Běloruska nazývaná Пеляса [Pěljasa] (bělorusky) nebo litevsky Pelesa (v oblasti horního toku v Bělorusku je značné procento litevského obyvatelstva), je řeka v Bělorusku a v Litvě, v Dzūkiji, v okrese Varėna, levý přítok Merkysu, do kterého se vlévá 21,8 km od jeho ústí do Němenu. Protéká (25 km) Dzūkijským národním parkem. Značná část toku prochází rozsáhlým lesním masívem jménem Gudų giria (Les/prales Bělorusů (Gudas=obyvatel Běloruska)).\n\nŪla pramení pod názvem Pelesa v Bělorusku, 4 km jih od vsi Pěljasa, (Hrodenská oblast, okres Voranava), v katastru vsi Trajhi. Teče zpočátku směrem jihovýchodním, ale u vsi Hradauščyzna se obrací (k severu) přesně do protisměru, pokračuje rovnoběžně v blízkosti s počátkem toku, dále na západ od vsi Pěljasa se stáčí na západ, po 4,5 km opět na severozápad, míjí od severu městys Pravaža, stáčí se mírným obloukem na západ a po 4 km tvoří hranici s Litvou v délce asi 2 km. Teprve od tohoto místa dostává název \"Ūla\". Za tímto hraničním úsekem vtéká na území Litvy, kde vzápětí tvoří bifurkaci - rozděluje se na řeky Ūla a Katra (podrobnější popis situace viz v článku Katra). Dále se Ūla klikatí ve směru západoseverozápadním až k obci Krokškys, kde se stáčí do směru celkově východoseverovýchodního, protéká jezerem Ūla a u obce Rudnia se opět stáčí do směru celkově západoseverozápadního, který udržuje až do soutoku s Merkysem. Za obcí Zervynos se řeka prodírá mezi navátými dunami písku.\n\n\n\nŘeka je velmi oblíbená vodáky. Při plavbě od vsi Pauosupė níže je třeba mít povolení z Dzūkijského národního parku.\n\nPodle názvu řeky se používá i vlastní jméno (lidí) Ūla. Tento název používají i různé folklorní kolektivy i jiné organizace.\n\n"}
{"id": "602386", "url": "https://cs.wikipedia.org/wiki?curid=602386", "title": "Yozgat", "text": "Yozgat\n\nYozgat je město v Turecku, hlavní město provincie téhož jména. Na konci roku 2009 zde žilo 73 835 obyvatel. Město se nachází 170 km východně od Ankary a prochází tudy hlavní spojnice mezi hlavním městem země a Sivasem.\n"}
{"id": "602388", "url": "https://cs.wikipedia.org/wiki?curid=602388", "title": "Žernoseky", "text": "Žernoseky\n\nŽernoseky mohou být:\n\nNázev je odvozen od žernovů, tedy mlýnských kamenů.\n"}
{"id": "602395", "url": "https://cs.wikipedia.org/wiki?curid=602395", "title": "Královna Viktorie (film, 2009)", "text": "Královna Viktorie (film, 2009)\n\nKrálovna Viktorie, anglicky The Young Victoria, je britsko-americký hraný film z roku 2009 režiséra Jeana-Marca Vallée s Emily Bluntovou a Rupertem Friendem v hlavní roli. Jde o historické životopisné drama, které popisuje jak mládí korunní princezny Viktorie z Kentu několik let před jejím nástupem na britský královský trůn tak i první roky její vlády po nástupu na trůn (hlavní děj snímku probíhá přibližně v rozmezí šesti let - od roku 1836 do roku 1841). Film byl celkem třikrát nominován na ocenění Americké akademie filmových umění a věd Oskar, ze tří nominací celkem získal dvě ocenění za nejlepší návrhy kostýmů a masky.\n\nEmily Bluntová byla kromě toho také nominována za roli královny Viktorie na Zlatý glóbus.\n\n\nDěj snímku začíná Viktoriiným dětstvím, které mělo jiný průběh než u ostatních dětí té doby. Viktorie, coby korunní princezna, žila úmyslně izolována od ostatního světa pouze se svojí matkou, sirem Johnem Conroyem a vychovatelkou baronkou Lehzenovou ve svém rodišti, t.j. v Kensingtonském paláci. Vzhledem k tomu, že byla jedinou dědičkou britského královského trůnu a zdraví krále Viléma IV. Britského bylo velmi chatrné, snažila se ji matka a zvláště pak její společník a rádce sir John Conroy nasilím přimět k tomu, aby v její prospěch podepsala regentství až do doby kdy dosáhne 25 let (24. květen 1844). Zároveň s tím, ji také, proti králově vůli, izolovala i od královského dvora. Do vysoké politické hry okolo ní zasahuje i belgický král Leopold I., Viktoriin strýc z matčiny strany, který do Londýna poslal na návštěvu své dva synovce z německého královského rodu Coburg-Sasko-Gotha bratry Alberta a Ernesta. Viktorii se její bratranec Albert při tomto prvním vzájemném setkání zalíbil a oba mladí lidé si začali pravidelně dopisovat. Spor o regentství vyvrcholí v okamžiku, kdy král ku příležitosti jejích 18. narozenin a nabytí plnoletosti nabídne Viktorii peníze a pobyt u svého dvora, čemuž její matka i sir Conroy opět násilně zabránili. Do konfliktu zasahoval i tehdejší předseda vlády vikomt Melbourne, který se k Viktorii choval velmi přátelsky a vstřícně, nabídl jí, mimo jiné, že pro ni sestaví tým spolupracovníků včetně nového týmu dvorních dam. Nabídl jí i své služby osobního provizorního sekretáře i tajemníka. Nicméně krátce po Viktoriiných 18. narozeninách v 20. června 1837 král opravdu zemřel a Viktorie se (teď již plnoletá) stala právoplatnou britskou královnou. Krátce poté poprvé navštívila nově vybudovaný Buckinghamský palác, který se v budoucnu stane jejím novým sídlem. Princ Albert v roce 1838 přijel na svoji druhou návštěvu do Londýna, zúčastnil se i Viktoriiny slavnostní korunovace, posléze nabídl mladé a nezkušené královně svoji osobní pomoc i společnost, ona však jeho pomoc (i přes přetrvávající vzájemné sympatie) rozhodně odmítla. Albert se vrátil přes Brusel zpět domů. Politická krize nastala na jaře 1839 ve chvíli, kdy lord Melbourne prohrál volby a Viktorie odmítla nově jmenovanému britskému premiérovi Robertu Peelovi přijmout nové dvě dvorní dámy pocházející z jeho politického tábora toryů. Lord Robert Peel za těchto podmínek odmítl demonstrativně sestavit novou vládu (mimo jé také z obavy, že za této situace, kdy jej očividně nijak nepodporuje panovnice, nebudude mít k dispozici dostatečnou parlamentní většinu) a vypukla politická i ústavní krize. Krize se v roce 1839 se přetřásala v britském tisku a přenesla se i na veřejnost a do ulic. Někteří občané ostře a hlasitě protestovali a demonstrovali proti královně. Viktorie si uvědomila, že je opravdu velmi nezkušená a politicky naivní, za této situace povolala urychleně zpět z Coburgu svého bratrance a nápadníka Alberta a nabídla mu sňatek. Po sňatku novomanželé prožívali nejprve velmi šťastné období plné vzájemné úcty a opětované lásky, které však začala brzy kalit Albertova nevytíženost i zjevná činorodost. Konečně byl zapuzen zklamaný sir John Conroy. První vzájemná hádka propukla v okamžiku, kdy královna zjistila, že se Albert snažil jednat v její prospěch samostatně a bez jejího předběžného souhlasu bez jejího vědomí. Oba manželé se usmířili až po neúspěšném atentátu na královnu, při kterém Albert Viktorii kryl svým tělem před výstřelem z atentátníkovy pistole a byl lehce zraněn. Teprve poté královnu lord Melbourne i její teta královna-vdova přesvědčí, že je nutno, aby Albertovi přenechala část svých královských povinností a umožnila mu spoluvládu. Definitivně odjela baronka Lehzenová. Viktorie nechala přinést Albertův psací stůl do své pracovny. Děj snímku končí krátce po narození 1. dítěte, princezny Viktorie. Viktorie se také konečně usmířila i se svojí matkou, vévodkyní z Kentu.\n\nDěj filmu je poměrně realistický, nicméně i zde se nachází některé úmyslné historické nepřesnosti a nepravdy:\n\n"}
{"id": "602396", "url": "https://cs.wikipedia.org/wiki?curid=602396", "title": "Barthe", "text": "Barthe\n\nBarthe je říčka v německé spolkové zemi Meklenbursko-Přední Pomořansko. Vytéká z jezera Borgwallsee blízko Stralsundu a v první půlce svého toku teče zhruba na západ. Pak se otáčí k severu, kde se nakonec vlévá do Baltského moře poblíž Barthu. Je dlouhá 34,75 km a má povodí 292 čtverečních kilometrů.\n"}
{"id": "602397", "url": "https://cs.wikipedia.org/wiki?curid=602397", "title": "Počátek (film)", "text": "Počátek (film)\n\nPočátek (v anglické verzi Inception) je americký film z roku 2010 produkce Warner Brothers s Leonardem DiCapriem v hlavní roli. Autorem, producentem a režisérem filmu je Christopher Nolan. Film zíkal celkem čtyři Oscary. Hudbu zkomponoval Hans Zimmer, trailery složil Zack Hemsey. Distribuční název byl kvůli pečlivému utajení filmu zvolen bez znalosti děje, vhodnější by byl výraz \"Vnuknutí\".\n\nTvorba začala zhruba před deseti lety, kdy Nolan napsal osmdesátistránkové filmové zpracování o zlodějích snů. Poté, co přednesl myšlenku společnosti Warner Bros. v 2001, cítil, že potřebuje mít víc zkušeností s vytvářením filmů ve velkém měřítku. Proto se rozhodl pracovat na filmech \"Batman začíná\" a \"Temný rytíř\". Strávil půl roku dolaďováním scénáře předtím, než ho Warner Bros. koupilo v únoru 2009. Natáčení začalo v Tokiu 19. června 2009 a skončilo na konci listopadu téhož roku.\n\nRozpočet činil oficiálně 160 milionů $, tato částka byla rozdělena mezi Warner Bros. a Legendary Pictures. Nolanova reputace a úspěch s \"Temným rytířem\" pomohly zajistit film s 100 miliony $ pro reklamní účely. Počátek měl premiéru v Londýně 13. července 2010 a byl distribuován do konvenčních a IMAX kin 16. července 2010, do českých kin se dostal 22. července 2010. Film obdržel pozitivní ohlasy od filmových kritiků a za první den vydělal více než 21 mil. $ a za první víkend 62,7 mil. $. Celkové tržby činily 825,5 mil. $.\n\nFilm získal celkem čtyři zlaté sošky Oscara v kategoriích: střih zvuku, zvuk, vizuální efekty a kamera.\n\nDom Cobb (Leonardo DiCaprio) a Arthur (Joseph Gordon-Levitt) jsou profesionální zloději informací. Ty získávají ve světě sdíleného snu ze svých obětí, které jsou do něj spolu s nimi zapojeny pomocí speciálního přístroje – buď poté, co sami usnou, nebo nedobrovolně, s použitím sedativ. Cobb ve snu získává důvěru a informace od snící oběti, Arthur je architekt, který vytvoří prostředí snu tak, aby vše působilo důvěryhodně a oběť netušila žádnou manipulaci. Postavy ve snu mohou cítit bolest a mohou se probudit dvěma způsoby: buď přirozeně a bezpečně, při pocitu pádu, nebo pokud v něm zemřou, kdy ovšem – pokud jsou pod sedativy – hrozí, že se po smrti propadnou do vegetativního stavu (limba), ze kterého se již nemusejí dostat. Různými experimenty Cobb zjistil, že ve snu lze pomocí stejné techniky postoupit do dalšího snu, kdy čas v každé další úrovni plyne zhruba dvacetkrát pomaleji. Cobb má též totem - drobné točící vřeténko, pomocí kterého může zjistit, zdali sní či ne (ve snu se po roztočení nezastaví a nespadne, avšak toto ví jen on).\n\nFilm začíná ve snu misí – průmyslovou špionáží – na vlivného asijského byznysmena jménem Saito (Ken Watanabe), ve kterém se Cobb a Arthur pokouší získat z jeho sejfu obálku s důležitým dokumentem. Plán zkrachuje poté, co se objeví další postava, která Arthura zajme. Mal (Marion Cotillard) je představa Cobbovy zesnulé manželky (promítá se do jeho snu jako určitý \"parazitní jev\"), která sabotuje jeho mise a pronásleduje ho v jeho vzpomínkách, jichž se Cobb nemůže zbavit. Saito následně oba překvapí, když řekne, že tato mise byla ve skutečnosti jen zkouška jejich schopností, a skutečná – mnohem náročnější – zakázka na ně teprve čeká. Cílem je Robert Fisher (Cillian Murphy), syn a dědic vlastníka obrovské energetické společnosti, jež je Saitovou konkurencí. Tentokrát ale informace nemá být čtena ale zapsána (vnuknuta) – aby zděděnou společnost rozdělil a rozprodal.\n\nCobb v minulosti spolu s Mal společně prozkoumávali nejhlubší roviny svého podvědomí a snů. Aby dokázali dlouho snít, použili sedativa a jednou ve snu zemřeli a dostali se do takzvaného \"limba\" kde si v průběhu velmi dlouhé doby vybudovali svůj svět. V limbu je člověk dokud nezemře avšak Cobb s Mal to nevěděli, proto tam žili velmi dlouho a Mal ztratila pojem o realitě. Cobb ji o tom sám nedokázal nijak přesvědčit, tak se uchýlil k tomu, že ji touhu probudit se z tohoto snu (pomocí vlastního usmrcení) implantoval stejnou technikou, která má být nyní použita na Fishera. Problém byl, že toto nutkání pronásledovalo Mal dál i poté, co se probudila do reálného světa. Zavolala si jej do horního patra hotelového pokoje, z něhož hodlala skočit a snažila se Cobba přesvědčit, aby ji následoval (pomocí falešného obvinění z domácího násilí, kterou – v obálce k otevření po její smrti – před tím předala svému právníkovi). Cobbovi se nepodařilo Mal od skoku odradit. Mal se pádem zabila a po otevření dopisu Cobbovi nezbylo než uprchnout ze země a žít v anonymitě. Pokud se však tato mise podaří, Saito mu váhou svého velkého vlivu zajistí zproštění všech obvinění, takže se bude moci znovu setkat se svými dětmi. Tato motivace ho tedy žene k tomu, aby misi přijal a úspěšně ji dokončil.\n\nCobb sestaví pro tuto misi nový tým. Najme dalšího architekta – studentku Ariadne (Ellen Page) doporučenou jeho tchánem, dále Eamese (Tom Hardy), člověka schopného se ve snu převtělit do jiných postav a tím získávat důvěrné informace, a Yusufa (Dileep Rao), chemika, který pro něj vyvine speciální sedativa způsobující umrtvení celého těla kromě oblasti středního ucha, takže spící člověk stále dokáže rozeznat, že padá. S tímto týmem vymyslí scénář, sestávající ze snění ve třech úrovních (sen ve snu ve snu) a svět každého z nich Ariadne navrhne. Fisherovi budou vštípeny podněty, působící na jeho podvědomí, které v důsledku mají způsobit, že zděděnou společnost rozprodá. Tým, včetně Saita, který do snu jde spíše ze zvědavosti, pak bude muset tento scénář dodržet. Aby mise byla úspěšná, musí navíc dojít k synchronizovanému vzbuzení (tzv. nakopnutí) ze všech tří úrovní současně. Toho se má dosáhnout tím, že při vstupu do každé další úrovně jeden z členů týmu zůstane v té stávající a ostatní ve smluvený okamžik vzbudí (vzbuzení bude vyvoláno jejich pocitem, že padají). Smluveným okamžikem přitom bude 10, 200 a 40000 sekund v 1., 2., resp. 3. úrovni snu od momentu, kdy pustí do uší majitele příslušného snu písničku (ta má schopnost prostoupit i do jeho snu, takže v jeho světě bude slyšet).\n\nPříležitost se jim naskytne, když Fisherův otec umírá a on poletí 10hodinovým letem ze Sydney do Los Angeles (leteckou společností, kterou kvůli akci Saito odkoupil). Cobb do Fisherova drinku vlije sedativa a tým spolu s ním vstoupí do snu, jehož architektem je Yusuf.\n\nSen se odehrává v deštivém velkoměstě. Tým má 10 hodin na to, aby Fishera unesli. Tato část jde překvapivě snadno. Arthur ukradne taxík, Fisher do něj nastoupí, pak přistoupí ještě Yusuf a Eamon a mají ho. Fisher však prodělal speciální výcvik proti zlodějům jako je Cobb, takže v jeho snech se objevují zabijáci, kteří se ho snaží zastřelit, aby se probudil. Zabijákům se podaří zranit Saita, což situaci zkomplikuje, ale tým musí pokračovat. Arthur ze svého průzkumu zjistil, že Fisherův otec cítil vůči svému synu zklamání, a též, že velmi blízko k oběma měl Fisherův kmotr, Peter Browning (Tom Berenger) a jeho slovo začalo nabývat na váze i ve společnosti. Eames, který měl za úkol Browninga sledovat a naučit se jeho zvyky, na sebe vezme jeho podobu. Fishera přivezou do opuštěného skladu a požadují po něm kombinaci k jakémusi sejfu, o němž on nemá ani tušení. Poté vedle něj připoutají Browninga (Eamese), kterého údajně již dva dny mučili, a ten mu poví o závěti, anulující tu současnou, která má v tom sejfu být. Po dalším nátlaku na kombinaci Fisher řekne náhodné číslo. Únosci ho obratem posadí do dodávky a předstírají, že s ním jedou do firmy obsah sejfu vybrat, ale po cestě ho uspí a všichni, kromě Yusufa, vstupují do snu 2. úrovně, jehož architektem je Arthur. Úkolem Yusufa v první úrovni je odolat případným dalším útokům Fisherových zabijáků a po přesně určeném intervalu s dodávkou prorazit zábradlí mostu a spadnout do řeky. (Samotný pád je důležitý proto, aby všechny ve správný okamžik přirozenou cestou vzbudil).\n\nZbytek týmu se ocitá v hotelu, v němž se odehrává 2. úroveň snu. Cobb se stylizuje do role Fisherova ochránce, který mu dal speciální výcvik a snaží uklidnit jeho podvědomí. Prozradí mu že sní a Fisher se chce zastřelit, ale Cobb mu to rozmluví s tím, že únosci na něj použili sedativa, takže kdyby zemřel, dostal by se do limba. V tomto snu se Cobbovi na chvíli objeví před očima jeho děti, ale ovládne se a podaří se mu nakonec získat Fisherovu důvěru a dovést ho bezpečně do hotelového pokoje čísla odpovídajícího prvním třem číslicím kombinace, kterou v předchozím snu uvedl. Tam je chvíli po něm Cobbovými lidmi dovlečen i Browning (Eames), který se po krátkém výslechu přizná, že únos v první úrovni zinscenoval on. Cobb navrhne, aby se Fisher ponořil do jeho mysli a zjistil tak jeho skutečné úmysly, a ten souhlasí. Všichni kromě Arthura se usadí na židle, nachystané tak, aby je mohl Arthur shodit (nakopnout pro probuzení) a vstoupí do snu 3. úrovně, jehož architektem je Adriadne. Na Arthura však následně zaútočí Fisherovi zabijáci a on s nimi musí bojovat. Během toho Yusuf ujíždí zabijákům v první úrovni a přitom bourá, naráží do ostatních aut a v jednom okamžiku se s dodávkou dokonce převalí přes střechu. Protože v autě je i spící Arthur (který je architektem druhé úrovně) všechny tyto efekty se promítají do jeho snu, takže během jeho souboje se zabijáky v 2. úrovni v hotelu tam poletují věci a dochází ke změnám gravitace. Arthur je na to však, na rozdíl od svých protivníků připravený, a v boji tyto efekty využívá ve svůj prospěch.\n\nTřetí úroveň snu je situována do zasněžené horské krajiny, jíž dominuje pevnost skýtající ve svých útrobách trezorovou místnost s tajemstvím, které chce Fisher odhalit. V pevnosti jsou zabijáci, kteří se k němu snaží dostat, proto střílí po Cobbově týmu. Fisher si však myslí, že je to ochranka pevnosti. Snaží se dostat do pevnosti k trezoru, Eames má navíc za úkol pevnost podminovat a těsně před okamžikem probuzení rozbušky odpálit. Plán se zpočátku daří, ale poté se problémy nakupí. Předně, čas pro dokončení se zkrátil, když Yusuf v 1. úrovni sjel s dodávkou z mostu dříve než měl (dodávka byla pod silnou palbou zabijáků). To bylo první kopnutí (mělo je vzbudit z první úrovně), které však promeškali. Jak následně dodávka padala z mostu, vznikl v ní stav bez tíže, který se promítl do Arthurova snu, takže v celém hotelu (2. úroveň) vznikl také stav beztíže a on tam musí vyřešit problém, jak nakopnout spící tým bez gravitace (pro nakopnutí musí na člověka působit přetížení způsobené pádem). To nakonec vyřeší tak, že tým odtáhne do výtahu na který zespodu přidělá výbušninu. Nakopnutí proběhne odpálením výbušniny a zrychlením výtahu ve výtahové šachtě. Ve 3. úrovni Saito dále není schopen pro své zranění pokračovat a do Cobbova vědomí se v ten nejnevhodnější okamžik vetře Mal a zastřelí Fishera (poté je zlikvidována). Saito ještě odrazí útok zabijáků granátem, ale potom už spolu s Fisherem upadá do limba. Fisherovou smrtí se mise zdá být prohrána, ale Ariadna dostane nápad sestoupit pro Fishera do limba, v ní ho zabít a tím se ho pokusit probudit do této úrovně. Je to velmi riskantní, protože Eames bude muset rozmístit výbušniny sám, ale nemají na vybranou. V limbu totiž plyne čas (proti reálnému času) ještě mnohem rychleji než v normálním snu, takže ten, kdo zůstane v limbu tam může prožít i celý život (dokud neumře) a může si začít myslet, že tam je realita. Když se potom v reálném světě vzbudí, myslí si, že je ve snu.\n\nAriadne a Cobb sestoupí do limba, ve které dříve Cobb trávil mnoho let s Mal. Zde se Ariadna doví o Malině smrti a Cobbových výčitkách s ní spojených. S Mal se setkají v pokoji vysoko nad zemí. Mal se Cobba snaží přesvědčit, aby v jejím světě zůstal a ten souhlasí, tak mu řekne, že Fisher je na balkoně. Potom však Cobb řekne Mal, že to nemyslel vážně, že ona je jen jeho projekce a že tam nezůstane a ona na něj zaútočí nožem. Ariadne pohotově zareaguje a zastřelí ji. Na balkoně pokoje najdou Fishera. Ariadna jej shodí dolů a skočí za ním. Oba se zabijí a dostanou se tak zpět do třetí úrovně, kde je zatím Fisher resuscitován.\n\nFisher se probudí do 3. úrovně snu a těsně před vypršením času do synchronizovaného vzbuzení se konečně dostává do trezorové místnosti. V ní se setká se svým otcem na smrtelné posteli. Ten, před tím, než skoná, otevře malý trezor se závětí a řekne mu, že jeho zklamání nad ním nebylo z toho, že se mu nevyrovnal, ale že se o to marně pokoušel, místo toho, aby šel svou vlastní cestou. Tím je implantování myšlenky na rozprodání společnosti, kterou zdědil, dovršeno.\n\nOkamžik synchronizovaného probuzení se naplnil. Eames spouští detonaci základů pevnosti, věž ve které jsou začne padat a všichni se vzbudí do druhé úrovně. Tam Arthur odstřelí výtah, takže se všichni probudí do 1. úrovně. Dodávka spadne z mostu, její náraz na hladinu způsobí probuzení všech členů týmu i Roberta Fishera na palubě letadla v reálném světě.\n\nCobb zůstává v limbu – musí najít Saita. Ten však předtím zemřel i v předchozích dvou úrovních a kvůli různě rychlému plynutí času už v limbu zestárnul a skoro zapomněl, že je jen ve snu. Když se k němu Cobb dostane, vše mu vysvětlí a Saito se zastřelí a probudí se v letadle.\n\nPokud by Saito nedostál svému slibu, byl by Cobb hned na letišti zadržen. Avšak dostává se přes výstupní kontrolu, kde ho vítá jeho tchán, který jej dováží k jeho dětem. Cobb zkusí test reality pomocí svého vřeténka, ale volání jeho dětí ho vyruší tak, že k nim běží, aniž by čekal na výsledek. Nakonec je vidět záběr na točící se vřeténko na stole, které se sem tam zatřepe jakoby se mělo za chvíli zastavit, ale stále se točí... Otázkou je, zda je Cobb nyní v realitě a tím pádem má film tedy otevřený konec.\n\nVyšly dva komiksy, které popisují události před filmem.\n\nKomiks \"The Cobol Job\" napsal Jordan Golsberg a jedná se o prolog k dalšímu komiksu \"The Big Under\". V komiksu se vyskytují Cobb, Arthur, Nash a další. Komiks začíná tím, jak se Cobb učí techniku sdílení snů.\n\nKomiks \"The Big Under\" napsal také Jordan Golsberg a pokračuje v příběhu předešlého komiksu. Příběh se odehrává před událostmi ve filmu a soustředí se především na Saita.\n\n"}
{"id": "602407", "url": "https://cs.wikipedia.org/wiki?curid=602407", "title": "ProAlt", "text": "ProAlt\n\nProAlt je levicová občanská iniciativa, která se věnuje hledání alternativ k převládajícímu politickému, sociálnímu a ekonomickému diskursu v České republice po parlamentních volbách 2010, z nichž se zformovala tzv. vláda rozpočtové odpovědnosti.\n\nIniciativa zahrnuje členy z širokého názorového spektra od krajní levice přes sociální demokraty po sociálně cítící křesťany, zelené, sociální liberály a feministky. Členy iniciativy jsou mimo jiné filozof Václav Bělohradský nebo sociolog Jan Keller.\n\nPodle popisu na stránkách iniciativy ProAlt v národním i mezinárodním měřítku hájí sociální spravedlnost, souměřitelnost ekonomického postavení společenských vrstev a skupin, ekologickou udržitelnost, solidaritu života na planetě a demokracii jako praktickou možnost každého občana ovlivňovat svůj život i věci veřejné. Odmítá nárůst sociálních a ekonomických nerovností, ekologickou bezohlednost, privatizaci veřejného prostoru, statků a služeb a elitismus.\n\nPodle člena iniciativy Ondřeje Slačálka se „v iniciativě ProAlt setkali lidé různých názorů, levice všech možných odstínů, ale i lidé, kteří se k levici nehlásí, např. z prostředí ekologických či lidskoprávních nevládek či zklamaní voliči Zelených. Pod ustavujícím prohlášením ProAltu nalezneme podpisy liberálů, křesťanů, sociálních demokratů i anarchistů a trockistů. V iniciativě se setkali někteří aktivisté Ne základnám s některými aktivisty Člověka v tísni a také těch, kteří se dosud politicky nijak nevymezovali.“\n\nIniciativu ProAlt navenek zastupují čtyři mluvčí:\n\nDříve byli mluvčími také Ivan Odilo Štampach a Pavel Čižinský.\n\nV rámci iniciativy pracují pracovní skupiny, které vyhledávají možnosti alternativních řešení současné krize a současné politické situace. Ty jsou složené z odborníků v jednotlivých oblastech: rodinná a důchodová, ekologická, sociální a pracovně-právní, zdravotní, výzkum, vysoké školy a kultura, zahraniční politika, rozpočtová, krizově-intervenční a informačně-protestní.\n\nPředstavitelé některých významných politických stran s iniciativou sympatizují. Předseda KSČM Vojtěch Filip prohlásil, že v obecné rovině s ní souhlasí a sdílí řadu jejich názorů, místopředseda ČSSD Roman Onderka iniciativu vítá a považuje ji za potřebnou. V září 2010 jí vyjádřilo podporu antroposofické Klíčové hnutí vedené Táňou Fischerovou.\n\nOdborník na extremismus a pravicově orientovaný politolog Miroslav Mareš se vyjádřil, že vidí občanské hnutí ProAlt jako stojící na spojnici mezi umírněnou a extremistickou levicí, což podle jeho názoru dokládá účast Ondřeje Slačálka a Jana Májíčka.\n\n"}
{"id": "602418", "url": "https://cs.wikipedia.org/wiki?curid=602418", "title": "Polabská černava", "text": "Polabská černava\n\nPolabská černava je národní přírodní památka ve Středočeském kraji v katastrálních územích Mělnická Vrutice a Jelenice. Jde o unikátní lokalitu společenstev vápnitých slatin (černav). Předmětem ochrany je černava na podloží sladkovodní křídy a vápnitého slatinného ložiska s mokřadními a lučními společenstvy vzácných mokřadních makrofyt, vzácné a ohrožené druhy rostlin a živočichů včetně jejich biotopů (vyhl. 320/2011 Sb.). Pro svůj význam byla zařazena do soustavy Evropsky významných lokalit Natura 2000.\n\nPolabská černava se nachází mezi obcemi Mělnická Vrutice a Jelenice, ležícími v okrese Mělník. Na východní straně protéká říčka Pšovka, která významně přispívá k profilu černavy. Po celé severní délce je památka lemována železniční tratí Mělník-Mladá Boleslav. Nachází se v nadmořské výšce 183 – 186 m. Výměra se pohybuje přes 5,7 ha. Okolo se nacházejí velice úrodná pole a smíšené lesy s převahou listnatých stromů.\n\nPolabská černava je jedna z nejstarších černav v České republice. Jako národní přírodní památka byla vyhlášena 1. prosince 2011 Ministerstvem životního prostředí. Před tímto datem byla černava spravována jako Státní přírodní rezervace (od roku 1992 Národní přírodní rezervace) a to od 30. prosince 1988, kdy jako SPR byla vyhlášena Ministerstvem kultury ČSR. Do této doby bylo území nazýváno Chráněným územím, které vzniklo 26. srpna 1946.\n\nCelá oblast je pozůstatek rozlehlých slatinných luk ze středního Polabí, které se začalo formovat v době třetihor. Tento celek slatinných luk, který patří do mezinárodně významných mokřadů Liběchovky a Pšovky, byl zahrnut do evropské sítě chráněných oblastí NATURA 2000. Největším zásahem do prostředí byla v roce 1956 stavba vodovodu pro města Mělník, Kralupy nad Vltavou a Neratovice. V té době byl zaznamenán velký pokles hladiny podzemních vod, snížení hydrostatického tlaku v pramenech, které jsou přímo na území slatinných luk. Stavba vodovodu zapříčinila vysychání slatin a ztrátu několika kriticky ohrožených rostlin.\n\nCelé území přírodní památky je prosyceno především stálou podzemní vodou a povrchovou vodou, která během roku kolísá. Podzemní i povrchová voda je přirozeně se vyskytující zásobárna vody obohacená o minerály a živiny. Protože povrch Polabské černavy je rovinného typu, voda se zde lehce zadržuje a rychle neodtéká. Celé slatinné louky jsou z malé části zásobeny srážkovou vodou, ale větší podíl na zásobování vodou mají vyvěrající podzemní prameny a protékající říčka Pšovka. Z důvodu převahy zásobení podzemními prameny má půda v dané lokalitě neutrální pH. Zatopené a nasycené územní celky jsou v suchém období zásobeny vodou z Pšovky.\n\nÚzemí památky, ležící mezi Turbovickým hřbetem a Polomenými horami, je součástí Mělnického prolomu, na kterém se nachází přírodní výlevy křídových vod. Podkladem této rovinné oblasti jsou pískovce s obsahem vápníku a křídové slíny, na které nasedají sedimenty. Nacházejí se zde kvarterní sedimenty jako jsou například písky labské terasy, vodní usazeniny, váté písky a naplaveniny Pšovky. Hloubka těchto sedimentů dosahuje až 9,2 m. Celý profil slatin a jeho okolí je velice zvodnělý, a to především protože přímo na území památky vyvěrají prameny vod, které zavodňují celé černavy. Půda obsahuje vysoký podíl vápenatých iontů a minerálních částic, pH půdy se pohybuje okolo 6,7 – 7,1, její barva je různorodá podle obsahu živin, minerálů a procesů v ní probíhajících. Její zbarvení se projevuje od černé, přes hnědou, žlutou až po světle šedou. Půda slatinné organozemě je písčitá, sypká, místy provzdušněná a obsahuje schránky mrtvých měkkýšů.\n\nPamátka je pokryta bezkolencovými a slatinnými loukami, křovinami a smíšeným lesem. Roste zde řada druhů rostlin od kriticky ohrožených až po běžně se vyskytující. Jeden z důvodů ochrany této památky je fakt, že se na území nachází několik druhů rostlin, které jsou zařazeny do mezinárodní úmluvy CITES a také druhy, které jsou zákonem chráněné.\n\nDříve zde rostla tučnice česká (\"Pinguicula bohemica\"), jeden z českých endemitů, ale vlivem zemědělství, lidské činnosti a úbytkem podzemní vody, kterou rostlina vyhledává, se zde již několik let nevyskytuje. Polabská černava je jedním z mála míst v ČR, kde roste šášina načernalá (\"Schoeus nigricans\"). Dále zde rostou kohátka kalíškatá (\"Tofieldia calyculata\"), třtina pestrá (\"Calamagrostis varia\"), hlízovec loeselův (\"Liparis loeselii\"), které patří mezi kriticky ohrožené rostliny naší země a také do úmluvy CITES\n\nMezi silně ohrožené druhy patří: skřípinka smáčknutá (\"Blysmus compressus\") vyhledává vlhká až zamokřelá místa, která jsou typická pro slatinné louky, ostřice šupinoplodá (\"Carex lepidocarpa\"), ostřice slatinná (\"Carex hostiana\"), prstnatec pleťový (\"Dactylorhiza incarnata\") vyhledává slunná a vlhká místa na vápencovitém podloží, patří mezi silně ohrožené rostliny naší květeny a zároveň je chráněn zákonem a je zahrnut do mezinárodní úmluvy CITES, tučnice obecná (\"Pinguicula vulgaris\") jedná se o jednu z masožravých rostlin rostoucích v ČR, vyžaduje stála zamokřelá místa, tento druh tučnice není konkurenčně silný a bývá vytlačována ostatními druhy ale ráda se křížila s již se nevyskytující tučnicí českou, nyní se v této oblasti vyskytují jen hybridní jedinci, kteří byli zkříženi s tučnicí českou a obecnou, vstavač vojenský (\"Orchis militaris\") dříve patřil u nás k poměrně hojným druhům vstavačů, nyní je silně ohrožený druh naší flóry, kruštík bahenní (\"Epipactis palustris\") je také zařazen do ochrany mezinárodní úmluvy CITES, ostřice davallová (\"Carex davalliana\")\n\nMezi ohrožené druhy nejčastěji se vyskytujících ve zvodnělých půdách patří: ledenec přímořský (\"Tetragonolobus maritimus\"), vrba rozmarínolistá (\"Salix rosmarinifolia\"), pětiprstka žežulník (\"Gymnadenia conopsea\") patří k ohroženým druhům naší květeny a je zařazena k druhům pod ochranou mezinárodní úmluvy CITES, prstnatec májový (\"Dactylorhyza majalis\") také patří k ohroženým druhům naší květeny a je zařazen k druhům pod ochranou mezinárodní úmluvy CITES.\n\nMezi druhy vyžadující pozornost patří například srpice barvířská (\"Serratula tinctoria\").\n\nMezi běžně rostliny, které v naši flóře nevyžadují speciální pozornost můžeme nalézt: vstavač řídkokvětý (\"Orchis laxiflora\") je zařazen k druhům chráněným mezinárodní úmluvou CITES, mařicě pilovatá (\"Cladium mariscus\") vázaná na jámy po vytěžené slatině, které jsou zaplněny vodou (citace knížka), bukvice lékařská (\"Betonica officinalis\"), ocún jesenní (\"Colchicum autumnale\"), bezkolenec modrý (\"Molinia caerulea\") typický pro bezkolencové louky, které se zde vyskytují, vrba popelavá (\"Salix cinerea\"), šášina rezavá (\"Schoenus ferrugineus\"), sítina uzlíkatá (\"Juncus subnodulosus\"), suchopýr širolistý (\"Eriophorum latifolium\"), tolije bahenní (\"Parnassia palustris\"), hořeček nahořklý (\"Gentianella amarella\") výskyt je nestabilní, za příznivých podmínek se vyskytuje na tisíc exemplářů, česnek kýlnatý (\"Allium carinatum\"), kokrhel větší (\"Rhinanthus major\"), olešník kmínolistý (\"Selinum carvifolia\").\n\nVlhkomilné slatinné louky skrývají řadu vzácných a významných živočichů. Nejčastějšími živočichy Polabské černavy jsou obojživelníci, ptáci, aj., na rozdíl od hmyzu, který je v této lokalitě velice chudě zastoupen.\n\nDíky stojatým vodám, tůňkám a bažinám, které se na území hojně vyskytují, zde můžeme nalézt schránky a ulity měkkýšů a to především údolníčka rýhovaného (\"Vallonia enniensis\") nebo keřovky plavé (\"Bradybaena fruticum\").\n\nTato oblast je na výskyt hmyzu chudá, ale i přesto zde můžeme najít vzácný druh motýla drobníka krvavcového (\"Stigmella sanguisorbae\"), jehož jediný doložený výskyt v České republice je na území Polabské černavy. Dále se zde hojně vyskytuje okáč bojínkový (\"Melanargia galathea\") a hmyz z čeledi tiplicovití a bahnomilkovití.\n\nPro větší výskyt a zachování obojživelníků začaly být na vlhkých místech se stojatou vodou vytvářeny umělé tůně. Zde můžeme najít skokana skřehotavého (\"Rana ridibunda\"), který patří mezi kriticky ohrožené druhy, ropuchu obecnou (\"Bufo bufo\"), skokana hnědého (\"Rana temporaria\") nebo skokana štíhlého (\"Rana dalmatina\").\n\nNa území Polabské černavy trvale žijí rákosník obecný (\"Arcocephalus scirpaceus\") a rákosník zpěvný (\"Arcocephalus palustris\"), kteří jsou vázáni na porost rákosu, který se zde hojně vyskytuje. Dále zde můžeme najít cvrčilku říční (\"Locustella fluviatilis\"), slípku zelenonohou (\"Gallinula chloropus\") nebo z rodu kachen čírku modrou (\"Anas querquedula\"), která patří mezi silně ohrožené druhy.\n\nZ hlodavců se zde vyskytuje například hryzec vodní (\"Arvicola terrestris\").\n\nDříve bylo toto území využíváno člověkem, který se staral, aby půda nebyla zavodněná pomocí meliorace, především odvodňovacími kanály (stružkami). Tyto stružky byly pravidelně čištěny a prohlubovány a díky tomuto systému v odvodňovacích kanálech hojně rostly vzácné a kriticky ohrožené rostliny. Kolektivním hospodařením tento systém vymizel a to mělo za následek zarůstání, znovuzavodnění půdy, stružky se začaly zanášet a tím rostliny, které zde rostly, začaly vymírat. Další z problémů je využívání pramenů jako zdroj pitné vody, slatinná půda je přeměněna na zemědělskou půdu nebo zastavěna. V posledních letech se ochrana zaměřuje na sečení luk a odvoz biomasy vzniklé sečením, znovuobnovení dobrých hydrologických poměrů a vytváření malých tůněk, které podporují výskyt obojživelníků (především skokana skřehotavého).\n\n"}
{"id": "602423", "url": "https://cs.wikipedia.org/wiki?curid=602423", "title": "Fischland-Darß-Zingst", "text": "Fischland-Darß-Zingst\n\nFischland-Darß-Zingst je pětačtyřicet kilometrů dlouhý poloostrov na pobřeží Baltského moře v oblasti mezi Rostockem a Stralsundem v německé spolkové zemi Meklenbursko-Přední Pomořansko.\n\nSkládá se tří pojmenovaných částí. Jihozápadní pevninská šíje se nazývá Fischland, prostřední část se jmenuje Darß a východní konec Zingst. Na poloostrově se nacházejí obce Wustrow, Ahrenshoop, Born a. Darß, Wieck a. Darß, Prerow a Zingst.\n"}
{"id": "602429", "url": "https://cs.wikipedia.org/wiki?curid=602429", "title": "Dálnice 12 (Izrael)", "text": "Dálnice 12 (Izrael)\n\nDálnice 12, přesněji spíš Silnice 12 (hebrejsky: כביש 12, \"Kviš 12\") je silniční spojení (nikoliv dálničního typu) v jižním Izraeli, v jižní části Negevské pouště.\n\nZačíná přímo ve městě Ejlat na pobřeží Rudého moře, pak směřuje k severu a stoupá do hornaté části pouště Negev, kde sleduje izraelsko-egyptskou hranici, přičemž míjí nevyužívaný hraniční přechod Netafim. Na křižovatce s dálnicí číslo 10 uhýbá k severovýchodu do vnitrozemí Izraele. Vede neosídlenou krajinou okolo mezinárodního letiště Ovda a u vesnice Ne'ot Smadar ústí do dálnice číslo 40, která spojuje vádí al-Araba a Beerševu přes Micpe Ramon.\n\n"}
{"id": "602435", "url": "https://cs.wikipedia.org/wiki?curid=602435", "title": "Dálnice 13 (Izrael)", "text": "Dálnice 13 (Izrael)\n\nDálnice 13, přesněji spíš Silnice 13 (hebrejsky: כביש 13, \"Kviš 13\") je silniční spojení (nikoliv dálničního typu) v jižním Izraeli, v jižní části Negevské pouště.\n\nJde o krátkou spojovací silnice, která začíná na křižovatce Cichor poblíž vádí Nachal Cichor, kde uhýbá z dálnicí číslo 40 spojující Beerševu a jižní Negev přes Micpe Ramon. Pak klesá do údolí vádí al-Araba, kde ústí do dálnice číslo 90 poblíž vádí Nachal Menucha jižně od vesnice Paran.\n\n"}
{"id": "602443", "url": "https://cs.wikipedia.org/wiki?curid=602443", "title": "Dimethylsulfát", "text": "Dimethylsulfát\n\nDimethylsulfát je organická sloučenina se vzorcem (CHO)SO. Jedná se o dimethylester kyseliny sírové, proto se vzorec často píše jako (CH)SO nebo i MeSO, kde Me znamená methyl. MeSO se používá hlavně jako methylační činidlo v organické syntéze.\n\nJak již název napovídá, dimethylsulfát vzniká reakcí kyseliny sírové s methanolem (methylalkoholem):\n\nHSO + 2 CHOH → (CHO)SO + 2 HO.\n\nZa běžných podmínek je MeSO bezbarvá olejovitá kapalina se slabým cibulovým pachem (ovšem ucítit ho již znamená významnou expozici). Podobně jako jiná silná alkylační činidla, je MeSO vysoce toxický. Pro použití jako laboratorní reagens byl částečně nahrazen methyltriflátem, CFSOCH, methylesterem kyseliny trifluormethansulfonové.\n\n"}
{"id": "602447", "url": "https://cs.wikipedia.org/wiki?curid=602447", "title": "Mitja Deisinger", "text": "Mitja Deisinger\n\nMitja Deisinger (* 17. února 1942) je slovinský právník, v letech 1997 až 2004 předseda Nejvyššího soudu Republiky Slovinsko a současný soudce Ústavního soudu Republiky Slovinsko.\n\nVystudoval Právnickou fakultu Univerzity v Lublani. Poté absolvoval stáž u okresního soudu v Lublani. V roce 1970 se stal náměstkem městského prokurátora v Lublani, v roce 1976 pak náměstkem státního prokurátora. Od roku 1972 byl členem Svazu komunistů Slovinska. Od roku 1988 byl soudcem Nejvyššího soudu Socialistické republiky Slovinsko, kde vedl trestněprávní oddělení. V roce 1997 byl zvolen předsedou Nejvyššího soudu Republiky Slovinsko, čímž skončilo několikaleté období, kdy soud vedli po odchodu Borise Strohsacka do důchodu místopředsedové. Po skončení šestiletého mandátu předsedy se v roce 2003 o funkci opět ucházel, ale Státní shromáždění ho nezvolilo. Poté působil jako řadový soudce Nejvyššího soudu na trestním úseku a předseda odvolacího senátu ve věcech pojištění, auditu a trhu s cennými papíry.\n\nJako předseda Nejvyššího soudu byl spoluzakladatelem stálé konference nejvyšších soudů střední Evropy. Od roku 1984 vedl několik pracovních skupin pro přípravu trestněprávních předpisů. Spolupracoval také na přístupových jednáních do Evropské unie. Je autorem komentáře ke slovinskému trestnímu zákonu a dalších odborných monografií. Je také akademickým pracovníkem na lublaňské Právnické fakultě a Evropské právnické fakultě v Nové Gorici.\n\n27. března 2008 nastoupil do funkce ústavního soudce.\n\n\n"}
{"id": "602449", "url": "https://cs.wikipedia.org/wiki?curid=602449", "title": "Kateřina Elhotová", "text": "Kateřina Elhotová\n\nKateřina Elhotová (* 14. října 1989 Praha, Československo) je česká basketbalistka hrající na pozici křídla nebo rozehrávačky, vicemistryně světa z roku 2010 a vítězka Euroligy 2014–2015. V sezóně 2015/16 poprvé vyhrála anketu Basketbalistka roku. Mezi dubnem 2016 až červnem 2017 přerušila sportovní kariéru pro těhotenství a mateřské povinnosti.\n\nOd sezóny 2006 působí v klubu ZVVZ USK Praha. V roce 2008 se zúčastnila Letních olympijských her v Pekingu, kde s reprezentací obsadila 7. místo. O rok později vyhrála Ženskou basketbalovou ligu a stala se mistryní České republiky, v letech 2011 a 2012 tituly vítěze ligy zopakovala.\n\nV roce 2011 byla součástí reprezentace, která na mistrovství Evropy v Polsku vybojovala 4. místo. Zúčastnila se také londýnských Letních olympijských her 2012.\n\nV sezóně 2014–2015 vybojovala s USK Praha titul v Evropské lize žen. O několik dní později s týmem triumfovala v české lize.\n\nDne 25. února 2016 podepsala smlouvu s týmem Minnesota Lynx, hrajícím americkou nejvyšší soutěž WNBA. Záměr zámořské zkušenosti však nerealizovala pro těhotenství.\n\nMěří 180 centimetrů a nastupuje s číslem \"11\".\n\nV dubnu 2016 přerušila sportovní kariéru, když byla ve třetím měsíci těhotenství. V polovině listopadu 2016 porodila syna Daniela, s plánem návratu na Mistrovství Evropy 2017 hraném v České republice. Na červnový šampionát probíhající v Praze a Hradci Králové se vrátila jako kapitánka reprezentace, do níž byla nominována i její mladší sestra Karolína Elhotová.\n\n"}
{"id": "602457", "url": "https://cs.wikipedia.org/wiki?curid=602457", "title": "Majda Sepe", "text": "Majda Sepe\n\nMajda Sepe (rozená Bernard; 2. července 1937 Lublaň – 11. dubna 2006 Lublaň) byla slovinská zpěvačka, označovaná za nejlepší slovinskou šansoniérku.\n\nPo střední škole začala vystupovat s lublaňským jazzovým souborem, s nímž v roce 1956 hostovala v Paříži. V roce 1960 vystoupila na prvním jazzovém festivalu ve slovinském Bledu. Několikrát vystupovala na festivalu \"\". Objevila se také v několika filmech – v \"Sedmině\" (1969) a ve filmu \"Begunec\" (1973). Před svou pěveckou kariérou pracovala jako manekýnka.\n\nZemřela v dubnu 2006. Její manžel byl skladatel a dirigent Mojmir Sepe.\n"}
{"id": "602462", "url": "https://cs.wikipedia.org/wiki?curid=602462", "title": "Internacionalizace a lokalizace", "text": "Internacionalizace a lokalizace\n\nInternacionalizace a lokalizace jsou v informatice označení pro přizpůsobení počítačového software pro různé jazyky a jejich místní zvyklosti. Internacionalizace je takový zápis zdrojového kódu programu, že může bez jeho změny program pracovat v různých jazykových prostředích. Lokalizace je pak vytváření externích databází, které obsahují překlady jednotlivých hlášení programu a definic konkrétních jazykových odlišností (například zápis data a času, měny a podobně). Program pak po vhodném nastavení pracuje korektně s ohledem na zvolené jazykové prostředí (v unixových systémech je nastavení označováno jako locale).\n\nTermíny \"internacionalizace\" a \"lokalizace\" jsou často zkracovány pomocí numeronym. Pro internacionalizaci se používá numeronymum i18n, kde \"18\" značí počet písmen v anglickém originále (\"internationalization\") mezi prvním a posledním písmenem. Pro lokalizaci se používá numeronymum L10n, který vychází za použití stejného klíče z anglického \"localization\".\n\n\n\n\nPři překladu ale nastává výrazný problém, protože je podstatně obtížnější vytvořit multi-kulturní rozhraní než pouze podporu znakových sad a klávesnice potřebné pro práci s více jazyky. V mezinárodním UI musí být každý použitý textový řetězec přeložen do všech podporovaných jazyků a poté všechny výstupy a parsování vstupů v kódu uživatelského rozhraní musí být nahrazeny odkazy do i18n knihoven.\n\nJe třeba poznamenat, že „zmezinárodněný“ systém neznamená, že systém je připravený pro použití úplně všude; podpora pro všechny možné jazykové mutace je prakticky nemožná a komerčně velmi těžko zvládnutelná. Technicky bývá internacionalizace krokem, který umožňuje nebo usnadňuje lokalizaci (například umožňuje lokalizaci bez toho, že by se měnily binární programy). Internacionalizovaný systém tak typicky zahrnuje plnou podporu pouze pro několik jazyků, pro ostatní se musí provést lokalizace.\n\nHlavní zaměření internacionalizace a lokalizace:\n\nRozdíl mezi internacionalizací a lokalizací je malý, ale důležitý. Internacionalizace je přizpůsobení produktu pro potenciální použití kdekoliv na světě, zatímco lokalizace je přidání vlastností pro použití konkrétního locale. Internacionalizace je dána jednou pro celý softwarový produkt, zatímco lokalizace je dána pro každou kombinaci výrobku a locale. Tyto postupy se vzájemně doplňují, a musí se kombinovat pro splnění daného cíle – globálně fungujících systémů. Lokalizace zahrnuje:\n\n\n\n"}
{"id": "602463", "url": "https://cs.wikipedia.org/wiki?curid=602463", "title": "Jakub II. Skotský", "text": "Jakub II. Skotský\n\nJakub II. (16. října 1430 – 3. srpna 1460), syn Jakuba I. a jeho manželky Johany Beaufortové, byl králem Skotska v letech 1437 až 1460. Měl staršího bratra dvojče Alexandra, který zemřel mladý. Byl otcem skotského krále Jakuba III.\n\nNa trůn nastoupil v sedmi letech a po většinu času byla moc soustředěna do rukou jiných lidí. Atentát na jeho otce byl částí snahy Waltra Stewarta, hraběte z Athollu, převzít vládu. Tento pokus se ale nezdařil a on i jeho spojenci byli zajati a popraveni.\n\nV letech 1437 až 39 byl Jakubovým poručníkem a nejvlivnější osobou království Archibald Douglas. Po jeho smrti a vlivem nedostatku vlivných šlechticů došlo k rozdělení vlivu v zemi mezi Viléma, hraběte z Crichtonu a lorda kancléře Skotska (ve spolupráci s Jakubem Douglasem, hrabětem z Avondalu), a sira Alexandra Livingstona. Roku 1440 byli na Edinburském hradu zabiti Vilém Douglas, hrabě z Douglasu a jeho bratr. Uvádí se, že podíl na této vraždě měli hrabě z Crichtonu, Livingston i Jakub Douglas, který tak zdědil titul hraběte z Douglasu a stal se nejvlivnějším šlechticem v zemi.\n\nRoku 1449 dosáhl Jakub plnoletosti. Členové rodu Douglasů, kteří mezitím obsadili mnohé vlivné pozice ve vládě, toho využili k odstranění Livingstona. Douglas a hrabě z Crichtonu pokračovali v prosazování svých zájmů a Jakubova schopnost vládnout samostatně bez jejich opory byla minimální.\n\nTen se s touto skutečností nechtěl smířit a v letech 1451 až 55 vedl boj o svou nezávislost na rodu Douglasů. Tento proces zahájil v době, kdy byl hrabě Douglas mimo Skotsko a vyvrcholil jeho vraždou 22. únoraa 1452 na Stirlinském hradu. Tato vražda neznamenala ztrátu vlivu Douglasů, ale vedla k přerušované občanské válce v letech 1452 až 55. Jakub se pokusil ovládnout jejich panství, ale byl donucen potupně je Jakubovi, 9. hraběti z Douglasů vrátit.\n\nMnohé vojenské střety neměly zpočátku jasného vítěze a Jakubova pozice byla často ohrožena. Ten ale spojence Douglasova rodu obdaroval pozemky, půdou a tituly a získal tak převahu na svou stranu. K rozhodné porážce rodu Douglasů došlo v květnu 1455 v bitvě u Arkinholmu. V následujícím období Skotský parlament zabavil panství a hrady rodu Douglasů ve prospěch krále. Hrabě Douglas byl nucen utéci do exilu v Anglii a Jakub se tak stal svrchovaným a samostatným vládcem země.\n\nV letech 1455 až 60 se Jakub II. choval jako aktivní panovník. Nicméně jeho ctižádostivé plány obsadit Orkneje, Shetlandy a ostrov Man selhaly. Cestoval po zemi a získával finanční prostředky mimo jiné i tím, že snižoval za úplatu tresty zločincům odsouzeným za vážné zločiny. Roku 1458 vydal parlament nařízení, které mělo toto královo chování upravit.\n\nJakub II. byl nadšeným podporovatelem moderního dělostřelectva, které začal používat v boji proti rodu Douglasů. Roku 1460 se účastnil obléhání Roxburského hradu, jednoho z posledních původně skotských hradů, který byl od války za nezávislost v rukou Angličanů. 3. srpna jedno dělo vybuchlo a krále zabilo. Obléhání hradu skončilo úspěchem Skotů o několik dní později.\n\nJeho nástupcem se stal syn Jakub jehož regentkou se stala na tři následující roky až do své smrti manželka Jakuba II., Marie z Guelders.\n"}
{"id": "602467", "url": "https://cs.wikipedia.org/wiki?curid=602467", "title": "Transparentnost", "text": "Transparentnost\n\nTransparentnost může označovat:\n\n"}
{"id": "602469", "url": "https://cs.wikipedia.org/wiki?curid=602469", "title": "Transparentnost (politika)", "text": "Transparentnost (politika)\n\nTransparentnost označuje v politice požadavek na průhledné a veřejně přístupné jednání ze strany státu. Průhledné čili transparentní je pro pohled to, co nezakrývá. Instituce a postupy moderních společností jsou stále složitější, takže mohou skrývat různé nepoctivosti a různá zneužití, jejichž pachatelům pochopitelně záleží na tom, aby je co možná skryli. To se týká jak postupů účetních, tak zejména postupů veřejných institucí a úřadů, kde je třeba přísně oddělovat veřejný zájem od soukromých zájmů lidí, kteří jej mají uskutečňovat. Na možnosti zneužití svěřených prostředků lidmi, kteří s nimi zacházejí, stojí všudypřítomný jev korupce.\n\nProti korupci se v soukromých i veřejných institucích sice bojuje různými kontrolami, ty však vždy vyvolávají otázku, kdo bude kontrolovat kontrolory. Nejúčinnější formou kontroly je tak kontrola veřejností, které ovšem vyžaduje právě transparentnost institucí a jejich postupů. Požadavek transparence je tak nejúčinnějším prostředkem boje proti korupci. V praxi obvykle znamená, že postupy mají být co možná jednoduché a srozumitelné i neodborníkům, že o každém rozhodování a zacházení se svěřenými prostředky mají existovat jasné doklady (účty, zápisy, usnesení atd.), které mají být veřejně přístupné.\n\nProsazování transparentnosti ve veřejných záležitostech je hlavním cílem mezinárodní organizace Transparency International, která pravidelně zveřejňuje mezinárodní srovnání ohledně transparence obchodního, finančního i veřejného života. V České republice transparentnost veřejných institucí prosazuje také Rekonstrukce státu, které se podařilo dosáhnout přijetí zákona o registru smluv. Podle zákona o registru smluv budou od 1. 7. 2016 všechny smlouvy, jejichž alespoň jednou smluvní stranou je stát nebo veřejné instituce, muset být zveřejněny v registru smluv. Smlouva, která nebude zveřejněná do tří měsíců ode dne uzavření, nenabude účinnosti, resp. bude od počátku zrušená. Podobný zákon už platí na Slovensku.\n\n\n\n"}
{"id": "602470", "url": "https://cs.wikipedia.org/wiki?curid=602470", "title": "Transparentnost (informatika)", "text": "Transparentnost (informatika)\n\nTransparentnost je v informatice vlastnost přenosu dat, která znamená, že tento přenos žádná data neztratí ani nezkreslí.\n\nProblém při tom představují hlavně různé řídicí znaky, které přenos nesmí interpretovat, nýbrž zacházet s nimi právě pouze jako s daty. Transparentní přenos tedy vyžaduje, aby se řídící znaky v datech buď „obalily“ nějakými metaznaky, anebo aby se řídící znaky přenosové cesty úplně oddělily od přenášených dat.\n"}
{"id": "602479", "url": "https://cs.wikipedia.org/wiki?curid=602479", "title": "Sanhedrija", "text": "Sanhedrija\n\nSanhedrija (: סנהדריה) je ultraortodoxní židovská čtvrť v severní části Jeruzaléma v Izraeli. Leží východně od ulice Goldy Meirové a sousední se čtvrtěmi Ramat Eškol, Šmu'el ha-Navi, Ma'alot Dafna a hřbitovem Sanhedrija.\n\nČtvrť je pojmenována po sedmdesáti soudcích Sanhedrinu, kteří jsou podle místní tradice pohřbeni v nedaleké jeskyni.\n\n"}
{"id": "602485", "url": "https://cs.wikipedia.org/wiki?curid=602485", "title": "Per Anger", "text": "Per Anger\n\nPer Johan Valentin Anger (7. listopadu 1913 – 26. srpna 2002) byl švédský diplomat, který se svým úsilím účastnil na záchraně mnoha maďarských židů z nacistického zajetí nebo deportací během druhé světové války.\n\nStudoval právo, nejdříve na univerzitě ve Stockholmu, poté v Uppsale. Po ukončení studií roku 1939 nastoupil do armády, kde byl až do ledna následujícího roku. Následně byl ministerstvem zahraničních věcí odeslán do Berlína, kde pracoval na obchodním oddělení švédského velvyslanectví. V červnu 1941 se vrátil do Švédska. Od listopadu téhož roku pracoval jako první tajemník na švédském velvyslanectví v Budapešti.\n\nV březnu 1944 Německo obsadilo Maďarsko. Perzekuce Židů se tehdy zhoršila. Mnoho z nich žádalo švédskou ambasádu o pomoc. Anger se rozhodl jim vydávat prozatímní pasy, které se normálně vydávaly švédským občanům, kteří ztratili řádně vydaný pas. Ambasáda vydávala Židům speciální „ochranné pasy“. Společně se svým kolegou Raoulem Wallenbergem také za pomoci maďarského policisty Batizfalvyho zachraňoval Židy z transportů.\n\nPo válce působil jako švédský velvyslanec v Kanadě a v Austrálii. \n\n\n\n"}
{"id": "602486", "url": "https://cs.wikipedia.org/wiki?curid=602486", "title": "Jiří Kučera", "text": "Jiří Kučera\n\nJiří Kučera (* 28. března 1966 Plzeň) je bývalý český hokejový útočník, bývalý reprezentant České republiky a Československa. V roce 2015 byl uveden do Síně slávy českého hokeje.\n\nV nejvyšší československé lize debutoval v sedmnácti letech v sezóně 1983/84. S výjimkou dvou ročníku (1985/1986 a 1986/87), kdy jako voják působil v Dukle Jihlava, hrál ve Škodě Plzeň až do roku 1990. Dvakrát se stal nejlepším střelcem klubu v sezóně. <br>\nV roce 1990 přestoupil do finského klubu Tappara Tampere, kde strávil čtyři úspěšné sezóny. Od roku 1994 pak hrával nejvyšší švédskou ligu za Luleå HF. Po dvou letech se vrátil domů do tehdy ambiociozního týmu Plzně, týmu se však příliš nedařilo a následující ročník odehrál opět v zahraničí v Klotenu. Poté hrál ještě tři sezóny opět ve švédské Elitserien za Luleu. Pro zdravotní potíže ukončil v roce 2001 aktivní kariéru a začal se věnovat trenérství.\n\nV současnosti pracuje jako hokejový trenér. Vedl několik prvoligových celků, v extralize působil především v týmu HC Litvínov, kde pracoval nejen jako asistent, ale i jako hlavní trenér.\n\nKučera reprezentoval Československo, ČSFR a Česko celkem na osmi světových šampionátech – 1987, 1989, 1990, 1991, 1993, 1994, 1995 a 1996, kde se stal mistrem světa. Na tomto mistrovství vstřelil pět branek a byl ve finále proti Kanadě autorem poslední branky šampionátu. Zúčastnil se také Zimních olympijských her 1994 (5. místo) a neúspěšného Světového poháru 1996.\n\n"}
{"id": "602487", "url": "https://cs.wikipedia.org/wiki?curid=602487", "title": "Seznam nejvyšších budov v Austrálii", "text": "Seznam nejvyšších budov v Austrálii\n\nSeznam dokončených budov v Austrálii, které jsou vyšší než 200 m. Platný v roce 2010.\n\nSeznam rozestavěných budov v Austrálii, které budou vyšší než 200 m. Platný v roce 2010.\n"}
{"id": "602489", "url": "https://cs.wikipedia.org/wiki?curid=602489", "title": "Naučná stezka Macocha", "text": "Naučná stezka Macocha\n\nNaučná stezka Macocha je jednou z několika naučných stezek, které jsou zhotoveny v chráněné krajinné oblasti Moravský kras.\n\nStezka začíná u Skalního mlýna a vede Suchým žlebem ke Kateřinské jeskyni. Odtud pokračuje po Křenkově stezce směrem k propasti Macocha. Zde je odbočka k vyhlídce Koňský spád. Od Macochy vede stezka dále do Pustého žlebu, kam se návštěvník CHKO dostane Salmovou stezkou. Stezka pokračuje kolem Čertovy branky a Punkevních jeskyní a končí u svého počátečního bodu na Skalním mlýně.\n\nDélka trasy je 6 km, stezka má 13 zastávek. Ve většině trasy vede v souběhu s jinými značenými turistickými trasami. Její samostatný úsek nevedoucí v souběhu s žádnou další značenou trasou Křenkův pomník - \"Pod Chobotem\" má v seznamu tras KČT číslo 9585.\n\n"}
{"id": "602494", "url": "https://cs.wikipedia.org/wiki?curid=602494", "title": "Volavka bělolící", "text": "Volavka bělolící\n\nVolavka bělolící (\"Egretta novaehollandiae\") je středně velký druh volavky.\n\nDorůstá 60–70 cm a váží asi 550 g. Dospělí ptáci jsou převážně modrošedí s bílým opeřením na čele, lících a horní části hrdla. Duhovky má šedé, tmavě žuté nebo skořicově hnědé, zobák černošedý a končetiny tmavě žluté. Ve svatebním šatě má též růžovohnědá prodloužená pera na krku a hrudi a modrošedá na hřbetě. Mladí ptáci jsou v porovnání s dospělci šedší a bíle zbarvené mají pouze hrdlo.\n\nVolavka bělolící žije na rozsáhlém území Australasie, včetně Nové Guiney, Indonésie, Nové Kaledonie a Nového Zélandu. Vyskytuje se v mokřadech, bažinách, na pastvinách, loukách a mořských pobřeží.\n\nMimo hnízdní období, kdy je teritoriální, se může při lovu kořisti, zejména pak krátce po deštích nebo povodních, zdržovat v menších volných skupinách. Živí se rybami, obojživelníky, plazy a hmyzem. Hnízdo z větví buduje obvykle na listnatém stromě ve výšce 5–12 m. V jedné snůšce je 3-5 světle modrých, 48,5 × 35 mm velkých vajec, na kterých sedí střídavě oba rodiče po dobu zhruba 25 dnů. Mláďata jsou pak opeřena ve věku 40 dnů.\n\n"}
{"id": "602499", "url": "https://cs.wikipedia.org/wiki?curid=602499", "title": "Farmaceutická fakulta Veterinární a farmaceutické univerzity Brno", "text": "Farmaceutická fakulta Veterinární a farmaceutické univerzity Brno\n\nFarmaceutická fakulta Veterinární a farmaceutické univerzity Brno (FaF VFU) je jedna ze tří fakult Veterinární a farmaceutické univerzity Brno. Vznikla v roce 1991, kdy navázala na existenci Farmaceutické fakulty Masarykovy univerzity, jež fungovala v letech 1952–1960. Farmaceutická fakulta VFU uskutečňuje univerzitní vzdělávání, výzkum i odbornou činnost zaměřenou na oblast farmacie. Fakulta se organizačně člení na děkanát, ústavy a účelová zařízení fakulty.\n\nNa podzim 2019 probíhala jednání o přesunu fakulty z Veterinární a farmaceutické univerzity pod Masarykovu univerzitu.\n\n\nÚstavy jsou členěné do následujících sekcí:\n\n\nFarmaceutická fakulta umožňuje studium magisterské, doktorské a podílí se na celoživotním vzdělávání. Magisterské studium se uskutečňuje v rámci magisterského studijního programu v oboru Farmacie v českém i anglickém jazyce. Standardní doba studia je 5 let. Forma studia je prezenční. Studium zahrnuje předměty skupiny základních oborů, zejména zaměřených na biologii a chemii, dále předměty skupiny oborů zaměřených na zdraví člověka a dále předměty farmaceuticky orientované, a to skupiny oborů přírodních léčiv, chemických léčiv, technologie léků, farmakologie a toxikologie a aplikované farmacie. Během studia student získá znalosti o léčivech, léčivých přípravcích, jejich technologickém zpracování a o účincích léčiv v organismu. Výuka probíhá na přednáškách, praktických cvičeních, seminářích a řízené praxi. Na závěr studia studenti absolvují šestiměsíční praxi v lékárnách. Studium je zakončeno státní závěrečnou zkouškou, jejíž součástí je obhajoba diplomové práce. Absolventi získávají po úspěšném ukončení studia titul \"magistr\" (ve zkratce „Mgr.“ Uváděné před jménem).\n\nAbsolventi Farmaceutické fakulty tradičně nacházejí největší uplatnění v lékárenské praxi, ale také ve farmaceutickém výzkumu, výrobě i distribuci léčiv. Současný absolvent je schopen samostatné činnosti v lékárně, může se podílet na léčebném procesu a ve spolupráci s lékařem vybrat optimální způsob farmakologické léčby. Po úspěšném ukončení magisterského studia může absolvent na základě obhajoby rigorózní práce a složení státní rigorózní zkoušky získat titul \"doktor farmacie\" (ve zkratce „PharmDr.“ Uváděný před jménem). Doktorské studium se uskutečňuje v rámci doktorského studijního programu Farmacie ve čtyřech oborech v jazyce českém. Přijímací zkoušky se skládají formou pohovoru s uchazečem, v němž se ověřují především jeho předpoklady pro vědeckou práci. Studium je zakončováno státní doktorskou zkouškou a obhajobou disertační práce. Absolventům se uděluje akademický titul „doktor“ (ve zkratce „Ph.D.“ uváděný za jménem). Celoživotní vzdělávání se uskutečňuje v rámci Univerzity třetí ho věku v oboru Zdraví a léky, standardní doba vzdělávacího kurzu je 2 roky.\n\n\n"}
{"id": "602500", "url": "https://cs.wikipedia.org/wiki?curid=602500", "title": "Naučná stezka Jedovnické rybníky – Rudické propadání", "text": "Naučná stezka Jedovnické rybníky – Rudické propadání\n\nNaučná stezka Jedovnické rybníky – Rudické propadání se nachází v okrese Blansko v Jihomoravském kraji. Leží zčásti v CHKO Moravský kras. \n\nStezka je okružní, středně náročná, určená pro pěší turisty. Trasa stezky se 13 zastávkami je dlouhá 7 kilometrů, její absolvování i s prohlídkou zajímavostí na trase vyžaduje cca 4 - 5 hodin. Výchozím a cílovým bodem je městys Jedovnice. V Jedovnicích se nacházejí rybníky Olšovec, Budkovan a Dymák, stezka pokračuje po toku Jedovnického potoka směrem k Rudickému propadání a ke Kolíbkám. Odtud pokračuje do Rudice, kde se nachází větrný mlýn s muzeem a malým geoparkem. Z Rudice vede stezka zpět do Jedovnic, tentokráte do místní části Chaloupky. \n\nSpráva CHKO, která udržuje stezky pouze v Moravském krasu, spravuje pouze část zvanou Rudické propadání, která má 2 km a 5 zastávek.\n\n\n"}
{"id": "602513", "url": "https://cs.wikipedia.org/wiki?curid=602513", "title": "92 (číslo)", "text": "92 (číslo)\n\nDevadesát dva je přirozené číslo. Následuje po číslu devadesát jedna a předchází číslu devadesát tři. Řadová číslovka je \"devadesátý druhý\" nebo \"dvaadevadesátý\". Římskými číslicemi se zapisuje XCII.\n\n\n\n"}
{"id": "602520", "url": "https://cs.wikipedia.org/wiki?curid=602520", "title": "PC rady (časopis)", "text": "PC rady (časopis)\n\nČasopis PC rady (dřívější název Nejlepší PC rady a návody) přinášel triky a návody pro úspěšnou práci s počítači a elektronikou obecně. Vycházel od října roku 2007 do roku 2012 každý měsíc (dříve vycházel jako čtrnáctideník, poté jako třítýdeník). Každé číslo mělo 68 celobarevných stran a přinášelo tři hlavní rozsáhlá témata, tzv. projekty (např. vypalování DVD, reinstalace počítače, práce ve Windows), a dále kratší tipy a základní představení počítačových komponent a programů.\n\nPC rady byly určené (věčným) počítačovým začátečníkům a středně pokročilým uživatelům. Každé číslo doplňovalo CD s počítačovými programy, hrami apod.\n\nČasopis vycházel v nákladu asi 20 000 ks, měl 5 000 předplatitelů a čtenost 32 000 lidí na jedno číslo. Doplňoval se se svým sesterským počítačovým časopisem Extra PC ze stejného brněnského nakladatelství Extra Publishing.\n\n"}
{"id": "602528", "url": "https://cs.wikipedia.org/wiki?curid=602528", "title": "Vlha ozdobná", "text": "Vlha ozdobná\n\nVlha ozdobná (\"Merops ornatus\") je 21–28 cm velký druh ptáka z čeledi vlhovitých.\n\nŽije v otevřených lesích a křovinatých krajinách, obvykle blízko vody, na území Austrálie, Indonésie a Nové Guiney.\n\nJe částečně tažná, živí se létajícím hmyzem a hnízdí v tunelech, které si sama hloubí ve strmých březích nebo svazích. V jedné snůšce je obvykle 4–5 bílých vajec, na kterých sedí střídavě oba rodiče 22–31 dnů.\n\n"}
{"id": "602531", "url": "https://cs.wikipedia.org/wiki?curid=602531", "title": "Kalifornská univerzita v Los Angeles", "text": "Kalifornská univerzita v Los Angeles\n\nKalifornská univerzita v Los Angeles, (krátce UCLA) je veřejná výzkumná univerzita sídlící v Los Angeles v Kalifornii ve Spojených státech. Byla založena jako pobočka státní univerzity v roce 1919, je druhým nejstarším víceúčelovým kampusem v systému University of California a má největší počet studentů ze všech univerzit ve státě.\n\n"}
{"id": "602536", "url": "https://cs.wikipedia.org/wiki?curid=602536", "title": "Sinotyrannus", "text": "Sinotyrannus\n\nSinotyrannus (\"čínský tyran\") byl velký teropod (dravý dinosaurus) z nadčeledi tyranosauroidů, žijící v období spodní křídy (asi před 120 miliony let) na území dnešní severovýchodní Číny (provincie Liao-ning). Dosahoval délky kolem 9 až 10 metrů a hmotnosti asi 2500 kilogramů.\n\nV současnosti bývá tento rod řazen do čeledi Proceratosauridae, tedy mezi vývojově primitivní (bazální) tyranosauroidy. Mezi nimi však výrazně vynikal svou velikostí, obvykle dosahovali tito teropodi délky jen kolem 3 metrů. Typový druh \"S. kazuoensis\" byl popsán v roce 2009 ze souvrství Jiufotang a v současnosti je největším známým teropodem z tzv. jeholského ekosystému (Jehol Biota). Sesterským druhem byl tyranosauroid \"Yutyrannus huali\".\n\n"}
{"id": "602541", "url": "https://cs.wikipedia.org/wiki?curid=602541", "title": "Puntukas (rozcestník)", "text": "Puntukas (rozcestník)\n\nPuntukas může být:\n\n"}
{"id": "602543", "url": "https://cs.wikipedia.org/wiki?curid=602543", "title": "Dálnice 22 (Izrael)", "text": "Dálnice 22 (Izrael)\n\nDálnice 22 (hebrejsky 22 כביש, \"Kviš 22\", nebo נתיבי המפרץ, \"Netivej ha-Mifrac\", doslova „Trasy [Haifského] zálivu“, nebo עוקף קריות, \"Okef Krajot\", doslova „Obchvat Krajot“) je dálniční spojení v Izraeli, které prochází aglomerací Haify a nahrazuje dosavadní dálnici 4, která má ráz městské komunikace bez jednoznačně dálničního charakteru a jejíž kapacita nepostačuje. Z plánované délky 19 kilometrů je zatím v provozu pouze úsek dlouhý 4 kilometry.\n\nZačíná v centrální části Haify poblíž haifského přístavu, kde odbočuje z dálnice číslo 4. Pak prochází obloukem k východu Haify, kde zatím poblíž ústí řeky Kišon do Haifského zálivu končí. Tento již zprovozněný úsek byl dostavěn roku 2005 a šlo o jednu z nejvýznamnějších dopravních investic v Haife. Dálnice pak má pokračovat k severu skrz shluk předměstí Haify (takzvaná Krajot), konkrétně skrz města Kirjat Ata, Kirjat Bialik a Kirjat Mockin.\n\nKoncem roku 2008 rozhodla vláda Státu Izrael, respektive státní podnik National Roads Company of Israel, že zbylý úsek dálnice bude postaven ze státního rozpočtu a nikoliv soukromým investorem, jak bylo původně plánováno. Šlo o součást mimořádných investic spuštěných s cílem bojovat proti dopadům globální ekonomické recese. Do konce března 2009 mělo být vypsáno výběrové řízení. Během půl roku se pak plánoval start stavebních prací, které měly trvat tři roky. Projekt počítá s tím, že komunikace bude mít v celé své trase dálniční charakter, tedy vícečetné jízdní pruhy, absence semaforů a důsledné uplatnění mimoúrovňového křížení. Zčásti měla vést zahloubená pod úroveň terénu. Dokončení dálnice bylo podmínkou pro další stavební rozvoj předměstí Haify, zejména Kirjat Bialik. Podle zpráv z října 2009 se vítězem tendru na výstavbu chybějícího úseku dálnice stala firma Šafir. Navrhovaná povolená rychlost na novém úseku měla být stanovena na 100–110 km/hod. Zprovoznění se očekávalo do tří a půl let. V květnu 2010 zamítl správní soud řízení, které proti plánovanému budování dálnice vznesli majitelé dotčených pozemků, kteří požadovali vyšší finanční kompenzace.\n\n"}
{"id": "602545", "url": "https://cs.wikipedia.org/wiki?curid=602545", "title": "Extra PC (časopis)", "text": "Extra PC (časopis)\n\nČasopis Extra PC byl měsíčník věnující se počítačovému hardwaru i softwaru a dalším produktům z oblasti moderní elektroniky (navigace, smartphony, fotoaparáty, herní konzole atd.). Byl určen pro pokročilejší uživatele PC a zájemce o testy, recenze a novinky ze světa informačních technologií. 44stránková příloha PC rady obsahovala řadů návodů, rad a tipů, jak lépe používat počítač, operační systém Windows, kancelářský systém Office a řadu dalších užitečných nástrojů. Rozsah Extra PC byl 116 barevných stran s přílohou v podobě 9GB DVD.\n\n\nPrvní číslo vyšlo v říjnu 2006. V roce 2016 měl časopis čtenost téměř 50 000 lidí/vydání. Průměrný prodaný náklad byl asi 25 000 ks a měl 12 000 předplatitelů. Spolu s časopisy Chip a Computer patřil mezi tři nejprodávanější časopisy ve své kategorii Časopisy - Informační a komunikační technologie.\n\nDvakrát ročně připravovala redakce také Extra PC Speciál, mimořádné vydání časopisu s výběrem toho nejlepšího, a Hardware Speciál, s recenzemi na různý hardware. V roce 2011 byl do tohoto časopisu integrován sesterský časopis PC rady, a rychle se stal jeho nedílnou součástí, který přinášel rady pro počítačové začátečníky a nápady pro pokročilé.\n\nObsah posledního vydání Extra PC (neaktuální)\n"}
{"id": "602548", "url": "https://cs.wikipedia.org/wiki?curid=602548", "title": "Kachnička hřívnatá", "text": "Kachnička hřívnatá\n\nKachnička hřívnatá (\"Chenonetta jubata\") je středně velká australská kachna. Jedná se též o jediného zástupce rodu \"Chenonetta\".\n\nDorůstá 45–51 cm. Samci jsou převážně šedí s tmavě hnědou hlavou, strakatou hrudí a černým břichem. Samice mají hlavu světlejší s bílým pruhem nad a pod okem a strakatou hruď. Obě pohlaví pak mají šedá křídla s černými letkami a bílým zrcátkem.\n\nŽije v zalesněných močálech, otevřených lesích a na travnatých plochách na rozsáhlém území Austrálie. Je převážně býložravá, ale v malé míře požírá též hmyz. Po potravě přitom většinou pátrá v hejnech. Hnízdí v dutinách stromů, kam klade 9-11 smetanově bílých vajec. Na jejich inkubaci se podílí samotná samice, o mláďata se již starají oba rodiče. Chov kachničky hřívnaté ale není příliš náročný ani ve středoevropských podmínkách - kachničkám pro úspěšný odchov stačí celoroční dostatek vody a mít přes zimu k dispozici přístřešek s podestýlkou. Kachničky hřívnaté lze proto v ČR spatřit buď jako okrasného ptáka a nebo i v zoologických zahradách, například v Zoo Liberec, Zoo Ostrava či v Zoo Tábor.\n\n"}
{"id": "602553", "url": "https://cs.wikipedia.org/wiki?curid=602553", "title": "Seznam látek považovaných za prekurzory výbušnin", "text": "Seznam látek považovaných za prekurzory výbušnin\n\nEvropská komisařka Cecilia Malmströmová navrhla schválení nařízení Evropského parlamentu a Rady, kterým je nepodnikajícím fyzickým osobám zakázán prodej a následně i držení některých chemických látek (s výjimkou případů, kdy tyto osoby získají povolení), které jsou v tomto nařízení považovány za prekurzory výbušnin. Na tyto látky a také na některé další se vztahuje povinné hlášení podezřelých transakcí. Nařízení bylo schváleno a vydáno pod číslem 98/2013.\n\nU látek, jejichž prodej a držení jsou zakázány, se zákaz vztahuje i na směsi s minimální definovanou koncentrací těchto látek. Povinné hlášení podezřelých transakcí se vztahuje na látky z obou skupin, včetně směsí a výrobků obsahujících tyto látky, bez ohledu na koncentraci. Stanovení výše trestů nebo jiných sankcí je v působnosti jednotlivých členských států EU. Seznamy může Evropská komise kdykoli měnit v souladu s procesními podmínkami uvedenými v nařízení.\n\nNařízení vstoupilo v účinnost 18 měsíců po přijetí, po dobu dalších 18 měsíců byl zakázán pouze prodej uvedených látek (nikoli pouhé držení). Za 5 let po přijetí nařízení by toto mělo být podrobeno revizi; tato revize již probíhá, Evropská komise připravila návrh nového nařízení, které nahradí to dosud platné. Zvažuje se mimo jiné i zákaz prodeje konc. kyseliny sírové nad 12 hm. %.\n\n\n\nPo výbuchu nálože nastražené v centru norského hlavního města Osla se záležitosti okolo schvalování restrikcí na nakládání s prekurzory výbušnin dostaly v EU opět na pořad jednání (byť Norsko není členem EU). Pro výrobu výbušniny bylo totiž zřejmě použito běžně dostupné umělé hnojivo.\n\n"}
{"id": "602554", "url": "https://cs.wikipedia.org/wiki?curid=602554", "title": "Jan Benda (lední hokejista)", "text": "Jan Benda (lední hokejista)\n\nJan Benda (* 28. dubna 1972 v Reet, Belgie) je německý hokejista českého původu. Narodil se v Belgii českým rodičům.\n\nJe velkým hokejovým světoběžníkem, za svou kariéru vystřídal mnoho hokejových klubů v řadě zemí. Se seniorským hokejem začínal v Severní Americe v OHL v týmu Oshawa Generals, kde hrával s budoucími hvězdami NHL jako Eric Lindros nebo Jason Arnott. Později vystřídal německou ligu (1992/1993 EHC Freiburg, 1993/1994 EC Hedos München) a americkou AHL. Následující dva ročníky strávil v české lize, nejprve ve pražské Slavii a poté v konkurenční Spartě. V sezóně 1997/98 opět odešel zkusit štěstí do Severní Ameriky. Dostal šanci i v NHL v týmu Washington Capitals (jako volný agent), ale neprosadil se - v devíti utkáních zaznamenal 3 asistence. Zbytek sezóny pak odehrál na farmě v Portland Pirates v AHL. Po této sezóně se opět vrátil do Evropy tentokrát do Finska, kde hrál postupně za Ässät a Jokerit Helsinki. Několik let hrál i v Rusku (v letech 2001–2005 v Ak Bars Kazaň, Chimik Moskevská oblast a Čerepovci. V roce 2005 se vrátil do Česka a hrál za HC Litvínov, Mladou Boleslav a Plzeň, v sezóně 2010/2011 za Slavii Praha, KLH Chomutov a Mladou Boleslav.\n\nZa Německo odehrál 98 utkání s bilancí 16 gólů a 26 asistencí. Reprezentoval na devíti mistrovstvích světa (v letech 1994 až 2005), třech olympijských hrách (1994, 1998 a 2002) a Světovém poháru 1996.\n\n"}
{"id": "602567", "url": "https://cs.wikipedia.org/wiki?curid=602567", "title": "Cabo Juby", "text": "Cabo Juby\n\nCabo Juby byl španělský protektorát ležící na pobřeží Atlantského oceánu na území dnešního Maroka. Vznikl v r. 1916 po rozdělení Maroka na francouzský a španělský protektorát. V r. 1946 byl začleněn do Španělské západní Afriky, aniž by formálně zanikl.\n\nSeverní hranici byla řeka Dra, východní a jižní hranicí byly poledníky a rovnoběžky dohodnuté mezi evropskými mocnostmi na počátku 20. století. Území je též známo pod názvem Tarfajský pás (\"Tarfaya Strip\"). Přes stejnou dobu vzniku je jeho občasné řazení ke Španělskému Maroku značně problematické.\n\nŠpanělský název Cabo Juby znamená \"mys Juby\" (arabsky \"رأس جوبي\" Rā's Ŷubī), který leží poblíž města Tarfaja přímo naproti Kanárským ostrovům.\n\nPo druhé marocké krizi bylo Maroko v r. 1912 rozděleno mezi Francii a Španělsko. Zatímco francouzský protektorát představoval souvislé území, španělský zábor se skládal ze dvou částí – Španělského Maroka, které bylo zřízeno v r. 1912, na severu a Cabo Juby, které bylo obsazeno v r. 1916, na jihu. Tato jižní část sousedila se španělským protektorátem Sakia al-Hamra. V r. 1946 byla veškerá zdejší území pod španělskou nadvládou začleněna do Španělské západní Afriky. Po svém osamostatnění v r. 1956 vzneslo Maroko nároky na území, která na něm byla historicky závislá. Roku 1957 napadlo Maroko Španělskou západní Afriku a až na město Sidi Ifni obsadilo celé území Ifni. Válka byla po šesti měsících ukončena a podle smlouvy z \"Angra de Cintra\" se území Cabo Juby stalo r. 1958 součástí Maroka.\n\nŠpanělsko začalo vydávat pro Cabo Juby poštovní známky v roce 1916, zprvu to byly přetisky známek Rio de Oro s textem CABO JUBI. Později (v l. 1919 až 1929) to byly španělské známky s přetiskem CABO JUBY a nakonec stejně přetištěné známky Španělského Maroka v sériích z r. 1934, 1940, 1942, 1944, 1946 a 1948.\n\nMnožství vydaných přetisků je značné, což podporuje názor, že byly vydávány spíše pro komerční účely než k poštovní službě obyvatelům.\n"}
{"id": "602570", "url": "https://cs.wikipedia.org/wiki?curid=602570", "title": "Sergej Gončar", "text": "Sergej Gončar\n\nSergej Viktorovič Gončar (* 13. dubna 1974, Čeljabinsk, Sovětský svaz) je ruský hokejový obránce hrající v týmu Dallas Stars v severoamerické lize (NHL). Gončar reprezentoval Rusko na několika významných turnajích a vyhrál stříbrnou a bronzovou medaili na zimních Olympijských hrách.\n\n\n\n"}
{"id": "602571", "url": "https://cs.wikipedia.org/wiki?curid=602571", "title": "Dálnice 25 (Izrael)", "text": "Dálnice 25 (Izrael)\n\nDálnice 25, přesněji spíš Silnice 25 (hebrejsky: כביש 25, \"Kviš 25\") je silniční spojení (nikoliv dálničního typu) v jižním Izraeli, které prochází od západu k východu napříč celým územím státu a celou Negevskou pouští.\n\nZačíná na hranici pásma Gazy u dnes již nevyužívaného hraničního přechodu Karni nedaleko od vesnice Nachal Oz. Směřuje pak k jihovýchodu zemědělsky využívanou krajinou na severozápadním okraji Negevské pouště. Prochází zde městem Netivot. Pak pokračuje nadále jihovýchodním směrem, z východu míjí město Ofakim a vstupuje do již pouštní krajiny a do města Beerševa. Z nej vychází na jihovýchodním okraji a vede skrz aridní oblast s rozptýlenou zástavbou četných sídel izraelských beduínů. Včetně beduínského města Segev Šalom. Pak vstupuje do již řídce zalidněné centrální části Negevu s horským reliéfem krajiny. Stojí zde město Dimona. Za ním pokračuje silnice nyní již spíše východním směrem neosídlený regionem, přičemž ze severu míjí komplex izraelského jaderného centra Dimona. V posledním úseku silnice prudce klesá do příkopové propadliny Vádí al-Araba, kde ústí nedaleko od jižního břehu Mrtvého moře a poblíž soutoku vádí Nachal Peres a Nachal Tamar do severojižní dálnice číslo 90.\n\n"}
{"id": "602576", "url": "https://cs.wikipedia.org/wiki?curid=602576", "title": "VOX (televizní stanice)", "text": "VOX (televizní stanice)\n\nVOX je německá soukromá televizní stanice, patřící mediální skupině RTL Group se sídlem v Kolíně nad Rýnem. Stanice začala vysílat 25. ledna 1993. Kanál byl původně vlastněn sortimentem německých mediálních společností. Kanál vysílá především dokumenty, americké seriály a vlastní tvorbu. Od 1. 2. 2013 je výkonným ředitelem VOX Bernd Reichart.\n\nV roce 2011 dosáhla VOX průměrný podíl na trhu 5,6% v divácké skupině(14-49 roků). V roce 2012 se tento průměrný podíl na trhu nezměnil.\n\nOd pondělí do pátku vysílá VOX pět minut krátkých zpráv v 11 hodin a poté 20 minut pozdě v noci. O sobotách a nedělích televize vysílá jen kompletní program v Německu žádné zprávy.\n\nJako v České republice tak i v Německu jsou oblíbené pořady o vaření. To zaručilo televizi VOX vysoké podíly na trhu od března 2006, kdy uvedla na trh pořad Perfektní večeře (Die Perfekte Dinner).\n\n"}
{"id": "602577", "url": "https://cs.wikipedia.org/wiki?curid=602577", "title": "Uzávěr potrubí", "text": "Uzávěr potrubí\n\nUzávěr potrubí je technologická součást potrubního rozvodu, armatury kterou může tvořit šoupátko, zpětný ventil, zpětná uzavírka, zpětná klapka, kohout, jehlový uzávěr potrubí, pístový uzávěr potrubí nebo kulový uzávěr potrubí. Pomocí této součásti je možno řídit objemový průtok (např. voda, plyn) nebo průtok úplně uzavřít. Uzávěr potrubí, podle provedení, může být ovládán ručně (místně), dálkově pomocí akčního členu ovládaného obsluhou nebo automaticky.\n\n"}
{"id": "602579", "url": "https://cs.wikipedia.org/wiki?curid=602579", "title": "Hermetický", "text": "Hermetický\n\nSlovo hermetický (z lat. \"hermeticus\") může být použito ve více významech a spojeních:\n\n\n"}
{"id": "602582", "url": "https://cs.wikipedia.org/wiki?curid=602582", "title": "Dálnice 31 (Izrael)", "text": "Dálnice 31 (Izrael)\n\nDálnice 31, přesněji spíš Silnice 31 (hebrejsky: כביש 31, \"Kviš 31\") je silniční spojení (nikoliv dálničního typu) v jižním Izraeli, které prochází od západu k východu podstatnou částí severní Negevské pouště a jižního okraje Judských hor respektive jejich části, která je nazývána Hebronské hory (\"Har Chevron\").\n\nZačíná poblíž osady Ešel ha-Nasi. Úsek odtud ke křižovatce s dálnice číslo 40 u města Lehavim je nově přidán. Na mapách bývá uváděn i jako lokální silnice 310. Od Lehavim se silnice stáčí k jihovýchodu a východu. Prochází lesem Lahav a míjí lesní komplex Sansana na jižních svazích Hebronských hor. Jižně od dálnice se rozkládají husté koncentrace sídel izraelských beduínů. Včetně beduínských měst jako Lakija nebo Chura či Kesejfa a množství menších často neoficiálních beduínských osad. Východní hranicí osídlené krajiny je pak město Arad. Za ním silnice prudce klesá do příkopové propadliny Mrtvého moře, na jehož západním břehu, u vesnice Neve Zohar, ústí do severojižní dálnice číslo 90.\n\nV lednu 2011 bylo oznámeno, že ministr dopravy Izraele Jisra'el Kac plánuje provést rekonstrukci trasy dálnice a její rozšíření na komunikaci dálničního typu. Zveřejnění výběrového řízení na provedení stavby se očekávalo během několika týdnů. Důvodem pro přestavbu byla mimo jiné vysoká míra nehodovosti. Co do počtu usmrcených šlo o jeden z nejnebezpečnějších úseků izraelské silniční sítě.\n\n"}
{"id": "602590", "url": "https://cs.wikipedia.org/wiki?curid=602590", "title": "Přírodní park Podkomorské lesy", "text": "Přírodní park Podkomorské lesy\n\nPřírodní park Podkomorské lesy je přírodní park na ploše asi 40 km² vyhlášený 1. listopadu 1989 v okresech Brno-venkov a Brno-město. Navazuje na západní okraj Brna.\n\nPark leží západně od Brna v severní části Bobravské vrchoviny-zde navazuje na zástavbu brněnských městských částí Žebětín, Bystrc a Kníničky. Na jihu tvoří hranici parku silnice Žebětín-Ostrovačice. Západní hranici parku tvoří Boskovická brázda v úseku Ostrovačice, Veverské Knínice a Hvozdec. Park se nachází částečně i v Boskovické brázdě v pásu podél obcí Veverská Bítýška a Chudčice. Další obce v těsném sousedství parku jsou Moravské Knínice na severu, Jinačovice a Rozdrojovice na východě.\n\nPark je prameništěm mnoha většinou bezejmenných potoků a potůčků, v povodí Svratky. Průměrná nadmořská výška je přibližně 450 m, přičemž nejvyšší body se nacházejí v jeho jižní části nedaleko obce Ostrovačice. Nejvyšší Kopeček dosahuje výšky 479 m n. m. Na jeho vrcholku se nachází stará dřevěná rozhledna ve špatném technickém stavu. Vzhledem k převýšení porostem neposkytuje výhled. Pod vrcholem jihozápadním směrem pramení Veverka ze Zárubovy studánky. Dále severněji se nachází Lipový vrch (478 m), na kterém stojí vysílač mobilních telefonů viditelný ze širokého okolí. Pod Lipovým vrchem jižně se nachází Helenčina studánka – pramen potoka Vrbovec. Severněji z Ríšovy studánky pramení potok Rakovec.\nSeverně od Brněnské přehrady, se nachází kopce Trnůvka (441 m n. m.; u Rozdrojovic) a Kuňky (422 m n. m.; u Chudčic).\n\nPředevším převažují starohorní granodiority Bobravské vrchoviny. Severozápadní část parku náleží do Boskovické brázdy. Podloží zde tvoří prvohorní vápenec, droba a slepence až brekcie.\n\nNa území parku se nachází také přírodní rezervace Břenčák, Jelení žlíbek a Krnovec a přírodní památky Junácká louka, Kůlny a Na Skalách. Dvě nesouvisející části parku tvoří Evropsky významnou lokalitu číslo CZ0623344 Nad Brněnskou přehradou.\n\nÚzemí parku leží výškově ve třech stupních druhového zatoupení přirozených lesních lesních porostů.\nPřevážnou část území parku tvoří dubohabrové lesy s přirozeným podrostem, které pokrývají většinu území. Nejnižší polohy pokrývá v údolích stupeň javoru jilmu a jasanu, nejvyšší polohy buko-jedlový stupeň. Smrkové porosty jsou významnou součástí porostů přírodního parku, ale jsou pěstovány mimo svůj vegetační stupeň a značně trpí patogeny.\n\nZ rozmanitých lesních porostů vyplývá i rozmanité druhové rozložení hub, které zde rostou. Pravidelně se zde vyskytují hřiby: hřib dubový, hřib smrkový, hřib plstnatý, hřib žlutomasý, hřib žlučník, kozák habrový, Z holubinek: nazelenalá, trávozelená, mandlová, zlatá. Z dřevokazných ucho Jidášovo, korálovec, hlíva ústřičná, václavka. Z dalších druhů to jsou: liška obecná, kuřátko květákové, kotrč kadeřavý, bedla vysoká, čirůvka fialová, strmělka mlženka, lysohlávka česká.\n\nNa území parku rostou běžné druhy lesních dřevin. Převažují dub zimní a habr obecný, místy se vyskytuje borovice lesní, ve vyšších polohách a žlebech buk lesní, v údolích olše lepkavá, javor babyka, javor klen i javor mléč, v produkční výsadbě je zastoupen především smrk ztepilý a modřín opadavý, z keřů: líska obecná, černý bez, bez červený, dřín obecný, srstka angrešt, růže šípková, ostružiník maliník, slivoň trnka, lýkovec jedovatý a bylin: zvláště zajímavé jsou trvalky: konvalinka vonná, křivatec luční, pstroček dvoulistý, kokořík lékařský, kokořík mnohokvětý, ocún jesenní, vraní oko čtyřlisté, bělozářka větevnatá, brambořík nachový, lilie zlatohlavá, podbílek šupinatý, hlístník hnízdák, hnilák smrkový, kruštík modrofialový, kruštík širolistý a další. Z dalších bylin to jsou: devětsil bílý, jaterník trojlaločný, blatouch bahenní, prvosenka jarní, divizna velkokvětá, náprstník velkokvětý, oměj vlčí mor, kostival lékařský, třezalka tečkovaná, plicník lékařský, sasanka lesní i sasanka pryskyřníkovitá.\n\nNa území parku žijí běžné lesní druhy savců: veverka obecná, srnec obecný, zajíc, muflon, kuna lesní, liška obecná, jezevec, hraboš lesní a ptáků: káně, krkavec, sojka. plazů a obojživelníků:slepýš, ještěrka obecná i ještěrka živorodá, skokan hnědý, ropucha obecná i ropucha zelená. Mnohem rozmanitějsí zastoupení je u bezobratlých. Mnohotvárné porosty vytvářejí životní prostor pro motýly: batolec duhový, babočka kopřivová, babočka paví oko, babočka bodláková, různí perleťovci a brouky například roháč obecný, hrobařík obecný, světluška větší a mnoho dalších.\n\nV přírodním parku se nachází hrad Veveří - dřívější královský hrad a centrum někdejšího Veverského panství.\n\nZ Chudčic vychází křížová cesta, tvořena čtrnácti kapličkami, která přírodním parkem prochází. Cesta vede k poutnímu místu U tří křížů. Na tomto místě stával kostel svatého Kříže ze 13. století. Po josefínských reformách byl v roce 1784 zrušen. V místě kde kostelík stával, byly postaveny kříže dřevěné, později z kamenné. Nedaleko křížové cesty je kaple panny Marie Pomocnice, postavená nad \"zázračným\" pramenem pitné vody.\n\nPark rozděluje řeka Svratka na dvě nestejné části severní část je tvořena z větší části oplocenou Kuřimskou mufloní oborou. Jižní část je dostupnější a turisty vyhledávanější. Nachází se zde hrad Veveří a areál Pohádky máje.\n\nPřes park prochází několik turistických a cyklistických a lyžařských stezek.\n\n\n"}
{"id": "602594", "url": "https://cs.wikipedia.org/wiki?curid=602594", "title": "Aratinga zlatočelý", "text": "Aratinga zlatočelý\n\nAratinga zlatočelý (\"Aratinga aurea\") je 23–28 cm velký jihoamerický papoušek. Žije v částečně otevřených krajinách na území Argentiny, Bolívie, Brazílie, Paraguaye, Peru a Surinamu. Jak binomické, tak české jméno druhu přitom poukazuje na jeho výrazné oranžovožluté zbarvení na čele, které je u mladých ptáčat méně nápadné.\nAratinga zlatočelý je hojně chován hlavně v USA, v České republice je spíše méně známý. U nás ho chová jen několik zoologických zahrad – například Papouščí ZOO Bošovice či Zoologická zahrada Tábor.\n\n"}
{"id": "602597", "url": "https://cs.wikipedia.org/wiki?curid=602597", "title": "Like a Rolling Stone", "text": "Like a Rolling Stone\n\n\"Like a Rolling Stone\" je rocková píseň od amerického písničkáře a zpěváka Boba Dylana. Její konfrontační text má původ v rozšířené verzi, kterou Dylan napsal v červnu 1965 po návratu z turné po Anglii. Text byl intenzivně editován a o pár týdnů později byla nahrána písnička, aby se stala součástí nadcházejícího alba \"Highway 61 Revisited\". Během složité dvoudenní preprodukce se Dylan snažil najít správnou podobu písničky. Nejprve byla neúspěšně nahrána jako waltz. Průlom nastal, když ji zkusili zahrát v rockové podobě a nováček Al Kooper improvizoval na varhany, právě díky kterým je písnička známá. Přesto byla společnost Columbia velmi nespokojená s její délkou a velmi elektronickým zvukem a odmítala ji zveřejnit. Po měsíci však kopie unikla, dostala se ke vlivným diskžokejům a byla vydána jako singl. Ačkoli některá rádia odmítala hrát tak dlouhou píseň, \"Like a Rolling Stone\" dosáhla druhého místa v amerických žebříčcích a stala se celosvětovým hitem.\n\nSkladba byla označena za revoluční díky kombinacím různých hudebních prvků, mladému cynickému Dylanovu hlasu a přímočarosti otázky v refrénu: \"How does it feel?\" (Jaké to je?). \"Like a Rolling Stone\" velmi ovlivnila Dylanovu kariéru a je dnes považována za jednu z nejvlivnějších skladeb v poválečné populární hudbě. Od doby svého vydání byla mezníkem v hudebním průmyslu a pop kultuře, který udělal z Dylana ikonu. Písničku hrála spousta muzikantů, např. Jimi Hendrix, The Rolling Stones či Bob Marley.\n\nNa rozdíl od ostatních hitů těch dob nebyl text písně o lásce, ale vyjadřoval nelibost a touhu po pomstě. Spisovatel Oliver Trager ho popsal jako \"Dylanův výsměch ženě, která bývala ve vyšších kruzích a teď je odkázána sama na sebe v nepřátelském a neznámém světě.\" Cíl písničky, \"Miss Lonely\", se vždy ze všeho snadno vymotala, chodila do nejlepších škol a měla vysoce postavené přátele, ale teď, když je její situace složitá, nemá žádné významné zkušenosti ani zážitky, na kterých by mohla zakládat svoji osobu. První řádky písně nás informují o původním postavení ženy:\n\nSloka končí vysmíváním se aktuálnímu postavení:\n\nPřes to všechno vyjadřuje píseň také soucit s Miss Lonely, stejně jako radost, že ztrátou všeho člověk získal svobodu. Jann Wenner to okomentoval slovy \"Vše bylo vystřiženo. Jseš teď sama na sebe, jsi volná ... Jsi tak bezmocná a nic ti nezbylo. Jsi neviditelná, nemáš žádná tajemství, a to je osvobozující. Už se nemusíš ničeho bát.\"\n\nPoslední sloka končí slovy:\n\nRefrén tento motiv zdůrazňuje:\n\nDylanův životopisec Robert Shelton shrnul význam písně takto: \"Píseň oslavuje život odpadlíka pro ty, pro něž je to přechodné, a přechází v lítost k těm, kdo vypadli z buržoazního prostředí. 'Rolling Stone' je o ztrátě nevinnosti a surovosti zážitku. Mýty, naděje a staré domněnky odpadají, aby odhalily realitu, kde se za vše platí.\"\n\nSpousta lidí se pokoušela přisoudit cíl skladby nějaké konkrétní postavě z Dylanova kruhu. Např. Andy Warhol ve své knize \" prohlásil, že někteří jeho známí věří, že \"Like a Rolling Stone\" obsahuje nepřátelské odkazy na něj.\n\nMike Marqusee napsal článek o konfliktech v Dylanově životě během této doby, kdy se Dylan hluboce odcizil svému folkovému publiku. Domníval se, že píseň je směřována k sobě samému. \"Píseň pouze dosahuje plné palčivosti když si uvědomíme, že je aspoň z části zpívána ke zpěvákovi samotnému. On je ten \"with no direction home\" (bez žádné cesty zpět domů). Podle toho, co o Dylanově mládí a domově víme, se to jeví jako velmi pravděpodobné vysvětlení. Dylan sám poznamenal, že si po nehodě na motocyklu v roce 1966 uvědomil, že \"když jsem používal slova \"on\", \"ono\" a \"oni\" a mluvil o ostatních lidech, nemluvil jsem o nikom jiném než o sobě.\"\n\nSpousta umělců přezpívala píseň \"Like a Rolling Stone\", včetně The Wailers, Johnny Thunders, The Four Seasons, The Rascals, Cher, Judy Collins, The Rolling Stones, Spirit, Anberlin, The Tragically Hip, Johnny Winter, Michael Bolton, The Creation, Randy Bachman, John Mellencamp, Green Day.\n\nZ českých interpretů ji pod názvem „Jako solnej sloup“ \"(Teď už to víš)\" s textem Zdeňka Rytíře v roce 1989 nazpíval Petr Kalandra.\n\nKytarista Jimi Hendrix při výstupu s The Jimi Hendrix Experience nahrál živou verzi na Monterey Pop Festival. Hendrix byl vášnivý fanoušek Boba Dylana, obzvláště měl rád píseň \"Like a Rolling Stone\". Řekl: \"Dostal jsem pocit, že nejsem jediný, kdo se kdy cítil být takto nízko ... \". Po skončení druhé sloky Hendrix přeskočil na čtvrtou. Hrál na elektrickou kytaru a hudební kritik Greil Marcus popsal atmosféru na Hendrixově nahrávce takto:\n\n\"Obrovská jízda napříč akordy na začátku každé sloky, jako deštivá oblaka, melodie je hrána velmi pomalu, s Hendrixovou tlustou, pouliční ospalou řečí zněla úplně jinak než Dylanova středozápadní prašná bouře.\"\n\n"}
{"id": "602598", "url": "https://cs.wikipedia.org/wiki?curid=602598", "title": "Dálnice 34 (Izrael)", "text": "Dálnice 34 (Izrael)\n\nDálnice 34, přesněji spíš Silnice 34 (hebrejsky: כביש 34, \"Kviš 34\") je krátké dopravní spojení částečně dálničního typu (vícečetné jízdní pruhy, ale pouze úrovňové křižovatky) v jižním Izraeli, na severozápadním okraji Negevské pouště a v pobřežní nížině.\n\nZačíná ve městě Netivot, kde odbočuje z dálnice číslo 25. Směřuje pak k severoseverozápadu zemědělsky využívanou krajinou, která díky trvalému obdělávání a zavlažování ztratila pouštní charakter a navazuje na pobřežní nížinu. Silnice míjí ze západu město Sderot a u vesnice Jad Mordechaj ústí do pobřežní dálnice číslo 4.\n\n"}
{"id": "602607", "url": "https://cs.wikipedia.org/wiki?curid=602607", "title": "Manca Špik", "text": "Manca Špik\n\nManca Špik (* 17. září 1980, Kranj) je slovinská zpěvačka. Její sólová kariéra začala v roce 2005. V roce 2007 zvítězila na jubilejním třicátém ročníku festivalu Melodije morja in sonca v Portoroži. Její píseň „\"Que sera, sera\"“ byla slovinskými rádii v roce 2008 vybrána za nejlepší píseň léta. V roce 2009 se spolu se skupinou Langa zúčastnila národního kola Eurovision. Ačkoliv jejich píseň \"Zaigraj Muzikant\" zřetelně zvítězila v hlasování diváků, žádný hlas od poroty znamenal až páté místo v celkovém hodnocení.\n\n"}
{"id": "602612", "url": "https://cs.wikipedia.org/wiki?curid=602612", "title": "Vstupní draft NHL", "text": "Vstupní draft NHL\n\nVstupní draft NHL je každoroční sešlost vedení týmů hokejové ligy National Hockey League, které si systematicky vybírají práva na hokejové hráče, kteří jsou k takovému draftu způsobilí (Severoameričané ve věku mezi 18 a 20 lety, ne-severoameričané libovolného věku, kteří vstupují do ligy poprvé, a hráči, kteří jsou neomezeně volnými hráči). Vstupní draft NHL se koná jednou ročně zpravidla dva až tři měsíce před začátkem následující sezóny. Týmy se střídají ve výběrech amatérských hráčů z juniorských, univerzitních a evropských hokejových lig.\n\nPrvní vstupní draft NHL se uskutečnil v roce 1963 a od té doby se koná pravidelně každý rok. Do roku 1979 byl znám jako \"Amatérský draft NHL\". Veřejnou akcí se stal od roku 1980 a televize jej začala vysílat od roku 1984. Na první výběr hráče má právo tým, který vyhraje draftovou loterii NHL, která probíhá před akcí. Draftová loterie také rozhoduje o druhém až čtrnáctém místě. Zbývající místa v draftu jsou seřazena podle výsledků playoff předešlého ročníku NHL.\n\nPrvní vstupní draft NHL (známý jako \"Amatérský draft NHL\") se konal 5. června 1963 v Queen Elizabeth Hotelu v Montréalu, v Kanadě. Každý amatérský hokejista, který dosáhl 17 let a nepatřil již žádnému klubu NHL byl způsobilý. V roce 1969 byla pravidla změněna tak, že byl způsobilý každý amatérský hokejista mladší 20 let. V roce 1979 byla pravidla opět změněna tím, že nově dovolovala draftovat hráče, který již nastoupil v profesionálním týmu. Tato změna byla provedena, aby mohli být draftováni hráči ze zaniklé hokejové ligy World Hockey Association. V důsledku toho byl Amatérský draft NHL přejmenován na Vstupní draft NHL. Od roku 1980 mohou nově pojmenovaným draftem projít všichni hokejisté mezi 18 a 20 lety. Kromě toho mohou být vybráni ne-severoameričtí hokejisté i nad 20 let. Mezi roky 1987 a 1991 mohli být 18 a 19 letí hokejisté vybráni pouze v prvních třech kolech. V roce 1980 se vstupní draft NHL stal veřejnou akcí a byl pořádán v montrealské hale Montreal Forum. Před tímto rokem byl draft pořádán v kancelářích NHL a nebo v hotelech jako uzavřená akce.\n\nPořadí v draftu je určeno kombinací draftové loterie, výsledků základní části v sezóně NHL a výsledků v playoff NHL. Týmy mohou s těmito výběry mezi sebou obchodovat a to dokonce dříve než je dané pořadí týmu v draftu. Ovšem pořadí se určuje podle výsledků původního týmu. Po konci základní části se týmy, které se nezúčastní playoff, účastní takzvané draftové loterie pro konečné pořadí v každém kole draftu. Nasazení v loterii je závislé na pořadí v konečné tabulce po základní části. 31. (poslední) tým má 25% šanci na výhru v loterii a 17. tým už pouhých 0,5 %. Každý tým může postoupit oproti výsledkům základní části maximálně o 4 místa a klesnout o 1 místo, proto mají šanci prvního výběru v draftu týmy, které skončí na 27.–31. místě základní části NHL. V důsledku toho se šance 31. týmu zvýší na 48,2 %. Zbývající pořadí týmů na draftu se určuje podle výsledků v playoff, kdy vítěz Stanley cupu má automaticky poslední 31. místo v draftu. Finalista má 29. místo a mezi semifinalisty určuje konkrétnější pořadí výsledek základní části (lepší tým v základní části má vždy horší pozici v draftu). Při ohledu na výsledky v základní části je dána přednost vítězům divizí (v případě draftu spíše v záporném slova smyslu).\n"}
{"id": "602614", "url": "https://cs.wikipedia.org/wiki?curid=602614", "title": "SCADA", "text": "SCADA\n\nSCADA je zkratka pro \"Supervisory Control And Data Acquisition\", tedy \"dispečerské řízení a sběr dat\". Obvykle se tento pojem používá pro software, který z centrálního pracoviště monitoruje průmyslová a jiná technická zařízení a procesy a umožňuje jejich ovládání. Jde o:\n\n\n\n\n"}
{"id": "602616", "url": "https://cs.wikipedia.org/wiki?curid=602616", "title": "Javorná (zámek)", "text": "Javorná (zámek)\n\nJavorná je barokní zámek severozápadně od stejnojmenné vesnice při silnici č. 208 do Bochova v okrese Karlovy Vary. Jde o jednokřídlý zámek s hospodářským traktem a s kostelem svatého Jana Nepomuckého z roku 1729–1730. Je ve špatném stavu; část jeho hospodářského traktu byla navíc v minulosti necitlivě přestavěna. Od roku 1964 je chráněn jako kulturní památka.\n\nZřejmě již od poloviny 14. století zde bylo bečovské manství. První zmínka o zdejší vsi s tvrzi pochází z roku 1366, kdy patřily \"Luitoldovi z Javorné,\" který byl, stejně jako jeho nástupci, leníkem Rýzmburků, vládnoucích na Bečově a na Andělské Hoře. Počátku 15. století Javornou drželi Zajícové z Hazmburka, kteří ji připojili k panství Andělská Hora. Zdejší tvrz poté ztratila význam a byla patrně užívána k hospodářským účelům. \n\nV letech 1412–1567 patřila Javorná pánům z Plavna, po nich byli držiteli Hasištejnští z Lobkovic. Od konce 16. století patřila Javorná Colonům z Felsu. Ti o majetek přišli pro svoji účast na stavovském povstání. Roku 1623 prodal panství Albrecht z Valdštejna Questenberkům. Ti postavili v letech 1729–1730 nový zámek, vzdálený asi 1 km severozápadně od vsi, na okraji rozsáhlé obory lesní zvěře. Zámek měl původně sloužit k loveckým účelům, později byl využit jako sídlo hospodářské správy a po zániku javorenského farního kostela svatého Martina se západní křídlo zámku sousedící s kaplí stalo farou a kaple převzala funkci farního kostela.\n\nV roce 1752 získali Javornou jako součást bečovského panství Kounicové. Od roku 1831 patřila Javorná Beaufort-Spontiniům. Roku 1929 zakoupila zámek spolu s okolními lesy Kolegiátní kapitula staroboleslavská. Ta zámek vlastnila do roku 1948, kdy jí byl zabaven československým státem.\n\nPo druhé světové válce byl zámek využíván státním statkem, ale od osmdesátých let dvacátého století zůstal bez využití a začal chátrat. V letech 2007–2010 došlo po dlouhých sporech k navrácení původnímu majiteli, který se pokouší o jeho postupnou obnovu.\n\n\n\n"}
{"id": "602617", "url": "https://cs.wikipedia.org/wiki?curid=602617", "title": "Dálnice 35 (Izrael)", "text": "Dálnice 35 (Izrael)\n\nDálnice 35, přesněji spíš Silnice 35 (hebrejsky: כביש 35, \"Kviš 35\", též כביש חוצה יהודה, \"Kviš Chocé Jehuda\", doslova „Transjudská silnice“) je silniční spojení částečně dálničního typu (v západním úseku vícečetné jízdní pruhy, ale většinou pouze úrovňové křižovatky) v Izraeli na Západním břehu Jordánu, která prochází v západovýchodním směru téměř od pobřeží Středozemního moře napříč celým územím Izraele v jeho mezinárodně uznaných hranicích a až na hřbet Judských hor respektive jejich části, která je nazývána Hebronské hory (\"Har Chevron\") u města Hebron.\n\nZačíná na východním okraji města Aškelon, kde odbočuje z dálnice číslo 4. Vede pak východním směrem intenzivně zemědělsky využívanou pobřežní nížinou až k městu Kirjat Gat. Za ním se kříží sdálnicí číslo 6 (Transizraelská dálnice). V dalším úseku již zcela ztrácí rysy dálniční komunikace a vstupuje do zalesněné pahorkatiny Šefela na úpatí Hebronských hor. Za vesnicí Bejt Guvrin vstupuje do neosídlené lesnaté hornatiny a sleduje tok Nachal Guvrin. Dál k východu už vstupuje na území Západního břehu Jordánu, přičemž se ale s výjimkou měst Idhna a Tarkumija vyhýbá větším palestinským sídlům a obsluhuje zejména izraelské osady v tomto regionu. Stoupá pak až do nadmořské výšky přes 900 metrů. Prochází severními okraji aglomerace Hebronu, kde pak ústí do severojižní dálnice číslo 60.\n\n"}
{"id": "602620", "url": "https://cs.wikipedia.org/wiki?curid=602620", "title": "Zero day útok", "text": "Zero day útok\n\nZero day exploit (zero-day attack, tj. \"zneužití\" či \"útok nultého dne\") je v informatice označení útoku nebo hrozby, která se v počítači snaží využít zranitelnosti používaného software, která není ještě obecně známá, resp. pro ni neexistuje obrana (např. formou aktualizace počítačového systému či konkrétního software). Nultý den zde neoznačuje číslo nebo počet dní, ale skutečnost, že uživatel je ohrožen a až do vydání opravy (aktualizace) se nachází stále ve výchozím postavení (tj. v nultém dni). Doba ohrožení \"zero day exploitem\" tak může být několik dní, týdnů, ale i roků a doba jejího trvání je typicky plně v rukou autorů vadného software.\n\nZero day exploit využívá k provedení útoku tak zvaný exploit, což je popis k využití programátorské chyby, která způsobuje zranitelnost. Pro řadu exploitů existují programy, které jej vykonají. Útočníci často vytvářejí exploity se zlými úmysly, což ohrožuje uživatele. Exploity (ve formě popisu i programu) jsou často snadno dostupné na Internetu. Exploit je nebezpečný i po zveřejnění opravy (aktualizace), která chybu opravuje, protože někteří uživatelé aktualizace z různých důvodů neinstalují.\n\nAktualizace, které zranitelnosti odstraňují, vytvářejí zpravidla tvůrci napadeného software. V některých případech je automatizovaným způsobem nabízejí uživatelům jejich softwaru (např. Microsoft Update pro Microsoft Windows nebo aktualizace poskytované pro Linuxové distribuce pomocí nástrojů yum, apt aj.).\n\nTvůrci malware jsou schopni využít zero-day zranitelnost pomocí několika různých útoků. Jedním z konkrétních cílů jsou internetové prohlížeče, protože jsou nejrozšířenější a využívá je nejvíce lidí. Útočníci mohou také posílat e-maily, které zneužívají zranitelná místa poštovních programů či webmailů při manipulaci s vadně formátovaným tělem e-mailu nebo jeho přílohami. Exploity, které tyto chyby v software využívají, jsou uvedeny v různých databázích, například CERT. Malware může být navržen tak, aby napadl systém nebo aby kradl důvěrná data, jako jsou bankovní hesla a osobní informace o osobě.\n\nK zero-day útokům může dojít během doby, kdy již existuje exploit, ale vývojáři ještě nestihli poskytnout opravu (tj. mezi body 2 a 4).\n\nPro viry, trojské koně a další zero-day útoky, platí následující časová linie:\n\nMěření délky okna zranitelnosti (tj. mezi body 2 a 4) může být obtížné, protože útočníci nezveřejňují, kdy byla chyba poprvé nalezena. Vývojáři tuto informaci někdy zveřejňují z komerčních nebo bezpečnostních důvodů. Vývojáři nemusí vědět, že je chyba zneužívána. Ale i přes to lze dokázat, že okno zranitelnosti může trvat i několik let. Například v roce 2008 Microsoft potvrdil chybu zabezpečení v aplikaci Internet Explorer, která postihla některé verze, které byly vydány v roce 2001. Avšak datum zranitelnost, kdy byl exploit poprvé nalezen útočníky, není známo, nicméně okno zranitelnosti v tomto případě mohlo být až 7 let. Chyby v open source software jsou často popisovány detailně a je možné snadno zjistit, od kdy byla chyba zneužitelná (případně kdo chybu způsobil). V jádře Linuxu bývají občas také nalezeny chyby, které přetrvávaly dlouhou dobu.\n\nSpeciální typ bezpečnostních postupů se zaměřuje na hledání a odstraňování zero-day slabin. Tato neznámá chyba zabezpečení životního cyklu je zabezpečení a zajištění kvality procesu, který má za cíl zajistit bezpečnost a robustnost obou in-house produktů a produktů třetích stran najít a stanovit neznámé (zero-day) zranitelnosti. Neznámá chyba zabezpečení procesu řízení se skládá ze čtyř fází: analýza, test, zpráva a zmírnění.\n\n\n\"Zero-day ochranou\" je myšlena ochrana proti zero-day exploitu. Zero-day útoky mohou zůstat nezjištěné i potom, co byly spuštěny.\n\nExistuje mnoho technik k omezení zranitelnosti paměti, jako je například přetečení na zásobníku. Tyto ochranné mechanismy existují v současných operačních systémech, jako Windows 7, Microsoft Windows Vista, Apple Mac OS X, Oracle Solaris, Linux, Unix. Microsoft Windows XP Service Pack 2 obsahuje částečnou ochranu proti zranitelnostem způsobeným obecným poškozením paměti. Existuje i software pro desktop a servery, který má za úkol ochránit před zranitelnosti typu přetečení zásobníku.\n\nPoužívání démonů typu \"klepání na porty\" nebo \"jediný paket autentizace\" může poskytnout účinnou ochranu proti zero-day chybám u síťových služeb. Nicméně tyto techniky nejsou vhodné pro prostředí s velkým počtem uživatelů.\n\nWhitelisting účinně chrání před zero-day hrozbami. Whitelisting povolí pouze známým, spolehlivým aplikacím přístup k systému, a tak žádné nové či neznámé aplikaci není přístup povolen. Přestože whitelist je účinný proti zero-day útokům, aplikace hodnocené jako \"spolehlivé\" mohou mít chyby, které nebyly během testování nalezeny. Ke zvýšení ochrany se často používá v kombinaci s jinými způsoby ochrany, jako je HIPS (Host-based intrusion-prevention system) nebo Blacklist, ale to může být někdy dost omezující pro uživatele.\n\nRozdílné názory obklopují sběr a využívání zero-day informací o zranitelnosti. Mnoho počítačových prodejců zabývající se bezpečností provádí výzkum zero-day zranitelností, aby lépe porozuměli povaze zranitelností a jejich využívání jednotlivci, počítačovými červy a viry. Někteří prodavači nákupem zranitelnosti rozšířili své výzkumné kapacity. Příkladem takového programu je TippingPoint TippingPoint's Zero Day Initiative. Zatímco prodej a nákup těchto informací není technicky nezákonný ve většině částí světa, vzniká velká diskuze nad způsobem zveřejnění.\n\n"}
{"id": "602624", "url": "https://cs.wikipedia.org/wiki?curid=602624", "title": "Rak signální", "text": "Rak signální\n\nRak signální (\"Pacifastacus leniusculus\") je původem severoamerický (ze států Kalifornie a Nevada) invazní druh raka. Do Evropy byl zavlečen v 60. letech 20. století.\n\nRak signální obvykle dorůstá délky 6–9 cm, ačkoli jsou zaznamenány i velikosti 16–18 cm. Od původních druhů raků je rozpoznatelný tím, že jako jediný má na klepetech v místě spojení pohyblivé a nepohyblivé části výraznou světlou skvrnu, která může být úplně bílá až světle modrá. Je odolnější vůči organickému znečištění i vůči vysokým teplotám vody v letním období než rak říční. Soužití obou druhů je neúnosné, rak signální vytlačuje raka říčního. Rak signální přenáší račí mor, vůči němuž je však imunní.\n\n\n"}
{"id": "602626", "url": "https://cs.wikipedia.org/wiki?curid=602626", "title": "RC4", "text": "RC4\n\nRC4 (též ARC4 nebo ARCFOUR) je v informatice název kryptografického algoritmu. Je používán například pro šifrovaný přenos webových stránek (HTTPS) nebo pro zabezpečení přenosu v bezdrátových sítích (Wi-Fi). Šifra RC4 je jednoduchá, rychlá, ale má i slabé stránky, které omezují její použitelnost.\n\nŠifru RC4 navrhl Ron Rivest z RSA Security v roce 1987. RC4 byla původně obchodním tajemstvím, ale v září 1994 byl popis šifry anonymně zaslán do Cypherpunks, odkud byl odeslán do usenetové skupiny codice_1 a odtamtud se volně šířil po Internetu. Zveřejnění kódu zneplatnilo obchodní tajemství, ale problém nastal s názvem RC4, který byl chráněn ochranou známkou. Proto vznikly alternativní názvy, jako ARC4 nebo ARCFOUR, které ochrannou známku obešly. Šifra RC4 se stala součástí běžně používaných šifrovacích protokolů (SSL/TLS pro HTTPS nebo WEP a WPA pro bezdrátové sítě).\n\nHlavním faktorem úspěchu RC4 je široký rozsah použitelnosti v aplikacích, jeho rychlost a jednoduchost: efektivní a snadná implementace v softwaru i hardwaru.\n\nŠifra RC4 generuje pseudonáhodný proud bajtů (keystream). Stejně jako proudové šifry, používá k šifrování spojení náhodných bajtů spolu s čistým textem (operací XOR) a dešifrování probíhá podobným způsobem, ale inverzně. Ke generování keystreamu používá šifra vnitřní stav, který tvoří:\n\n\nPole \"S\" se inicializuje za použití klíče o volitelné délce až 256 bajtů (2048 bitů), viz dále.\n\nAlgoritmus pro rozvrhnutí klíče ( ) je použit pro inicializaci permutace v poli \"S\". Délka klíče je definována jako počet bajtů klíče a může být v rozmezí od 1 do 256, většinou mezi 5 a 16, což odpovídá klíč o délce 40–128 bitů. Nejdříve je pole \"S\" inicializováno na S[\"i\"] = \"i\". Pole \"S\" je pak zpracována v cyklu s 256 opakováními podobným způsobem jako hlavní PRGA, ale navíc přidává bajty z klíče.\n\nV mnoha iteracích, které jsou nutné, generátor upravuje stav a výstupy bitů v keystream. V každé iteraci generátor k přírůstku \"i\" přidává hodnotu S, na kterou ukazuje \"i\" a \"j\" a vymění hodnoty S[\"i\"] a S [\"j\"] (každý prvek S je tak vyměněn s jiným prvkem alespoň jednou za 256 iterací). Výsledným bajtem iterace je prvek \"S\" s indexem S[\"i\"]+S[\"j\"] (modulo 256). \n\nMnoho proudových šifer je založeno na lineárních posuvných registrech, které jsou snadno a rychle implementovatelné v hardwaru, méně však v softwaru. Návrh RC4 se vyhýbá použití lineárních posuvných registrů a je ideální pro implementaci v softwaru, protože vyžaduje pouze bajtovou manipulaci.\n\nTestovací vektory nejsou oficiální, ale jsou používány pro testování implementace RC4. Klíče a Text jsou v ASCII, zašifrovaný řetězec je v šestnáctkové soustavě (HEX).\n\n\nU příkladů označených „(volitelně)“, je RC4 šifrování jednou z možných šifer, které lze použít.\n"}
{"id": "602628", "url": "https://cs.wikipedia.org/wiki?curid=602628", "title": "Rýt", "text": "Rýt\n\nRýt (\"Reseda\") je široký rod jednoletých až vytrvalých rostlin z čeledě rýtovitých, z nichž jen malá část se pěstuje s nějakým zámyslem.\n\nRostliny tohoto rodu, který pochází z oblasti Mediterránu, jsou hojně rozšířeny téměř v celém mírném podnebném pásu. Z Evropy byly zavlečeny do východní a Střední Asie, severních i jižních oblastí Afriky, do Severní Ameriky, Austrálie i na Nový Zéland. Asi třetina všech druhů roste v Evropě a 5 druhů lze nalézt ve volné přírodě České republiky.\n\nRýtu nejlépe vyhovuje slunné stanoviště na neulehlé, dobře propustné půdě, která může být i dosti kamenitá a poměrně suchá, preferuje teplé biotopy. Jsou to rostliny mesofytní až xerofytní.\n\nRostliny rodu rýt jsou rozmanitého vzhledu, byliny, polokeře, vzácně i keře a jejich životní cyklus bývá jednoletý, dvouletý nebo jsou i trvalkami. Lodyhy mohou být poléhavé, vystoupavé ale nejčastěji jsou vzpřímené, v dobrých podmínkách často bohatě větvené, bývají vysoké 20 až 130 cm. Kořen je většinou dlouhý, vřetenovitý, rostlinám neprospívá přesazování. Listy jsou dvoje, jedny s řapíkem a většinou celokrajné nebo dvou až trojlaločné tvořící přízemní růžici, která po vyrašení lodyhy zasychá, a druhé vyrůstající střídavě ve spirále na lodyhách. Ty bývají rozmanité, s malými řapíky nebo přisedlé, několikadílné, peřenodílné, laločné, s okraji rovnými nebo vlnitými. Dosahují délky od 1 do 15 cm.\n\nOboupohlavné souměrné květy velikosti 4 až 10 mm vyrůstající na stopkách z paždí listů se seskupují do hroznovitých květenství, jsou v barvách bílé, zelené, žluté nebo oranžové. Kalichy i koruny jsou vytvořeny 4 až 8 volnými lístky, Korunní lístky jsou u báze široké a postupně se zužují, zakončeny jsou rozvětvenými přívěsky, pakorunkami. Tyčinek, výhradně plodných, bývá v květu 12 až 25, jejich nitky srůstají se svrchním semeníkem vytvořeným ze 3 až 6 plodolistů, blizny jsou 3 i 4. Květy jsou opylovány hmyzem. Plody jsou vztyčené nebo převislé pukající tobolky s mnoha semeny bez endospermu.\n\nJednoleté rostliny vytváří s příchodem jara listovou růžici a z ní rychle raší lodyha s listy a květy, s nástupem chladu celá rostlina zasychá. U dvouletých vyroste ze semene na podzim přízemní růžice, která přezimuje, a na jaře z ní vypučí květná lodyha rostoucí až do zimy. U vytrvalých druhů vyrůstá z oddenku kořene na podzim přízemní růžice a po přezimování z ní vyroste lodyha kvetoucí opět až do pozdního podzimu, přitom vyroste nová růžice pro příští rok. Ve všech případech listová růžice po vyrašení lodyhy usychá.\n\nPřestože rýt není rostlinou vzhledově atraktivní, některé druhy se vysazují v zahradách pro svou vůni, květů se užívá pro výrobu parfémů nebo do sušených aromatických směsí (např. rýt vonný). Celých rostlin, a hlavně květů, se dříve používalo k barvení látek (např. rýt barvířský). Některé druhy se na nepůvodním území natolik rozšířily a zaplevelily ho, že představují těžko zvládány problém (např. rýt žlutý v Austrálii).\n\nRod rýt se rozděluje asi do 68 druhů.\nV ČR rostou tyto druhy:\nV Evropě se ještě vyskytuje dalších 17 druhů:\n\n\n \n"}
{"id": "602633", "url": "https://cs.wikipedia.org/wiki?curid=602633", "title": "Kathryn Laskyová", "text": "Kathryn Laskyová\n\nKathryn Laskyová, nepřechýleně Kathryn Lasky (* 24. června 1944) je americká spisovatelka, autorka několika děl věnovaných tématům \"Dear America (Drahá Amerika), The Royal Diaries (Královské deníky), Sugaring Time (Sladký čas), The Night Journey (Noční cesta),\" a \"Guardians of Ga'Hoole (Legenda o sovích strážcích).\"\n\nŽije s manželem v Cambridgi v Massachusetts. Ve svých volných chvílích se společně se svým manželem Christopherem Knightem plaví po moři na lodi jménem „Alice\". Na plavbách čerpá inspiraci pro svoje příběhy.\n\nJde o autorku řady knih, beletrie i literatury faktu. Mezi její romány patří \"The Night Journey\" (\"Noční cesta\"), vítěz Národní ceny za židovskou literaturu; \"Beyond the Burning Time\" (\"Za žhavým časem\"), za který získala cenu ALA za nejlepší knihu pro mladé čtenáře, \"\" (\"Skutečný sever: Cesta do Nového světa\"), \"Dreams in the Golden Country\" (\"Sny o zlaté zemi\") a \"Porkenstein\".\n\nBěhem své kariéry se také začala podrobně zabývat životem sov a jejich chováním. Její pozorování mělo sloužit k sepsání faktografické knihy doplněné fotografiemi. Nakonec místo faktografie vznikla řada fantastických příběhů o sovím světě. Laskyová pro toto své dílo čerpala inspiraci mimo jiné také z artušovských legend.\n\nJejí příběhy o sovích strážcích se nakonec staly předlohou animovaného filmu režiséra Zacka Snydera, k němuž nazpívala úvodní píseň Kings and Queens kapela 30 Seconds to Mars.\n\nPůvodní série bestsellerů spisovatelky Kathryn Lasky nazvaná Strážci Ga'Hoolu (Guardians of Ga'Hoole) vypráví o strážcích nebe ze soví říše, již se stali legendou pro svůj ptačí lid.\n\nJedná se o první část dvanáctidílné série o sovích strážcích, jíž předcházela kniha \"Lost Tales of Ga'hool (Ztracené příběhy Ga'hoolu)\". Vydání knihy v ČR se plánuje tři dny před filmovou premiérou animovaného filmu Legenda o sovích strážcích, který je natočen na motivy původní série bestsellerů Kathryn Laskyové nazvané Strážci Ga'Hoolu (Guardians of Ga'Hoole). Spisovatelka vypráví o strážcích nebe ze soví říše, kteří se stali legendou pro svůj ptačí lid a inspirací pro všechny soví kluky, kteří touží po dobrodružství.\n\nHrdinou příběhu je malý soví kluk Soren, narozený ve hvozdu Tyto, v království sov pálených. Mezi pokojnými lesními velikány však číhá zlo, které má v úmyslu rozvrátit mír v ptačí říši. Běh událostí navždy změní Sorenův život.\n\nSoren je unesen ze svého domova a ocitne se v temném kamenném bludišti školy svaté Aegolie. Podivná škola však není místem pro vzdělávání sovích mláďat, a tak se společně se svojí novou kamarádkou Gelfie rozhodnou, že jedinou možností, jak se dostat z nehostinného zajetí, je něco, co ještě nikdy nezkoušeli – letět. Útěk povětřím odstartuje jejich dobrodružnou cestu za svobodou, na níž se setkají s novými přáteli, pokusí se zjistit pravdu o tajuplném spiknutí a zachránit soví svět před strašlivou hrozbou.\n\n\n\n\n\n\n\n\nJe držitelkou cen listu \"Boston Globe\" Horn Book Award a listu \"Washington Post\" Children´s Book Guild Award.\n\n"}
{"id": "602639", "url": "https://cs.wikipedia.org/wiki?curid=602639", "title": "Dálnice 38 (Izrael)", "text": "Dálnice 38 (Izrael)\n\nDálnice 38, přesněji spíš Silnice 35 (hebrejsky: כביש 38, \"Kviš 38\") je silniční spojení (nikoliv dálničního typu) v Izraeli.\n\nZačíná u vesnice Bejt Guvrin v zalesněné krajině na pomezí pahorkatiny Šefela a západního okraje Judských hor, kde odbočuje z dálnice číslo 35. Vede pak k severu, přetíná údolí Nachal ha-Ela a ze západní strany míjí město Bejt Šemeš. Pokračuje nadále severním směrem skrz kopcovitou krajinu v Jeruzalémském koridoru. V prostoru soutěsky Ša'ar ha-Gaj (\"Bab el-Vad\") ústí do dálnice číslo 1 z Tel Avivu do Jeruzaléma.\n\nSilnice má vysoký podíl zatáček a nepřehledných úseků. Starosta města Bejt Šemeš Moše Abutbul v březnu 2010 vyzval zástupce izraelského průmyslu, aby ho podpořili v úsilí provést přestavbu této dopravní tepny. Poukazoval na to, že Bejt Šemeš je jediným větším izraelským městem, kam nevede silnice dálničního typu, přičemž město samo v předchozích 15 letech zdvojnásobilo svou populaci. Na silnici dochází často k dopravním nehodám. V červenci 2009 zde například při srážce dvou osobních vozů zemřelo šest lidí.\n\n"}
{"id": "602641", "url": "https://cs.wikipedia.org/wiki?curid=602641", "title": "Ulrika Eleonora Dánská", "text": "Ulrika Eleonora Dánská\n\nUlrika Eleonora Dánská (11. září 1656, Kodaň – 26. července 1693, Karlberg), rodem dánská princezna a jako manželka švédského krále Karla XI. švédská královna.\n\nUlrika Eleonora se narodila jako sedmá z osmi dětí dánského královského páru Frederika III. a Žofie Amálie Brunšvické.\n\nOd roku 1675 se o princeznu Ulriku Eleonoru ucházel švédský král Karel XI., který poslal své vyslance do Kodaně, aby přednesli jeho nabídku manželství. Královna vdova Žofie Amálie s nabídkou souhlasila, v zásadě souhlasil i její syn a bratr Ulriky Eleonory, dánský král Kristián V., ale plány se zhatily, když Dánsko a Švédsko opět pokračovaly ve válce o provincii Skåne.\n\nPo mírových jednáních v roce 1679 se téma manželství opět otevřelo. Sňatek krále s dánskou princeznou měl pomoci udržet mír mezi oběma národy. Karel XI. uzavřel manželskou smlouvu 6. února roku 1680 a poslal ji dánskému dvoru. 4. května téhož roku Ulrika Elonora připlula do Helsingborgu.\n\nKvůli svízelné ekonomické situaci Švédska se Karel XI. rozhodl uspořádat prostou svatbu s nevelkým počtem pozvaných v malém městě Skottorp. Obřad se uskutečnil 6. května 1680. 25. listopadu téhož roku byla Ulrika Eleonora korunována královnou Švédska.\n\nZ manželství Karla a Ulriky vzešlo sedm dětí, pouze tři však se dožily dospělosti:\n\nUlrika Eleonora milovala čtení a měla výtvarné nadání. Většinu svého času však věnovala výchově svých dětí a dobročinnosti. Její zdraví bylo křehké, což byl důvod její časné nepřítomnosti u dvora; pobývala na zámku Karlberg nebo ve svém domě v Kungsöru.\n\nNejvětší popularitu u Švédů získala svou významnou dobročinnou činností, k níž patřilo zakládání řady trvalých institucí – dům pro chudé a sirotčinec poblíž Stockholmu, ekonomická podpora při založení školy tapisérií, stálá péče o chudé a nemocné.\n\nTřebaře uzavřeno z politických důvodů, bylo manželství šťastné, i když nikoli bez třecích ploch s Ulričinou tchyní, královnou vdovou Hedvikou Eleonorou, která patrně cítila jisté obavy vůči Dánům. Ulrika neměla žádný politický vliv v zemi, kde v roce její svatby byl zaveden absolutismus. Karel XI. Ulrice udělil místo v eventuální regentské vládě (v případě, že by zemřel a nový král byl ještě nedospělý). Ulrika však zemřela po dlouhé nemoci dříve než její manžel 26. června roku 1693 v Karlsbergu. Její ztráta byla pro panovníka těžkou ranou.\n\n"}
{"id": "602650", "url": "https://cs.wikipedia.org/wiki?curid=602650", "title": "TMOU", "text": "TMOU\n\nTMOU je brněnská interaktivní, logická noční outdoorová strategická týmová šifrovací hra. Je pořádána každoročně na začátku listopadu Instruktory Brno. Hry se účastní pětičlenné týmy, obvyklý počet hrajících týmů (které před samotnou hrou projdou internetovou kvalifikací) je kolem dvou set. Hra obvykle začíná v pátek večer a končí v sobotu před polednem.\n\nMotto, které TMOU v různých obměnách používá, zní \"\"Máš IQ > 150? Tak to Ti stačit nebude...\"\"\n\nTMOU vyhrává tým, který na základě vyřešených zpráv projde ve správném pořadí všemi stanovišti a jako první dorazí do cíle. Zprávy na stanovištích udávají vždy polohu stanoviště dalšího a zpravidla jsou zašifrované. K získání informací o dalším stanovišti jsou potřeba vědomosti, šikovnost, pozornost, logické myšlení a v neposlední řadě i schopnost orientace. TMOU je psychicky i fyzicky náročná. Jedna nevyluštěná šifra typicky znamená konec, na rozdíl od jiných šifrovacích her na TMOU neexistuje žádná možnost nápovědy či záchranného stanoviště. Celá trasa měří typicky okolo 20 kilometrů, v části mimo město týmy postupují orientačně náročným terénem, pohybují se v noci a v zimě.\n\nTMOU má jednoduché schéma – jde o lineární sekvenci ukrytých stanovišť (obvykle kolem patnácti). Trasa začíná vždy v Brně, obvykle na centrálním místě, kde se sejdou všechny týmy, což v posledních letech znamená kolem tisícovky lidí. Na zahájení zazní hymna TMOU, poté je hráčům zadán první úkol, který bývá rozsáhlejší, aby došlo k rozdělení startovního pole.\n\nPo splnění prvního úkolu se týmy dozví polohu dalšího stanoviště a následně vždy řešení každého stanoviště určuje polohu následujícího. První polovina stanovišť je umístěna přímo v ulicích města Brna, další stanoviště hráče zavedou mimo městskou zástavbu, do přírody v okolí. Na posledním stanovišti hráči obvykle plní úkol testující spolupráci uvnitř týmu. Vítězí tým, který jako první vyřeší všechny šifry a splní závěrečný úkol. Při nesplnění jediného úkolu nebo nevyřešení jediné šifry tým končí. Hru často dokončí jen několik týmů.\n\nÚkoly na stanovištích jsou velmi pestré, jediným společným prvkem je požadavek logického uvažování při jejich řešení. Hráči řeší transpoziční, substituční, grafické a multimediální šifry, které mohou být navíc schované uvnitř nějakého předmětu nebo například ukryty ve vtipné básni nebo písni. TMOU je hra, která rozvíjí týmovou spolupráci. Úkoly a šifry jsou koncipovány tak, aby při jejich řešení byly třeba různé způsoby myšlení, různé dovednosti a schopnosti.\n\nHra je určena 3–5členným týmům, všichni hráči musí být starší 18 let. Očekává se, že hráči budou spolupracovat v rámci týmu, kooperace mezi jednotlivými týmy je však zakázána. Hráči se mohou pohybovat pěšky a městskou hromadnou dopravou, použití jiných dopravních prostředků (včetně kola a kolečkových bruslí) je zakázáno. Tým se může během hry libovolně dělit. V terénu se týmy pohybují s pomocí mapy a buzoly (používání GPS je zakázáno), ke komunikaci jsou povoleny mobilní telefony, nikoliv však radiostanice.\n\nJe zakázáno prohledávání očekávaných stanovišť v okolí (typicky kóty, pomníčky) bez vyřešení šifry či náznaku jejího řešení. Stejně tak je zakázáno chodit v závěsu za jinými týmy s cílem nechat se na další stanoviště dovést. Pokud se tým rozhodne hru vzdát, může otevřít záchrannou obálku a zjistit z ní polohu cíle. \n\nNa TMOU je potřeba kvalitní vybavení. Základem je teplé oblečení a pohodlné pevné boty. Hodí se také termoska s teplým čajem a dostatek jídla. Podle strategie týmu je možné s sebou nést i karimatku a spacák, většina hráčů ale během hry nespí, spacák jim slouží pouze pro zahřátí při dlouhém luštění na jednom místě. Pro vlastní luštění a pohyb v terénu týmy potřebují následující pomůcky:\n\n\nInspirací Tmou byla hra Open Blood, která se konala na Vysočině na konci 90. let. Na rozdíl od TMOU se odehrávala pouze v terénu a trvala celých 24 hodin. TMOU se poprvé uskutečnila na podzim v roce 2000, kdy se jí zúčastnilo 50 týmů. V následujícím roce proběhla TMOU hned dvakrát, jednou na jaře a jednou na podzim. Od té doby se opakuje každý rok na podzim, typicky na konci října nebo začátku listopadu.\nOd roku 2000, kdy proběhl její první ročník, inspirovala mnohé další hry v České republice i okolních státech, viz šifrovací hra.\n\nPočet týmů neustále narůstá, na TMOU 5 byla proto zavedena kvalifikace. Ta probíhá několik týdnů před vlastní hrou a jde o několikahodinovou internetovou šifrovací hru, kterou registrované týmy hrají z domova. Odpovědi zadávají prostřednictvím internetu a do vlastní hry se kvalifikuje jen omezený počet nejlepších týmů, typicky dvě stě. Jedinou výjimkou tomuto pravidlu byl jubilejní desátý ročník, kdy byla hra otevřena všem týmům.\n\nV následující tabulce je přehled všech ročníků včetně jejich vítězů.\n\nTMOU je díky své velikosti a tradici legendou mezi šifrovacími hrami v České republice.\n\nTMOU je založena na originálních šifrách a úkolech, obsahuje však i několik prvků, které se ve hře vyskytly opakovaně:\n\nHymna TMOU byla poprvé použita k zahájení TMOU 7. V průběhu hry pak byla ještě využita jako hudební šifra na jednom ze stanovišť. Úkolem hráčů bylo z nahrávky identifikovat názvy hudebních nástrojů, jak za sebou hrají – housle, elektrická kytara, saxofon, lusknutí, okarína, flétna, akordeon, saxofon, elektrická kytara, triangl, akordeon. První písmena hudebních nástrojů pak tvořila výsledné heslo – faseta. Od té doby se hymna hraje při zahájení každého ročníku TMOU.\n\nPodruhé byla hymna použita jako šifra na TMOU 10, kde se objevila ve verzi s alternativním textem. Porovnáním nového a původního textu a přečtením shodných písmenek hráči odhalili pozici dalšího stanoviště. Hymna TMOU je volně ke stažení na stránkách TMOU.\n\nAutor: Ivo Cicvárek\n\nBecome the legend,\nnow starts the age undreamed of,\nlet's go to the dark,\nlet me tell you of the night of high adventure.\n\nNaše cesta nebude přímá,\nobzor dávno zhas,\njen plamen v srdci dřímá,\nten oheň žene nás,\nže neskončíme v půli,\nkdyž noční ptáci řvou,\nže neztratíme vůli\na projdem TMOU.\nKam zavedeš nás cesto,\naž dlouhý bude stín?\nJak moře noční město\nnás táhne do hlubin.\nPrvní se vzdají,\nkdo bez naděje jsou.\nKdo ví kde sílu najít,\nten projde TMOU.\nNaše cesta nebude přímá,\nmlčí noční les.\nTa únava a zima\na déšť se z nebe snes.\nMy nevzdáme se snadno,\nkdyž máme chvíli zlou,\ntak sáhneme si na dno\na projdem TMOU.\n\nAž na dno a projdem TMOU.\nSáhnem si na dno a projdeme TMOU.\nSáhnem si na dno a projdem TMOU.\n\nTMOU pořádají Instruktoři Brno – občanské sdružení zaměřující svou činnost na zážitkovou pedagogiku. Jádro přípravného týmu pro každý ročník tvoří asi šestičlenný tým (\"A-tým\"), při vlastní hře pomáhá přibližně 30–50 pomocníků (\"B-tým\"). V A-týmu se doposud vystřídalo asi 25 organizátorů, alespoň 5× se na přípravě hry podíleli zejména:\n\n\n\n"}
{"id": "602655", "url": "https://cs.wikipedia.org/wiki?curid=602655", "title": "ČSAD Jablonec nad Nisou", "text": "ČSAD Jablonec nad Nisou\n\nČSAD Jablonec nad Nisou a. s. byla dopravní firma, která v letech 1992–2010 provozovala regionální autobusovou dopravu v okrese Jablonec nad Nisou včetně městské autobusové dopravy v Jablonci nad Nisou a několik dálkových autobusových linek z Jablonce, zabývala se též zájezdovou autobusovou dopravou a opravárenstvím silničních vozidel. Vznikla privatizací dopravního závodu krajského státního podniku ČSAD. Od roku 2008 ji ovládá společnost ČSAD Semily a. s.. Autobusové linky ČSAD Jablonec nad Nisou byly od 13. června 2010 převedeny na dopravce ČSAD Semily a. s. K 12. prosinci 2010 společnost zanikla a její jmění přešlo na společnosti BusLine.\n\nČSAD Jablonec nad Nisou byla členem Asociace dopravních, spedičních a servisních firem Čech, Moravy a Slezska, v roce 2005 byla mezi dopravci, kteří si navzájem uznávají zaměstnanecké jízdenky. V roce 2009 byl ředitelem Luboš Wejnar, který v roce 2003 byl vedoucím střediska MHD.\n\nČeskoslovenská státní automobilová doprava, národní podnik, Ústí n. L. (25. dubna 1963 – 30. prosince 1988) měla dopravní závod 405 Jablonec nad Nisou, pod nějž spadaly i provozovny Tanvald a Železný Brod. V období 30. prosince 1988 až 29. září 1993 měl nástupnický podnik s krajskou působností pro Severočeský kraj formu státního podniku. K 1. květnu 1992 vznikl rozhodnutím Fondu národního majetku o privatizací dopravního závodu 405 nový podnik, ČSAD Jablonec nad Nisou a. s. ČSAD Jablonec nad Nisou a. s. byla zařazena do kupónové privatizace.\n\nV roce 2008 byli dominantními vlastníky Miloslav Fibiger a Jan Fabinyi. Podle Jiřího Vařila, zástupce pozdějšího vlastníka, ZVV Property Investment, byla ČSAD Jablonec před převzetím firmou ČSAD Semily ztrátová a velmi špatně vedená a vládl zde ještě komunismus.\n\nV létě 2008 získala většinový podíl (67,5 %) společnost ČSAD Semily, kterou vlastnila společnost ZVV Property Investment, s níž je spojován ruský podnikatel Vladimir Zubkov.\n\n6,79 procenta akcií ČSAD Jablonec nad Nisou vlastnilo v únoru 2010 město Jablonec nad Nisou a 25. února zastupitelstvo města rozhodovalo, zda svůj podíl 4905 akcií za 2,3 milionu Kč (tj. 470 Kč za akcii) prodá firmě ČSAD Semily, od které banka k získání úvěru vyžadovala, aby vlastnila alespoň 90% podíl. Město by si ponechalo jednu akcii a mělo by zaručeno jedno místo v představenstvu a jedno v dozorčí radě. Ani nákup akcií od města by však k dosažení tohoto podílu ještě nestačil (tj. ČSAD Semily vlastnila méně než 84% podíl).\n\nNa začátku října 2008 firma ČSAD Jablonec nad Nisou koupila malou soukromou kladenskou firmu Lukáš Pech – Eurocar, která jí konkurovala na trasa Praha – Jablonec.\n\nV prosinci 2009 byl zveřejněn záměr, že ČSAD Semily a ČSAD Jablonec nad Nisou měly být v lednu 2010 sloučeny. Fúze údajně čekala na potvrzení soudem. Obě společnosti měly v době převzetí dohromady asi 330 autobusů, podle jiné zprávy by společnost vzniklá jejich fúzí měla mít dohromady kolem 360 autobusů. Roční obrat ČSAD Jablonec nad Nisou činil kolem 200 milionů Kč, ČSAD Semily kolem 400 milionů Kč. Podle zpráv z podzimu 2010 se k celostátnímu termínu změn jízdních řádů 13. prosince 2010 skupina (ČSAD Semily a. s. a ČSAD Jablonec a. s.) chystá opustit značku ČSAD a působit pod novou obchodní značkou BusLine. Projekt nové společnosti připravila představenstva obou původních společností a schválily jejich valné hromady. Součástí loga BusLine a. s. je i zelený jelen a grafický styl z loga ČSAD Semily, doplněný vlnovkou podtrhávající název; nové logo a slogan „BusLine – Comfort in Time“ představil management pracovníkům společností a významným obchodním partnerům 29. září 2010 na autodromu v Mostě a následně zveřejnil tiskovou zprávou. Nová společnost bude provozovat přes 400 autobusů, zaměstnávat více než 800 lidí a pro rok 2011 jsou očekávány tržby ve výši kolem 1 miliardy Kč.\n\nSídlo společnosti se nacházelo v Pražské ulici v Jablonci, garáže MHD se nacházely na protější straně ulice v objektu bývalé tramvajové vozovny. Regionální autobusy jablonecké provozovny měly garáž u Želivského ulice v Rýnovicích. Organizačně se ČSAD Jablonec nad Nisou dělilo na divizi (dopravní středisko) PAD Jablonec nad Nisou, divizi (dopravní středisko) MHD Jablonec nad Nisou a dopravní středisko Tanvald. V roce 2007 bylo rýnovické dopravní středisko, zajišťující regionální dopravu, sloučeno do jabloneckého střediska městské dopravy v Pražské ulici. K 13. červnu 2010 se jablonecké dopravní středisko stalo součástí ČSAD Semily.\n\nRegionální a dálkové linky byly k 13. červnu 2010 převedeny pod ČSAD Semily, MHD v Jablonci na Nisou byla od 1. ledna 2010 převedena na Dopravní podnik měst Liberce a Jablonce nad Nisou.\n\nSpolečnost provozovala dálkové linky z Jablonce nad Nisou do měst Praha (530191, expresní linka 530190), Brno (540601), Ústí nad Labem (530204), Trutnov (540940, zčásti v IDOL) a Jelenia Góra (000233, od 6. června 2009, 3. července 2010 provoz zastaven).\n\nOd roku 2008 společnost posílila provoz na lince do Prahy a od přelomu září a října 2009 na ni nasadila autobusy Beulas Aura a zavedla doplňkové služby, jako doprovod stevardky, možnost občerstvení, denní tisk, bezplatné Wi-Fi připojení a možnost nákupu jízdenek na MHD obou koncových měst. Rovněž na ostatní dálkové linky byly od téhož data nasazeny kvalitnější autobusy s klimatizací a Wi-Fi připojením.\n\nLinky byly k 13. červnu 2010 převedeny pod ČSAD Semily s výjimkou dvou linek, na nichž je fakticky zastaven provoz (mezinárodní linka 000233 do Jelení Hory, kde zůstal pár spojů s poznámkou „nejede od 3. 7. 10 do 31. 3. 14“ a linka do Prahy č. 530191, na níž zůstal jen symbolický pár spojů v první den platnosti jízdního řádu po území města Jablonce).\n\nDopravce provozoval kolem 22 regionálních linek, včetně městské linky v Tanvaldu. Od 1. července 2009 byl dopravce zapojen v krajském integrovaném systému IDOL, v rámci reorganizace byly některé linky sloučeny se souběžnými linkami ČSAD Semily. Linky byly k 13. červnu 2010 převedeny pod ČSAD Semily.\n\nOd roku 1998 provozoval ČSAD Jablonec nad Nisou cyklobusovou linku, roku 2002 přibyla druhá.\n\nMěstskou autobusovou dopravu v Jablonci nad Nisou převzal tehdejší severočeský krajský národní podnik ČSAD KNV Ústí nad Labem n. p. k 1. lednu 1981, po zrušení jabloneckého městského dopravního podniku. Roku 1992 přešlo provozování na nově vzniklý podnik ČSAD Jablonec nad Nisou a. s. V roce 2009 MHD představovala asi 17 linek v číselném rozmezí 1 až 18, skibus s číslem 21, školní spoje na linkách 31 až 34 a noční linka N1, licenční čísla byla v rozmezí 535001 až 535034, linka N1 měla číslo 535090. Linky obsluhovaly i sousední města Rychnov u Jablonce nad Nisou a Lučany nad Nisou a obce Pulečný, Janov nad Nisou a Bedřichov. Pro MHD bylo vyčleněno asi 40 autobusů.\n\nTěsně před 3. prosincem 2009, kdy vstoupilo v platnost nařízení Evropského parlamentu a Rady ES č. 1370/2007, které nařizuje výběrová řízení pro přidělování zakázek ve veřejné dopravě, uzavřelo město Jablonec nad Nisou bez výběrového řízení na deset let smlouvu o provozování MHD s Dopravním podnikem města Liberce. Nový dopravce měl do roku 2012 rozsah jablonecké MHD oproti roku 2009 zdvojnásobit. DPML zpočátku jezdil s vozidly pronajatými od ČSAD Jablonec nad Nisou, na jízdních řádech a jízdenkách již byl uveden nový provozovatel, avšak po určitou dobu platily i jízdenky původního dopravce a adresa ČSAD Jablonec nad Nisou byla v jízdních řádech uváděna pod názvem nového provozovatele jako jeho korespondenční adresa.\n\nV únoru 2010 byl oznámen výsledek výběrového řízení na provozování MHD v České Lípě a Sosnové na roky 2011–2018. Soutěže se zúčastnil dosavadní dopravce ČSAD Semily, dále dopravce ČSAD Jablonec nad Nisou, v němž měla ČSAD Semily většinový podíl a který s ní měl být zfúzován, a Veolia Transport. Nejnižší cenou, 39 Kč za kilometr, zvítězila ČSAD Jablonec nad Nisou (z novinové zprávy není zřejmé, zda jde o náklady nebo dotaci).\n\nVe spolupráci s městem Jablonec nad Nisou a Jabloneckým kulturním a informačním centrem dopravce pořádá tradiční Dopravácký den s výstavou a jízdou historických i moderních autobusů, včetně vozidel zapůjčených od jiných vlastníků či výrobců. Roku 2008 se konal 5. ročník, poslední se konal 18. září 2010.\n\nV červenci 2009 člen představenstva ČSAD Semily a ČSAD Jablonec nad Nisou Jiří Vařil oznámil, že obě tyto společnosti společně jednají o tom, že by pod záštitou paraguayské vlády na základě českých poznatků a zkušeností vybudovaly systém veřejné dopravy v Paraguayi. Nabízely nejen know how komplexní organizace, ale i dodávky trolejbusů pro Asunción a různé práce související se zajištěním provozu, do budoucna by rády expandovaly i do Bolívie. Jiří Vařil v souvislosti s tím zmínil, že má v Paraguayi rodinu a dům a část roku tam bydlí. Šestičlenná vládní delegace odborníků z Paraguaye v červenci 2009 na pozvání společností ČSAD Semily a ČSAD Jablonec nad Nisou navštívila Českou republiku a několik zdejších výrobců vozidel, v říjnu pak měla Paraguay navštívit česká expertní skupina včetně zástupců ČSAD Semily a ČSAD Jablonec nad Nisou.\n\nČSAD Jablonec nad Nisou byl (vedle Českých drah, Viamontu a RegioJetu) jedním ze čtyř dopravců, kteří se přihlásili do výběrového řízení, které vyhlásil Plzeňský kraj v roce 2009 na provozování dopravy na třech neelektrizovaných tratích (Plzeň – Blatno, Plzeň – Domažlice a Nýřany – Heřmanova Huť) od prosince 2011 do prosince 2026. Nabídky měly být otevírány 29. a 30. října a výsledky vyhlášeny v polovině listopadu. 5. listopadu 2009 však bylo oznámeno, že rada kraje soutěž zrušila. \nV roce 2007 se Václav Lábus z Ústavu českého jazyka a teorie komunikace Filozofické fakulty Univerzity Karlovy v Praze ve své studii zabýval z onomastického hlediska názvy autobusových zastávek na Liberecku a Jablonecku. Zdůraznil přitom, že názvy zastávek mají, tak jako jiné místní názvy, schopnost uchovávat již zaniklé mimojazykové skutečnosti, a mnohdy jsou první nebo dokonce jedinou standardizací uzuálního, avšak jinak neoficiálního označení určité lokality, které jinak není podchyceno ani v mapách, a zároveň toto pojmenování fixují a posilují a mohou tak z původně obecného pojmenování vytvořit urbanonymum.\n\n\n"}
{"id": "602667", "url": "https://cs.wikipedia.org/wiki?curid=602667", "title": "Bram Som", "text": "Bram Som\n\nBram Som (* 20. února 1980, Terborg, Gelderland) je nizozemský atlet, běžec, jehož hlavní disciplínou je běh na 800 metrů.\n\nV roce 1999 vybojoval bronzovou medaili na juniorském mistrovství Evropy v lotyšské Rize. Největší úspěch své kariéry zaznamenal v roce 2006 na evropském šampionátu ve švédském Göteborgu, kde se stal mistrem Evropy.\n\nK jeho úspěchům patří také páté místo na MS juniorů 1998 v Annecy, šesté místo na Mistrovství Evropy v atletice 2002 v Mnichově, páté místo na halovém MS 2003 v Birminghamu a 7. místo na Mistrovství světa v atletice 2009 v Berlíně.\n\nDvakrát reprezentoval na letních olympijských hrách (Sydney 2000, Athény 2004).\n\n"}
{"id": "602668", "url": "https://cs.wikipedia.org/wiki?curid=602668", "title": "Max Klauß", "text": "Max Klauß\n\nMax Klauß (* 27. července 1947, Chemnitz) je bývalý východoněmecký atlet, mistr Evropy a halový mistr Evropy ve skoku do dálky.\n\nV roce 1972 reprezentoval na letních olympijských hrách v Mnichově, kde obsadil ve finále výkonem 796 cm šesté místo.\n\n"}
{"id": "602671", "url": "https://cs.wikipedia.org/wiki?curid=602671", "title": "Christian Plaziat", "text": "Christian Plaziat\n\nChristian Plaziat (* 28. října 1963, Lyon) je bývalý francouzský atlet, mistr Evropy v desetiboji a halový mistr světa a dvojnásobný halový mistr Evropy v sedmiboji.\n\n\n"}
{"id": "602672", "url": "https://cs.wikipedia.org/wiki?curid=602672", "title": "Prerow", "text": "Prerow\n\nPrerow je obec v německé spolkové zemi Meklenbursko-Přední Pomořansko. Leží přímo na břehu Baltského moře, na poloostrově Fischland-Darß-Zingst, přičemž větší část leží na části Darß a menší na části Zingst.\n\nNejbližší velká pobřežní města jsou Rostock na západě a Stralsund na východě.\n\nV obci končívala železniční trať Velgast-Prerow ze zhruba padesát kilometrů vzdáleného Velgastu, ale její krajní úsek byl zrušen a dnes jezdí vlaky z Velgastu jen do Barthu.\n\nV roce 1969 obec udělila čestné občanství frýdeckému rodáku a významnému německému hudebníkovi Guido Masanetzovi.\n"}
{"id": "602675", "url": "https://cs.wikipedia.org/wiki?curid=602675", "title": "Severozápadní univerzita", "text": "Severozápadní univerzita\n\nSeverozápadní univerzita (anglicky \"Northwestern University\", zkráceně NU) je soukromá univerzita nacházející se v Evanstonu v Illinois ve Spojených státech. Založena byla roku 1851, výuka zde začala o čtyři roky později a ženy začaly být na univerzitu přijímány až roku 1869. Jejím univerzitním nakladatelstvím je Northwestern University Press.\n\nK roku 2010 na univerzitě studuje 16 267 studentů. Univerzita má celkem tři kampusy a mezi její slavné absolventy patří například Rahm Emanuel, Michael Barratt, Robert Hanssen či David Schwimmer. Univerzitní barvou je fialová a neoficiálně bílá barva.\n\nUniverzita má jednu z nejstarších právních klinik na světě, založenou již v roce 1910.\n\n"}
{"id": "602677", "url": "https://cs.wikipedia.org/wiki?curid=602677", "title": "Rockefellerova univerzita", "text": "Rockefellerova univerzita\n\nRockefellerova univerzita (anglicky \"Rockefeller University\") je soukromá univerzita nabízející postgraduální a postdoktorandské studijní obory. Nachází se v Upper East Side na Manhattanu v New York City ve Spojených státech. Současná univerzita byla založena roku 1901 americkým magnátem a filantropem Johnem D. Rockefellerem jako Rockefeller Institute for Medical Research.\n\nPedagogové univerzity, kteří v uvedeném roce obdrželi Nobelovu cenu.\n\n"}
{"id": "602685", "url": "https://cs.wikipedia.org/wiki?curid=602685", "title": "Antonín Hampl", "text": "Antonín Hampl\n\nAntonín Hampl (12. dubna 1874 Jaroměř – 17. května 1942 Berlín) byl český a československý odborový funkcionář a politik, meziválečný předseda Československé sociálně demokratické strany dělnické a poslanec Národního shromáždění ČSR, za druhé republiky předseda Národní strany práce; v době okupace člen domácího odboje, umučen nacisty.\n\nČlenem sociální demokracie se stal v roce 1894.\n\nPo vyučení v oboru strojník vystudoval Státní průmyslovou školu v Praze. Před první světovou válkou pracoval v sociálnědemokratickém odborovém hnutí, od roku 1910 působil jako tajemník Svazu kovodělníků. Od roku 1924 pracoval jako ředitel Ústřední sociální pojišťovny.\n\nOd července 1918 byl členem Národního výboru československého. Po celé období první republiky pak zastával v Národním shromáždění poslanecký mandát.\n\nV letech 1918–1920 zasedal za sociální demokracii v Revolučním národním shromáždění. Byl profesí tajemník Svazu českých kovodělníků. Ve parlamentních volbách v roce 1920 získal za sociální demokracii poslanecké křeslo v Národním shromáždění. Obhájil ho v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu roku 1939. V roce 1920 se významně zasadil o vypracování a přijetí zákona o účasti zaměstnanců v hornictví na správě dolů a jejich podílu na zisku a také zákona o závodních a revírních radách v hornictví.\n\nV letech 1919–1920 působil jako ministr veřejných prací v první Tusarově vládě. Od rozkolu s komunisty byl politickým vůdcem Československé sociálně demokratické strany dělnické a v období 1924–1938 jejím předsedou. V celém období let 1918–1938 byl členem představenstva strany.\n\nCoby předseda strany ji zvládl stabilizovat po rozkolu z počátku 20. let. Byl jedním z tvůrců koaliční spolupráce sociálních demokratů s demokratickými občanskými stranami. V polovině 30. let se pokoušel získat komunisty pro společnou obranu proti fašismu, pouze však za podmínky, že se vzdají svých myšlenek na diktaturu proletariátu a budou provádět konstruktivní politiku. Tato jeho výzva komunistům, aby se navrátili do společné strany, stručně formulovaná: „Hoši, z vandru domů!“, však neměla ohlas.\n\nByl aktivní též publicisticky. Mezi jeho dílo patří spisy \"Kolektivní smlouvy pracovní\" a \"Z krise ven\" (\"1935\"), v níž navrhoval posílení státní sociální a investiční politiky jako způsob překonání hospodářské krize.\n\nPo dočasném zániku strany v roce 1938 se stal předsedou nově vzniklé Národní strany práce (do roku 1939). V listopadu 1938 patřil mezi iniciátory kandidatury Emila Háchy do funkce prezidenta Československa.\n\nDo odboje vstoupil s příchodem nacistů, zprostředkovával kontakt mezi 2. odbojem a vládou Aloise Eliáše. K jeho zatčení došlo nejprve 1. září 1939, následně byl po dvou týdnech díky přímluvě protektorátní vlády propuštěn. Opět byl gestapem zajat 6. května 1941 společně s dalšími představiteli bývalé sociálně demokratické strany. Po několik týdnů byl vězněn v Praze na Pankráci a pak deportován do věznice Moabit v Berlíně. V ní byl mučen a těmto zraněním v květnu 1942 podlehl.\n\nV roce 1946 mu byla na náměstí v rodné Jaroměři odhalena pamětní deska, později odstraněná. 12. dubna 1999 odhalena nová pamětní deska.\n\nV Hrádku u Rokycan po něm byla za první republiky nazvána čtvrť družstevních domků Hamplov. \n\n"}
{"id": "602690", "url": "https://cs.wikipedia.org/wiki?curid=602690", "title": "Karel Vosyka", "text": "Karel Vosyka\n\nKarel Vosyka (19. února 1847, Běleč – 3. března 1897, Praha) byl český inženýr, věnující se vodním, dopravním a zemědělským stavbám. Byl profesorem Císařské a královské české vysoké školy technické v Praze a v roce 1895–1896 byl zvolen jejím rektorem.\n\nVystudoval polytechnický ústav v Praze. Poté pracoval jako technický úředník Buštěhradské dráhy. Od roku 1874 byl asistentem vodního a silničního stavitelství u profesora Viléma Bukovského. V této době vypracoval první návrh vyšehradského tunelu. V roce 1879 se habilitoval jako soukromý docent pro stavbu vodovodů. V letech 1880–1884 působil v bulharském městě Sliven jako inženýr železničních staveb. Od roku 1884 byl inženýrem České zemědělské rady a současně docentem pražské techniky.\n\nV roce 1890 bylo rozhodnutím ministerstva kultu a vyučování zřízeno na Císařské a královské české vysoké škole technické v Praze oddělení zemědělsko-technické. Řádným profesorem meliorací a kulturní techniky byl jmenován v roce 1891 Karel Vosyka. Vedle pedagogické činnosti se podílel na řadě melioračních a regulačních projektů.\n\nZemřel na následky úrazu v roce 1897.\n\n\n\n"}
{"id": "602704", "url": "https://cs.wikipedia.org/wiki?curid=602704", "title": "Dálnice 40 (Izrael)", "text": "Dálnice 40 (Izrael)\n\nDálnice 40, přesněji spíš Silnice 40 (hebrejsky: כביש 40, \"Kviš 40\") je silniční spojení jen částečně dálničního typu (v některých úsecích vícečetné jízdní pruhy, ovšem většinou s úrovňovými křižovatkami) v Izraeli.\n\nZačíná v Negevské poušti, v údolí Vádí al-Araba, kde odbočuje z dálnice číslo 90. Vede pak neobydlenou hornatou krajinou jižního Negevu přes údolí vádí Nachal Paran a okolo kráterového útvaru Machteš Ramon směrem k městu Micpe Ramon a dál skrz shluky beduínských osad k městu Beerševa. Jde o starší silniční spojení mezi Beerševou a nejjižnější částí státu Izrael, které nyní již není masově využíváno pro dálkovou přepravu, ale pro své přírodní krásy si udržuje turistický potenciál.\n\nOd Beerševy pokračuje k severu krajinou na severním okraji Negevu, která již je zemědělsky využívaná a má rozvinutou sídelní síť. Roli kapacitního tranzitního spojení mezi v severojižním směru ale v této oblasti supluje nově zbudovaná dálnice číslo 6. Dálnice číslo 40 tak má spíše lokální význam, jako spojnice jednotlivých měst v oblasti pobřežní nížiny a Šefely jako je Kirjat Gat nebo Kirjat Mal'achi. Pak pokračuje dál severním směrem do hustě osídlené oblasti centrálního Izraele v širší metropolitní oblasti Tel Avivu (region Guš Dan). Zde míjí města jako Gedera, Rechovot, Ramla a Lod. Prochází po východní straně Ben Gurionova mezinárodního letiště a pokračuje k městu Petach Tikva. Končí poblíž města Kfar Saba severovýchodně od Tel Avivu. Svou délkou jde o druhou nejdelší silnici v Izraeli, třebaže nemá charakter jednolitého dopravního tahu, ale spíše jde o sérii lokálně využívaných silničních spojení.\n\nNejsevernější úsek, od Neve Jarak ke křižovatce Kfar Saba-východ byl zbudován až v 90. letech 20. století a původně byl označen jako dálnice číslo 55. Dálnice číslo 40 původně od Neve Jarak směřovala na sever až ke křižovatce Ra'anana. Šlo o historickou trasu silnice spojující Petach Tikva a Haifu, jejíž roli později převzala dálnice číslo 2 a dálnice číslo 4. Tento několikakilometrový úsek ke křižovatce Ra'anana se nyní eviduje jako lokální silnice číslo 402.\n\nStátní podnik National Roads Company of Israel plánuje úpravu trasy dálnice číslo 40 v jejím severním úseku, kde má být vybudován východní obchvat Petach Tikvy. Má jít o komunikaci dálničního charakteru. Korekcí trasy prošla dálnice číslo 40 již v okolí Beerševy, kde vyrostl východní obchvat města. V roce 2007 začalo plánování, do roku 2010 měla být komunikace dobudována.\n\n"}
{"id": "602731", "url": "https://cs.wikipedia.org/wiki?curid=602731", "title": "Swamp", "text": "Swamp\n\nSwamp (anglický výraz pro bažinu, původ užití tohoto anglického výrazu není mezi běžnými turistickými informacemi uváděn, původní název místa byl německy Swamps) je název rašeliniště s unikátní flórou i faunou při dvou zátokách Máchova jezera v jižní části okresu Česká Lípa. Spolu s Máchovým jezerem je na katastru města Doksy. Od roku 2009 je chráněné jako národní přírodní památka.\n\nChráněné území má ochránit zbytky rašeliniště, které kdysi pokrývalo celé území dnešního Máchova jezera. Na chráněném území ve výšce 265 m n. m. je uchována jedinečná flora i fauna, zejména pak krasivky, rozsivky, sinice a 170 druhů různých řas. Mnohé z nich jedinečné, např. v roce 1972 byl zde popsán nový druh obrněnky \"Dicranochaete bohemica\". Na území přírodní památky byly pozorovány ohrožené druhy ptactva, např. bukač velký, moták pochop, bekasina otavní, ledňáček říční, ojediněle i jiné druhy.\n\nVědecký výzkum na zejména unikátních řasách je zde prováděn od počátku 20. století.\n\n29. prosince 1972 byla malá část dnešního Swampu při pravém břehu vtokové jihovýchodní části jezera – tzv. Břehyňské zátoky, o rozloze 1,45 ha, výnosem Ministerstva kultury ČSR č. 17.976/72 vyhlášena jako chráněná studijní plocha, evidována byla pod č. 556 na katastrálním území Doksy. Chráněné území bylo definováno jako \"Zaplavovaná slatina s významnými druhy řasové flóry\". Jezírka Swampu jsou oddělená od Máchova jezera úzkou přírodní hrázkou, jenž musela být technicky zpevněna a prodloužena, protože přírodními vlivy docházelo k jejímu narušování a tím k naplavování nežádoucích eutrofních vod z jezera do rašeliniště. Ochranné pásmo bylo o rozloze 12 ha.\n\nVyhláškou č. 25/2009 Sb. s účinností od 1. února 2009 byla mnohem větší část rašelinišť vyhlášena jako národní přírodní památka. Ochrana byla rozšířena téměř na celou Břehyňskou zátoku a navíc i na druhou část, severozápadní zátoku poblíž vrchu Šroubený. Současná rozloha celé NPP Swamp činí 47,23 ha. Celá zbývající plocha jezera byla vyhlášena ochranným pásmem. Orgánem státní ochrany přírody pro toto chráněné území je Ministerstva životního prostředí prostřednictvím Agentury ochrany přírody a krajiny.\n\nSwamp, Břehyňský rybník, Hradčanské rybníky, Novozámecký rybník, Heřmanický rybník a přilehlé lesy a vyvýšeniny v jižní části Českolipska byly v roce 2004 vyhlášeny jako Ptačí oblast Českolipsko - Dokeské pískovce a mokřady.\n\nMinisterstvo životního prostředí spolu se Správou CHKO Kokořínsko od roku 2009 projednávaly zahrnutí oblasti do rozšířené CHKO - Chráněná krajinná oblast Kokořínsko – Máchův kraj.\n\nZhruba 1,5 km severovýchodním směrem od severozápadní části Swampu je okružní silniční komunikace kolem Máchova jezera, o něco blíže pak vede žlutě vyznačená turistická cesta od Starých Splavů kolem jezera do Doks. Nejbližší vlaková i autobusová zastávka od této části Swampu jsou v Doksech, zhruba 2,5 km daleko. Druhá, severozápadní část u Starých Splavů je na pomezí zelené i žluté turistické trasy, tedy pěšky dobře přístupná. Od pláží Starých Splavů je vzdálená necelý 1 km, od zastávky vlaku Staré Splavy necelé 2 km.\n\nV roce 2010 byla kolem Máchova jezera vybudována Naučná stezka Swamp. Město Doksy po dohodě s CHKO prezentovalo v létě 2014 záměr vybudovat v některých částech další stezky včetně povalových chodníků a umožnit tak návštěvníkům lepší poznání této části okolí Máchova jezera.\n\n\n"}
{"id": "602752", "url": "https://cs.wikipedia.org/wiki?curid=602752", "title": "Vzorník barev ČSN", "text": "Vzorník barev ČSN\n\nVzorník barev ČSN je český standard pro stupnici barevných odstínů nátěrových hmot. Je založen na československé, resp. české technické normě ČSN 67 3067. Norma byla zrušena k 1. 6. 2012.\n\nKaždá barva palety RAL má odpovídající ekvivalent vyjádřený hodnotou v paletě ČSN. Současně existuje český slovní název konkrétního odstínu.\n\n\n"}
{"id": "602754", "url": "https://cs.wikipedia.org/wiki?curid=602754", "title": "Befunge", "text": "Befunge\n\nBefunge je dvojdimenzionální ezoterický programovací jazyk vyvinutý roku 1993 Chrisem Presseyem. Hlavním cílem bylo vytvořit jazyk, který bude tak obtížný ke kompilaci, jak jen to bude možné.\n\nBefunge je pravděpodobně první dvojdimenzionální obecný programovací jazyk založený na kódování ASCII. Byl částečně ovlivněn multimediální skriptovací aplikací AmigaVision a jazykem Forth.\n\nZ původního jazyka Befunge (používá se označení „Befunge-93“) vzniklo mnoho odvozených jazyků. Nejpodobnější je jazyk Befunge-98 z rodiny Funge-98, která rozšiřuje koncepty Befunge do více dimenzí (\"Unefunge\" je jednodimenzionální, \"Trefunge\" trojdimenzionální atd.)\n\nProgram v Befunge je reprezentován dvojdimenzionální plochou (\"playfield\", v Befunge-98 \"funge-space\") pevné velikosti. Zdrojový kód reprezentuje výchozí stav této plochy, který se do ní uloží před vlastním spuštěním programu. Obsah je poté možno programově upravovat (tzn. vytvořit kód modifikující sebe sama).\n\nSpouštění jednotlivých instrukcí se děje pomocí ukazatele (\"program counter\" v Befunge-93, \"instruction pointer\" v Befunge-98). Ukazatel je na začátku umístěn v levém horním rohu (na souřadnicích 0,0) a směřuje doprava. Vždy se spustí instrukce na pozici ukazatele a ukazatel se poté posune. Jednotlivé instrukce mohou ovlivnit směr ukazatele, čímž se dají naprogramovat řídící konstrukce. Následující příklad ukazuje nekonečný cyklus:\n\nInstrukce mohou také pracovat se zásobníkem.\n\nBefunge-93 obsahuje následující instrukce:\n\n 0\"!dlroW ,olleH\">:#,_@\n\n ~:1+!#@_,\n\n 0&>:1-:v v *_$.@ \n\n 2>:3g\" \"-!v\\ g30 <\n\n 01->1# +# :# 0# g# ,# :# 5# 8# *# 4# +# -# _@\n\n"}
{"id": "602755", "url": "https://cs.wikipedia.org/wiki?curid=602755", "title": "Tokat", "text": "Tokat\n\nTokat je město v Turecku, hlavní město stejnojmenné provincie. Na konci roku 2009 zde žilo 129 879 obyvatel. Ve městě se narodil Gazi Osman Paşa, turecký generál, hrdina obléhání Plevna v roce 1877. Sídlí zde vysoká škola \"Gaziosmanpaşa Üniversitesi\", která je po něm pojmenována (založena byla v roce 1992).\n\nV roce 1969 zde byl založen fotbalový klub Tokatspor.\n"}
{"id": "602763", "url": "https://cs.wikipedia.org/wiki?curid=602763", "title": "Proceratosauridae", "text": "Proceratosauridae\n\nProceratosauridae, česky proceratosauridi, byli zástupci nepříliš rozsáhlé čeledi teropodních dinosaurů z nadčeledi tyranosauroidů. Žili v období střední jury až spodní křídy (asi před 165 až 120 miliony let) na území dnešní Číny (provincie Liao-ning), Británie a Ruska.\n\nV současnosti je do této skupiny řazeno zhruba osm rodů teropodů – například \"Proceratosaurus\", \"Guanlong\", \"Sinotyrannus\" nebo \"Kileskus\". Klad těchto primitivních tyranosauroidů je definován tak, že sem patří všechny rody teropodů příbuznější rodu \"Proceratosaurus\" než rodům \"Allosaurus\", \"Compsognathus\", \"Coelurus\", \"Ornithomimus\" nebo \"Deinonychus\". Ačkoliv většina zástupců dsahovala jen menších rozměrů, čínské rody \"Sinotyrannus\" a \"Yutyrannus\" dosáhly délky 8 až 9 metrů a hmotnosti až 1,5 tuny.\n\n"}
{"id": "602765", "url": "https://cs.wikipedia.org/wiki?curid=602765", "title": "Marchegg (zámek)", "text": "Marchegg (zámek)\n\nZámek Marchegg je barokní zámek v městě Marchegg v okrese Gänserndorf v rakouské spolkové zemi Dolní Rakousy.\n\nStavba, původně městský hrad v severozápadním rohu marcheggských hradeb, byla zbudována po bitvě u Kressenbrunnu, v níž vojska českého krále Přemysla Otakara II. (asi 1233-1278) porazila 12. července 1260 armádu uherského krále Bély IV. (1206-1270). Hrad na uherských hranicích měl zajišťovat obranu.\nPrvní písemná zmínka o zdejším hradu pochází z roku 1346.\n\nPoprvé byl hrad, stejně jako město, dobyt během husitských válek v letech 1426–1427.\n\nV roce 1502 obdržel hrad jako zástavu hrabě Mikuláš ze Salmu († 1530). Za prvního tureckého obléhání Vídně v roce 1529 bylo město Marchegg zcela vypáleno. Hrad sice nebyl úplně zničen, ale byl rovněž značně poškozený. Díky pomoci, kterou Salmové poskytli při obraně Vídně, bylo také Mikulášovým dědicům potvrzeno držení Marcheggu. Hrabě Mikuláš ze Salmu zemřel roku 1530 v blízkém Salmhofu. Teprve jeho syn nechal roku 1568 hrad uzpůsobit k bydlení.\n\nNa počátku 17. století hrad již opět ničili uherští vzbouřenci.\n\nV roce 1621 získal hrad jako zástavu od Ferdinanda II. (1578-1637) předseda uherské dvorní komory hrabě Pál Pálffy z Erdödu a po dvou letech přešel do jeho vlastnictví. Pálffy obdržel také velké statky v sousedních Malackách. Hrad Marchegg byl až na jednu věž poškozený, a proto byl podle návrhů císařského inženýra a hejtmana Lamberta Lambiona přebudován na čtvercový vodní zámek. Plánované bašty a raveliny však nebyly vybudovány.\n\nZ pověření uherského palatina Mikuláše V. Pálffyho provedl stavitel Christian Alexander Oedtl (asi 1661-1737) kolem roku 1715 barokní přestavbu zámku. Přitom byl vodní příkop zasypán. Jižní fronta dostala nynější vzhled.\n\nV dalších dvou staletích byl Marchegg využíván hlavně jako lovecký zámek a letní sídlo. Častými hosty na honitbách byli mezi jinými také císař Josef II. (1741-1790), Marie Terezie (1717-1780) a její manžel František I. Štěpán Lotrinský (1708-1765).\n\nHrabě Karel Pálffy byl v roce 1807 povýšen na knížete.\n\nKníže Mikuláš Pálffy opustil své sídlo na Marcheggu za první světové války, protože pozbyl své statky v Malackách.\n\nPo druhé světové válce byl zámek značně zdevastován a inventář rozkraden. V roce 1947 po smrti Ladislava Pálffyho marcheggská linie rodu vymřela.\n\nV roce 1957 získalo město Marchegg za pomoci zemských orgánů zámek, který už byl určen k demolici. Od roku 1959 zde bylo po dvou velkých renovacích zřízeno nádherné dolnorakouské lovecké muzeum. Po roce 2000, kdy došlo k centralizaci sbírek zemského muzea, byla výstava v Marcheggu zavřena. Od té doby se zde konají už jen ojedinělé výstavy pořádané městem Marchegg, např. v roce 2010 výstava „Od krále Otakara až po knížata z rodu Pálffy\". Ve zbývající době není vnitřek zámku otevřen. Ovšem z funkční ochranné povodňové hráze je dobrý výhled na kolonii čápů bílých, kteří mají svá hnízda na komínech zámku. Tito ptáci hnízdí také na stromech v zámeckém parku nebo v lužních lesích Přírodní rezervace Marchegg kolem řeky Moravy.\n\nStavba je dvoupodlažní a leží ve velkém parku. Uvnitř zámku jsou některé místnosti vyzdobeny štukem. Dřívější kaple je také dvoupodlažní. Před zámkem je vjezd s bránou s kovářskými prvky.\n\n\n"}
{"id": "602767", "url": "https://cs.wikipedia.org/wiki?curid=602767", "title": "Hydrologické pořadí na Slovensku", "text": "Hydrologické pořadí na Slovensku\n\nHydrologické pořadí na Slovensku je číselné označení povrchových vodních toků, které je uspořádané podle povodí. Je závazně stanovené podle vodohospodářské mapy Slovenska v měřítku 1:50 000 nebo podle vyhlášky Ministerstva životního prostředí Slovenské republiky č. 211/2005 Z.z. Číslo je vždy osmimístné a má následující strukturu:\n\nI. Oblast povodí Dunaje (mezinárodní povodí Dunaje 4-00-00)\n\n\nII. Oblast povodí Váhu\n\nIII. Oblast povodí Hrona, Ipľa a Slané\n\n\n\nIV. Oblast povodí Bodrogu \n\nV. Oblast povodí Hornádu a Bodvy\n\n\nVI. Oblast povodí Dunajca a Popradu (mezinárodní povodí Visly 3-00-00)\n"}
{"id": "602770", "url": "https://cs.wikipedia.org/wiki?curid=602770", "title": "Pardubice hlavní nádraží", "text": "Pardubice hlavní nádraží\n\nPardubice hlavní nádraží je železniční stanice v Pardubicích. Je spojovacím uzlem tratí č. 010, č. 031 a č. 238, do něhož ústí celkem čtyři železniční tratě ze směru od Prahy, Olomouce, Hradce Králové a Chrudimi. Stanice je elektrifikovaná (3 kV ss), je orientována ve směru východ-západ. Staniční budova je jednou z nejvýznamnějších staveb poválečného funkcionalismu. Je to významná budova pardubické architektury vyprojektovaná architektem Karlem Řepou. Budova má dodnes zachovalé původní interiéry a je památkově chráněna. Budova je majetkem České republiky a provozovatelem je Správa železniční dopravní cesty.\n\nPrvní železniční stanice v Pardubicích byla vystavěna v letech 1844 až 1845 podnikatelem Fleischmannem dle plánů architekta Antona Jünglinga (na Zeleném předměstí mezi silnicí do Chrudimi a do Přelouče). Do soutěže na výstavbu nového nádraží přišlo pět nabídek. Podnikatel A. D. Fleischmann podal nabídku s rozpočtem 98 080 zlatých, tedy se sedmiprocentní slevou oproti původnímu rozpočtu 134 615 zlatých. Dále podali nabídku bratři Kleinové se slevou 6½ procenta, Katz et Comp. z Borohrádku se slevou 6½ procenta, nájemce staveb z Lanškrouna Eligius Deml se slevou 4½ procenta. Zájem o stavbu měl také nájemce dvora Václav Říha z Pardubic se slevou 5¾ procenta. 24. července 1844, pouhé čtyři dny po otevření nabídek byla stavba zadána A. D. Fleishmannovi. Jednalo se o velké nádraží o délce 236 sáhů se čtyřmi kolejemi, spadalo do II. třídy s pořadovým číslem 19. Dvě ze čtyř kolejí procházely 42 sáhů dlouhou nástupištní halou z lomového kamene, ta byla vybavena třemi kouřovými otvory. Výpravní budova dlouhá 22 sáhů se nacházela na dnešním křížení třídy Jana Palacha a rychlodráhy, byla situována směrem k městu (stejně tomu bylo i u druhého a třetího nádraží). Stanice byla vybavena košovými návěstidly. Byla zde zřízena remíza (se dvěma kolejemi pojala 8 lokomotiv, byla vybavena čtyřmi čisticími jámami, její délka činila 29 sáhů) pro pomocné a záložní lokomotivy, dílny pro opravy strojů a vozů, prostorná skladiště s délkou 33 sáhů pro dopravené zboží (u skladiště byla zřízena rampa, ta umožňovala nakládaní dobytka atd.). Strážní domek č. 142 sloužil strážníkovi trati, který zde vykonával dozor. Také zde byla umístěna „vozovna“ pro čtyři osobní vozy s délkou 17 sáhů, ta byla později nahrazena větší vozovnou o délce 31½ sáhů se dvěma kolejemi, pro 10 vozů (tato druhá vozovna je zakreslena v plánku stanice z roku 1845, projektová dokumentace často nevystihovala skutečný stav). Nádraží II. třídy byla obvykle vybavena dvěma čekárnami pro cestující a osobními dvoranami. Také byla oplocena a uzavřena vraty se zděnými pilíři. Osobní dvorana v Pardubicích byla vybudována a napojena přímo na přijímací budovu. Také bylo vybaveno parním strojem o výkonnosti šesti koňských sil, průměru válce 8½ palce. Tento parní stroj poháněl čerpadlo, jímž se čerpala voda ze sklepní studny do vodních nádraží a dále potrubím k vodním jeřábům. Vodní jeřáby používaly parní lokomotivy pro doplňování vody. Ve své době stanice obsluhovala Severní státní dráhu, která vedla z Olomouce do Prahy. 26. července 1845 přijela do Pardubic první lokomotiva (jednalo se o lokomotivu s uspořádáním náprav 2A). Dopisovatelka „České Včely“ jménem „Bohunka“ popsala událost takto. \"„Lokomotiva „Pardubice“ přijela dnes prozatím s jedním vozem, z něhož mnoho radostných tváří vyhlíželo…. Po celý ač nedlouhý čas, co stroj k zpáteční své cestě se napájel, nebylo údivu ani úžasu konce, ta velebnost, ten sikot a strašný hvízdot bouřných par, vše bylo velikého dojmu.“\" Slavnostní otevření Severní státní dráhy proběhlo 20. srpna 1845. První vlak přijel o půl dvanácté hodině polední, byl tažený lokomotivami „Praha“ a „Olomouc“. Osobní dvorana pardubického nádraží byla zaplněna významnými hosty. Poté co z vlaku vystoupil J. C. W. arcikníže František Karel, předal mu p. Fr. Benešovský, purkmistr pardubický v doprovodu dvanácti děvčátek dvě tištěné básně v jazyce českém a německém a to za doprovodu zvuků trub a střelbě z děl. Na to sedli významní hosté k přichystané studené snídani, hudbu jim zajišťovaly kapely c. k. pluku hulánů z Pardubic a chrudimských městských střelců. O půl jedné hodině odpolední vlak pokračoval směrem k Přelouči. S pětiminutovým předstihem vyrazila jako předvoj lokomotiva „Čechy“, tu doprovázel vrchní inženýr Jan Perner. Již 1. září 1845 byla zahájena osobní doprava, o měsíc později pak doprava nákladní. Cestu z Pardubic do Prahy vlak urazil za tři hodiny, do Olomouce pak za hodin šest. Slavnostnímu otevření dráhy samozřejmě předcházela nejedna zkušební jízda. Veřejnost byla velmi zvědavá a netrpělivá. S velkým nadšením byl uvítán vrchní inženýr Jan Perner, který zosobňoval velmi váženého krajana. V 9 hodin ráno vyrazil s mašinistou Kašparem z Pardubic na první zkoušku parním vozem nazvaným „Čechy“ do Prahy (lokomotiva vůbec neměla ochrannou budku pro strojvedoucího, jenom byla opatřena zábradlím). O této události bylo referováno v „Květech“.\nStalo se tak 4. srpna 1845. Této zkušební jízdy se také zúčastnil starohrabě Salma s chotí a inspektor státních drah Negrelli. Původní zabezpečování jízd vlaků košovými návěstidly bylo v roce 1847 usnadněno telegrafními linkami. To odpovídalo dopravní frekvenci ve stanici. Bainův telegraf se nejdříve používal pro služební telegramy, o dva roky později i pro soukromé telegramy.\n\nStavba Jihoseveroněmecké spojovací dráhy (SNDVB) z Liberce do Pardubic přinesla pardubickému nádraží významnou změnu, a to v podobě výstavby nové nádražní budovy. Původně se mělo jednat o druhé samostatné nádraží západně od pardubického ( Rakouská společnost státní dráhy – StEG) a to dle návrhu projektantů SNDVB, ministerstvo obchodu souhlasilo. Rakouská společnost státní dráhy však odmítla přestavbu původní nádražní budovy a to kvůli stísněným poměrům ve stanici a navrhla postavit novou nádražní budovu, situovanou mezi nádražími obou drah (ve své době nebylo výjimkou, že každá ze železničních privátních společností měla svoji nádražní budovu a skladiště).\n\nV dubnu roku 1857 navrhl architekt SNDVB Ignác Řechta budovu novou, mnohem větší než původní. Mimo jiné její součástí měla být 114 metrů dlouhá nástupištní hala. Ovšem ústřední ředitel staveb StEG Karl Ruppert návrh zamítl. Projekt společné výpravní budovy nakonec vypracoval Karel Schumann. Přestože provoz na Jihoseveroněmecké spojovací dráze mezi Pardubicemi a Josefovem započal 4. listopadu 1857, inženýr stavební kanceláře StEG Franz Nitsch vypracoval dle Schummannových návrhů konečné řešení společné výpravní budovy, jež byla schválena v říjnu roku 1857. Proto původně osobní vlaky SNDVB zajížděly k výpravní budově StEG. Jednalo se o společnou výpravní budovu po vzoru francouzských nádraží s 92 metrů dlouhou nástupištní halou se zděnými oblouky v průčelích a železnou konstrukcí. Původní výpravní budovu z roku 1845 upravila Společnost státní dráhy na obytnou (v roce 1934-1936 byla zcela snesena). Výstavba nové výpravní budovy byla dokončena až v roce 1858. Za prusko-rakuské války 28. června 1866 přivezl zvláštní vlak z Josefova cca 1 600 zraněných vojáků. 4. listopadu přijel do Pardubic zvláštním vlakem František Josef I.\n\nVelkoryse dimenzovaná výpravní budova po několika letech nedokázala dostát nárokům zvyšující se dopravní frekvence. Bylo zapotřebí ji nadále rozšiřovat a upravovat. Kupříkladu již v roce 1864 byla zvětšena nádražní restaurace. Podle jízdního řádu severní větvě StEG z roku 1868 osobní vlak Nr. 4 s pravidelným odjezdem z Prahy v 7:35 dorazil do Pardubic v 10:38, do České Třebové pak ve 12:39. Současně s výstavbou a zaústěním Rakouské severozápadní dráhy z Německého Brodu (dnes Havlíčkův Brod) v roce 1870 byla stanice doplněna o přístavbu k přízemnímu křídlu, která sloužila provozním účelům. Provoz na trati Rakouské severozápadní dráhy byl zahájen dne 1. června 1871 (první vlak odvezla z Pardubic lokomotiva „Gauss“ 16. května). Ani na počátku devadesátých let 19. století prostory stanice nevyhovovaly. Situací se dokonce zabývalo i obecní zastupitelstvo. V následujících letech bylo předloženo několik projektů, ale žádný z nich se nedočkal realizace kvůli vzájemným sporům se spoluvlastníky budovy (SNDVB/ÖNWB). Podle orientačního plánu města Pardubic z roku 1903 se kolem nádraží soustřeďovaly průmyslové podniky. Většina z nich disponovala vlečkami, byla to Dvořákova továrna na hospodářské stroje, Optizova slévárna železa a továrna strojů, Kerhart a Tachecí (sklad dříví a pila), Kusýho vápenka, Franckova továrna, Akciový cukrovar, Rafinerie líhu a další. Jižně od nádraží se také nacházelo vojenské cvičiště. Město Pardubice se díky železnici rozvíjelo mnohem rychleji než jiná města. Definitivní projekt na přestavbu výpravní budovy byl předložen ředitelstvím StEG až v roce 1905. Dispoziční řešení bylo dílem architekta Franze Uhla. Přestavba probíhala v letech 1905 až 1907 pod dohledem stavitele Václava Nekvasila. K předání budovy došlo až v roce 1908. S dokončenou přestavbou výpravní budovy v roce 1908 byla také zahájena poštovní autobusová doprava (poštovní autobusy). Stalo se tak 13. května 1908 na linkách Pardubice – Holice a Pardubice – Bohdaneč. Jednalo se o první pravidelné autobusové linky ve městě. Stanoviště poštovních autobusů se nacházelo před nádražím. Téhož roku byli zaměstnanci opravny vozů z České Třebové přeloženi do Pardubic v důsledku požáru tamní vozovny. K obnově vyhořelé vozovny již nedošlo, opravu vozů převzala stanice v Pardubicích. Vozební stanicí byla i v roce 1995.\n\nV roce 1909 byly soukromé rakouské železniční společnosti SNDVB, ÖNWB, StEG zestátněny Rakouskými státními drahami, zkráceně kkStB a to v souladu s koncesními podmínkami, nebo s podmínkami privilegií a akcionáři firem. Od té doby měla stanice jenom jednoho majitele. Před první světovou válkou byla stanice již vybavena elektromechanickým zabezpečovacím zařízením, v přilehlých mezistaničních úsecích ve směru na Přelouč a Choceň fungoval hradlový poloautomatický blok. Ve své době nádraží také sloužilo srocování obyvatel a to při rozdělování potravin, k němuž došlo 20. května 1918 v důsledku první světové války, tzv. „hladových bouří“. Po první světové válce se Rakouské státní dráhy rozdělily do státních drah nástupnických států. V roce 1918 tak vznikly Československé státní dráhy (ČSD), stanice již po několikáté získala nového majitele. V roce 1927 byly zavedeny selektorové telefonní linky, tzv. „dispatching“, jako náhrada za linky telegrafní z roku 1847. 15. května 1930 byl zaveden nový mezinárodní rychlík č. 147/148 „Balkán“, který zajišťoval spojení Berlín – Vídeň – Budapešť – Bukurešť – Cařihrad. Byl tažen lokomotivou řady 375.0, v Pardubicích nezastavoval. Některé železniční stanice si svůj status „významnosti“ po celá desetiletí neudrží, to dokládají některé z dálkových mezinárodních spojů. Týkalo se to i Pardubic a to nejen ve 30. letech, ale i mnohem později.<ref name=\"147/148Balkán\"></ref>\n\n5. února 1934 proběhla provozní zkouška s motorovým vozem M 275.0 „Modrý šíp“ do České Třebové. Poté krátce jezdil na rychlíku č. 125/126 do Bratislavy. Od 13. července 1936 se cestující na nádraží také mohli setkat s motorovým vozem M 290.0, který s jízdním řádem 1936/1937 jezdil na prestižním spoji „Slovenská strela“ mezi Prahou a Bratislavou, v Pardubicích nezastavoval. V létě roku 1939 nádraží obsluhovalo dálkové spoje směřující z Prahy Wilsonova a Masarykova nádraží do Bratislavy a Žiliny. Většina těchto spojů byla vybavena jídelním vozem, popřípadě prodejem potravin a nápojů přímo ve vlaku. U nočních spojů s pravidelným odjezdem z Pardubic ve 23:06 (do Žiliny), 0:30 (do Bohumína), 0:40 (do Bratislavy) se pak jednalo o vozy lůžkové. Zajímavostí bylo, že denní spoj Berlín – Praha – Bratislava – Budapešť vůbec nezastavoval v Pardubicích, ale v Chocni ano.\n\nNa území protektorátu Čechy a Morava byla v období druhé světové války zřízena státní železniční společnost Českomoravské dráhy. Z nádraží odjely v prosinci 1942 dva transporty židů z Pardubic a okolí do ghetta Terezín. Jednalo se o transport Cf, kterým odjelo 5. 12. 1942 650 osob a transport Cg, kterým odjelo 9. 2. 1942 606 osob. Z těchto dvou transportů přežilo holokaust 91 osob. Podoba výpravní budovy z roku 1908 se zachovala až do 26. srpna roku 1944, kdy byla při náletu amerického letectva zasažena bombami určenými rafinerii Fantových závodů. Bomby zničily střední část výpravní budovy a nástupištní halu. Vzhledem k plánované přestavbě stanice byla výpravní budova opravena jen částečně a v tomto provizorním stavu sloužila až do roku 1958. Nutno podotknout, že původní výpravní budova by nebyla schopna dostát nárokům zvyšující se dopravní frekvence. Po skončení druhé světové války přešla správa stanice pod Československé státní dráhy.\n\nO potřebě nové nádražní budovy v Pardubicích se diskutovalo od 30. let. Architektonická soutěž na jeho projekt byla vyhlášena roku 1948, neboť původní projekt z roku 1946 nebyl nikdy schválen a realizován. Zpracování projektu měla na starosti Stavební správa ČSD. Autorem původního projektu nového nádraží byl Josef Danda. Jednalo se o halu o půdorysu „T“, z níž vystupoval výrazný kolmý objekt. Autory vítězného návrhu (vybíralo se ze tří soutěžních návrhů) se stali architekti Karel Řepa (žák Jože Plečnika) a Karel Kalvoda, spolupracující se specialistou na dopravní stavby Josefem Dandou. Veřejnosti začala nová budova sloužit 1. května 1958. Současná adresa je Náměstí Jana Pernera 217. O půl třetí odpoledne přijel ke čtvrtému nástupišti slavnostně vyzdobený vlak v čele s lokomotivou řady 498.0. V místech, kde byla vystavěna třetí nádražní budova se dříve nacházel cukrovar. Oproti druhému nádraží byl situován západně od nádražní budovy (na pražském zhlaví). Během druhé světové války byl zasažen náletem a po válce zcela zlikvidován. Výstavba si vyžádala náklady ve výši 27 milionů Kčs. V roce 1952 byla zahájena trolejbusová doprava ve městě na první lince od druhého nádraží do Semtína a Bohdanče. Dopravu zahajoval trolejbus Škoda 7Tr. V té době už probíhala výstavba třetího nádraží.\n\nProvizorně opravená původní výpravní budova z roku 1908 byla přestavěna pro potřeby železnice, zachován byl východní rohový pavilon a část navazujícího křídla. Nádražní budova byla navržena s prostornou 90 metrů dlouhou odbavovací halou, která je před osvětlovacími stěnami z obou stran vybavena galeriemi, v nichž je umístěna skleníková zeleň. Také s restaurací, stánky, hotelem a podzemním Kinem Čas (v roce 2006 zaniklým). Základní hmoty budovy tvoří nízká horizontála odjezdové haly a vertikální hmota hotelu. Budovu oživují červené a černé keramické obklady, navozující dojem režného zdiva. Čelní stěny nádražní haly zdobí barevné mozaiky. Jedná se o mapu stavebních památek v Československu od Richarda Landera a zvěrokruh s hodinami od Jaroslava Moravce. Mozaiky jsou vyrobeny ze sekaného barevného hutního skla. Také je zde umístěna plaketa Jana Pernera (instalována byla v roce 1993) a tabulka vyznačující 50. rovnoběžku (instalována byla v roce 1998, nachází se pod plaketou Jana Pernera). V jednom z podchodů je také umístěna plaketa inženýra Jana Kašpara, prvního českého aviatika, jež měl v roce 1910 (dnešním kolejišti) umístěn Hangár. Budovy umístěné v blízkostí západního zhlaví (pražské) byly vystavěny v letech 1949 až 1959 Dopravními stavbami Olomouc.\n\nV polovině 60. let začaly do Pardubic z Prahy a Kolína zajíždět elektrické jednotky, tzv. „pantografy“ řady EM 475.1. V té době už rychlíky vozily elektrické lokomotivy řady E 499.1 z depa Praha střed. Ve stanici již bylo instalováno reléové zabezpečovací zařízení. V přilehlých mezistaničních úsecích z Kolína do Chocně byl již instalován autoblok. Před instalací autobloku v roce 1955 a 1956, doprovázela vlaky desítky let klasická návěstidla a „semafory“. V přilehlém mezistaničním úseku Pardubice – Pardubice Rosice nad Labem byl instalován reléový poloautoblok. Stanice byla vybavena světelnými návěstidly sovětského typu. Elektrifikace stanice společně se změnou zabezpečovacího zařízení, byla součástí výstavby třetího nádraží. Oproti tomu třetí nádraží v Hradci Králové z dob první republiky bylo modernizováno po etapách, přičemž některých modernizací se nedočkalo ani v novodobé historii. Rychlíkový provoz v hlavní uzlové stanici nebyl z dnešního pohledu (2017) nikterak silný. Na hlavním tahu představoval 13 až 14 rychlíkových páru a expresů denně. Ve stejné době byly na expresu „Hutník“ z Prahy do Varšavy k vidění polské stroje s označením EU 05, téměř deset let.Také se cestující mohli setkat s motorovým expresem „Hungaria“ vedeným motorovou jednotkou řady M 295.0. V letech 1969/1970 pak expres „Hungaria“ vozila motorová jednotka řady M 298.0. Koncem šedesátých let z Pardubic do Havlíčkova Brodu již jezdily motorové rychlíky v čele s motorovým vozem M 262.0. Tyto rychlíky dříve také vozily vlakovou poštu a to v podobě přípojného vozu BFalm, který byl speciálně upraven pro potřeby pošty. Jinak zde dominovala parní trakce, zejména pak pardubické parní lokomotivy řady 354.1. Na nákladních vlacích se pak jednalo o parní lokomotivy řad 434.2 a 534.03. Výjimkou nebyly ani odpolední dělnické vlaky z Východočeských chemických závodů Synthesia. Zajímavostí bylo, že tento pravidelný spoj vedený lokomotivou řady 432.2, vyjížděl přímo ze závodu do Rosic nad Labem a dále pokračoval do Žďárce u Skutče.\n\nV letech 1975 a 1976 se cestující mohli příležitostně setkat s prototypem lokomotivy T 499.0002 „Kyklop“, která na expresu 104/105 „Ostravan“ jezdila do Bohumína a zpátky. Tato lokomotiva se na nádraží objevila také po čtyřiceti letech v roce 2016. Tentokrát v čele expresu 10005 „Retro Ostravan“. Jednalo se o nostalgickou jízdu. Také v 90. letech se cestující na pardubickém hlavním nádraží mohli setkat s prototypy patrové elektrické jednotky řady 470. Na nádraží byla k vidění 19. března 1994, 470.003-5. Ve stejné době na nádraží stále sloužilo informační zařízení „Pragotron“, které i na svou dobu velice zlepšilo informovanost a orientaci cestujících. Také po modernizaci tratě v úseku Přelouč – Pardubice v roce 2000, 470.004-3. V roce 1993 přešla správa stanice pod České dráhy (státní organizaci). V roce 1994 se na staničním posunu týden zkoušela akumulátorová lokomotiva A 219.001. K 1. lednu 1995 se bývalé pracoviště Vozového depa Pardubice spojilo s Depem kolejových vozidel Česká Třebová, zároveň se oddělila Vozební stanice Pardubice a Strojová stanice Polička, která do té doby tvořila jeden celek s Lokomotivním depem Česká Třebová. V roce 2001 byla stanice přejmenována z jednoslovného názvu Pardubice (v dobách Rakouska-Uherska a druhé světové války nesla jednoslovný název „Pardubitz“) na Pardubice hlavní nádraží.<ref name=\"ČD2000/2001\">\n</ref><ref name=\"ČD2002/2003\">\n</ref>\n\nPravidelný provoz vlaků SC Pendolino byl zahájen v neděli 11. prosince 2005. První spoj SC 501 „Pendolino“ přijel na pardubické hlavní nádraží z Prahy v 6 hodin 51 minut. Také ve 21. století se v prostorách stanice odehrává konkurenční boj, přestože stanice podléhá jednomu správci. V roce 2007 byla provedena vzorová instalace velkoplošných LCD monitorů v jednom z podchodů firmou mikroVOX (tato firma také dodala hlasový informační systém). Tyto monitory cestující informují o navazujících spojích. V odjezdové a příjezdové hale (také na nástupištích) jsou instalovány centrální panely vizuálního informačního systému VIS od firmy Starmon. Stanice je vybavena hlasovým a vizuálním informačním systém, který byl původně vyvinut pod souhrnným názvem HaVIS. Konkurenční boj v prostorách stanice ji tak dodává určitou originalitu. Železniční stanice již nepoužívají jednotný informační systém, jako tomu bylo v minulosti u „Pragotronu“. Koncem roku 2010 byly fotografie ze sedmdesátých let minulého století vyměněny za novou kolekci autora Štěpána Bartoše, která se zaměřuje na místa v Pardubickém kraji a formálně se podobá původním snímkům z padesátých let. Pravidelný provoz vlaků RegioJet byl zahájen v pondělí 26. září 2011. První spoj IC 1102 „RegioJet“ přijel na pardubické hlavní nádraží z Havířova v 8 hodin 24 minut. Pravidelný provoz vlaků LEO Express byl zahájen v úterý 13. listopadu 2012. První spoj LE 1354 „LEO express“ přijel na pardubické hlavní nádraží z Prahy v 5 hodin 50 minut. Provoz vlaků ČD railjet byl zahájen v úterý 6. května 2014. První spoj ČD railjet na spoji IC 571 „Zdeněk Fibich“ přijel na pardubické hlavní nádraží z Prahy ve 13 hodin 39 minut.\n\nV roce 2016 přešla správa stanice pod Správu železniční dopravní cesty. Původní rohový pavilon s částí navazujícího křídla, který byl součástí druhého nádraží z roku 1908, můžeme v roce 2017 spatřit v blízkosti východního zhlaví na adrese Hlaváčova č. p. 2801. Torzo původní architektury je majetkem státu, právo hospodařit s ním má Správa železniční dopravní cesty. Budova je i nadále využívána jako dopravní stavba (). Za dobu své existence se nádraží postupně rozšiřovalo a přesouvalo od východního zhlaví směrem k západnímu.\n\nŽelezniční stanice leží ve dvoukolejné trati Kolín – Česká Třebová (zaúsťuje do východního a západního zhlaví), je odbočnou pro trať Pardubice – Jaroměř – Liberec a Pardubice – Havlíčkův Brod (zaúsťují do západního zhlaví). Je stanicí smíšenou, seřaďovací, vlakotvornou. Výkonnost spádoviště v roce 2013 – počet relačních kolejí 10, denní výkonnost v\nrozposunovaných vozech (počet rozposunovaných vozů / den) 638. Stanice je elektrifikovaná. V trolejové síti je stejnosměrný proud o napětí 3 kV.\n\nMimo jiné se v Pardubicích nachází i druhá méně významná železniční stanice Pardubice-Rosice nad Labem. Nachází se na železniční trati č. 238. Také se zde nachází pět železničních zastávek. První zastávkou je Pardubice-Semtín, nachází se na železniční trati č. 031. Zbývající čtyři zastávky Pardubice-Pardubičky, Pardubice-Černá za Bory, Pardubice-Svítkov a Pardubice-Opočínek, se nacházejí na železniční trati č. 010.\n\nNádraží má 6 nástupišť . Nástupiště č. I je úrovňové, jednostranné vnější. Jeho délka činí 348 metrů, nachází se u dopravní koleje č. 12. Nástupiště č. IA je úrovňové, jednostranné. Jeho délka činí 118 metrů, nachází se u dopravní koleje č. 14. Nástupiště č. IB je úrovňové, jednostranné vnější. Jeho délka činí 121 metrů, nachází se o dopravní koleje č. 16. Nástupiště č. II je ostrovní. Jeho délka činí 266 metrů u dopravní koleje č. 8, u dopravní koleje č. 10 pak 250 metrů, nachází se mezi dopravními kolejemi č. 8 a 10. Nástupiště č. III je ostrovní. Jeho délka činí 346 metrů, nachází se mezi dopravními kolejemi č. 2 a 4. Nástupiště č. IV je ostrovní. Jeho délka činí 346 metrů, nachází se mezi dopravními kolejemi č. 1 a 3.\n\n2., 3. a 4. nástupiště bylo zmodernizováno, stejně jako dva příchozí a odchozí tunely k jednotlivým nástupištím. Třetí tunel je volně přístupný pouze pomocí plošin pro vozíčkáře a zajišťuje bezbariérový přístup na nástupiště. Čtvrtý tunel slouží pouze služebním účelům.\n\nStanice je vybavena hlasovým systém HIS od firmy MikroVOX, vizuálním informačním systém VIS od firmy Starmon. Hlasový a vizualní informační systém byl původně vyvinut pod souhrnným názvem HaVIS. Cestující na hlavním nádraží v Pardubicích slyší automatické hlášení systému HIS – hlas českého herce Václava Knopa, v anglické verzi to je Věra Pockley a v němčině Blanka Trčanová.\n\nVe stanici je instalováno reléové zabezpečovací zařízení. V přilehlých mezistaničních úsecích, v tratích Pardubice – Kostěnice a Pardubice – Přelouč, je provoz zabezpečován automatickým blokem, zabezpečovacím zařízením 3. kategorie. V přilehlých mezistaničních úsecích, mezi stanicemi Pardubice – Pardubice-Rosice nad Labem, je provoz zabezpečen automatickým hradlem, zabezpečovacím zařízením 3. kategorie. Při výpadku proudu je zabezpečovací zařízení napájeno z náhradního zdroje.\n\nV železniční stanici jsou poskytovány cestujícím služby: vnitrostátní pokladní překážka (ČD), mezinárodní pokladní přepážka (ČD), ČD Kurýr, ČD Centrum, čekárna ČD Lounge, úschovna zavazadel, bezbariérové WC, pošta, veřejné parkoviště, restaurace, pobočka RegioJet, pobočka Dopravního podniku města Pardubic a.s.\n\nBěhem několika desítek let vlaky výrazně zrychlily. Vilímkův jízdní řád republiky československé – zima 1918/19, Deutsches Kursbuch – Jahresfahrplan 1944/45 – Teil 6 (KBS 501 – 536), Jízdní řád ČSD 1981/1982, Železniční jízdní řád 2014/2015.\n\n\"Všechny spoje byly zaváděny do páru pro opačné směry a to beze změn v trasování, pouze byly upraveny časové polohy spojů. Vzhledem k tomu, že některé spoje opakovaně jezdily v období následujícím beze změny, nejsou zde proto uvedeny. \"\n\nHlavní nádraží také v minulosti obsluhovalo dálkové mezinárodní spoje.\nV letech 1981/1982 byl jedním ze spojů Ex 1 „Silesia“, jehož trasa vedla z pražského hlavního nádraží do Varšavy. Pravidelný odjezd vlaku z Pardubic byl v 18:56. Dalším ze spojů byl Ex 21 „Dukla“, jehož trasa vedla z pražského hlavního nádraží do Moskvy. Pravidelný odjezd vlaku z Pardubic byl v 19:06. Také jím byl Ex 125 „Košičan“, jehož trasa vedla z pražského hlavního nádraží do Košic. Pravidelný odjezd vlaku z Pardubic byl ve 14:44. Také R 1376 „Mamaia“, jehož trasa vedla z Mangalie (přístavní město v Rumunsku) do Prahy. Pravidelný odjezd vlaku z Pardubic byl ve 3:12. Také Ex 1477 „Favorit“, jehož trasa vedla z Leipzigu do Fonyódu. Pravidelný odjezd vlaku z Pardubic byl ve 22:43. Také jím byl Ex 527 „Laborec“, jehož trasa vedla z pražského hlavního nádraží do Medzilaborců. Pravidelný odjez vlaku z Pardubic byl v 19:37.\n\nV letech 1988/1989 byl jedním ze spojů R 1109 „Vltava“, jehož trasa vedla z Prahy-Holešovic do Moskvy. Pravidelný odjezd vlaku z Pardubic byl ve 14:17. Také Ex 21 „Dukla“, jehož trasa vedla z pražského hlavního nádraží do Moskvy. Pravidelný odjezd vlaku z Pardubic byl v 18:05. Také IEx 1 „Silesia“, jehož trasa vedla z pražského hlavního nádraží do Varšavy. Pravidlený odjezd vlaku z Pardubic byl ve 21:05. Jedním ze spojů byl také R 621 „Vihorlat“, jehož trasa vedla z Děčína do Košic. Pravidelný odjezd vlaku z Pardubic byl ve 22:07. Také Ex 477 „Istropolitan“, jehož trasa vedla z Leipzigu do Bratislavy. Pravidelný odjezd vlaku z Pardubic byl v 0:29.\n\n\n\n"}
{"id": "602773", "url": "https://cs.wikipedia.org/wiki?curid=602773", "title": "Terapie (seriál)", "text": "Terapie (seriál)\n\nTerapie je český seriál v produkci televize HBO z let 2011–2013. Formát seriálu je převzatý z izraelského seriálu \"BeTipul\" (2005), ze kterého vycházel i americký seriál \"V odborné péči\" (\"In Treatment\").\n\n\"Terapie\" je první seriál české HBO, ve kterém využívá formát převzatý ze zahraničí.\n\nSeriál se začal natáčet 27. září 2010 v barrandovských ateliérech. Poslední natáčecí den byl naplánován na 17. února 2011, nakonec natáčení skončilo 19. února. Celkově filmování trvalo 95 natáčecích dnů. Hlavní roli psychoterapeuta hraje Karel Roden.\n\nVydání celé první série na DVD bylo plánováno postupně od 11. dubna 2012, v květnu se měla začít natáčet druhá série.\n\nTvůrci seriálu Petr Zelenka a Karel Roden byli oceněni cenou Trilobit.\n\n\n"}
{"id": "602774", "url": "https://cs.wikipedia.org/wiki?curid=602774", "title": "Identifikace", "text": "Identifikace\n\nIdentifikace (z latiny) je porovnání nezaměnitelných charakteristik předmětu s následným určením nebo vyloučením shodnosti.\n\nPodle oboru se může jednat o různé typy identifikace:\n\n\n"}
{"id": "602784", "url": "https://cs.wikipedia.org/wiki?curid=602784", "title": "Achillobator", "text": "Achillobator\n\nAchillobator ( Achilles, bator znamená bojovník) byl masožravý teropodní dinosaurus, žijící před zhruba 89 miliony let (svrchní křída) na území dnešního Mongolska. K jeho příbuzným patřily například rody \"Deinonychus\" nebo \"Velociraptor\". Od nich se liší několika tělesnými rysy, což vedlo některé odborníky k domněnce, že se jedna o nový typ dinosaura. Podle jiných spekulací mohl mít na těle peří.\n\n\"Achillobator\" byl poprvé popsán Perlem Altangerelem, Jimem Clarkem a Markem Norellem roku 1999 v publikaci Národního muzea geologie. Kvůli velkému drápu na přední noze byl považován za druh dromeosaurida. Byl nalezen v souvrství Bajan Šireh na jihu Mongolska při paleontologické expedici v roce 1989. Toto místo je známé nálezy koster patřících harpymimovi, segnosaurovi a erlikosaurovi.\n\n\"Achillobator\" byl asi 4,6 až 6,6 metru dlouhý a vážil kolem 250 kilogramů. V porovnání s deinonychem se jeho délka odhaduje na zhruba 5 metrů. Většími rody dromeosauridů tak byli nejspíš jen severoamerické taxony \"Utahraptor\" a \"Dakotaraptor\". Jeho lebka se podobala dromeosaurovi, zatímco krk, hřbet, ocas, srpovitý dráp a přední i zadní končetiny měl kratší než \"Deinonychus\". Z lebky byla nalezena pouze horní čelist s několika zuby. Ty jsou zahnuté a pilovité.\n\n"}
{"id": "602786", "url": "https://cs.wikipedia.org/wiki?curid=602786", "title": "Turbočerpadlo", "text": "Turbočerpadlo\n\nTurbočerpadlo je rotační mechanické zařízení, které se skládá ze dvou hlavních částí: rotačního čerpadla a plynové turbíny, která pohání čerpadlo. Stroj je určen pro čerpání tekutin. Obvykle jsou obě části namontovány na stejné hřídeli, v některých případech jsou ještě spojeny s reduktorem. Pohon turbínou se zpravidla užívá kvůli jejímu vysokému měrnému výkonu na jednotku hmotnosti. Dalším důvodem bývá využití vhodného místně dostupného paliva. Klasickou doménou využití turbočerpadel jsou rakety a plynovody. \n\nTurbočerpadla jsou dvojího druhu: \n"}
{"id": "602800", "url": "https://cs.wikipedia.org/wiki?curid=602800", "title": "Wabash Township", "text": "Wabash Township\n\nWabash Township je název několik sídel ve Spojených státech amerických:\n\n\n\n"}
{"id": "602802", "url": "https://cs.wikipedia.org/wiki?curid=602802", "title": "Nicola Perscheid", "text": "Nicola Perscheid\n\nNicola Perscheid (někdy se uvádí Nikolaus Perscheid, 3. prosince 1864 Moselweiß - 12. května 1930 Berlín) byl německý portrétní fotograf a jeden z prvních profesionálních fotografů v Německu. V roce 1891 byl titulován \"Královským saským dvorním fotografem\" a v následujících desetiletích byl populárním portrétním fotografem. Kolem roku 1920 vyvinul objektiv s měkkou kresbou („soft focus“), který pro portréty často rád používal. Německé ateliéry Rudolfa Dührkoopa, Huga Erfurtha, Erwina Rauppa nebo Nicoly Perscheida měly ve své době a v kontextu česko-německého prostředí významný podíl na uměleckou fotografii.\n\nNicola Perscheid se narodil v roce 1864 jako syn Andrease Perscheida a Gertrudy Wirgensové v obci Moselweiß u města Koblenz. Jeho předci byli vinaři ze Španělska a Portugalska, kteří se po přesídlení do Porýní museli přejmenovat na Perscheid. Nicola Perscheid se oženil s astroložkou Claire Günther. Jejich syn, Lothar Perscheid, byl jeho oblíbeným fotografickým modelem.\n\nNicola Perscheid absolvoval studium fotografa v ateliéru Reuss und Möller v Koblenz od roku 1879. Po svém vzdělání působil ve studiu Paula Strnada v Erfurtu a v letech 1887 - 1889 v ateliéru Beer v Klagenfurtu, kde byl zaměstnán jako retušér. V roce 1891 si Nicola Perscheid otevřel svůj první ateliér v Görlitzu, kde se specializoval na portrétní fotografii. O rok později byl jmenován \"Královským saským dvorním fotografem\".\n\nTaké po přestěhování do Lipska v roce 1894, zůstal věrný portrétní fotografii a stal se známým díky Maxi Klingerovi, který mu zprostředkoval kontakty s umělci ve městě. Klingera v těch letech také fotografoval. V jeho lipském ateliéru pracoval mimo jiné také fotograf Jacob Hilsdorf.\n\nNa přelomu století se Nicola Perscheid zúčastnil řady výstav doma i v zahraničí, kde se seznámil s nejnovějším vývojem v oblasti fotografie. Od roku 1900 stály na prvním místě pinatypie, například tříbarevná pinatypie \"Slečna Jungmannová\", jeden z prvních Perscheidových barevných snímků.\n\nPerscheidovy fotografie byly žádané a tak mohl v roce 1905, již zajištěn výnosy ze svých děl, otevřít v Berlíně \"Ateliér W9\" na Bellevuestraße 6a. V roce 1909 získal Perscheid Velkou stříbrnou medaili od sdružení státních německých fotografů, což bylo tenkrát považováno za nejvýznamnější ocenění pro profesionální fotografy.\n\nPo roce 1909 však není viděn v Perscheidově práci žádný další umělecký rozvoj. Kromě své práce fotografa se věnoval přípravě mladých fotografů a přednášel v Německu, Dánsku a Švédsku. Mezi jeho studenty patří například Madame d’Ora, Arthur Benda, Toragorō Ariga (1890–1993), Peter-Paul Atzwanger (1888–1974), Uno Falkengren (1889–1964), Curt Götlin (1900–1993) a Henry B. Goodwin (1878–1931).\n\nNicola Perscheid fotografoval nespočet osobností své doby. Mnoho fotografií vytvořil zdarma na oplátku za kampaň svých vlastních výstav a publikací.. Byl miláčkem berlínské společnosti a přátelil se mimo jiné s Maxem Liebermannem, Lovim Korintem nebo Hugem von Habermannem.\n\nV pozdním věku trpěl Perscheid rostoucími finančními potížemi, které byly způsobeny kromě celkové ekonomické situace i na jeho osobní výstřednosti. Liboval si příliš v luxusu a extravaganci. Zhoršilo se také jeho zdraví, od roku 1925 si ztěžoval na nervové problémy, které jeho rodinný lékař nemohl vyléčit. Nicola Perscheid zemřel jako zchudlý muž v roce 1930 v Berlíně a jeho studio již zůstalo navždy zavřené.\n\nNicola Perscheid se ve své době v portrétní fotografii stal pojmem. Jako dvorní fotograf portrétoval mimo jiné Alberta Saského a jeho bratra pozdějšího krále Jiřího I. V průběhu první světové války vznikla celá řada portrétů, například Hermann Goering, Manfred von Richthofen nebo Theobald von Bethmann-Hollweg. Portrétoval dokonce i vědce, spisovatele, malíře nebo řádové muže, mnoho portrétů herců se na trh dostalo jako autogramové kartičky. Především ve dvacátých letech 20. století zásoboval konzumní masový trh svými fotografiemi, které však na umělecké úrovni nedokázaly držet krok s jeho pracemi z přelomu století.\n\nPerscheid je již méně známý jako krajinářský fotograf. Krajinářské fotografii se věnoval již během svého studia v Klagenfurtu, věnoval se jí i v pozdějších letech, ale již méně často.\n\nNa začátku své kariéry pracoval Nicola Perscheid hlavně s tehdy typickou technikou - gumotiskem. Například v roce 1901 vznikl modročerný snímek \"Žnec\" (nebo také \"Sedlák s kosou\") a Perscheid jej vnímal jako své životní nejlepší dílo. Dnes se dílo, spolu s dalšími Perscheidovými tisky, nachází ve vlastnictví Mědiryteckém kabinetu v Drážďanech.\n\nNicola Perscheid v roce 1900 začal experimentovat s novými fotografickými technikami. Opět se vrátil k metodě pinatypie, aby pomocí tříbarevného procesu vytvořil své první barevné fotografie. Pro výrobu barevných pinatypií potřeboval dvě desky, které musely být exponovány mezi 15. až 25. sekundami. Modely se samozřejmě v této době nesměly hýbat.\n\nZ metod pozitivního procesu upřednostňoval kontrastně bohatý pigmentový tisk.\nVe spolupráci s firmou „Emil Busch A. G. Optische Industrie“ vyvinul Nicola Perscheid vlastní Busch-Nicola-Perscheid-Objektiv, takzvaný aplanát. Změkčení obrazu ovlivňovala clona objektivu. Roku 1921 byl uveden na trh a v následujících letech byl pro portréty často používán, i když v době po konci první světové války pomalu končila móda umělecké fotografie gumotisku a rozostřených snímků, a ve fotografii se více usilovalo o realismus. Přesto se ještě s jeho objektivem vyučila divadelní fotografka Rosemarie Clausen, jako učeň v ateliéru Becker & Maas.\n\nPo roce 1921 Perscheidovy fotografie dokazují, že dával přednost používání vlastnímu objektivu, který světlo výrazně změkčoval. Na rozdíl od mnoha svých kolegů Nicola Perscheid odmítal retušování fotografií.\n\nDílo Nicolase Perscheida byla mezijeho současníky populární a respektované. I když jeho žáci - později slavní fotografové - jako například Madame d'Ora nebo Arthur Benda - později vzpomínali, že se snažil již v době své smrti byl poměrně \"staromódní\".\n\nNicola Perscheid byl svými současníky často považováno za uměleckého fotografa, jehož vyjadřovací prostředky - gumotisk nebo objektiv Busch-Nicola-Perscheid - byly již v roce 1930 považovány za \"zastaralé\" - aspirovaly spíše na malířské efekty ve fotografii. Publicista Leo Fritz Gruber napsal ve svém díle \"O Nicolovi Perscheidovi\" (\"Über Nicola Perscheid\") poznámku: \"„jméno Perscheid oživuje vzpomínky pouze u starších“\".\n\nU příležitosti 75. výročí vynálezu fotografie byla v pražském Rudolfinu na přelomu let 1914/1915 uspořádána průlomová výstava, která představila i známé autory ze zahraničí. Mezi nimi například Hugo Erfurtha nebo Nicolu Perscheida. Tato výstava byla prvním mezinárodním fotografickým salónem v Čechách a přispěla k zájmu veřejnosti o uměleckou fotografii.\n\n\n"}
{"id": "602817", "url": "https://cs.wikipedia.org/wiki?curid=602817", "title": "ZDF", "text": "ZDF\n\nZDF, plným názvem Zweites Deutsches Fernsehen (Druhá německá televize), je německá veřejnoprávní televizní společnost, která sídli v Mohuči v městské části Lerchenberg (Rheinland-Pfalz). Sama nebo ve spolupráci s jinými televizními organizacemi zajišťuje vysílání několika plnoformátových i specializovaných televizních kanálů. Je jednou z největších televizních společností v Evropě a je také podílníkem německého veřejnoprávního rozhlasu Deutschlandradio.\n\nTelevize ZDF začínala v roce 1963 s 2 200 stálými zaměstnanci. K roku 2013 bylo v ZDF na pevný úvazek zaměstnáno 3 600 spolupracovníků.\n\nPlnoformátový kanál ZDF začal terestricky vysílat 1. května 1963. Byl obsažen v prvních německých kabelových televizích. Satelitní vysílání přes satelit Astra 1C bylo zahájeno v r. 1993. Od roku 2002 jsou programy šířeny také v rámci digitálního pozemního vysílání DVB-T.\n\nVedle hlavního plnoformátového kanálu ZDF společnost nabízí i bezplatné specializované digitální (DVB) pořady projektu ZDFvision:\n\n• ZDFinfo\n• ZDFneo\n\nTyto programy nahradily dřívější kanály:\n\n• ZDFdokukanal (2000–2009), nyní ZDFneo\n• ZDFinfokanal (1997–2011), nyní ZDFinfo\n\nVe spolupráci s dalšími německými i zahraničními televizními společnostmi se ZDF podílí kapitálově a provozně na těchto televizních stanicích:\n\n\nVrcholným orgánem je Televizní rada (\"Fernsehrat\"), která dohlíží na program, schvaluje rozpočet sestavovaný správní radou a volí generálního ředitele (intendanta).\n\nSprávní rada (\"Verwaltungsrat\") je kontrolním a řídícím článkem, který především dohlíží na generálního ředitele (intendanta), zejména v oblasti rozpočtu. Má 14 členů. Pět z nich jsou zástupci spolkových zemí, jeden je zástupce spolku (tedy Spolkové republiky. Televizní rada volí zbývajících osm členů, kteří nesmějí být současně členy exekutivních či zákonodárných orgánů. V čele správní rady stojí její předseda, kterým je v současnosti bývalý ministerský předseda spolkové země Porýní-Falc Kurt Beck.\n\nV hierarchii vlastní společnosti je nejvýše postavenou osobou generální ředitel (intendant), který organizaci zastupuje a vede obchodní jednání. Je zodpovědný i za program a jmenuje šéfredaktora, ke jmenování potřebuje souhlas správní rady.\nSoučasným generálním ředitelem je od roku 2012 Thomas Bellut.\n\nGenerální ředitelé (intendanti) ZDF:\n\nGenerálnímu řediteli je podřízeno pět ředitelů:\n\na dále v okolních zemích s přesahem signálu (mimo jiné i Česká republika).\n\n"}
{"id": "602826", "url": "https://cs.wikipedia.org/wiki?curid=602826", "title": "Civitavecchia", "text": "Civitavecchia\n\nCivitavecchia [čivitavekkia] je italské přístavní město v provincii Roma v centrální italské oblasti Lazio. Nalézá se u Tyrhénského moře, 80 km západoseverozápadně od Říma. Oblast byla osídlena už v etruském období.\n\nSousední obce: Allumiere, Santa Marinella a Tarquinia.\n\n\"Počet obyvatel\"\n\n\n\n"}
{"id": "602830", "url": "https://cs.wikipedia.org/wiki?curid=602830", "title": "Jahagi (1942)", "text": "Jahagi (1942)\n\nJahagi (: ) byl třetím lehkým křižníkem třídy \"Agano\" japonského císařského námořnictva za druhé světové války. Během své služby fungoval nejprve jako vlajková loď Kimurovy 10. \"suirai sentai\" (水雷戦隊 ~ eskadra torpédoborců) a od 16. listopadu 1944 pak jako vlajková loď Komurovy 2. \"suirai sentai\".\n\nPo dokončení byl \"Jahagi\" v únoru 1944 odeslán do Singapuru. V rámci Ozawova svazu se v červnu 1944 zúčastnil bitvy ve Filipínském moři a 19. června se podílel na záchraně posádky torpédované \"Šókaku\". V říjnu 1944 se v rámci Kuritova svazu zúčastnil série bitev u Leyte, přičemž během bitvy u Samaru vedl torpédový útok 10. \"suirai sentai\" proti americkým lehkým letadlovým lodím. Odpoledne 6. dubna 1945 vyplul z Tokujamy k Okinawě jako vlajková loď doprovodu bitevní lodě \"Jamato\" v rámci sebevražedné operace \"Ten-gó\". Následujícího dne byl svaz napaden a zničen letouny z letadlových lodí americké TF 58. Spolu s bitevní lodí \"Jamato\" a čtyřmi torpédoborci šel ke dnu i \"Jahagi\".\n\nJednotky třídy \"Agano\" se vyznačovaly jednokomínovou siluetou s dvěma dvouhlavňovými nepravými dělovými věžemi hlavní 152,4mm baterie na přídi a jednou na zádi. Mezi komínem a zadním stožárem se nacházela manipulační plošina a 19m katapult Kure typ 2 model 5 pro dva nesené hydroplány E13A1. Pod hydroplánovou plošinou se v ose plavidla nacházely dva otočné čtyřhlavňové torpédomety typu 92 model 4.\n\nOd srpna 1944 měly hydroplány z \"Jahagi\" kód žlutá 371-[taktické číslo].\n\nOd dříve dokončených sesterských lodí \"Agano\" a \"Noširo\" se \"Jahagi\" vizuálně odlišoval posunutím 4,5m stereoskopických dálkoměrů typu 94 dopředu a instalací kratšího katapultu. Od následující sesterské lodě \"Sakawa\" se vizuálně odlišoval oblými tvary některých komponent nástavby, zejména podstavci dálkoměrů typu 94 a předních 25mm palpostů v rozích hydroplánové plošiny.\n\nStavba lehkého křižníku číslo 134 podle projektu C-41, která byla schválena na základě programu rozvoje loďstva z roku 1939, měla původně probíhat v loděnicích námořního arzenálu v Kure. Kvůli vytížení kapacity loděnic byla ale nakonec stavba realizována v loděnicích námořního arsenálu v Sasebu.\n\nStavba křižníku č. 134 byla zahájena 11. listopadu 1941 položením kýlu na stejném skluzu sasebské loděnice, ze kterého dvacet dní předtím sjel do moře trup sesterského křižníku \"Agano\". Dne 20. srpna 1942 bylo novému křižníku, jako druhému plavidlu císařského námořnictva, uděleno jméno \"Jahagi\". Dne 25. září, nebo 25. října, 1942 byl \"Jahagi\" spuštěn na vodu a 29. prosince 1943 přijat to služby.\n\n\"Jahagi\" byl přijat do služby 29. prosince 1943 v Sasebu, které se rovněž stalo domovským přístavem nového křižníku. Velitelem \"Jahagi\" se stal \"daisa\" (大佐 ~ námořní kapitán) Matake Jošimura a \"Jahagi\" byl zařazen do Ozawovy 3. \"kantai\" (艦隊 ~ loďstvo). Zároveň se stal vlajkovou lodí 10. \"suirai sentai\" \"šóšó\" (少将 ~ kontradmirál) Susumu Kimury, přičemž tak v této roli nahradil poškozený sesterský \"Agano\".\n\nDne 20. června 1945 byl \"Jahagi\" vyškrtnut ze seznamu lodí japonského císařského námořnictva.\n\n"}
{"id": "602840", "url": "https://cs.wikipedia.org/wiki?curid=602840", "title": "Mayerling (část Allandu)", "text": "Mayerling (část Allandu)\n\nOsada Mayerling je katastrální území městysu Alland v okrese Baden v rakouské spolkové zemi Dolní Rakousy.\n\nOsada sestává ze zámku Mayerling, kláštera karmelitánů a kláštera františkánek, dvou kostelů, třech hostinců a několika jednotlivých domů. Místo se stalo světoznámým tragédií korunního prince Rudolfa Habsburského a cílem turistických cest. Na zámku v Mayerlingu zastřelil korunní princ Rudolf (1858–1889) dne 30. ledna 1889 nejprve svou milenku Mary Vetserovou (1871–1889) a nakonec spáchal sebevraždu.\n\n\n\n"}
{"id": "602848", "url": "https://cs.wikipedia.org/wiki?curid=602848", "title": "Dálnice 41 (Izrael)", "text": "Dálnice 41 (Izrael)\n\nDálnice 41, přesněji spíš Silnice 41 (hebrejsky: 41 כביש, \"Kviš 41\") je krátké silniční spojení jen částečně dálničního typu (v celé trase vícečetné jízdní pruhy, ovšem většinou s úrovňovými křižovatkami) v jižní části centrálního Izraele.\n\nVychází z ašdodského přístavu a je hlavní dopravní tepnou napojující tento přístav na izraelskou silniční síť. Pak směřuje k východu podél severního okraje města Ašdod. Dále prochází hustě osídlenou a zemědělsky využívanou pobřežní nížinou. U města Gedera ústí do severojižní dálnice číslo 40. Dál k východu pak pokračuje nově zbudovaná dálnice číslo 7.\n\n"}
{"id": "602851", "url": "https://cs.wikipedia.org/wiki?curid=602851", "title": "Sami Wolking", "text": "Sami Wolking\n\nSami Wolking (* 18. srpna 1973, Espoo) byl druhý baskytarista finské hard rockové/heavy metalové skupiny Lordi. V kapele se spíš známý pod přezdívkou Magnum. V této roli vystupoval v letech 1999-2002.\n\nMagnum, stejně jako každý člen Lordi, měl svoji masku, ve které vystupoval. Jeho maska měla podobu „vraždícího robota“. Reakce na tuto masku byly odlišné, než u ostatních masek jiných členů. Fanoušci tvrdili, že maska není strašidelná, a je málo propracovaná. Tyto názory potvrdil i Mr. Lordi, který masku navrhl.\n\nMagnum odešel ze skupiny roku 2002. V tomto roce Lordi nahráli album \"Get Heavy\" a natočili videoklip k písni \"Would You Love a Monsterman?\". V obou věcech účinkuje Magnum, ale autorem alba Get Heavy se strany baskytary je Kalma. Důvodem je, že když Magnum odešel, album už bylo nahrané, ale nestihly se nafotit propagační fotky. Tyto fotky byly později dofoceny s Kalmou. Na první straně bookletu alba je psané: \"All basses on this album played by Magnum\". Protože se Lordi dočkali slávy až po roce 2002, Magnum se nikdy nedočkal v Lordi větší popularity. Navíc nikdy nevystupoval na koncertech.\n\nV současnosti je Magnum členem kapely Naked Idol, ve které hrál, i když byl součástí skupiny Lordi. Skupina Naked Idol je také možný důvod jeho odchodu z Lordi. Magnum má však stále dobrý vztah s Mr. Lordi, Amen a Kita, se kterými se často setkává.\n"}
{"id": "602854", "url": "https://cs.wikipedia.org/wiki?curid=602854", "title": "Dálnice 42 (Izrael)", "text": "Dálnice 42 (Izrael)\n\nDálnice 42, přesněji spíš Silnice 42 (hebrejsky: 42 כביש, \"Kviš 42\") je krátké silniční spojení jen částečně dálničního typu (jen v severní části vícečetné jízdní pruhy, ovšem většinou s úrovňovými křižovatkami) v jižní části centrálního Izraele.\n\nOdbočuje z dálnice číslo 4 na východním okraji města Ašdod. Vede pak severoseverovýchodním směrem\nhustě osídlenou a zemědělsky využívanou pobřežní nížinou. Prochází městem Javne a ze západu míjí město Rechovot. Končí na jižním okraji velkoměsta Rišon le-Cijon, kde opětovně ústí do dálnice číslo 4.\n\n"}
{"id": "602858", "url": "https://cs.wikipedia.org/wiki?curid=602858", "title": "Rakouská zahraniční služba", "text": "Rakouská zahraniční služba\n\nRakouská zahraniční služba (německy \"Auslandsdienst\") je dvanáctiměsíční alternativa pro civilní služby. Tato může být provedena formou „Gedenkdienstu“ (služba pro vzpomínku na holokaust), sociální službou nebo mírovou službou.\n\nSlužba v zahraničí je ekvivalentem německého Anderen Dienst im Ausland (volný překlad: jiná služba v zahraničí). Zakladatelem je innsbrucký politolog Andreas Maislinger, který převzal základní myšlenku z německé „Aktion Sühnezeichen/Friedensdienste“ (volný překlad: akce usmířenou / mírová služba). 1. září 2002 směl první rakousky účastník nastoupit do služby pro vzpomínku na holocaust v muzeu Osvětim-Birkenau.\n\nPředmětem zájmu jsou oběti národního socialismu. Člen této služby vypomáhá na památnících holocaustu (muzea a vědeckovýzkumné pracoviště). Jako příklad lze uvést Centrum Simona Wiesenthala anebo Jad Vašem.\n\nČlen sociální služby má za úkol pomáhat na hospodářském a sociálním rozvoji země. Účastníci pracující v sociální službě pracují s „dětmi z ulice“ nebo na projektech na zlepšení zásobování pitné vody v zemích třetího světa.\n\nÚčastníci této služby se angažují v projektech, které pomáhají dosáhnout nebo udržet mír v ozbrojených konfliktech. Pracují například v nestátních organizacích v Izraeli, kde pořádají workshopy či společné iniciativy konfliktních stran.\n\nRakouská republika přenechává každému spolku, který umožňuje vykonávat službu v zahraničí, určitý rozpočet. Pro každého vyslaného rakouského občana se počítá s 10 000 eury. Tento omezený rozpočet je důvodem, proč nemůže každý zájemce uskutečnit službu v zahraničí.\n\nOd roku 2005 uděluje představenstvo této organizace titul \"\"Auslandsdiener des Jahres\"\" (volný překlad: služebník zahraniční služby roku).\n\nNositelé:\n"}
{"id": "602859", "url": "https://cs.wikipedia.org/wiki?curid=602859", "title": "Seznam bitev českých dějin za druhé světové války", "text": "Seznam bitev českých dějin za druhé světové války\n\nSeznam bitev českých dějin za druhé světové války obsahuje výčet vojenských střetnutí, jež se odehrály mezi 1. září 1939 a 12. květnem 1945 buď na území nynější České republiky, nebo probíhaly za výrazné účasti českých, potažmo československých, vojenských kontingentů v jiných světových lokalitách.\n\n"}
{"id": "602863", "url": "https://cs.wikipedia.org/wiki?curid=602863", "title": "Triskele", "text": "Triskele\n\nTriskele je estonská hudební skupina, která vznikla v roce 1997 v Tartu. Ansámbl provádí evropskou středověkou hudbu, estonskou náboženskou lidovou hudbu, zaměřen je především na méně známé písně jižního Estonska období středověku. Svůj název odvodil od obrazce triskele, mimo jiné znázorňujícího Nejsvětější Trojici. \n\n\n\n"}
{"id": "602864", "url": "https://cs.wikipedia.org/wiki?curid=602864", "title": "Jírová hora", "text": "Jírová hora\n\nJírová hora či Jírova hora je hora mezi vesnicemi Zbečník, Rokytník a Velký Dřevíč, asi 1 km severozápadně od centra města Hronov v okrese Náchod. Je součástí Maternického hřbetu Jestřebích hor, který za údolím řeky Metuje pokračuje dále na východ až k údolí potoka/říčky Brlenka, kde na něj navazuje hřbet Bukovinský.\n\nNázev Jírova hora se objevuje na mapách v 19. století, na mapě z 18. století je uváděn německý název Mühlberg (Mlýnská hora)\n. Východní svah spadající do údolí řeky Metuje vykazuje značnou strmost. Celá hora je porostlá až na výjimky jehličnatým (hlavně smrkovým) lesem a loukami, jen na jižním svahu, dále na západ od vrcholu je listnatý les. Část lesa na vrcholu a směrem k Velkému Dřevíči tvoří značně mladý listnatý porost a mladé jehličnaté stromky. Z mýtin v nevelké vzdálenosti od vrcholu jsou výhledy do údolí Zbečnického potoka. Na severním svahu, který směřuje do Rokytníka a Velkého Dřevíče teče malý potůček. Přímo na vrcholu se nachází radiokomunikační vysílač. Západně od vrcholu byla plánována výstavba dělostřelecké tvrze Jírová hora.\n\nNa východní části asi v polovině svahu rostl tzv. Jiráskův buk, ke kterému vedla cestička a u kterého byla lavička. Bylo to jedno z oblíbených míst vycházek Aloise Jiráska. Zřejmě v 70. letech do buku uhodil blesk a ze stromu zůstal jen pahýl. Kolem buku kdysi vedla červená hřebenová značka, nyní stoupá po úbočí Jírovy hory na hřeben Jestřebích hor jinudy.\n\nNa úpatí Jírovy hory také v 19. století probíhaly pokusy těžit černé uhlí (Jiráskův důl). Příslušnému místu se ještě dnes říká Na Haldě.\n"}
{"id": "602865", "url": "https://cs.wikipedia.org/wiki?curid=602865", "title": "Torfou (Essonne)", "text": "Torfou (Essonne)\n\nTorfou je francouzská obec v departementu Essonne, v regionu Île-de-France, 37 kilometrů jihozápadně od Paříže.\nSousední obce: Boissy-sous-Saint-Yon, Avrainville, Lardy a Chamarande.\n\n\"Počet obyvatel\"\n"}
{"id": "602866", "url": "https://cs.wikipedia.org/wiki?curid=602866", "title": "Terach", "text": "Terach\n\nTerach ( ) je biblická postava Starého zákona.\nJeho otcem je podle bible Náchor. Terach se Náchorovi narodil, když mu bylo 29 let. Terachovým dědečkem byl Serúg.\nTerach měl tři syny Abrama, Náchora a Hárana. \nOtec Abrahama Abraham, osmá generace od Sema. (Lk 3:34; 1Mo 11:10–24; 1Pa 1:24–26) \n\nProstřednictvím svých synů Abrahama, Nachora a Charana se Terach stal předkem početných kmenů. (1Mo 11:27; 22:20–24; 25:1–4, 13–15; 1Pa 1:28–42; 2:1, 2) \n\nTerach měl děti teprve od svých 70 let. Abraham je sice uváděn jako první, ale zdá se, že to není proto, že by byl prvorozený, ale proto, že byl z Terachových synů nejproslulejší. Když Terach ve 205 letech zemřel, bylo Abrahamovi teprve 75 let, takže Terachovi muselo být 130 let, když se Abraham narodil. Židovská tradice však dovozuje, že Terach zplodil Abrahama ve svých 70 letech.\n\nPodle některých výkladů byla Terachovou dcerou také Sára, Abrahamova manželka.\n\nTerachův prvorozený syn byl s největší pravděpodobností Charan, jehož dcera byla v takovém věku, že se mohla provdat za jiného Terachova syna, totiž Nachora. (1Mo 11:29)\n\nTerach žil v Uru Chaldejců a tam vyrostly jeho děti. (1Mo 11:28) \n\nZe slov u Jozua 24:2 je patrné, že Terach kdysi neuctíval Jehovu, ale uctíval jiné bohy, možná měsíčního boha Sina, božstvo, jehož uctívání bylo v Uru velmi rozšířeno. Později Terach Ur opustil a odešel s celou rodinou do Charanu. Tam žil až do své smrti asi v roce 1943 př. n. l. (1Mo 11:31, 32; Sk 7:2–4)\nTerach je uveden jako příklad člověka sloužícího cizím bohům. Jozue před touto cestou varuje a vyzývá izraelské kmeny, ke službě Hospodinu:\n\nHospodin přikázal Abrahamovi, aby odešel ze své země, ze svého příbuzenstva, z domu svého otce Teracha a následoval Hospodina do země, kterou mu Hospodin ukáže.\n\n\n"}
{"id": "602869", "url": "https://cs.wikipedia.org/wiki?curid=602869", "title": "Průmyslové muzeum (Pardubice)", "text": "Průmyslové muzeum (Pardubice)\n\nPrůmyslové muzeum je funkcionalistická budova stojící na pardubickém Náměstí Republiky a v současnosti sloužící jako sídlo Střední průmyslové školy potravinářství a služeb. Muzeum bylo postaveno jako hlavní pavilon celonárodní Výstavy tělesné výchovy a sportu z roku 1931, pro kterou v Tyršových sadech vznikla řada funkcionalistických budov. Autorem projektu je architekt Karel Řepa, přestože architektonickou soutěž z poloviny 20. let původně vyhrát architekt František Kerhart. Jeho projekt byl dle zástupců města příliš odvážný a ti proto zvolili konzervativnější koncepci Řepovu. Realizace stavby probíhala v letech 1927-1931.\n"}
{"id": "602877", "url": "https://cs.wikipedia.org/wiki?curid=602877", "title": "Marek Černošek", "text": "Marek Černošek\n\nMarek Černošek (* 22. července 1976 v Prostějově) je bývalý český hokejový obránce.\n\nS hokejem začínal v Prostějově, kde si s týmem zahrál 2.ligu a 1.ligu. Jeho debut v Extralize byl v sezoně 1996/97 v týmu HC Olomouc kde dohrál sezonu. Po sezoně Olomouc prodala licenci týmu HC Becherovka Karlovy Vary, kam následně přestoupil. V Karlových Varech odehrál 2 sezony (1997/1998). Po skončení smlouvy přestoupil do týmu HC Keramika Plzeň, odkud byl po 18 odehraných zápasech vyměněn do týmu HC Chemopetrol Litvínov za Josefa Straku. V Litvínově odehrál 2 sezony (1999/01) a v sezoně 1999/2000 se s týmem dostal do semifinále. V sezoně 2001/02 podepsal smlouvu s týmem HC Femax Havířov, kde odehrál sezonu. Po skončení sezony si ho vyhlídl tým HC Vítkovice Steel, kam následně přestoupil. Ve Vítkovicích odehrál 4 sezony a v sezoně 2005/06 byl po 5 odehraných zápasech poslán na hostování do týmu HC Sparta Praha. Ve Spartě zůstal a odehrál tam 5 sezon (2005-2010) ve kterých pomohl dvakrát vybojovat titul mistra Extraligy v sezónách 2005/06 a 2006/07 a také si zahrál s týmem Super six. Sezonu 2009/10 začal ve Spartě kde odehrál základní část, ale playoff odehrál v týmu HC Benzina Litvínov se kterým podepsal dvouletý kontrakt.. 4. června 2012 podepsal dvouletou smlouvu s klubem Rytíři Kladno , v týmu se stal alternativním hráčem.\n\n"}
{"id": "602884", "url": "https://cs.wikipedia.org/wiki?curid=602884", "title": "Dálnice 44 (Izrael)", "text": "Dálnice 44 (Izrael)\n\nDálnice 44, přesněji spíš Silnice 44 (hebrejsky: 44 כביש, \"Kviš 44\") je silniční spojení jen částečně dálničního typu (v severní části vícečetné jízdní pruhy, ovšem většinou s úrovňovými křižovatkami) v centrálním Izraeli, spojující aglomeraci Tel Avivu a Judské hory v okolí města Bejt Šemeš.\n\nOdbočuje z dálnice číslo 38 u vesnice Ešta'ol nedaleko města Bejt Šemeš v zalesněné pahorkatině na pomezí Judských hor a regionu Šefela. Pokračuje pak zemědělsky využívanou, mírně zvlněnou krajinou k severozápadu a vstupuje do rovinaté a hustě zalidněné pobřežní nížiny, kde u města Ramla začíná prakticky souvisle zastavěná oblast aglomerace Tel Avivu. Prochází Ramlou, z východu míjí velká města Rišon le-Cijon a Cholon, na jehož okraji ústí do dálnice číslo 20. Dál k severozápadu pak pokračuje již na správním území Tel Avivu městská třída Derech Ben Cvi, která vede do centra Jaffy.\n\nPřed rokem 1967, kdy Izrael neovládal Západní břeh Jordánu a kdy ještě nebyla skrz strategické území Latrunu postavena dálnice číslo 1, sloužila dálnice číslo 44 jako hlavní spojnice mezi Tel Avivem a Jeruzalémem.\n\n"}
{"id": "602887", "url": "https://cs.wikipedia.org/wiki?curid=602887", "title": "Jana Veselá", "text": "Jana Veselá\n\nJana Veselá (* 31. prosince 1983 Praha, Československo) je bývalá česká basketbalistka hrající na pozici křídla, mistryně a vicemistryně Evropy, juniorská mistryně světa, vítězka americké profesionální ligy WNBA, několikanásobná mistryně české a španělské ligy a vicemistryně světa z roku 2010.\n\nPostupně hrála za kluby Sparta Praha, USK Praha, Gambrinus JME Brno, v letech 2008-2012 nastupovala za Ros Casares Valencia a v roce 2010 hrála letní americkou ligu za Seattle Storm. V sezóně 2012/2013 hrála v turecké Antakyi.V roce 2004 hrála na LOH v Athénách, kde s reprezentací obsadila 5. místo. Dále se v r. 2008 zúčastnila Letních olympijských her v Pekingu, kde s reprezentací obsadila 7. místo. Stejného umístění dosáhly Češky s Janou Veselou v týmu na LOH 2012 v Londýně. V r. 2013-2015 hrála za český klub USK Praha. V červenci 2015 ukončila profesionální kariéru.\n\nMěří 193 centimetrů, k roku 2015 hrála s číslem \"4\".\n\n\n\nanglicky\n"}
{"id": "602889", "url": "https://cs.wikipedia.org/wiki?curid=602889", "title": "Robert G. Edwards", "text": "Robert G. Edwards\n\nRobert Geoffrey Edwards, CBE (27. září 1925, Manchester – 10. dubna 2013) byl britský fyziolog, průkopník v oblasti reprodukční medicíny a umělého oplodnění. \n\nSpolečně s chirurgem Patrikem Steptoem (1913–1988) úspěšně vyzkoušeli nový koncept oplodnění ve zkumavce (in vitro fertilizace; IVF), díky němuž se narodila Louise Brown. V roce 2010 za něj získal Nobelovu cenu za fyziologii a lékařství. \n"}
{"id": "602891", "url": "https://cs.wikipedia.org/wiki?curid=602891", "title": "Pruchten", "text": "Pruchten\n\nPruchten je obec v německé spolkové zemi Meklenbursko-Přední Pomořansko. Leží v okrese Přední Pomořansko-Rujána na severním okraji státu, u břehu Baltského moře zhruba tři kilometry severně od Barthu a hned vedle ústí řeky Barthe do moře.\n\nObec se skládá ze dvou částí nazývaných Bresewitz a Pruchten. První zmínka o Pruchtenu je z roku 1278, první zmínka o Bresewitzu z roku 1302 a obě sídla jsou původně slovanská.\n\nObcí prochází zrušený úsek trati Velgast - Prerow, vlaky v současnosti končí v nedalekém Barthu.\n"}
{"id": "602897", "url": "https://cs.wikipedia.org/wiki?curid=602897", "title": "Bresewitz", "text": "Bresewitz\n\nBresewitz může být:\n"}
{"id": "602912", "url": "https://cs.wikipedia.org/wiki?curid=602912", "title": "Dálnice 46 (Izrael)", "text": "Dálnice 46 (Izrael)\n\nDálnice 46, přesněji spíš Silnice 46 (hebrejsky: 46 כביש, \"Kviš 46\") je nově zbudované, velmi krátké silniční spojení (nedálničního charakteru) jihovýchodně od Tel Avivu, poblíž Ben Gurionova mezinárodního letiště v Izraeli. Začíná na křižovatce poblíž letiště a pak směřuje severoseverovýchodním směrem v délce 4 kilometrů k vesnici Tirat Jehuda, kde ústí do lokální silnice 4613. Její funkcí bylo odlehčit dálnici číslo 40 probíhající podél východního okraje letiště, která trpí opakovanými ranními a odpoledními dopravními zácpami, vyvolanými pohybem tisíců zaměstnanců letiště a společnosti Israel Aerospace Industries z a do práce.\n\n"}
{"id": "602914", "url": "https://cs.wikipedia.org/wiki?curid=602914", "title": "Jiří Straka", "text": "Jiří Straka\n\nJiří Straka (* 14. dubna 1969 Praha) je český sériový vrah známý též jako spartakiádní vrah. V rozmezí 17. února až 16. května 1985 napadl na území Prahy celkem 11 žen, přičemž brutalita jeho útoků se postupně zvyšovala. Nakonec byl usvědčen ze tří vražd, dvou pokusů o vraždu, pěti znásilnění, tří loupeží a pěti krádeží. Po propuštění z výkonu trestu žije pod jinou identitou.\n\nJiří Straka pochází z běžné rodiny. Má bratra a sestru, kteří neměli žádné problémy se zákonem. Už v mládí se u něho začal projevovat neklid, kvůli kterému byl vyšetřován psychiatrem. Ačkoliv měl značně nadprůměrné inteligenční schopnosti (IQ 125), chyběla mu motivace k učení a nestanovil si žádné životní cíle. Vysoké inteligenci také neodpovídaly slabé školní výsledky. Během školní docházky měl také často problémy s chováním. Dopouštěl se drobných krádeží a nedodržoval školní řád. Po základní škole nastoupil v roce 1983 do hornického učiliště ve Stochově. V době páchání trestné činnosti bydlel o víkendech v Praze a v týdnu na internátě.\n\nV noci 17. února 1985 oslovil tehdy pouze 15letý Straka na Praze 4 dvacetiletou restaurátorku Milanu Ch. Po chvíli normálního rozhovoru, během kterého jí prozradil, že je mu 15 let a bydlí na internátě ve Lhotce u Prahy, ji požádal o pohlavní styk. Když odmítla, upozornil ji, že si dokáže soulož vynutit násilím a hned se to rozhodl dokázat. Ženu povalil na zem a začal s ní zápasit. Když dívka zjistila, že se neubrání, řekla mu, aby toho nechal, že s ním půjde dobrovolně na lepší místo, aby z toho také něco měla. Když se dostali na osvětlenou ulici blízko zástavby rodinných domů, začala křičet o pomoc. Straka se zalekl, poprosil dívku o nějaké peníze a když mu je dala, v klidu odešel. Incident se rozhodla nenahlásit, protože si myslela, že neznámý mladík jenom \"blbnul\" a svým udáním by mu mohla zkazit život. Přesto tento útok nahlásil její známý, kterému se svěřila. Na základě její výpovědi byl vytvořen identikit, který byl však značně nepřesný a k dopadení pachatele nevedl. Milana uvedla, že podle jejího mínění útočník ohledně svého věku nelhal (vousy mu teprve začínaly rašit). Podle psychologů však měl být pachatelem muž ve věku 25 – 35 let.\n\nBěhem března napadl Straka minimálně další 2 mladé dívky (18 a 19). První z nich udeřil do hlavy dlažební kostkou, když odemykala branku u domu. Poté, co upadla na zem, jí sebral tašku. Když se vzpamatovala, rozeběhla se za ním, ale brzy od toho upustila, protože jí stékala krev do očí a ona neviděla. Druhé se pokusil vytrhnout kabelku, ale dívka ovládala judo a poměrně dlouhou dobu Strakovu útoku odolávala. V obou případech šlo výhradně o loupežný motiv.\n\n8. dubna přepadl Straka kolem 21. hodiny nedaleko místa prvního útoku vdanou matku dvou dětí Alici P. (23). Byla na cestě za svým přítelem Ivanem Š., který žil na ubytovně nedalekého státního podniku Konstruktiva. V zalesněné rokli ji nejdříve zezadu tzv. kravatou uchopil pod krkem a strhl na zem. Potom ji odtáhl mezi stromy. Tam ji svlékl a znásilnil. Oběť během činu opakovaně upadala do bezvědomí a zase se probouzela. Straka jí nacpal do úst hlínu a kamínky, které při činu shrábl ze země. Do nosu jí strčil několik srolovaných listů a ústa ucpal spodními kalhotkami. Pitva později prokázala, že oběť hlínu vdechla a zadusila se. Straka ji nakonec zahrabal listím tak, že bylo téměř nemožné tělo pouhým okem odhalit. Ještě během noci se Alicin přítel zastavil u jejích rodičů a ohlásil jim, že se u něho neobjevila, jak měli dohodnuté. Po půlnoci ho vyzvedl přítel její matky na ubytovně a společně se ji vydali hledat. Tělo zajistil až druhý den policejní pes při pátrací akci. Přítel oběti byl jako hlavní podezřelý okamžitě zajištěn. Byl to soudně trestaný a navíc ženatý Rom, kterého sice osudný večer vrátný odcházet neviděl, ale mohl pohodlně vylézt ze svého okna v přízemí ubytovny. Propuštěn byl až po několika týdnech na základě rozboru biologických stop zajištěných na těle zavražděné. Zjištěná krevní skupina A neodpovídala profilu tohoto muže. Vyšetřována byla i jeho manželka, která shodou okolností Alici vyhrožovala smrtí. Alicin manžel byl v době vraždy ve výkonu trestu.\n\n4. května zaútočil Straka v Hloubětíně na Vlastu Š. (54), které si všiml v tramvaji. Když hledala v kabelce klíče od domu, uchopil ji zezadu pod krkem a začal ji škrtit. Teprve teď si všiml, že je starší, než podle dobré postavy čekal. Proto si sexuální útok rozmyslel a pokusil se jí pouze zbavit jako svědka. Nejdříve jí palci tlačil na ohryzek, ale rychle se tím unavil. Potom jí na krk klekl a tak vydržel asi 3 minuty. Nakonec jí okolo krku pevně utáhl režnou nit a vytáhl ji na korbu vozu s plachtou. Žena upadla do bezvědomí a Straka jí ukradl několik cenností a finanční hotovost. Když se později probudila, podařilo se jí z auta vylézt a zazvonit u branky nejbližšího domu. Utrpěla však silný šok, kvůli kterému Straku nedokázala popsat. Z prožitého traumatu se nikdy nevzpamatovala a brzy také předčasně zemřela. O tom, že útok přežila, se Straka dozvěděl až u výslechu a velice ho to udivilo.\n\nStraka se sexuálně neuspokojil, a proto ještě toho samého večera začal hledat další oběť. Druhý den ráno objevila náhodná svědkyně za panelovým domem na Zelenečské ulici tělo lékařky Věry F. (30). Ležela na zádech s roztaženýma nohama a okolo krku měla utažené ramínko vlastní podprsenky. Jak později Straka vypověděl, nejdříve uchopil mladou lékařku zezadu za krk. Ta se však usilovně bránila, a proto ji začal bít do hlavy podpatkem její vlastní boty, dokud neupadla do bezvědomí. Poté jí vyhrnul šaty a znásilnil ji. Když se začala probírat, utáhl jí ramínko podprsenky kolem krku a zavázal ho na 2 uzly, čímž došlo k jejímu uškrcení. Z kabelky Straka ukradl peníze a vlakem odjel do učiliště ve Stochově.\n\nTouto dobou už byla prostřednictvím televizní relace veřejnost obeznámena se sérií zločinů páchaných na mladých ženách v Praze. Kvůli chystané VI. československé spartakiádě byl na vyšetřovací orgány v čele s Jiřím Markovičem vyvíjen enormní tlak. Na území hlavního města se očekával zvýšený výskyt mladých cvičenek, které se mohly stát snadnou kořistí vraha. Bohužel, všechna doposud zajištěná svědectví byla příliš nekonkrétní. Na vyšetřování se podílel tým složený z téměř 200 kriminalistů.\n\nDalší napadenou se stala Ludmila Š. (18). Tu si Straka vyhlédl kolem druhé hodiny ranní v tramvaji. Sama se ho po vystoupení z tramvaje zeptala na další spoj. Straka ji odvedl na jinou zastávku, kde však také neuspěli. Nakonec jí nabídl doprovod domů. Dali se do hovoru, přičemž jí prozradil, že se jmenuje Jirka, je mu 16 a navštěvuje učiliště nedaleko Kladna, odkud ho podmínečně vyloučili z internátu za přivazování spolubydlících k posteli. Také se jí chlubil, že už fáral do dolu. Straka jí byl ze začátku velmi sympatický, ale jeho chování se postupně měnilo. Začal vést nepříjemné řeči o tom, že kdyby ho sama neoslovila, sledoval by ji, napadl a znásilnil. Před vchodem do jejího domu jí zastoupil cestu a pokoušel se ji políbit a osahávat. Když se vzpírala, začal ji škrtit a ona poznala, že nad ní má jasnou převahu. Neztratila však duchapřítomnost a Strakovi navrhla, že s ním půjde na matraci do sklepa. Jakmile vstoupili do hlavních dveří, vyběhla do mezipatra, kde zazvonila na zvonek prvního bytu. Straka se polekal a i s její kabelkou utekl z domu pryč.\n\nPoslední vraždu spáchal Straka 16. května. V Dejvicích zatáhl do přízemí prodejny ovoce a zeleniny 28letou ženu, které okolo krku uvázal provaz opatřený uzly, který si za účelem vraždy donesl. Poté jí vyhrnul spodní část oděvu a znásilnil ji. Když stále chroptěla, utáhl jí okolo krku pásek od svetru a ramínko od podprsenky. Mrtvou okradl a jako vždy se vrátil do učiliště. Tělo objevil náhodný svědek druhý den. Žena po sobě zanechala 2 děti a není bez zajímavosti, že před svou smrtí mluvila o svém strachu z tohoto vraha. Vyšetřovatelům se z těla zavražděné podařilo opět získat biologické stopy krevní skupiny A. Stejně jako ve všech předchozích případech se našly také kovové částečky, které odpovídaly člověku, který se pohybuje ve strojírenském průmyslu. Útočil hlavně v neděli, takže se předpokládalo, že v týdnu má stálé zaměstnání. Straka tvrdil matce, že už v neděli odjíždí na internát, místo toho se však v noci pohyboval po Praze a hledal možné oběti.\n\nPo poslední vraždě se vyšetřovací skupina rozhodla prověřit starší výpovědi. Jako nejslibnější se zdál případ napadené Ludmily Š. Její svědectví bylo natolik přesné, že se Straku podařilo už 22. května 1985 vypátrat a zajistit. Vyšetřovatelé považovali za velmi nepravděpodobné, že by mladý učeň mohl být zodpovědný za sérii sexuálních útoků posledních měsíců, a proto ho s nimi zpočátku nespojovali. V jeho skříňce byly objeveny některé osobní věci napadených žen. Straka byl bezprostředně po zatčení předveden před Jiřího Markoviče, kterému se během několika hodin spontánně doznal i k ostatním zločinům. Přiznal, že jeho sexuální pud byl natolik silný, že při hledání vhodné oběti prakticky nepotřeboval spát a byl schopný za noc pěšky urazit několik desítek kilometrů.\n\nSoud Straku vzhledem k jeho věku nemohl odsoudit na více než 10 let vězení. Trest mu byl v roce 1994 zkrácen prezidentskou amnestií. Následovala ústavní sexuální léčba v Opavě. Podstoupil kastraci, ale operaci mozku odmítl. Jeho spoluvězni mu údajně rozkopali genitálie. Podle jiných zdrojů to však byli bachaři 3. oddělení ve Valdicích, kde byl uvězněn. Během pobytu v léčebně zkoušel brát pervitin. Strakovi rodiče se přestěhovali na Moravu a k synovi se přestali hlásit. Straka byl na doporučení lékařů za velkého zájmu médií z Opavy propuštěn 24. prosince 2004. Změnil si jméno a odstěhoval se do moravskoslezského kraje. Strakovo propuštění a jeho vystupování v médiích vyvolalo mnoho negativních ohlasů. Odborníci ujišťovali veřejnost o tom, že je po kastraci neškodný. Sám Jiří Markovič však v této souvislosti připomenul případ Antonína Vorla, který ač vykastrovaný, sexuálně napadl a zabil starší ženu. Straka k tomu sám řekl: „Když jste mě tenkrát neoběsili, tak mě teď nechte žít.“ Několikrát připustil, že pokud by nebyl v roce 1985 zadržen, vraždil by dál.\n\n"}
{"id": "602916", "url": "https://cs.wikipedia.org/wiki?curid=602916", "title": "Eva Horáková", "text": "Eva Horáková\n\nEva Horáková, rozená Němcová (* 3. prosince 1972 Praha, Československo) je česká basketbalistka hrající na křídle, nejlepší hráčka Evropy pro rok 1996, mistryně a vicemistryně Evropy, juniorská mistryně Evropy, dvojnásobná vítězka Evropské ligy a francouzské ligy za tým Bourges a dvojnásobná semifinalistka americké profesionální soutěže WNBA s družstvem Clevelandu. Zúčastnila se Letních olympijských her 1992 v Barceloně, kde družstvo obsadilo 6. místo.\n\nV letech 1994, 1996 a 1997 byla vyhlášena nejlepší basketbalistkou francouzské ligy. Stala se také nejužitečnější hráčkou a nejlepší střelkyní Mistrovství Evropy v roce 1995 a členkou all-star družstva na Mistrovství Evropy 1999. V roce 1997 byla historicky první Češkou draftovanou do profesionální WNBA a následujících pět sezón odehrála v družstvu Cleveland Rockers, za nějž ve 111 zápasech nastřílela 1 302 bodů. V letech 1997 a 1998 se stala členkou all-star týmu WNBA. Během sezóny 2000 zaznamenala historický rekord americké ligy, když vstřelila 66 trestných hodů (šestek) v řadě.. Ve finále Mistrovství Evropy 2005 rozhodla posledním tříbodovým košem o vítězství českého týmu nad Ruskem.\n\nV roce 2002 se rozhodla ukončit kariéru. Důvodem bylo protahované zranění kolene. Poté se vrátila a podruhé ukončila aktivní činnost v roce 2006, opět ze zdravotních důvodů. V roce 2009 se k basketbalu vrátila potřetí, když nastupuje za prvoligový klub Sokol Hradec Králové. V listopodu 2009 si poranila křížové vazy v koleni a nastoupila na několikaměsíční přestávku.\n\nK roku 2010 spolukomentovala ženské basketbalové přenosy vysílané na České televizi.\n\nNarodila se v roce 1972 do rodiny atletických olympioniků Jiřiny Němcové-Vobořilové (LOH 1956, LOH 1960, LOH 1964) a Zdeňka Němce LOH 1960. Je vdaná, má dvě dcery. Měří 187 centimetrů.\n\n\n"}
{"id": "602920", "url": "https://cs.wikipedia.org/wiki?curid=602920", "title": "Cesta železa Moravským krasem", "text": "Cesta železa Moravským krasem\n\nCesta železa Moravským krasem je naučná stezka, která se nachází v okrese Blansko a z menší části v okrese Brno-venkov v Jihomoravském kraji. Větší část stezky prochází Moravským krasem. \n\nNaučná stezka, která vznikla v roce 2003, má 5 okruhů, celkovou délku asi 30 km a 27 zastávek. Správci stezky jsou Správa CHKO Moravský kras, Spolek pro rozvoj venkova Moravský kras a Technické muzeum v Brně. Stezka je zařazena do systému tras Evropských cest železa. Výchozími body jsou Blansko, Olomučany, Rudice, Jedovnice, Křtiny, Habrůvka, Adamov a Babice nad Svitavou. \n\nNaučná stezka se zabývá historií zpracování a těžby rud v Moravském krasu. Město Blansko se pyšní historií zpracování železné rudy a výrobou umělecké litiny, v Olomučanech a v Rudici se od středověku až do 19. století železná ruda těžila. Železářské hutě byly u Adamova a u Jedovnic, na trase se nacházejí i další zajímavé lokality, které souvisejí s touto činností.\n\n\n"}
{"id": "602922", "url": "https://cs.wikipedia.org/wiki?curid=602922", "title": "Ronald Pognon", "text": "Ronald Pognon\n\nRonald Pognon (* 16. listopadu 1982, Le Lamentin, Martinik) je francouzský atlet, sprinter.\n\nV roce 2000 získal na MS juniorů v chilském Santiagu stříbrnou medaili ve štafetě na 4×100 metrů. O rok později se stal v italském Grossetu juniorským mistrem Evropy v běhu na 200 metrů. Na ME do 23 let 2003 v Bydhošti získal zlato v běhu na 100 metrů. V roce 2004 reprezentoval na letních olympijských hrách v Athénách, kde skončil na stometrové trati v semifinále na celkovém 15. místě.\n\nV roce 2005 získal stříbrnou medaili (60 m) na halovém ME v Madridu a na světovém šampionátu v Helsinkách vybojoval společně s Ladji Doucourém, Eddy De Lépinem a Lueyi Dovym zlatou medaili ve štafetě na 4×100 metrů. O rok později na Mistrovství Evropy v atletice 2006 ve švédském Göteborgu doběhl ve finále běhu na 100 metrů v čase 10,16 s na čtvrtém místě. Na halovém MS 2010 v katarském Dauhá doběhl ve finále šedesátky na šestém místě.\n\n13. února 2005 na mítinku v německém Karlsruhe zaběhl nový halový evropský rekord v běhu na 60 metrů. Jeho hodnota byla 6,45 s. 7. března 2009 na halovém ME v Turíně rekord překonal časem 6,42 s Brit Dwain Chambers.\n\n\n"}
{"id": "602923", "url": "https://cs.wikipedia.org/wiki?curid=602923", "title": "Volba izraelského prezidenta 1973", "text": "Volba izraelského prezidenta 1973\n\nVolba izraelského prezidenta se v Knesetu konala 10. dubna 1973. Vítězem voleb se stal Efrajim Kacir, nominovaný Stranou práce, jenž 24. května téhož roku složil prezidentskou přísahu. Ve funkci tak nahradil dosluhujícího Zalmana Šazara.\n\nDo voleb čtvrtého izraelského prezidenta nastoupili dva kandidáti:\n\nPřed tím, než se stal Efrajim Kacir kandidátem Strany práce na post premiéra, zvažovala předsedkyně strany a premiérka Golda Meirová jako kandidáta Kacirova bratra Aharona Kacira, rovněž význačného vědce a profesora. Ten však zahynul v roce 1972 během teroristického útoku na letišti Lod.\n\nKonalo se pouze jedno kolo voleb, neboť Efrajim Kacir hned v prvním získal nadpoloviční počet hlasů ve 120členném Knesetu. Výsledky hlasování byly následující:\n"}
{"id": "602926", "url": "https://cs.wikipedia.org/wiki?curid=602926", "title": "Ženijní vojsko", "text": "Ženijní vojsko\n\nŽenijní vojsko je součástí pravidelných armádních sil, vojáci sloužící u tohoto druhu vojska jsou označováni jako ženisté (historicky sapéři (z francouzštiny, tak i v mnoha jiných jazycích)). Toto vojsko je specializované na plnění zvláštních pozemních úkolů pomocí speciální, tzv. ženijní techniky. Ženijní vojsko není určeno pro přímé vedení boje, ale k zajištění technických prostředků a staveb podporující nebo umožňující činnost bojových jednotek.\n\nMezi úkoly ženijního vojska patří instalace vlastních a odstraňování nepřátelských zátarasů, ničení nepřátelských krytů a opevnění provozně nebo strategicky nevhodných pro využití vlastními bojovými silami, dále zřizování dopravních, přesunových a zásobovacích cest dočasného (provizorního) nebo havarijního charakteru rychle vystavitelných, jako jsou například pontonové mosty a plavidlová přeprava přes vodní toky. K činnosti vojska patří i opevňovací práce důležitých objektů.\n\nHlavní úkoly jednotek ženijního vojska lze rozdělit na dvě základní oblasti, které se však navzájem prolínají:\n\nŽenijní vojsko plní úkoly samostatně nebo v součinnosti s jinými druhy vojsk. V dobách míru plní úkoly spojené s civilní ochranou a pomoci při katastrofách přírodního nebo jiného charakteru.\n\n\n"}
{"id": "602928", "url": "https://cs.wikipedia.org/wiki?curid=602928", "title": "Česká hokejová reprezentace do 20 let", "text": "Česká hokejová reprezentace do 20 let\n\nČeská hokejová reprezentace do 20 let je výběrem nejlepších českých hráčů ledního hokeje v této věkové kategorii. Od roku 1994 se účastní juniorského mistrovství světa, kde nahradila československý tým. V letech 2000 a 2001 se čeští junioři stali mistry světa, v roce 2005 získali bronz.\n\n\n \n"}
{"id": "602932", "url": "https://cs.wikipedia.org/wiki?curid=602932", "title": "Niko Hurme", "text": "Niko Hurme\n\nNiko Hurme přezdívaný Kalma (* 19. listopadu 1974 Karkkila, Finsko) byl třetím baskytaristou finské hard rockové a heavy metalové skupiny Lordi. Ve skupině působil od roku 2002 do roku 2005.\n\nVe skupině nahradil baskytaristu Sama Wolkinga, kam ho přivedl Sampsa Astala. Ve skupině se stal autorem alba \"Get Heavy\" vydaného v roce 2002, i když na albu nehraje ani nezpívá. Za autorství vděčí svému předchůdci Samu Wolkingovi, který ze skupiny odešel před vydáním CD. Konečným autorem alba se tedy stal on sám, s albem se nafotil a nakreslil booklet. Do podobné situace se i on, když na albu \"The Arockalypse\" nahrál basové výstupy, nazpíval zadní vokály a nakonec skupinu opustil a zásluhu na CD připadly jeho nástupci, kterým byl Samer el Nahhal. I v tomto případě nechybí v bookletu věta, že basové a zadní vokálové výstupy vytvořil Niko Hurme.\n\nS každým každým novým CD si měnil masku, která měla vždy podobu zombie. Naposledy s Lordy vystoupil 5. listopadu 2005. To byl také oficiální konec jeho kariéry v této skupině, ale ještě do poloviny roku 2006 spolupracoval s Lordy na albu \"The Arockalypse\" a učil Samera el Nahhala basové výstupy v písních. Koncert 5. listopadu 2005 v Moskvě měl v historii skupiny velký význam. Na jednom pódiu se potkal s Leenou Peisou, která zde měla premiéru, zatím co on ve skupině končil. Toto vystoupení byl zároveň konec turné k albu \"The Monsterican Dream\".\n\nNa albech nejen hrál na basovou kytaru, ale i zpíval s Kitou zadní vokály. Na rozdíl od Kity zpíval na i koncertech. S Kitou později působili ve skupině SO., v niž hráli i v době, kdy byli členy skupiny Lordi.\n"}
{"id": "602933", "url": "https://cs.wikipedia.org/wiki?curid=602933", "title": "Ahmad ibn Mádžid", "text": "Ahmad ibn Mádžid\n\nAhmad ibn Mádžid (1435 Rás al-Chajma – 1510) byl arabský mořeplavec a teoretik nautiky. Plavil se jako lodivod portugalského mořeplavce Vasco da Gamy v Indickém oceánu.\n\nV roce 1498 vedl výpravu Vasco da Gamy z Malindi (pobřeží Keni) do Kalikatu a ukázal tak Portugalcům možnost přímé plavby od Afrického kontinentu k Indii za využití monzunu. Později tohoto činu litoval, když byl svědkem ničení arabských lodí a námořního obchodu v Indickém oceánu. Sepsal více jak 40 nautických příruček v nichž popsal cesty z Rudého moře a Perského zálivu až k Mosambiku, Madagaskaru, Indii, Indonésii, Číně a Tchaj-wanu.\n\n"}
{"id": "602936", "url": "https://cs.wikipedia.org/wiki?curid=602936", "title": "Branný zákon (Česko, 2004)", "text": "Branný zákon (Česko, 2004)\n\nBranný zákon je v České republice zkrácený název zákona č. 585/2004 Sb. o branné povinnosti a jejím zajišťování (branný zákon).\n\nObecně jde o zákon regulující brannou povinnost občanů, což je souhrn jejich vojenských povinností vůči státu, které jsou povinni plnit zejména v případě vyhlášení válečného stavu nebo mobilizace. Zákon stanovuje rozsah branné povinnosti občana většinou podle pohlaví a věku a dále podle organizace armády stanovuje věk, kdy je občan případně povinen vykonat vojenskou službu nebo projít vojenským výcvikem.\n\n\n"}
{"id": "602938", "url": "https://cs.wikipedia.org/wiki?curid=602938", "title": "Sidi Ifni", "text": "Sidi Ifni\n\nSidi Ifni (arabsky سيدي إفني) je město ležící v jihozápadním Maroku, se zhruba 20 tisíci obyvateli (stav 2004). Náleží k regionu Sús Mása Dra'a a je hlavním městem provincie Sidi Ifni (od r. 2009). V roce 2000 zde byla dokončena výstavba významného rybářského přístavu sloužícího jako základna pro export.\n\nMěsto bylo založeno v roce 1934 španělskými frankisty. Jeho jméno je odvozeno od místního názvu a v překladu znamená přibližně \"pán zálivu\". Od svého založení bylo hlavním městem španělské enklávy Ifni. Frankistický režim se rozhodl zde vybudovat hlavní vojenskou základnu a politické centrum na atlantickém pobřeží, a proto se město velmi rychle rozrostlo. V roce 1957 odolaly španělské jednotky marockému útoku, takže Sidi Ifni zůstalo pod španělskou nadvládou do roku 1969, kdy se stalo součástí Maroka. V roce 2008 proběhly ve městě násilné protesty nezaměstnaných dělníků.\n\nVe městě je významný rybářský přístav. Jsou zde rozvedeny datové sítě. Letiště, které bylo vybudováno za Španělů, není od r. 1972 v provozu. Význam turistického ruchu vzrůstá.\n\n"}
{"id": "602940", "url": "https://cs.wikipedia.org/wiki?curid=602940", "title": "Efrajim Urbach", "text": "Efrajim Urbach\n\nProf. Efrajim Elimelech Urbach ( ; ‎1912 – 3. července 1991) byl izraelský rabín a význačný judaista, odborník na rabínskou literaturu a Talmud. V roce 1973 byl nominován stranami Likud a Národní náboženskou stranu do prezidentských voleb, v nichž se neúspěšně utkal s Efrajimem Kacirem, nominovaným Stranou práce. Volba byla rozhodnuta již v prvním kole, ve kterém Urbach získal 41 hlasů, oproti 64, které obdržel Kacir.\n\nPocházel z polského Białystoku, kde se narodil do chasidské rodiny. Studoval na univerzitách v Římě a ve Vratislavi a na rabínském semináři ve Vratislavi, kde získal v roce 1934 rabínskou ordinaci. V letech 1935–1938 na vratislavském rabínském semináři přednášel. Aliju do britské mandátní Palestiny podnikl roku 1938 a během druhé světové války sloužil jako rabín v Britské armádě. Po válce působil v řadě vzdělávacích institucí; nejprve jako středoškolský učitel. V letech 1950–53 byl inspektorem ministerstava školství a kultury. Od roku 1953 jako profesor na Hebrejské univerzitě v Jeruzalémě, kde vyučoval agadu a rabínskou literaturu. V roce 1958 byl jmenován profesorem Talmudu. Během let 1956–1960 byl předsedou Institutu pro židovská studia, v roce 1960/61 byl prorektorem. V letech 1963 až 1969 byl předsedou oddělení klasického vzdělávání Izraelské akademie věd a klasického vzdělávání, v letech 1974 až 1980 působil ve funkci viceprezidenta akademie a nakonec v letech 1980 až 1986 stanul v pozici prezidenta akademie.\n\nUrbachova vědecká činnost pokrývala prakticky celou oblast Talmudu a rabínské literatury. Mezi jeho nejdůležitější práce patří dílo o tosafistech \"Ba'alej ha-tosafot\" (první vydání v roce 1956) a především jedno ze stěžejních děl v oblasti výzkumu rabínské literatury \"Chazal: Pirkej emunot ve-de'ot\" ( ; první vydání v roce 1969). Kromě těchto děl uspořádal kritické vydání hebrejského díla Avrahama ben Azri'ela \"Arugat ha-bosem\" a byl autorem řady odborných článků a statí věnovaných dějinám halachy, rabínskému judaismu, agadickým midrašům a středověké polemické literatuře. Od roku 1970 byl editorem odborného časopisu Tarbic (Tarbiz).\n\nV roce 1966 založil Hnutí za judaismus Tóry (\"Tnu'a le-jahadut šel Tora\"), jehož cílem bylo docílit progresivních změn v politice a hodnotách nábožensky založených židů v Izraeli.\n\nV roce 1955 mu byla udělena Izraelská cena za židovská studia a v roce 1983 společně s Nechamou Leibowitz získal Bialikovu cenu za židovské myšlení.\n"}
{"id": "602962", "url": "https://cs.wikipedia.org/wiki?curid=602962", "title": "Dálnice 55 (Izrael)", "text": "Dálnice 55 (Izrael)\n\nDálnice 55, přesněji spíš Silnice 55 (hebrejsky: 55 כביש, \"Kviš 55\") je silniční spojení (nikoliv dálničního typu, tedy bez vícečetných jízdních pruhů a s úrovňovými křižovatkami), spojující centrální Izrael (aglomerace Tel Avivu) a Západní břeh Jordánu (aglomerace města Nábulus).\n\nZačíná na východním okraji města Kfar Saba v aglomeraci Tel Avivu. Vede potom k východu krátkým úsekem skrz rovinatou a hustě zalidněnou pobřežní nížinu, kde míjí vesnici Neve Jamin. Pak přejíždí nad severojižní dálnicí číslo 6 a jižně od města Kalkílija vstupuje na území okupovaného Západního břehu Jordánu. Zde dálnice slouží potřebám arabských Palestinců ale i židovských obyvatel izraelských osad. Zpočátku prochází silnice územím, které je od arabských oblastí Západního břehu fyzicky odděleno pomocí bezpečnostní bariéry a kde se nachází lidnaté izraelské osady jako Alfej Menaše. Dál k východu vstupuje na kontrolním stanovišti izraelské armády na území zčásti pod kontrolou Palestinské autonomie. Pomocí systému obchvatů a nadjezdů se ale vyhýbá větším palestinským sídlům. To je případ města Azzun, které silnice míjí na severním okraji. Spojuje pak izraelské osady Ma'ale Šomron a Karnej Šomron a pomocí napojení na 18. kilometru zajišťuje i dopravní obsluhu izolovanějších izraelských osad jako Imanuel, Jakir nebo Nofim. Dálnice pak stoupá ke Kedumim do nadmořské výšky cca 400 metrů, kde poblíž vesnice Džit ústí na západním okraji aglomerace velkoměsta Nábulus do dálnice číslo 60.\n\nDálnice číslo 55 původně na západě vedla o cca 6 kilometrů dál, neboť procházela podél ulice Rechov Weizmann skrz celou Kfar Sabu a končila až na křižovatce Ra'anana u stejnojmenného města. I na východním konci bývala delší a to o cca 8 kilometrů a vedla přímo do města Nábulus. Poté, co ale vyrostl nový úsek dálnice číslo 60, který obchází Nábulus západním směrem a minimalizuje nutný kontakt mezi izraelským provozem a palestinskými sídly, byla ukončena zde. I další změny v trasování silnice souvisí s politickým vývojem na Západním břehu a se snahou Izraele po první intifádě a znovu po druhé intifádě vytvářet separátní dopravní síť pro potřeby Izraelců. Takto byl například původní průtah skrz palestinské město Kalkílija nahrazen jižním obchvatem, který obsluhuje židovské osady v okolí Alfej Menaše. Stejný případ je severní obchvat palestinského Azzunu. Silnice slouží cca 100 000 izraelských osadníků a 20 000 Palestinců.\n\nTrasa silnice může doznat dalších změn poté, co byla soudně napadnuta trasování bezpečnostní bariéry v úseku okolo Alfej Menaše, kdy Nejvyšší soud Státu Izrael v roce 2005 rozhodl, že 13 kilometrů dlouhý úsek již dobudované bariéry v této oblasti musí být veden jinak, tak aby se zmenšil dopad na okolní arabské vesnice. V roce 2007 soud schválil novou trasu bariéry. Implementace tohoto rozhodnutí soudu by znamenala, že silnice bude muset být přesunuta jižně od Alfej Menaše tak, aby neomezovala palestinskou územní soudržnost a volnost pohybu v zázemí Kalkílije.\n\n"}
{"id": "602965", "url": "https://cs.wikipedia.org/wiki?curid=602965", "title": "Veľký Inovec", "text": "Veľký Inovec\n\nVeľký Inovec je vrch na Slovensku, nejvyšší vrch Pohronského Inovce. Dosahuje nadmořské výšky 901 metrů. Vrcholová část je tvořena andezitovým bradlem. Jižní svahy padají strmě k Pohronské pahorkatině, směrem na sever přechází pozvolna po Lehotské planiny.\n\nZ vrcholu jsou výhledy na Štiavnické vrchy směrem na jihovýchod a Pohronskou a Požitavskou pahorkatinu na jih. Západně od vrcholu leží turistická chata. Skály ve vrcholové části jsou využívány jako cvičné horolezecké terény.\n\n"}
{"id": "602966", "url": "https://cs.wikipedia.org/wiki?curid=602966", "title": "Japonská cena", "text": "Japonská cena\n\nJaponská cena (: 日本国際賞) je ocenění, udílené lidem z celého světa, jejichž „originální a vynikající úspěchy v oblasti vědy a technologie jsou uznávány pro posunutí hranice lidských znalostí a slouží míru a prosperitě lidstva.“ Cena je udílena každoročně, a to v kategorii věda a technologie. Laureát získá certifikát o získání ocenění, pamětní medaili a finanční ohodnocení ve výši 50 milionů jenů.\n\nMezi její nositele patří například Vint Cerf, Efrajim Kacir, Albert Fert, Peter Grünberg, Benoît Mandelbrot či Tim Berners-Lee.\n\n"}
{"id": "602967", "url": "https://cs.wikipedia.org/wiki?curid=602967", "title": "Živánská věž", "text": "Živánská věž\n\nŽivánská věž je zřícenina středověké strážné věže na západním Slovensku v okrese Zlaté Moravce u obce Jedľové Kostoľany. Vznikla patrně ve druhé polovině 14. století a patřila panství hradu Hrušov. Hlídala významnou obchodní cestu údolím řeky Žitavy. Zanikla po roce 1708, kdy byl zničen hrad Hrušov. Původně měla několik pater, do dneška se zachovalo torzo severozápadní zdi do výše druhého patra.\n\n"}
{"id": "602969", "url": "https://cs.wikipedia.org/wiki?curid=602969", "title": "SOR EBN 10,5", "text": "SOR EBN 10,5\n\nSOR EBN 10,5 je elektrobus českého výrobce SOR Libchavy vyráběný od roku 2010. Jeho vývoj byl zahájen na přelomu let 2008 a 2009, dodavatelem elektrické výzbroje je firma Cegelec, která dále využívá subdodavatele.\n\nElektrobus vychází z městského autobusu SOR BN 12, z kterého převzal podvozek zkrácený o přibližně 1,5 m zadního převisu. Vozidlo má dvě nápravy a troje dveře, jeho délka činí 10 370 mm a šířka 2 525 mm. Baterie vozu (celkem 180 lithium-iontových článků o celkové kapacitě 300 Ah) vydrží až 110 až 180 kilometrů jízdy a dobíjí se ze sítě o napětí 400 voltů. Akumulátor vozu je možné dobít plným cyklem za 8 hodin, či zkráceným tzv. „rychlonabíjením“ za 4 hodiny. Donabití vozu může trvat i kratší dobu a je možno jej provádět i v obratištích.\n\nPohonná jednotka je tvořena elektromotorem TAM 1052C6B od firmy Pragoimex s výkonem 120 kW chlazený kapalinou. Stejný výkon i typ chlazení má trakční měnič 3× 400 V AC.\n\nPrototyp elektrobusu byl poprvé představen na veletrhu Autotec & Autosalon v Brně na začátku června 2010. Po jeho ukončení přejel vlastní silou do Ostravy, kde jej převzal ostravský dopravní podnik (DPO) a označil jej číslem 5001. Po nejrůznějších zkušebních jízdách byl zařazen do provozu s cestujícími 2. srpna 2010. Dne 27. prosince 2010 vyjel poprvé s cestujícími druhý vůz s evidenčním číslem 5002, další dva elektrobusy byly DPO dodány v červnu 2011.\n\nV prosinci 2010 byl jeden vůz EBN 10,5 dodán Tatranskému okrášľovacímu spolku, který jej od ledna 2011 využívá jako skibus v trase Tatranská Lomnica – Starý Smokovec – Tatranské Zruby.\n\nOstravský prototyp byl v září 2010 zapůjčen do Vysokých Tater, na začátku října 2010 byl na dva dny zkušebně v provozu do Praze, kde byla zkoušena jeho vhodnost k nasazení v pražské městské dopravě, konkrétně při vypraveních na linkách 121 a 170. Vůz dodaný do Tater byl od května 2011 na prezentačních a zkušebních jízdách v Košicích, Prešově, Banské Bystrici, Bratislavě, Žilině, Dvoře Králové nad Labem, Vrchlabí a Praze (zde Veolia Transport Praha). Speciální vůz podporovaný firmou E.ON byl od června prezentován a zkoušen v Českých Budějovicích, Strakonicích, Táboře, Zlíně, Kroměříži, Hradci Králové, Brně a Vídni.\n\nV rámci obnovy autobusů Dopravného podniku mesta Košice, která čítá 127 kusů zakoupených v letech 2013–2014, bylo dodáno i pět elektrobusů SOR EBN 10,5, jež jsou vypravovány na nově zřízenou linku 32.\n\n"}
{"id": "602993", "url": "https://cs.wikipedia.org/wiki?curid=602993", "title": "Baldassare Maggi", "text": "Baldassare Maggi\n\nBaldassare Maggi (počeštěně také Baltazar Maggi, někdy uváděný s přídomkem z Arogna) (kolem roku 1550 Arogno, nyní kanton Ticino, Švýcarsko – asi 1619 nebo 1629) byl italský architekt a stavitel, významný představitel manýrismu.\n\nPrvní zmínka o jeho pobytu u nás pochází z roku 1575, kdy je zmíněn v Českém Krumlově, kde pracoval na hradě Viléma z Rožmberka. Do konce osmdesátých let pak pracoval na mnoha stavbách patřících Rožmberkům a pánům z Hradce. Mezi jeho díla patří zejména přestavby hradů na zámky, např. Český Krumlov, Bechyně, Jindřichův Hradec, Hluboká či Pivovar Třeboň.\n\nOd roku 1591 je doložen opět ve svém rodném Arognu, kde pak také nejspíše roku 1619 zemřel. \n\n\n"}
{"id": "603007", "url": "https://cs.wikipedia.org/wiki?curid=603007", "title": "Chráněná území v okrese Česká Lípa", "text": "Chráněná území v okrese Česká Lípa\n\nChráněná území v okrese Česká Lípa jsou výčtem všech typů chráněných území na území okresu Česká Lípa. Zákonnou úpravou všech typů chráněných území v České republice se zabývá několikrát novelizovaný Zákon č. 114/1992 Sb. o ochraně přírody a krajiny. Zákon mj. definuje druhy chráněných území. Seznam lokalit se mění, vyvíjí a má na něj vliv i změna hranic okresu. \n\nNa území okresu platily i v oblasti životního prostředí (dále jen ŽP) stejné zákony a předpisy, jako v celém Československu. Roku 1956 vstoupil v platnost zákon č. 40/1956 Sb., který nově určil názvy i náplň kategorií ŽP. Na Českolipsku vláda v Praze, případně Okresní národní výbor v České Lípě vyhlásily lokality Státní přírodní rezervace (SPR), Chráněná naleziště (CHN), Chráněné studijní plochy (CHSP), Chráněný přírodní výtvor (CHPV) či Chráněná přírodní památka (CHPP). Vývoj značně ovlivnilo obsazení ČSSR našimi i sovětskými vojsky, na značné části okresu vznikl Vojenský prostor Ralsko, kam pravomoc nově vznikajících CHKO nezasahovala. V roce 1992 byl vydán nový zákon České národní rady č. 114/1992 Sb. a následně vyhláška Ministerstva životního prostředí ČR, který předchozí zákon z roku 1956 nahradil. Změnilo se i označení řady kategorií a vznikly nové, případně dostaly odlišné pojetí. Mnohé byly zařazeny do nadnárodních pojmů dle Ramsarské úmluvy, do systému Natura 2000. Po vzniku České republiky docházelo ke změnám i ve státní správě, zanikl ONV České Lípa, změnila se ministerstva i systém vyhlašování chráněných území. Došlo i ke změně hranic okresu, když Jablonné v Podještědí s okolím přešlo pod okres Liberec.\n\nDo českolipského okresu nezasahuje žádný ze čtyř národních parků České republiky, zato hned tři chráněné krajinné oblasti, vesměs založené v letech 1975–1976. \n\nTedy žádná z nich zatím nemá sídlo správy v českolipském okrese. Připravuje se radikální změna, značné plošné rozšíření u CHKO Kokořínsko, jejíč centrála bude v Doksech a změní se i název.\nJsou zde všechny jejich typy a péči o ně si správy všech tří CHKO rozdělily. Výjimkou je řada chráněných lokalit na území bývalého Vojenského prostoru Ralsko. Celkem jsou v okrese (stav 2012) 4 národní přírodní rezervace, 4 národní přírodní památky, 9 přírodních rezervací a 32 přírodních památek. Není zde žádný přírodní park.\n\n\n\nNa území českolipského okresu se nachází tři lokality, které byly zapsány do celosvětového soupisu významných mokřadů dle Ramsarské smlouvy. \n\n\nEvropské státy z Evropské unie vytváří soustavu chráněných území, Evropsky významných lokalit Natura 2000. Mnohá se týkají i území českolipského okresu (27x, z toho jedna ptačí) a z větší části jsou totožné či zahrnují již dříve vytvořená maloplošná chráněná území.\n\nZ 41 ptačích oblastí v Česku (stav roku 2012) je zde jedna:\n\n\nNa území okresu bylo roku 2002 takto označeno 76 stromů a alejí, např. lípy v Brništi, České Lípě, na katastrech Luhov, Jabloneček, Doksy, dále letní dub u Markvartic, trojice borovic limby poblíž Doks, platan javorolistý u Dřevčic, bílý morušovník v Holanech a horský jilm v obci Hradčany.\n\n\n\n"}
{"id": "603008", "url": "https://cs.wikipedia.org/wiki?curid=603008", "title": "Místní poplatek", "text": "Místní poplatek\n\nMístní poplatek je poplatek, jehož vybírání je specifickou pravomocí obce a jehož výnosy jsou příjmem obce. Některé poplatky mají především povahu paušálních úhrad za související služby poskytované obcí, jiné mají povahu místního zdanění (podílu obce na ziscích dosažených na jejím území) nebo převážně regulační funkci.\n\nV Československu platil až do roku 1990 zákon č. 82/1952 Sb., o místních poplatcích, který doplňovala vyhláška vyhláška ministerstva financí č. 67/1966 Sb., o místních poplatcích. Některé místní poplatky byly stanoveny vyhláškami republikových ministerstev, například Vyhláškou ministerstva financí, cen a mezd České socialistické republiky č. 216/1988 Sb., o místním poplatku ze psů a o lázeňském poplatku, nebo vyhláškou téhož ministerstva č. 7/1989 Sb., o některých místních poplatcích vybíraných v Krkonošském národním parku.\n\nPodle Listiny základních práv a svobod, účinné v Československu od 8. února 1992 a převzaté nástupnickými státy, lze daně a poplatky ukládat jen na základě zákona.\n\nV České republice vybírání místních poplatků upravuje s účinností od 1. ledna 1991 zákon České národní rady č. 565/1990 Sb., o místních poplatcích, ve znění pozdějších novel (184/1991 Sb., 338/1992 Sb., 48/1994 Sb., 305/1997 Sb., 149/1998 Sb., 185/2001 Sb., 274/2001 Sb., 320/2002 Sb., 229/2003 Sb., 270/2007 Sb., 348/2009 Sb., 183/2010 Sb.). Nestanoví-li tento zákon jinak, vztahuje se na místní poplatky i zákon č. 337/1992 Sb., o správě daní a poplatků, ve znění pozdějších předpisů.\n\nZákon stanoví v § 1 tyto druhy místních poplatků:\n\nPůvodní znění zákona č. 565/1990 Sb. uváděl samostatně kromě poplatku za užívání veřejného prostranství ještě poplatek z reklamních zařízení, dále dislokační poplatek (za umístění kanceláří, provozoven, skladů nebo jiných zařízení sloužících k podnikatelské nebo výdělečné činnosti, vyjímaje spoje a železniční dopravu) a poplatek z prodeje alkoholických nápojů a tabákových výrobků. Poplatky za hrací automaty, za odpadový systém a za zhodnocení pozemku byly do zákona přidány pozdějšími novelami.\n\nSazbu poplatků, podrobnosti jejich vybírání a splatnost, související ohlašovací povinnosti a úlevy či osvobození, případně vymezení míst podléhajících poplatku stanoví obec v samostatné působnosti obecně závaznou vyhláškou. Zákon vymezuje některé případy a osoby, které jsou z placení poplatku vyloučeny, a v některých případech umožňuje obci stanovit vyhláškou nebo dohodou paušální poplatek. Obec může na žádost poplatníka z důvodu odstranění tvrdosti poplatek nebo jeho příslušenství zcela nebo částečně prominout – je však nejasné, zda toto prominutí je úkonem obce v samostatné působnosti, nebo již součástí správy poplatku v přenesené působnosti.\n\nŘízení o poplatcích vede obecní úřad v přenesené působnosti (v původní verzi zákona patřilo do samostatné působnosti obcí). Není-li poplatek odveden v plné výši a včas, obec jej vyměří platebním výměrem, v němž může nezaplacenou část zvýšit až na trojnásobek. Penále, úrok z posečkání ani úrok z prodlení se neuplatňují. Dlužné částky lze vyměřit nebo doměřit do 3 let od konce kalendářního roku, ve kterém poplatková povinnost vznikla nebo ve kterém byl poplatník naposledy uvědoměn o kroku provedeném k vyměření nebo doměření poplatku, nejpozději však do 10 let od konce kalendářního roku, v němž poplatková povinnost vznikla.\n\nPrávníci zmiňují možnost diskuse o nahrazení místních poplatků jakožto specifické formy místních daní skutečnými místními daněmi. Účel jednotlivých místních poplatků či daní je rozdílný: od zpoplatnění činností způsobujících nároky na veřejné služby anebo využívající obecní investici (tedy v podstatě úhrada nákladů za veřejné služby) až po regulační účinek (hrací automaty, zpoplatnění vjezdu).\n\nPodle průzkumu z roku 2007, do nějž byly zahrnuty malé obce (do 1000 obyvatel), téměř všechny dotazované obce (99 %) vybírají poplatek ze psů, 92 % obcí za provozování systému komunálního odpadu, 69 % obcí poplatek za užívání veřejného prostranství. Ostatní druhy místních poplatků jsou více závislé na konkrétních podmínkách obce.\n\nPodle analýzy vykazovaných příjmů z místních poplatků obcí Jihomoravského kraje v letech 2001–2005 na základě údajů z informačního systému Ministerstva financí ČR ARIS se podíl obcí vybírající poplatek ze psů pohybuje mezi 98 až 99 %, poplatek za užívání veřejného prostranství vybíralo 73 až 75 % obcí, 36 až 38 % obcí vybíralo poplatky za výherní hrací přístroj, 23 až 29 % obcí poplatek ze vstupného, 16 až 20 % obcí poplatek z ubytovací kapacity, 6 až 8 % obcí poplatek za lázeňský nebo rekreační pobyt, 3,7 až 5,1 % obcí poplatek za povolení vjezdu do vybraných míst. Nový jednorázový poplatek za zhodnoceni stavebního pozemku napojením na vodovod a kanalizaci vybralo počínaje rokem 2003 0,2 až 0,6 % obcí ročně. Poplatek za likvidaci komunálního odpadu v roce 2001 vybíralo 22,4 % obcí, v roce 2002 již 84 % obcí a v letech 2003–2005 to bylo již 91 až 97 % obcí.\n\nPlatby se většinou vybírají hotově, jen u 41 % obcí byla při průzkumu zjištěna možnost platit převodem na účet.\n\nDle průzkumu tři čtvrtiny obcí získají více než 80 % nedoplatků. 75 % obcí využívá písemné upomínky, 50 % obcí ústní upomínky a pětina obcí i exekuce, zejména srážky ze mzdy, vyskytují se i možnosti odpracování dluhu prací pro obec nebo právně kontroverzní zadržení sociálních dávek správou sociálního zabezpečení.\n\nPodle analýzy vykazovaných příjmů z místních poplatků obcí Jihomoravského kraje v letech 2002–2005 na základě údajů z informačního systému Ministerstva financí ČR ARIS tvořily místní poplatky 5,1 až 5,7 % všech daňových příjmů. Největší podíl z místních poplatků tvořily poplatky za likvidací komunálního poplatku (62–66 %), poplatky za výherní automaty (14–16 %), za užívání veřejného prostranství (10–13 %), následují poplatky ze psů (3–4 %), ze vstupného (2,1–2,8 %), za povolení vjezdu (1,1–3,1 %), za lázeňský nebo rekreační pobyt (stabilně 0,9 %), za ubytovací kapacity (0,6 až 0,9 %), výnos z poplatků za zhodnocení pozemků činil po zaokrouhlení 0,0 % z výnosů místních poplatků.\n\n\n"}
{"id": "603013", "url": "https://cs.wikipedia.org/wiki?curid=603013", "title": "Milešice", "text": "Milešice\n\nMilešice ( ) je osada v okrese Prachatice, 8 km severně od Volar. Milešice jsou základní sídelní jednotkou na stejnojmenném katastrálním územím, jsou součástí Mlynářovic, což je část obce Volary.\n\nMilešice se v Boubínské hornatině, na severovýchodním svahu Bobíku, u Milešického potoka v nadmořské výšce 793 m.\n\nPrvní písemná zmínka o osadě pochází z roku 1359. V roce 1910 zde stálo 80 domů se 428 obyvateli.\n\nV současnosti zde stojí 11 domů.\n\n\n"}
{"id": "603016", "url": "https://cs.wikipedia.org/wiki?curid=603016", "title": "Slovenská hokejová reprezentace do 20 let", "text": "Slovenská hokejová reprezentace do 20 let\n\nSlovenská hokejová reprezentace do 20 let je výběrem nejlepších slovenských hráčů ledního hokeje v této věkové kategorii. Od roku 1996 je stálým účastníkem elitní skupiny juniorského mistrovství světa, kde byl největším úspěchem samostatného Slovenska bronz z let 1999 a 2015. Po rozpadu Československa byl tým v roce 1994 zařazen do kvalifikace o C skupinu šampionátu, tu zvládl a následně si z C skupiny dvěma postupy získal místo mezi elitou.\n\nJako klub HK Orange 20 působí mužstvo i ve slovenské hokejové extralize.\n\nNižší divize\n\nElitní skupina\n\n1999 \n\nBrankáři: Karol Križan, Ján Lašák\nObránci:Martin Bartek, Martin Čakajík, Ladislav Harabin, Branislav Mezei, Tomáš Nádašdi, Peter Podhradský, Marek Priechodský, Juraj Slovák, Peter Smrek\nÚtočníci: Zoltán Bátovský, Martin Cibák, Marián Gáborík, Michal Hudec, Martin Hujsa, Michal Košík, Roman Maczoszek, Ladislav Nagy, Lubomír Pištěk, Peter Sejna, Miroslav Zálešák.\nTrenéři: Ján Filc, Miroslav Kimijan a Dušan Žiška.\n\n2015 \n\nBrankáři: Denis Godla, Daniel Gibl, Dávid Okoličány\nObránci: Patrik Bačik, Erik Černák, Marco Hochel, Matúš Holenda, Christián Jaroš, Dominik Jendroľ, Branislav Pavúk, Mislav Rosandić\nÚtočníci: Radovan Bondra, Peter Cehlárik, Michal Kabáč, Patrik Koyš, Róbert Lantoši, Matej Paulovič, Samuel Petráš, Dominik Rehák, Martin Réway, Pavol Skalický, Matúš Sukeľ, Dávid Šoltés.\nTrenéři: Ernest Bokroš, Norbert Javorčík a Rudolf Jurčenko.\n\n\n"}
{"id": "603022", "url": "https://cs.wikipedia.org/wiki?curid=603022", "title": "The Rev", "text": "The Rev\n\nJames Owen Sullivan (9. únor 1981 – 28. prosinec 2009), jinak znám jako The Reverend Tholomew Plague, často zkracováno na The Rev, byl americký hudebník, nejznámější jako bubeník americké metalové skupiny Avenged Sevenfold. Byl také hlavním zpěvákem ve skupině Pinkly Smooth - vedlejším projektu a tou dobou byl znám jako \"Rat Head\" (Krysí hlava). James vyrůstal s nynějším spoluhráčem z kapely Avenged Sevenfold, Synysterem Gatesem a žil v Huntington Beach, v Kalifornii. The Rev byl nalezen mrtvý 28. prosince 2009 ve věku 28 let.\n\nThe Rev dostal svůj první pár paliček ve 4 letech a jeho první buben v 11. Ve skupinách začal hrát na střední škole. Než přišel do skupiny Avenged Sevenfold jako jeden z jejích zakládajících členů,byl bubeníkem ve skupině třetí vlny hrající ska, Suburban Legends. V 18 letech nahrál spolu se svojí skupinou (Avenged Sevenfold) první album s názvem \"Sounding the Seventh Trumpet\".Zajímali ho Frank Zappa a King Crimson. The Rev řekl v interview časopisu Moderm Drummer: „Byl jsem vychován v rocku a metalu“.\n\nPozději zaujal bubeníky Vinnieho Paula, Mika Portnoye, Dava Lombarda, Larse Ulricha, a Terryho Bozzia. Dokonce zaujal na pohled i Tommy Leeho, o čemž prohlásil „Nikdy jsem si nemyslel, že budu zajímat někoho jako on“. Sullivan své bubnování nazýval 'double-ride',protože tehdy nikdo na světě tuto techniku neovládal) je technika, kterou můžete slyšet v písních jako „Almost Easy“, „Critical Acclaim“ a „Crossroads“, ve kterých Sullivan zrychlí tempo, když začne hrát dvoj kopák a bouchat na ride.\n\nSkupina vyhrála hudební cenu MTV za nejlepší skladby v roce 2006, čímž předběhla Rihannu, Panic! at the Disco, Angels & Airwaves, Jamese Blunta i Chrise Browna.\n\nThe Rev byl také zpěvák, skladatel textů a pianista v Avenged Sevenfold. Jeho hru na piáno můžete slyšet ve skladbách jako „Warmness on the Soul“, a „Fiction“ . Zpíval ve skladbách „A Little Piece of Heaven“, „Brompton Cocktail“, „Critical Acclaim“, „Crossroads“, „Gunslinger“, „Lost“, „Scream“, „Afterlife“ a „Fiction“. Použil své umění hrát na kytaru a piáno, aby napsal skladby: „Almost Easy“, „A Little Piece of Heaven“, „Afterlife“ a „Brompton Cocktail“,a „Fiction“. Také přispěl k tvorbě „Critical Acclaim“ a „Lost“.\n\nAvenged Sevenfold také zveřejnili, že budou natáčet demoverzi „Nightmare“, ve které hraje The Rev na elektrické bicí a zpívá.\n\nNa druhoročním Revolver Golden God Awards vyhrál The Rev cenu za nejlepšího bubeníka, čímž porazil i bubeníky jako Chrise Adlera ze skupiny Lamb of God, Branna Dailora ze skupiny Mastodon, Dava Grohla ze skupiny Them Crooked Vultures i Dava Lombarda ze skupiny Slayer. Cena byla udělena Joeym Jordisonem ze skupiny Slipknot a Vinniem Paulem ze skupiny Pantera,později vyhrál cenu předchoziho roku.Členům jeho rodiny a Avenged Sevenfold se dostalo cti jeho jménem.\n\nSullivanovo tělo bylo nalezeno v jeho domě 28. prosince 2009; bylo mu tou dobou 28 let. Jeho smrt byla označena jako přirozená. Výsledky pitvy provedené 30. prosince 2009 byly nejasné.\n\n5. ledna 2010 byl soukromý pohřeb Jamese Owena Sullivana a o den později byl pohřben v Huntington Beach v Kalifornii.\n"}
{"id": "603028", "url": "https://cs.wikipedia.org/wiki?curid=603028", "title": "Roman Erben", "text": "Roman Erben\n\nRoman Erben (* 3. října 1940 Praha) je český básník, esejista, výtvarník, fotograf, designér a typograf.\n\nPo ukončení jedenáctiletého ruského gymnázia vystudoval strojní fakultu Českého vysokého učení technického v Praze (1957-1962). Pracoval jako inženýr v oborech průmyslové automatizace a stavebních strojů, externě působil jako arteterapeut ve Výzkumném ústavu psychiatrickém v Bohnicích (1969-1972). Od 60. let se intenzivně věnoval i umělecké tvorbě, zejména kresbě a grafice, začal psát také verše, které však vyšly až v 90. letech. Od roku 1964 se účastní aktivity pražské surrealistické skupiny UDS, od roku 1972 spolupracuje s revuí Phases, kterou v roce 1954 založil Édouard Jaguer. Připravoval grafickou podobu časopisů Analogon, Skauting, či Větrník, po roce 1972 však již nemohl být zaměstnán v médiích a byl grafikem v podniku Stavoservis. Výstava jeho kreseb a grafiky \"\"Neilustrace\"\" v pražském Památníku písemnictví byla v roce 1974 zakázána. Roku 1980 emigroval do Německa, kde se žiivil mj. jako designér, ilustrátor, kreslíř a fotograf. Na mnichovském Media-digital-Institutu absolvoval postgraduálně CAD-Design (1987), v letech 1993-1997 řídil a vydával literárně výtvarnou revui \"Humus\".\n\n\nKresby, malby, koláže a fotografie vystavoval v České republice, Polsku, Francii, Itálii, Portugalsku, Anglii, Německu, Rakousku, USA, Kanadě, Švýcarsku.\n\nSamostatné výstavy: Galerie mladých Mánes / Praha 1971, Galerie Junge Generation / Wien 1972, L´envers du Miroir / Paris 1972, Galerie Státního Židovského muzea / Praha 1972, La Voûte / Montreaux 1972, Galerie Matrix / Indiana University, USA 1972, Mascotte / Basel 1974, Galerie Werkstatt / Gelsenkirchen 1980, Galerie Neuhausen / München 1982, Kulturzentrum Dachau 2007, Galerie PM / Písek 2013, Galerie VÚ Most 2013-2014, Libri prohibiti / Praha 2014\n\nÚčast na výstavách: Galerie Ferro di Cavallo / Roma 1968, Galerie HB / Havlíčkův Brod 1968, Galerie Ostrov nad Ohří 1969, Galerie des Ponchettes / Nice 1972, Lille 1972, Galerie Verrières / Lyon 1975, Galerie Black Swan / Chicago 1976, Galerie Malombra / Paris 1977, Galerie Estoril / Estoril 1977, Camden Arts Centre / London 1978, Museo de Arte / Mexico 1979, Centre culturel d´Épinal / Épinal 1981, Galerie Verrières / Lyon 1983, Exposicao international surrealismo / Lisboa 1984, Galerie Taormina dell´Arte / Le Havre 1986, Galerie Sainte-Anne / Montluçon 1987, Galerie d´Art / Matane Québec 1989, Collège de la Pocatière / Québec 1990, Galerie Lumière Noir / Montréal 1991, Galerie \"1900-2000\" / Paris 1991, Galerie 13 / Hannover 1991, 1994, Galerie GI / Zielena Góra 1993, Aula Vysoké školy výtvarného umění / Poznaň 1993, Galerie PM / Písek 2000, Galerie Vltavín / Praha 2008, Letohrádek Hvězda / Praha 2011\n\nJe zastoupen mj. v těchto publikacích: Vratislav Effenberger: \"Výtvarné projevy surrealismu\", Odeon 1969, \"Dictionnaire Général du Surr\"é\"alisme et de ses Environs,\" Office du Livre, Fribourg 1982, \"Sensibilités contemporaines: 70 artistes d´origine tchèque et slovaque hors Tchécoslovaquie: 1970–1984\", Geneviève Bénamou 1985, \"Das surrealistische Gedicht\", Zweitausendeins 1985, \"Literatur in München / OstMittelEuropa,\" Kulturreferat der Landeshauptstadt München 1994, \"La poésie tchèque en fin de siècle,\" Sources, Namur 1999, \"Antologie české poezie\" 1986-2006, Dybbuk 2007, \"Antologie českého rozhlasového fejetonu\" 2002-2004, Concordia 2004, \"O fejetonu, s fejetonem,\" Karolinum 2007, \"Pokusy a dobrodružství: poznámky k eseji,\" Karolinum 2008, Sborník \"literární revue Weles\" 35-36, 2009, \"Mácha redivivus\" (1810-2010), Academia 2010, Tracce cahier d´art 2011, \"Piu vicino alla realta di Roman Erben,\" Literární noviny 2012, \"Blíž skutečnosti, Boty plné domova,\" texty a kresby, Živel 2012, č. 35, rozhovor s Radimem Kopáčem, \"To už je lepší být větrným mlýnem!,\" \"etc.\" \n\nVratislav Effenberger: \"Výtvarné projevy surrealismu,\" grafická úprava, Odeon 1969, \"Analogon\" 1. číslo, grafická úprava, ilustrace, Čs. spisovatel 1969, Willy Lorenz: \"Dialog s českou zemí\", obálka a ilustrace, Gemini 99 / 2002, Julian Tuwin: \"Znáte tenhle?\" \"Židovské anekdoty\", obálka a ilustrace, Gemini 99 / 2000, Adolf Guggenbühl-Craig: \"Manželství je mrtvé, ať žije manželství! o\"bálka\",\" Gemini 99 / 2001, Petr Král: \"Bar příroda, Budoucnost 5 km,\" obálka a ilustrace, Cherm 2004, Petr Král: \"Místo pro hastroše (Place aux Épouvantails)\", obálka 2017, Radim Kopáč: \"Hvizd žlutého inkoustu (a facka)\", obálka a ilustrace, Concordia 2003, \"Antologie českého rozhlasového fejetónu 2002 - 2004\", obálka, Concordia 2004, Jan Gabriel: \"Nerozvěšené obrazy\", obálka, Pulchra 2010, Roman Erben: \"Die kleine Bauerfamilie\", 40 karikatur, Wolfratshausen, 1985, \"Die Mappe\", \"Deutsche Malerzeitschrift,\" 12 čísel, obálky, 1987, Wolfgang-Mathias Frank: \"Dein Recht als Patient\", obálka a ilustrace, R. Kovar 1988, Herman Weidelener: \"Innere Weisheit\", obálka, Goldmann 1989, Brigitte Heidebrecht: \"Lebenszeichen, Gedichte\", obálka, Goldmann 1989, \"Das grosse Stanislaw Jerzy Lec Buch\", obálka, Goldmann 1990, Brigitte Heidebrecht: \"Folge mir, sprach mein Schatten, Märchen und Geschichten\", obálka, Goldmann 1990, Kathleen van de Kieft: \"Die innere Quelle\", obálka, Goldmann 1990, Martin Cruz-Smith: \"Sing, Zigeuner, sing...\", obálka, Goldmann 1990, David Lindsey: \"Kalter Amok\", obálka, Goldmann 1991, Bernd Sülzer: \"Tage des Zorns\", obálka, Goldmann 1991, Edgar Wallace: \"Der Hexer\", obálka, Goldmann, Sonderausgabe 1991, J. M. Dillard: \"Avra\", obálka, Goldmann 1992, Robert Littell: \"Spion im Spiegel\", obálka, Goldmann 1992, Thomas Erben: \"Das Schattenspiel\", grafická úprava a ilustrace, Studio Ronx, München 2003, etc\n\nSvé texty, básně a kresby publikoval v řadě literárních periodik a výtvarných revuí.\n\n"}
{"id": "603031", "url": "https://cs.wikipedia.org/wiki?curid=603031", "title": "Květoslav Chvatík", "text": "Květoslav Chvatík\n\nKvětoslav Chvatík (19. ledna 1930 Bystřice pod Hostýnem – 16. ledna 2012 Kostnice, SRN) byl český filozof, estetik, historik umění a literární teoretik, který se věnoval zejména teorii a dějinám moderní české literatury a výtvarného umění. \nPocházel z rodiny venkovského zahradníka. Vystudoval reálné gymnázium v Holešově. Na přelomu let 1949/1950 tamtéž působil jako první předseda okresní rady Pionýra-Junáka. Dále od roku 1950 studoval na Vysoké škole politických a hospodářských věd v Praze, ve druhém ročníku přestoupil na filozofickou fakultu Univerzity Karlovy, na obor marxistická filozofie – estetika. Vstoupil do KSČ. Absolvoval v roce 1954 diplomovou prací \"Estetické názory Jiřího Wolkra\". \n\nV letech 1958–1970 působil jako vědecký pracovník Filozofického ústavu ČSAV, kde jej ovlivnili zejména Robert Kalivoda, Karel Kosík a Jan Patočka. Po habilitaci publikoval svou kandidátskou práci. Od roku 1964 přednášel externě estetiku na FF UK. V letech 1968–1969 byl na stipendiu na univerzitě v Mnichově. Po vyloučení z KSČ byl propuštěn z Filozofického ústavu a v letech 1970–1979 byl knihovníkem v knihovně Ústavu teorie a dějin umění ČSAV v Haštalské ulici v Praze. \n\nRoku 1979 s manželkou a nevlastním synem Viktorem Koženým emigroval do Mnichova. Roku 1980 získali politický azyl ve Spolkové republice Německo, později také německé státní občanství. Dále žil v Kostnici, kde byl v letech 1982-1989 hostujícím profesorem v rámci \"Fachgruppe Literaturwissenschaft\" na Univerzitě v Kostnici. V letech 1990–1991 byl hostujícím profesorem na univerzitě v Mnichově. V roce 1991 byl penzionován. Přednášel a účastnil se konferencí na řadě univerzit (Amsterdam, Curych, Bern, Freiburg im Breisgau, Brémy, Göttingen, Bamberk, Klagenfurt, Tübingen aj.), \n\nPo listopadu 1989 žil střídavě v České republice, ve Švýcarsku, ve Francii a na Bahamách u Viktora Koženého.\n\nKvětoslav Chvatík je autorem řady studií, z nich nejznámější a opakovaně vydávané jsou \"Smysl moderního umění\" a \"Svět románů Milana Kundery\" o prozaickém díle spisovatele Milana Kundery.\n\n"}
{"id": "603033", "url": "https://cs.wikipedia.org/wiki?curid=603033", "title": "Miami 2 Ibiza", "text": "Miami 2 Ibiza\n\nMiami 2 Ibiza je singl od hudebního uskupení Swedish House Mafia a rappera Tinie Tempah. Ve Spojeném království byl vydán 4. října 2010, ve stejný den, jako bylo vydáno první Tempahovo album Disc-Overy, ze kterého tento singl také pochází. Jedná se také o druhý singl z alba Until One skupiny Swedish House Mafia, které bude vydáno 25. října 2010.\n"}
{"id": "603038", "url": "https://cs.wikipedia.org/wiki?curid=603038", "title": "Alarm", "text": "Alarm\n\nAlarm ( \"all´arme\", Do zbraně!) označuje:\n\n"}
{"id": "603042", "url": "https://cs.wikipedia.org/wiki?curid=603042", "title": "Dálnice 57 (Izrael)", "text": "Dálnice 57 (Izrael)\n\nDálnice 57, přesněji spíš Silnice 57 (hebrejsky: 57 כביש, \"Kviš 57\") je silniční spojení jen částečně dálničního typu (jen v západním úseku s vícečetnými jízdními pruhy ale převážně s úrovňovými křižovatkami) v Izraeli a na Západním břehu Jordánu.\n\nSestává ze dvou územně nesouvisejících úseků. Západní úsek o délce 15 kilometrů vede z města Netanja k východu hustě osídlenou pobřežní nížinou, kde míjí město Kfar Jona a četné zemědělské vesnice. U obce Nicanej Oz se kříží se severojižní dálnicí číslo 6. Pak končí na Zelené linii na okraji Západního břehu Jordánu u palestinského města Tulkarm. Zde je území Izraele od Tulkarmu fyzicky odděleno pomocí bezpečnostní bariéry. Nachází se zde ale vojensky střežené kontrolní stanoviště, které vede do průmyslové zóny Nicanej Šalom založené v roce 1995 jako izraelsko-palestinský rozvojový projekt.\n\nVýchodní úsek silnice leží v Jordánském údolí na východním okraji Západního břehu Jordánu. Spojuje zde několik izraelských zemědělských osad a palestinské vesnice. Kříží se se severojižní dálnicí číslo 90 a pak směřuje k řece Jordán, kde končí u historického přechodu do Jordánska u mostu Adam (\"Džisr Damija\").\n\nSilnice původně tvořila souvislý dopravní tah, který fungoval jako spojení mezi pobřežní nížinou a údolím řeky Jordán již přinejmenším od doby mandátní Palestiny. Po vzniku Palestinské autonomie v 90. letech 20. století ale střední úsek silnice přešel z větší části pod palestinskou kontrolu a není nadále označován číslem 57. Slouží převážně pro palestinské dopravní potřeby, byť i zde se nacházejí izraelské osady (například Šavej Šomron nebo Ejnav), pro jejichž obyvatele zde v 90. letech 20. století vyrostla separátní silnice 557.\n\n"}
{"id": "603046", "url": "https://cs.wikipedia.org/wiki?curid=603046", "title": "Kaunaská střední škola ve Veršvech", "text": "Kaunaská střední škola ve Veršvech\n\nKaunaská střední škola ve Veršvech (\"\") je škola denního studia v Kaunasu (adresa: Mūšos g. 6, (městská čtvrť Veršvai); litevské IČO: 190135828) v Litvě, vykonávající učební programy základní, střední a nástavbové. Byla založena roku 1919 ve vsi Veršvai na západním okraji Kaunasu. V letech 1926 - 1937 se škola rozrostla a měla kolem 150 žáků. Byla založena školní knihovna. Po II. světové válce byla základní škola reorganizována na progymnazium, v roce 1949 byla nazvána 7. sedmiletá škola, v roce 1952 se stala 18. střední školou. V roce 1959 byla postavena nynější čtyřpodlažní (třípatrová) budova v ulici Mūšos č. 6. o kapacitě 1040 žáků/studentů. V roce 1969 zde vyučovalo 72 učitelů 1437 žáků. Vyučování probíhalo ve dvou směnách. V té době byl jedním z žáků také Romas Kalanta. V roce 1989, kdy začalo litevské obrození, byla škola přejmenována na Kauno Veršvų vidurinė mokykla (Kaunaská střední škola ve Veršvech), byla vytvořena a aprobována školní vlajka, bylo obnoveno školní historicko-vlastivědné muzeum. Od roku 1992 má škola filiálku. V roce 2010 má škola 79 učitelů. \n\n\n"}
{"id": "603058", "url": "https://cs.wikipedia.org/wiki?curid=603058", "title": "Dálnice 60 (Izrael)", "text": "Dálnice 60 (Izrael)\n\nDálnice 60 nebo přesněji silnice 60 (hebrejsky: , \"kviš 60\", známá též jako , \"Derech ha-avot\", „Cesta otců“ − podle četných poblíž ležících biblických míst, kudy putoval starozákonní Abrahám) je významný silniční tah (nikoliv dálničního charakteru, většinou bez vícečetných jízdních pruhů a s úrovňovými křižovatkami) v Izraeli a na Západním břehu Jordánu, který v severojižním směru probíhá od severního Negevu přes vrcholové partie hřbetu Judských hor i Samařska, do Jizre'elského údolí a Dolní Galileji.\n\nDálnice 60 začíná ve městě Beerševa na severním okraji Negevské pouště, odkud vede severovýchodním směrem do úbočí Judských hor (respektive jejich jižní části nazývané Hebronské hory − \"Har Chevron\"). Za městem Mejtar vstupuje na území Západního břehu Jordánu, kde zajišťuje dopravní spojení hlavně pro zdejší izraelské osady. Z východu obchází velkoměsto Hebron i jeho židovské předměstí Kirjat Arba a stáčí se k severu. Prochází historickým regionem Guš Ecion a ze západu obchází město Betlém. Pak pokračuje jako městská dopravní tepna v Jeruzalému, stále v severním směru. Dočasně zde opět vstupuje na území Izraele v jeho mezinárodně uznávaných hranicích (Západní Jeruzalém) na dotyku s hradbami Starého Města.\n\nDál k severu vstupuje trasa silnice opět na území Západního břehu Jordánu, kde opět prioritně slouží jako severojižní dopravní tepna pro tamní izraelské osady, přičemž z východu obchází palestinské město Ramalláh a ze západu Nábulus. Východně od izraelské osady Mevo Dotan v severním Samařsku vstupuje trasa silnice na území pod plnou kontrolou Palestinské autonomie a směřuje k severovýchodu do města Dženín. V tomto úseku je silnice nepřístupná izraelským řidičům a není tak sjízdná jako jeden dopravní tah (s výjimkou vojenských konvojů).\n\nOpětovně je pro izraelské občany sjízdný až úsek severně od Dženínu, za Zelenou linií, tedy uvnitř izraelských mezinárodně uznávaných hranic. Jde o zemědělskou oblast v Jizre'elském údolí, kde dálnice prochází městem Afula a pak končí severně odtud v Nazaretu na křižovatce s dálnicí číslo 75.\n\nV důsledku první intifády i druhé intifády, kdy se vyostřilo napětí mezi izraelskými osadníky a Palestinci na Západním břehu Jordánu, došlo podél silnice číslo 60 k sérii stavebních investic, jejichž cílem bylo minimalizovat styk mezi oběma populacemi. Jednalo se o několik obchvatů, které pozměnily původní trasování silnice mimo palestinská města. Přesná trasa i délka tohoto silničního tahu se tak výrazně proměnila. Délka silnice byla k roku 2008 udávána na 220 kilometrů. V roce 1987 měřila 226,5 km.\n\nVýraznou proměnu například přinesla výstavba obchvatu Betlému po roce 1996, který je veden zčásti tunely (jeden o délce 300 metrů, druhý 900 metrů) a přímo napojuje blok izraelských osad Guš Ecion na Jeruzalém. Během druhé intifády počátkem 21. století byl tento obchvat terčem ostřelování z palestinského města Bajt Džalá a musel být pak v příslušném úseku vybaven betonovou ochranou.\n\nPodobné investice ale probíhaly i mimo Západní břeh Jordánu. 19. listopadu 2008 byla například zprovozněna nová trasa silnice číslo 60 jižně od Nazaretu, kde vozovka koncipována jako těleso dálničního typu nově stoupá z Jizre'elského údolí pomocí estakády a tunelu. Náklady na tuto přeložku dosáhly cca 365 000 000 šekelů. Nový úsek je pojmenován podle izraelského vojáka a politika Rafaela Ejtana (1929-2004). Starosta Nazaretu Ramiz Džaraisi kvůli tomu opustil slavnostní otevření komunikace.\n\nVýhledově plánuje státní dopravní společnost National Roads Company of Israel další přestavbu vybraných úseků silnice číslo 60, zejména mezi Beerševou a Jeruzalémem.\n\n"}
{"id": "603062", "url": "https://cs.wikipedia.org/wiki?curid=603062", "title": "Spojené království (rozcestník)", "text": "Spojené království (rozcestník)\n\nV historii existovalo několik státních útvarů, nesoucích ve svém názvu termín Spojené království popř. spojená království:\n"}
{"id": "603085", "url": "https://cs.wikipedia.org/wiki?curid=603085", "title": "Jan Kopka", "text": "Jan Kopka\n\nJan Kopka (* 2. září 1963) je český cyklista specializující se na závody extrémní z hlediska délky a prostředí. Jeho největšími úspěchy jsou vítězství v Iditarod Trail Invitational v ročníku 2007, což je necelých dva tisíce kilometrů dlouhý závod Aljašskou divočinou, a třetí místo v Great Divide Race v ročníku 2004, což je závod Skalistými horami ze severu na jih Spojených států amerických. O účasti na různých závodech napsal několik knížek.\n\n\n"}
{"id": "603091", "url": "https://cs.wikipedia.org/wiki?curid=603091", "title": "Tekirdağ (provincie)", "text": "Tekirdağ (provincie)\n\nTekirdağská provincie je území v Turecku ležící v Marmarském regionu. Hlavním městem je Tekirdağ. Rozkládá se na ploše 6 218 km a na konci roku 2009 zde žilo 783 310 obyvatel.\n\nProvincie Tekirdağ se administrativně člení na 9 distriktů:\n"}
{"id": "603094", "url": "https://cs.wikipedia.org/wiki?curid=603094", "title": "Aharon Barak", "text": "Aharon Barak\n\nAharon Barak (: אהרן ברק, narozen 16. září 1936, Kaunas, Litva) je profesor práva na Inderdisciplinary Center v Herzliji, který zároveň přednáší právo na Hebrejské univerzitě v Jeruzalémě, Yale Law School a University of Toronto. V letech 1995 až 2006 byl předsedou izraelského Nejvyššího soudu. Předtím působil v letech 1978 až 1995 jako soudce Nejvyššího soudu a v letech 1975 až 1978 jako generální prokurátor a též jako děkan právnické fakulty na Hebrejské univerzitě. Soudkyně amerického Nejvyššího soudu Elena Kaganová se o Barakovi vyjádřila jako o izraelském „Johnu Marshallovi“ a svém hrdinovi. V roce 1975 mu byla udělena Izraelská cena v oblasti právních věd.\n\nV roce 2005 byl v internetové soutěži 200 největších Izraelců deníku \"Ynet\" zvolen 39. největším Izraelcem všech dob.\n\n"}
{"id": "603098", "url": "https://cs.wikipedia.org/wiki?curid=603098", "title": "Bran", "text": "Bran\n\nBran ( \"Törzburg\"; \"Törcsvár\") je obec v rumunské župě Brašov. Rozkládá se přibližně 30 km od města Brašov. V roce 2002 zde žilo 5 573 obyvatel. Hrad je v současné době ve vlastnictví rodu von Habsburg-Lothringen.\n\nNa jednom z blízkých kopců nad obcí se nachází středověký hrad Bran ze 14. století. Jedná o populární turistický cíl, zejména díky románu Drákula od Brama Stokera, neboť v románu vylíčený Drákulův hrad se hradu Bran nápadně podobá.\n\n\n"}
{"id": "603116", "url": "https://cs.wikipedia.org/wiki?curid=603116", "title": "BlackBerry OS", "text": "BlackBerry OS\n\nBlackBerry OS je proprietární mobilní operační systém, vyvinutý firmou Research In Motion (\"RIM\") pro užití v jejich smartphonech BlackBerry. Systém podporuje multitasking a vícero specializovaných vstupních zařízení, přizpůsobené firmou RIM pro použití s jejich handheldy. Jmenovitě trackwheel, trackball a poslední dobou trackpad a touchscreen.\n\nPlatforma BlackBerry je pravděpodobně nejvíce proslulá díky svojí implicitní podpoře firemní korespondence. Dříve díky aplikačnímu rozhraní MIDP 1.0, ale nyní spíše díky novější verzi 2.0, která podporuje kompletní bezdrátovou aktivaci a synchronizaci e-mailů, úkolů, kalendáře, poznámek a kontaktů skrze Microsoft Exchange, IBM Lotus Domino nebo Novell GroupWise, za podmínky že se používají společně se serverem BlackBerry Enterprise Server. Systém samozřejmě podporuje WAP 1.2. \n\nOperační systém také podporuje automatické aktualizace, které jsou přístupné díky službě BlackBerry OTASL (over the air software loading), kterou ovšem musí podporovat místní operátor.\n\nVývojáři třetích stran mohou při programování své vlastní aplikace pro BlackBerry OS využít proprietární BlackBerry API.\nAplikace, které chtějí mít potvrzenou funkčnost musí obsahovat digitální podpis.\n\nI když \"RIM\", pro plnou podporu jejich zařízení, stále vyvíjí a vydává aktualizované verze svého operačního systému, je jen na mobilním operátorovi jestli novou aktualizaci uvolní a zpřístupní svým uživatelům. V dubnu 2010 RIM oznámil novou verzi svého operačního systému, označenou jako \"BlackBerry OS 6.0\", jenž následně vyšel v srpnu 2010 s novým smartphonem \"BlackBerry Torch 9800\".\n30. Září 2013 byl představen nový systém blackberry os 10 který béží na telefonech Q10, Q5, Z10, Z30, Z3, Leap, Passport, Clasic a na modelech Porsche design.\n\n27. září 2010, firma \"RIM\" oznámila nový operační systém postavený na platformě QNX, nazvaný BlackBerry Tablet OS. Tento operační systém poběží na ohlášeném tabletu \"BlackBerry PlayBook\".\n\nSystém postavený na QNX nahradil také mobilní BlackBerry OS od verze 10.\n\n"}
{"id": "603117", "url": "https://cs.wikipedia.org/wiki?curid=603117", "title": "Královna Viktorie (film, 1954)", "text": "Královna Viktorie (film, 1954)\n\nKrálovna Viktorie, alternativně uváděn také pod českým názvem Mládí královny Viktorie, německy Mädchenjahre einer Königin, je rakouský komediální a romantický film z roku 1954 režiséra Ernsta Marischky s Romy Schneiderovou v hlavní roli. Jde o remake stejnojmenného německého snímku z roku 1936, královnu Viktorii zde hrála Jenny Jugo. Snímek pojednává zhruba o prvních dvou letech panování britské královny Viktorie od doby jejího nástupu na trůn až po její zásnuby s princem Albertem.\n\n\nDěj filmu začíná v červnu roku 1837 v Kensingtonském paláci, den před nástupem královny Viktorie na trůn. Viktorie se učí, dvorní dámy háčkují a vévodkyně z Kentu píše dopis svému bratrovi, belgickému králi Leopoldovi I. Tuto rodinnou domácí idylu přeruší nečekaná návštěva. Král Leopold I. Belgický přijíží nečekaně přímo od královského dvora z Windsoru, kde právě umírá anglický král Vilém IV.. Přiváží nečekanou novinu, mladá dívka, princezna Viktorie z Kentu (Romy Schneider) se již velice brzy stane britskou královnou. Viktorie nic netuší a král Leopold pověří její vychovatelku baronku Lehzenovou (Magda Schneiderová), aby Viktorii na tuto skutečnost opatrně připravila (zde ve velkém rozporu s historickými fakty). Sir John Conroy se snaží společně s její matkou vévodkyní z Kentu o pletichy. Časně ráno přijíždí královský komoří lord Conyngham a arcibiskup z Canterbury zvěstovat novinu, že Viktoriin strýc král Vilém zemřel. Viktoriina matka vévodkyně z Kentu se snaží novopečené královně Viktorii narychlo podstrčit list sira Johna Conroye, kterým má Viktorie odvolat dosavadní britskou vládu lorda Melbourna. Viktorie však Johna Conroye vykáže z paláce a požádá o samostatnou ložnici. Je kvůli tomu nucena čelit matčiným výčitkám, což ji rozpláče. Nevyspalá a rozrušená pak s listem v ruce usne v křesle v knihovně. Do Kensingtonského paláce se ráno dostaví předseda vlády vikomt Melbourne, aby vzdal hold nové královně a vyprosil si u ní důvěru. Odchází do knihovny, aby se poučil o průběhu slavnostního ceremoniálu, který Viktorii čeká před nejvyšší královskou radou; spicí Viktorie si zpočátku vůbec nevšimne. Po chvilce však zjistí, že mladá královna spí v křesle i s dopisem sepsaným na jeho odvolání. List si potají přečte a snaží se potichu z knihovny odejít tak, aby spící královnu nevyrušil ze spánku. Ta se však probudí a neznámého návštěvníka při odchodu zastaví. Oba se tak neformálně seznámí. Lord Melborne se k ní chová velmi zdvořile a galantně, Viktorie Conroyův list roztrhá a ponechá lorda Melbourna i s jeho vládou ve funkci. Poté spolu začnou nacvičovat nastávající ceremoniál, který je čeká před nejvyšší korunní radou. Ihned po ceremoniálu nastávají všední dny vládnutí. Viktorie touží po tom, aby věděla, co se děje, a chce si přečíst noviny, v čemž jí lord Melbourne brání. Nakonec se jí podaří obstarat si je vlastními silami. To, co si v nich dočte, ji však rozruší. Lord Melbourne začne plánovat její sňatek s jejím bratrancem koburským princem Albertem, kterého filmová Viktorie vůbec nezná (na rozdíl od historické skutečnosti). Proto se den před svými narozeninami (pravděpodobně jde o její 20. narozeniny v květnu 1839) vydává tajně a inkognito na zkušenou kočárem do Paříže pouze v doprovodu svého sluhy a kočího Georga a baronky Lehzenové. Na cestě k moři z Londýna do Doveru je však zastihne bouřka, v Doveru se provizorně ubytují v přístavním hostinci, v němž se shodou okolností ubytoval i princ Albert, který také přijíždí inkognito na oslavu Viktoriiných zítřejších narozenin a dosud vůbec netuší , že se má stát manželem anglické královny Viktorie. Oba mladí lidé se v hostinci náhodně seznámí při zatápění v krbu, aniž jeden nebo druhý tuší, o koho jde. Sejdou se pak znovu společně u večeře. Princ Albert využije faktu, že s ním do Anglie na oslavu královniných narozenin na podkladě pozvání lorda Melbourna cestuje i rakouský hudební skladatel Johann Strauss, a naučí Viktorii přímo v hostinci tehdy moderní valčík. Okamžitě se do neznámé dívky zamiluje a odmítne jet do Londýna za Viktorii. Jeho společník a vychovatel profesor Landmann musí zasáhnout a princovo inkognito královně úmyslně prozradí. Ta je princem zcela unesena, a proto se uvolí ihned se z Doveru vrátit do Londýna. Celé tajemství je prozrazeno druhý den na oslavě královniných narozenin, kdy se Viktorie s Albertem opět setkají, tentokrát už oficiálně. Oba spolu opět tančí valčík a také se poprvé pohádají. Následujícího dne přijde Albert Viktorii navštívit, ona však řeší závažnou otázku, proč jsou na zámku špinavá okna a je zde zima, neboť v krbu nehoří oheň. Film končí vzájemným usmířením, návrhem na sňatek a prvním vzájemným polibkem.\n\n\nJde o romantické komediální zpracování reálného historického námětu z prvních dvou let vlády britské královny Viktorie, které s původními historickými fakty zachází zcela volně a je zde ve velké míře uplatněn princip licentia poetica. Děj celého filmu je z historického hlediska dosti nevěrohodný a tím i nepravdivý (pravdivý je pouze rámcově a to ještě zhruba pouze v 1. polovině snímku), nejedná se tedy o subžánr životopisného filmu.\n\nŠlo o první film, který tehdy patnáctiletá Romy Schneiderová natočila pod režijním vedením Ernsta Marischky. Film časově předcházel jejich známé filmové trilogii o rakouské císařovně Alžbětě Bavorské zvané Sissi. Celý snímek byl kompletně natočen v Rakousku.\n\n\n"}
{"id": "603119", "url": "https://cs.wikipedia.org/wiki?curid=603119", "title": "Mayerling (zámek)", "text": "Mayerling (zámek)\n\nZámek Mayerling byl až do roku 1889 lovecký zámek v Mayerlingu u Allandu v okrese Baden v rakouské spolkové zemi Dolní Rakousy, jihozápadně od Vídně.\n\nOd roku 1550 bylo místo v držení kláštera Heiligenkreuz.\n\nUsedlost v roce 1886 získal korunní princ Rudolf a přestavěl ji na lovecký zámek.\n\nV noci na 30. leden 1889 zde zemřel rakouský korunní princ Rudolf Habsbursko-Lotrinský (1858–1889). Bližší okolnosti nejsou dodnes vyjasněny, protože vídeňský dvůr dokumenty zničil a svědkové té doby byli zavázáni doživotním mlčením. Podle aktuálního bádání se zastřelil depresí trápený Rudolf, když nejdříve zastřelil jednou ranou do hlavy svou milenku, sedmnáctiletou baronesu Marii Vetserovou (1871–1889).\n\nRudolfův otec, císař František Josef I. (1830–1916) nechal ještě v témže roce lovecký zámek přestavět, kdy Rudolfova ložnice byla zbourána a na stejném místě paláce byl postaven kostel. Oltář kostela se nachází přesně v místě, kde stála Rudolfova ložnice, ve které on a Mary zemřeli.\n\nZámek byl pak přeměněn na klášter řádu bosých karmelitánek.\n\nProti své závěti nebyl Rudolf pohřben společně s Maríí Vetserovou na hřbitově v sousedním klášteře Heiligenkreuz, ale v kapucínské hrobce ve Vídni, kde se svými rodiči císařem Františkem Josefem I. a císařovnou Alžbětou Bavorskou (1837–1898) spočinul.\n\nPříběh tragické smrti korunního prince Rudolfa Habsbursko-Lotrinkého byl také několikrát zpracován ve filmu. V roce 1936 režisér Anatole Litvak natočil stejnojmenný francouzský film, poté byl tento námět zpracován ve formě televizního filmu \"Mayerling\" z roku 1957 téhož režiséra, později i v dalším hraném filmu \"Mayerling\" z roku 1968.\n\n"}
{"id": "603120", "url": "https://cs.wikipedia.org/wiki?curid=603120", "title": "Kostel svatého Mikuláše (Bor)", "text": "Kostel svatého Mikuláše (Bor)\n\nKostel svatého Mikuláše v Boru je římskokatolický farní kostel v Boru u Tachova je dominanta borského náměstí. Jeho barokní podoba pochází z přestavby v letech 1739–1750.\n\nKostelní stavba v Boru je poprvé zmíněna již v roce 1282, která byla ve 14. a 16. století přestavována. V polovině 17. století kostel zcela vyhořel a později byl nahrazen barokní stavbou z let 1739 a 1750, v této podobě se dochoval dodnes. Autorem projektu výstavby byl plzeňský architekt Jakub Auguston.\n\nVýstavba nového kostela byla realizována přičiněním borského faráře Josefa Schmidta. Kostel byl benedikován 6. prosince 1749 tachovským děkanem J. M. Kniradlem a vysvěcen 20. října 1904 pražským arcibiskupem Lvem kardinálem Skrbenským z Hříště.\n\nV rámci Programu záchrany architektonického dědictví bylo v letech 1996-2000 na opravu kostela čerpáno 4 800 000 Kč.\n\nJednolodní kostel s postranní sakristií a oratoří v patře. Hranolová kostelní věž s ochozem na jižní straně kostela je pozůstatkem pozdně gotické stavby.\n\n\nVe spodní části presbytáře jsou pochováni někteří členové rodu pánů ze Švamberka. Jsou to:\n\n"}
{"id": "603123", "url": "https://cs.wikipedia.org/wiki?curid=603123", "title": "Coelurus", "text": "Coelurus\n\nCoelurus („dutý ocas“, podle otvorů v ocasních obratlech) byl malý teropodní dinosaurus, žijící na území dnešního Wyomingu (USA) v době asi před 153-150 miliony let (kimmeridž, období svrchní jury). Tento rod dal název celé rozsáhlé skupině teropodů - Coelurosauria, přesto není příliš dobře známý. V minulosti sem byly řazeny četné rody dravých dinosaurů, které byly později zase přejmenovány nebo prohlášeny za vědecky neplatné. V současnosti je uznáván pouze jeden druh, \"C. fragilis\", popsaný O. C. Marshem v roce 1879 ze slavného souvrství Morrison.\n\nTento malý predátor dosahoval délky asi 2 až 2,5 metru a hmotnosti 15 kilogramů. Celková stavba těla byla velmi štíhlá, krk proporcionálně dlouhý a trup také (vlivem prodloužených obratlů). Lebka byla štíhlá a poměrně malá. Nohy byly dlouhé a silné, umožňující rychlý pohyb.\n\n\n"}
{"id": "603124", "url": "https://cs.wikipedia.org/wiki?curid=603124", "title": "Michael Kolganov", "text": "Michael Kolganov\n\nMichael Kolganov (: מיכאל קלגנוב, narozen 24. října 1974, Taškent, Uzbecká SSR) je izraelský rychlostní kanoista a bývalý mistr světa. K roku 2010 se celkem třikrát zúčastnil letních olympijských her, na LOH v Sydney v roce 2000 získal bronzovou medaili v závodu na 1500 metrů. Během zahajující ceremonie na LOH v Pekingu v roce 2008 byl izraelským vlajkonošem.\n\nPochází z bývalého Sovětského svazu a kanoistice se věnuje již od svých čtrnácti let. Do Izraele přišel v roce 1995, zkraje bydlel v Haifě, v současnosti však žije v kibucu Deganija Bet. Kolganov reprezentuje Izrael od roku 1997. V letech 1998 a 1999 získal zlatou medaili na Mistrovství světa v rychlostní kanoistice v kategorii 1200 metrů, v roce 1998 získal ještě navíc stříbrnou medaili v kategorii 1500 metrů.\n"}
{"id": "603128", "url": "https://cs.wikipedia.org/wiki?curid=603128", "title": "Pálffyové", "text": "Pálffyové\n\nPálffyové z Erdődu ( \"Pálfiovci\", dříve \"Pálffyovci\") byl jeden z nejznámějších uherských šlechtických rodů.\n\nPállfyové jsou poměrně mladý šlechtický rod, jenž se dostal do popředí až na počátku vlády Habsburků v Uhersku v první polovině 16. století. V bitvě u Moháče v roce 1526 zahynulo spolu s českým a uherským králem Ludvíkem Jagellonským také mnoho příslušníků vysokého kléru a uherské šlechty. Patřil k nim i Lőrinc (Vavřinec) Pálffy. Jeho potomci se po nástupu Habsburků na uherský trůn přidali na stranu nového panovníka a Habsburkům zůstali věrní až do zániku Rakouska-Uherska.\n\nPállfyové byli původně zemanským rodem. Nejdříve obdrželi baronský titul, na přelomu 16. a 17. století byl rod povýšen mezi hrabata a v 19. století získaly dvě rodové větve právo užívat knížecí titul.\n\nGenealogie rodu je značně komplikovaná, protože se rod bohatě rozvětvil. V 18. století došlo k dvojímu velkému dělení majetku. Během prvního dělení se v roce 1707 rod rozdělil na dvě velké linie:\n\nV roce 1735 proběhlo druhé dělení majetku. Výsledkem rodinné dohody bylo rozdělení starší větve rodu na 3 samostatné linie, jež vytvořili vnuci Mikuláše Josefa Pálffyho. Jména těchto tří linií jsou odvozena od míst, jež byla jejich hlavním sídlem: Malacky ( ), Stupava (\"Stomfa\") a Červený Kameň (\"Vöröskő\"). Zakladatelem malacké linie se stal Mikuláš Josef Pálffy (1710–1773) s manželkou Annou Sidonií, rozenou Althannovou. Zakladatelem stupavské linie byl Lipót István (Leopold Štěpán) Pálffy (1716–1773) s manželkou Marií Josefinou, rozenou Valdštejnovou a zakladatelem červenokamenské linie rodu byl Rudolf József Pálffy (1719–1768) s manželkou Marií Eleonorou, rozenou Kounicovou. Mladší větev červenokamenské linie Pálffyů se od 70. let 19. století usídlila v Čechách (jakožto dědici březnických Kolovratů a přes ně i Jeníšků z Újezda), kde s rozšířeným titulem svobodní páni z Újezda vlastnila rozsáhlé majetky až do roku 1945.\n\nPosledním příslušníkem rodu na Březnici byl Jan Nepomuk Pálffy (1872–1953). Společně s dalšími zástupci české šlechty podepsal deklaraci na obranu československého státu a národa z 24. ledna 1939 a poté i se synem Karlem (1900–1979) se v září 1939 připojili k Národnostnímu prohlášení české šlechty, ale již roku 1941 přijali oba německé říšské občanství.\n\nČervenokamenská linie rodu sídlila na hradě Červený Kameň, který byl prvním rodovým majetkem Pálffyů a postavení hlavního sídla celého rodu si udržel až do roku 1945. Pálffyové jej získali v roce 1583 a rod jej trvale obýval od roku 1588, kdy byla dokončena jeho přestavba na reprezentativní rodinné sídlo. Hrad vyženil významný uherský voják a politik Mikuláš Pálffy (1552–1600), když si vzal za ženu dědičku tohoto majetku Marii Magdalenu Fuggerovou. Posledním vlastníkem Červeného Kamene byl hrabě Karol Maria Pálffy (1905–1992), jenž hrad opustil společně se svou matkou koncem března 1945.\n\n\nVe Vídni, v Bratislavě a v Praze dodnes existují paláce, jež dříve Pálffyům náležely:\n\nZákladem erbu Pálffyů je zlatý jelen a zlaté půlkolo v modrém poli se třemi zelenými vrchy.\n\n"}
{"id": "603130", "url": "https://cs.wikipedia.org/wiki?curid=603130", "title": "Adéla Francouzská (1150–1195)", "text": "Adéla Francouzská (1150–1195)\n\nAdéla Francouzská ( \"Alix de France\", 1150 – 11. září po 1195) byla hraběnka z Blois, Chartres a Châteaudunu z dynastie Kapetovců. Díky rodičům byla polorodou sestrou anglických a francouzských králů.\n\nAdéla se narodila jako druhá dcera francouzského krále Ludvíka VII. a Eleonory Akvitánské. V době jejího narození byli rodiče krátce po návratu z nepříliš úspěšné křížové výpravy a vztah zatížený pověstí o Eleonořině nevěře krachoval. 21. března 1152 se z důvodu blízkého příbuzenství rozešli. Eleonora ponechala dcery manželovi a krátce poté se znovu provdala za Jindřicha Plantageneta.\n\nObě děvčátka byla již v útlém věku otcem zaslíbena. Marie se měla provdat za Jindřicha ze Champagne a Adéla za jeho mladšího bratra Theobalda z Blois. Obě svatby se konaly roku 1164. Pikantní bylo, že Theobald z Blois se pokoušel těsně po rozvodu získat třeba i násilím za choť samotnou Eleonoru. Ne vždy zcela ideální vztahy francouzského krále s hrabaty ze Champagne se díky příbuzenství urovnaly.\n\nLudvík VII. roku 1179 utrpěl záchvat mrtvice, po kterém ochrnul a ztratil schopnost vlády. Vliv dočasně získala královna Adéla a její bratři Theobald z Blois, Jindřich ze Champagne, Štěpán ze Sancerre a remešský arcibiskup Vilém. Následník trůnu, vymodlený syn Filip, byl urychleně korunován a překvapivě rychle se vymanil z vlivu strýců. Navázal spojenectví s flanderským hrabětem Filipem. Filip Flanderský si královu přízeň pojistil, dal mu za ženu svou neteř. Vztah mezi mladým králem a příbuznými z matčiny strany se vyhrotil po podpisu míru s Jindřichem Plantagenetem. Tehdy strýčci společně s flanderským hrabětem uzavřeli proti Filipovi spolek, který ztroskotal na nedostatečné koordinaci nepřátelských aktivit. Theobald společně s Vilémem byli prvními, kdo změnili své nepřátelství ke královskému synovci. V červenci 1185 byla mezi zbylými účastníky a Filipem podepsána mírová smlouva v Boves.\n\nTheobaldovi se stejně jako Štěpánovi ze Sancerre stala osudnou účast na třetí křížové výpravě, byl zabit při obléhání Akkonu. Adéla, matka sedmi dětí, byla během manželovy nepřítomnosti regentkou panství. Ve funkci zůstala i po manželově smrti za nezletilého syna Ludvíka. Zemřela jako vdova po roce 1195.\n"}
{"id": "603142", "url": "https://cs.wikipedia.org/wiki?curid=603142", "title": "Karlík, zlatá rybka", "text": "Karlík, zlatá rybka\n\nKarlík, zlatá rybka je animovaný třináctidílný večerníček Jana Baleje z roku 2010.\n\nVypráví o dvou žabácích (Siňór a Amigo), kteří bydlí u rybníka Bahňák nedaleko Sedlčan. Blízko nich žije zlatá rybka Karlík, která plní jejich přání.\n\nVšechny postavy namluvil a úvodní píseň nazpíval Vladimír Javorský.\n\nDíl \"Divoká dovolená\" se promítal 1. května 2010 na festivalu animovaných filmů v Třeboni a 1. června 2010 na Mezinárodním festivalu filmů pro děti a mládež ve Zlíně.\n"}
{"id": "603148", "url": "https://cs.wikipedia.org/wiki?curid=603148", "title": "Merkenstein (zřícenina)", "text": "Merkenstein (zřícenina)\n\nHrad Merkenstein je zřícenina hradu u Bad Vöslau v katastrálním území „Großau“ v okrese Baden v rakouské spolkové zemi Dolní Rakousy. \n\nPodle nejasných zdrojů byl hrad zmiňován již před rokem 1141. První prokazatelná zmínka pochází z Codexu Falkenstein kolem roku 1170. V roce 1486 se hradu zmocnil uherský král Matyáš Korvín (1443–1490). K panství Merkenstein se v 16. století počítal kromě Gainfarn a Großau, panství Pottenstein a úřad Furth, Muggendorf a St. Veit. \n\nK majetku Merkenstein patřil vedlejší, mnohem mladší Merkenstein (zámek) a asi 40 % tehdejší obce Großau. \n\nAž do konce druhé světové války byl hrad vedle statku ve vlastnictví německého rodu Kruppů. Protože se jednalo o „německý majetek“ přešla správa majetku pod Sověty. Po Státní smlouvě přešlo vlastnictví hradu na Republiku a tím do správy „Rakouských spolkových lesů“. \n\nV říjnu 2008 se zřícenina stala dějištěm televizní kriminální série Čtyři ženy a smrt.\n\n"}
{"id": "603163", "url": "https://cs.wikipedia.org/wiki?curid=603163", "title": "Ptačí oblast Českolipsko – Dokeské pískovce a mokřady", "text": "Ptačí oblast Českolipsko – Dokeské pískovce a mokřady\n\nPtačí oblast Českolipsko – Dokeské pískovce a mokřady je chráněná lokalita evropské soustavy Natura 2000, vyhlášená v roce 2004 v okresu Česká Lípa, v Libereckém kraji. Jejím cílem je zajistit ochranu volně žijícího ptactva v jižní části okresu.\n\nChráněné území podléhá správě CHKO Kokořínsko a zahrnuje tři národní přírodní rezervace: Novozámecký rybník , Břehyně - Pecopala a Velký a Malý Bezděz. Dále dvě národní přírodní památky: Swamp a Jestřebské slatiny, jednu přírodní rezervaci – Hradčanské rybníky. Dále Heřmanický rybník, část území Hradčanského letiště, Pustého rybníka, zaniklého Strážova a Vrchbělá. Mnohé lokality na území ptačí rezervace jsou zahrnuty do výčtu Evropsky významných lokalit. \n\nNa hranicích území jsou obce Zahrádky, Jestřebí, Doksy, Bělá pod Bezdězem a Hradčany.\n\nOchrana těchto území je definována v Zákoně o ochraně přírody a krajiny č.114/1992 Sb. Evidenci oblastí Natura 2000 v České republice má na starost Agentura ochrany přírody a krajiny ČR. Českolipská ptačí oblast byla vyhlášena nařízením vlády č. 598/2004 Sb. ze dne 27. října 2004\n\nNa chráněném území se vyskytují suché borové lesy, plochy bývalého vojenského prostoru, podmáčené louky, bažiny, rašeliniště a mnoho rybníků. Území se stalo stálým či přechodným domovem mnoha vzácných druhů rostlin a živočichů. Konkrétně jsou chráněni: jeřáb popelavý, moták pochop, lelek lesní, skřivan lesní a slavík modráček. \n\n\n"}
{"id": "603164", "url": "https://cs.wikipedia.org/wiki?curid=603164", "title": "Nouzový brzdový asistent", "text": "Nouzový brzdový asistent\n\nNouzový brzdový asistent, zkráceně EBA nebo BAS (angl. \"Emergency Brake Assist\" nebo \"Braking Assistance System\"), je systém aktivní bezpečnosti, který umožňuje v případě nouzového brzdění vyvinout maximální brzdící účinek bez ohledu na sílu sešlápnutí brzdového pedálu. \n\nSystém sleduje rychlost sešlápnutí brzdového pedálu a zároveň tlak, kterým je nutné tento pedál sešlápnout. Na základě sledování těchto veličin vyhodnocuje možnost vzniku kritické situace. V případě, že je taková situace detekována, dojde ke zvýšení hydraulického tlaku v brzdné soustavě. Činnost systému umožňuje zkrátit brzdnou dráhu vozidla při nesprávné reakci řidiče.\n\nNa základě směrnice EU je nouzový brzdový asistent povinnou výbavou všech nových modelů automobilů a lehkých užitkových vozů prodávaných na území Evropské unie s platností od listopadu 2009. Starší modely musí být s tímto systémem prodávány nejpozději od 24. února 2011.\n\n"}
{"id": "603168", "url": "https://cs.wikipedia.org/wiki?curid=603168", "title": "Platz von Ehrenthal", "text": "Platz von Ehrenthal\n\nRod Platz von Ehrenthal, jehož počátky se datují do 17. století, patří mezi českou šlechtu, která byla povýšena do starého rytířského stavu. Pochází z Liberecka a následně se přesunul do Prahy, kde jeho potomci žijí doposud.\n\nZakladatelem rodu je Karl Christian Platz (1663 - 1722), kterému byl udělen titul von Platz und Ehrenthal. Narodil se v rodině pláteníka a následně se vypracoval až na panského úředníka povýšeného za svoje zásluhy do šlechtického stavu v roce 1702 a v roce 1706 do starého stavu rytířského. Byl správcem grabštejnského panství, které patřilo rodu Gallasů. Vykonával i funkci tajného císařského rady. Sám měl ve vlastnictví lenní usedlost Vítkov, kde si vystavěl poblíž kostela panský dům, který byl však v 80.letech 20.století zbořen. V roce 1720 zakoupil usedlost Skřivany u Nového Bydžova, kde přebudoval původní tvrz na barokní zámek. Byl přezdíván \"zlý představený\"\n\n\n\n"}
{"id": "603169", "url": "https://cs.wikipedia.org/wiki?curid=603169", "title": "Konrad Paul Liessmann", "text": "Konrad Paul Liessmann\n\nKonrad Paul Liessmann (* 13. dubna 1953, Villach) je rakouský literární vědec a filosof. Do širšího mezinárodního povědomí se zapsal především knihou \"Teorie nevzdělanosti\" (2006, česky 2008). V roce 2006 získal v Rakousku titul Vědec roku. V roce 2010 mu byla udělena cena nadace Vize 97 Dagmar a Václava Havlových.\n\n\n"}
{"id": "603170", "url": "https://cs.wikipedia.org/wiki?curid=603170", "title": "EBA", "text": "EBA\n\nEBA je zkratka s více významy:\n\n"}
{"id": "603171", "url": "https://cs.wikipedia.org/wiki?curid=603171", "title": "Night Is Young", "text": "Night Is Young\n\nNight Is Young je píseň kanadské popové zpěvačky-skladatelky Nelly Furtado. Píseň pochází z jejího pátého studiového alba \"The Best of Nelly Furtado\". Produkce se ujali producenti Salaam Remi a Staybent Krunk-A-Delic.\n"}
{"id": "603174", "url": "https://cs.wikipedia.org/wiki?curid=603174", "title": "Kanadské královské námořnictvo", "text": "Kanadské královské námořnictvo\n\nKanadské královské námořnictvo (současný název je MARCOM – \"Canadian Forces Maritime Command\") je námořní složkou ozbrojených sil Kanady. Kanadské válečné lodě mají před názvem zkratku HMCS – \"Her Majesty's Canadian ship\". V roce 2008 mělo námořnictvo celkem 33 hladinových lodí, 4 ponorky a 9000 námořníků.\n\n\n\n\n\n\n\n"}
{"id": "603176", "url": "https://cs.wikipedia.org/wiki?curid=603176", "title": "Sdružení obcí mikroregionu Novostrašecko", "text": "Sdružení obcí mikroregionu Novostrašecko\n\nSdružení obcí mikroregionu Novostrašecko je dobrovolný svazek obcí podle zákona v okresu Rakovník, jeho sídlem je Nové Strašecí a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 14 obcí a byl založen v roce 2000.\n\n\n"}
{"id": "603179", "url": "https://cs.wikipedia.org/wiki?curid=603179", "title": "Sdružení obcí Neveklovska", "text": "Sdružení obcí Neveklovska\n\nSdružení obcí Neveklovska je dobrovolný svazek obcí podle zákona v okresu Benešov, jeho sídlem je Neveklov a jeho cílem je celkový rozvoj mikroregionu, cestovní ruch. Sdružuje celkem 8 obcí a byl založen v roce 1999.\n\n\n"}
{"id": "603181", "url": "https://cs.wikipedia.org/wiki?curid=603181", "title": "Sdružení obcí Sedlčanska", "text": "Sdružení obcí Sedlčanska\n\nSdružení obcí Sedlčanska je dobrovolný svazek obcí podle zákona v okresu Příbram, jeho sídlem je Sedlčany a jeho cílem je rozvoj mikroregionu, ŽP, cestovní ruch. Sdružuje celkem 22 obcí a byl založen v roce 1995.\n\n\n"}
{"id": "603189", "url": "https://cs.wikipedia.org/wiki?curid=603189", "title": "Sdružení obcí Uhlířskojanovicko a Středního posázaví", "text": "Sdružení obcí Uhlířskojanovicko a Středního posázaví\n\nSdružení obcí Uhlířskojanovicko a Středního posázaví je dobrovolný svazek obcí podle zákona v okresu Kolín a okresu Kutná Hora, jeho sídlem je Uhlířské Janovice a jeho cílem jsou investiční akce. Sdružuje celkem 20 obcí a byl založen v roce 2000.\n\n\n"}
{"id": "603192", "url": "https://cs.wikipedia.org/wiki?curid=603192", "title": "Společenství obcí Čertovo břemeno", "text": "Společenství obcí Čertovo břemeno\n\nSpolečenství obcí Čertovo břemeno je dobrovolný svazek obcí podle zákona v okresu Benešov a okresu Tábor, jeho sídlem je Sedlec-Prčice a jeho cílem je rozvoj mikroregionu, ŽP, cestovního ruchu, zaměstnanosti, propagace regionu, kulturního a přírodního dědictví regionu. Sdružuje celkem 12 obcí a byl založen v roce 2001.\n\n\n"}
{"id": "603201", "url": "https://cs.wikipedia.org/wiki?curid=603201", "title": "Strėva (řeka)", "text": "Strėva (řeka)\n\nStrėva je řeka ve střední Litvě. Teče v okresech Trakai, Elektrėnai (Vilniuský kraj) a Kaišiadorys (Kaunaský kraj). Pramení ve vsi Mackantiškiai, 5,5 km na východ od městysu Aukštadvaris. Zpočátku teče na východ a protéká řadou jezer: Šamukas, Drabužis, Spindžiukas, Spindžius, dále se stáčí na sever a protéká ještě jezery: Stanka, Gilūšis, Ėglis, Strėvis, Strėvaitis, o něco dále ještě jezerem Nestrėvantys. Dále Strėva protéká přehradní nádrží Elektrėnų marios Elektrėnské hydroelektrárny a dalšími přilehlými rybníky a stáčí se do směru západního. Dále je Strėva kanálem vedena podél jezera Ilgis. Vlévá se do přehradní nádrže Kaunaské přehrady na Němenu u vsi Lašiniai, 7 km na jih od Rumšiškės.\n\nV bitvě na Strėvě 2. února 1348 se na zamrzlé řece (pravděpodobně u Žiežmariů) se srazily voje Velkoknížectví litevského a Řádu německých rytířů. V té době bylo do světa halasně oznámeno o velikém vítězství Řádu německých rytířů a o \"desetitisícových ztrátách Litevců, kteří utonuli v řece\", reálně bylo jejich vítězství jen takové, že se jim (ŘNR) podařilo uprchnout z bojiště. Žádné větší důsledky to vítězství nemělo.\n"}
{"id": "603206", "url": "https://cs.wikipedia.org/wiki?curid=603206", "title": "Střední Povltaví", "text": "Střední Povltaví\n\nStřední Povltaví je dobrovolný svazek obcí podle zákona v okresu Praha-západ, jeho sídlem jsou Štěchovice a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 6 obcí a byl založen v roce 1999.\n\n\n"}
{"id": "603210", "url": "https://cs.wikipedia.org/wiki?curid=603210", "title": "Tutteova věta", "text": "Tutteova věta\n\nTutteho věta v matematické teorii grafů charakterizuje grafy s perfektním párováním. Je pojmenována po Williamu Thomasovi Tutteovi. Jedná se o zobecnění Hallovy věty.\n\nGraf formula_1 má perfektní párování právě tehdy, když pro každou podmnožinu vrcholů formula_2 platí, že počet komponent souvislosti s lichým počtem vrcholů v indukovaném podgrafu formula_3 je menší nebo roven kardinalitě formula_4.\n\nVyberme si nějakou podmnožinu vrcholů formula_4 a odstraňme ji z formula_6 spolu se všemi hranami, které mají alespoň jeden konec v formula_4.\nNyní se podívejme na všechny vzniklé komponenty souvislosti s lichým počtem vrcholů. Jelikož před odebráním formula_4 měl formula_6 perfektní párování, musela z každé této komponenty vést alespoň jedna hrana k nějakému vrcholu v formula_4 (zřejmé z definice perfektního párování). A protože v párování musíme propojit vždy právě dva vrcholy, musí formula_4 obsahovat alespoň tolik vrcholů, kolik existuje lichých komponent (všimněte si, že počítáme jenom s hranami obsaženými v nějakém perfektním párování - jiné nás nezajímají).\nČímž máme první část důkazu za sebou, neboť pro formula_12 - počet lichých komponent podgrafu formula_13 vztah formula_14 zřejmě musí platit.\n\n"}
{"id": "603211", "url": "https://cs.wikipedia.org/wiki?curid=603211", "title": "Darker than Black", "text": "Darker than Black\n\nDarker than Black je japonský animovaný seriál vytvořený Tensaiem Okamurou. Vznikly dosud dvě série; ta první, s podtitulem \"Kuro no keijakuša\" a o 25 dílech, byla vysílána od 5. května do 28. října 2007, druhá série s podtitulem \"Rjúsei no Gemini\" o 12 dílech pak od 8. září do 24. listopadu 2009.\n\nDěj je zasazen do doby mezi první a druhou sérií. Hei a Yin jsou na útěku před syndikátem a opouštějí Tokio\n\nHlavní hrdina seriálu a kontraktor BK-201, známý též jako „Černý smrťák”. Do Tokia přijel jako čínský výměnný student Li Shunsheng. Jeho schopností je používání elektřiny. Na rozdíl od jiných kontraktorů nemusí za použití své schopnosti platit žádnou daň (každý kontraktor za použití své schopnosti něco udělat, jako například lámat si prsty či vykouřit cigaretu).\n\nJejí pravé jméno je Kirsi. Patří do Heiova týmu. Je loutkou bez citů, která dokáže pomocí vody vidět a sledovat danou osobu. Postupně si vytvoří určité citové pouto k Heiovi.\n\nKontraktor, který dokáže ovládnout těla zvířat. O své pravé tělo přišel a žije v těle kočky. Stejně jako Yin, patří do Heiova týmu.\n\nNeboli Havoc, vyrůstala spolu s Heiem, Ba a Amber. Poté co se z ní stala kontraktorka, získala schopnost vytvořit vakuum, čímž zabila tisíce lidí v jihoamerické válce, ale musela za to pít krev dětí. Posléze přišla o své schopnosti, ztratila paměť a ocitla se na bulharském venkově, kde začala žít normální život. Tam ji ovšem za nějaký čas našla M16, která jí chtěla vrátit schopnosti tím, že ji přivede k Bráně pekel. Heiovi se jí ovšem podaří zachránit. Poté co ji mučí, aby mu vyzradila informace o jeho ztracené sestře Bai, se rozhodne dovést ji k Bráně pekel. Část vzpomínek se jí vrátí, bohužel nic o jeho sestře si nepamatuje a jediné, co chce, je, aby ji Hei zabil, což Hei neudělá a společně utíkají, ovšem někdo ji zabije třemi ledovými hroty vraženými do hrudi. Hei ji ještě odvede do postranní uličky, kde Carmine umírá.\n\nJediný lidský člen Heiova týmu. Jde o bývalého policistu. Nenávidí kontraktory a chová se k ostatním členům chladně, ale později se vztahy s nimi zlepší.\n\nVelitelka policejní sekce 4, která se zabývá kontraktory. Pronásleduje BK-201.\n\nV druhé sérii je druhou hlavní postavou. Je to třináctiletá ruská dívka, která má bratra-dvojče Šiona, který je kontraktor. O Šiona začnou mít zájem určité skupiny a Suó si s ním spletou. Suó se nakonec připojí k Heiovi a Maovi.\n\nMalý chlapec, „panenka”, který v první sérii spolu s kontraktory November 11 a April pracoval pro MI6. Po jejich smrti se však připojí k Heiovi a Suó.\n"}
{"id": "603212", "url": "https://cs.wikipedia.org/wiki?curid=603212", "title": "Svazek měst a obcí Rakovnicka", "text": "Svazek měst a obcí Rakovnicka\n\nSvazek měst a obcí Rakovnicka je dobrovolný svazek obci dle zákona v okresu Rakovník, jeho sídlem je Rakovník a jeho cílem byl celkový rozvoj mikroregionu. V době svého největšího rozkvětu sdružoval celkem 72 obcí a byl založen v roce 2003. 29. listopadu 2016 bylo na sněmu zbývajícími členskými obcemi rozhodnuto o zrušení svazku a od té doby je svazek v likvidaci.\n\n\n"}
{"id": "603215", "url": "https://cs.wikipedia.org/wiki?curid=603215", "title": "Dálnice 65 (Izrael)", "text": "Dálnice 65 (Izrael)\n\nDálnice 65, přesněji spíš Silnice 65 (hebrejsky: 65 כביש, \"Kviš 65\") je silniční spojení jen částečně dálničního typu (jen v západním úseku s vícečetnými jízdními pruhy a většinou s úrovňovými křižovatkami) v severním Izraeli.\n\nZačíná poblíž pobřeží Středozemního moře, kde na severním okraji města Chadera odbočuje z pobřežní dálnice číslo 2. Vede pak východním (později severovýchodním) směrem hustě osídlenou a zemědělsky intenzivně využívanou pobřežní nížinou, kde míjí města Chadera nebo Pardes Chana-Karkur. Poblíž vesnice Barkaj opouští pobřežní planinu a vstupuje do údolí Vádí Ara osídleného převážně izraelskými Araby. V tomto úseku bývá proto nazývána též (כביש ואדי עארה, \"Kviš Vádí Ara\"). Silnice se zde postupně šplhá do nadmořské výšky přes 250 metrů a prochází hustě osídleným pásem arabských měst jako Umm al-Fachm nebo Ma'ale Iron. V říjnu 2000 během arabských nepokojů v Izraeli byla silnice po několik dnů blokována a odehrávaly se podél ní protesty. Pak klesá do Jizre'elského údolí, kde prochází městem Afula. Tento údolní úsek do Afuly bývá označován též jako (כביש הסרגל,\"Kviš ha-Sgul\"). Město Afula má již na západní a severní straně obchvat. Severní úsek obchvatu se buduje. Doprava mezitím vede přes centrum města.\n\nDál pokračuje silnice nyní již jen jako komunikace s jedním jízdním pruhem v každém směru. Míjí izolované návrší Giv'at ha-More a horu Tábor, za kterou stoupá na planiny Dolní Galileji. Pak míjí po východním okraji údolí Bejt Netofa a pokračuje kopcovitou krajinou Horní Galileji, kde nedaleko vesnice Kadarim ústí do dálnice číslo 85.\n\n"}
{"id": "603220", "url": "https://cs.wikipedia.org/wiki?curid=603220", "title": "Skupina AWD", "text": "Skupina AWD\n\nSkupina AWD patří mezi největší evropské společnosti poskytující privátní finanční poradenství. AWD radí klientům jak v otázkách soukromých investic, tak i v plánování vlastního zaopatření v penzi. AWD se zaměřuje na komplexní poradenství za pomoci nástrojů, jako je privátní finanční strategie. Privátní finanční strategie zahrnuje též koncepty financování bydlení, ochrany příjmů, ochrany majetku a finančního zabezpečení.\n\nAWD, což je zkratka pro Allgemeiner Wirtschaftsdienst, byla založena roku 1988 v Hannoveru a nyní působí v osmi evropských zemích a to v Německu, Rakousku, Velké Británii, Švýcarsku, České republice, Slovensku, Polsku a Maďarsku.\n\nV Evropě měla skupina AWD v roce 2008 550 poradenských center a zaměstnávala 6009 finančních poradců.\n\nAWD se podle svých interních materiálů údajně hlásí k plné odpovědnosti za poradenství poskytnuté jejími poradci , neboť doporučení investice či rozhodnutí o druhu finančního zabezpečení může mít pro klienta rozsáhlé důsledky a celoživotní dopad. Konkrétní případy odškodnění však nejsou známy, a to ani v tzv. kauze Immofinanz, ve které přišly stovky investorů o značný majetek.\n\nNa český trh vstoupila společnost AWD v roce 2005 jako AWD Česká republika s.r.o. se sídlem v Brně. Společnost má pobočky na několika místech po celé ČR.\n\nAWD se stala vítězem dvou testů kvality finančních poradců pořádaných v roce 2008 agenturou Ipsos Tambor a v roce 2010 deníkem MF Dnes.\n\nHlavním partnerem společnosti je Ekonomicko-správní fakulta Masarykovy univerzity.\n\nAWD Česká republika je zakládajícím členem Unie společností finančního zprostředkování a poradenství.\n\nRENTIA je divizí společnosti AWD Česká republika a byla založena 1. 6. 2009. Divize se specializuje na soukromé zabezpečení financování penze a s tím související služby v oblasti ochrany příjmů a majetku. Využívá kompletní know-how a sdílí podporu servisní centrály AWD v Brně.\n\nCílem divize RENTIA je běžnému klientovi zpřístupnit kvalitní a vysoce profesionální servis v oblasti soukromého zabezpečení financování penze, na jaký jsou zvyklí převážně klienti privátního poradenství.\nV roce 2010 pro RENTIA pracuje přes 300 finančních konzultantů v 22 poradenských centrech po celé ČR.\n\nAWD Stiftung Kinderhilfe, tedy AWD nadace Pomoc dětem vznikla 19. ledna 1991 v Hannoveru ve Spolkové republice Německo. Jejím účelem je dobročinná a nezištná pomoc dětem, u kterých jsou bez této pomoci ohroženy šance na existenci a vývoj. Hlavními prioritami nadace je záchrana života, zmírnění nemocí a zlepšení kvality života. Na území České republiky začala AWD nadace Pomoc dětem působit v roce 2005.\n\nStejným způsobem funguje nadace v Německu, Rakousku a ve Švýcarsku, kde její pracovníci organizují a podporují – částečně ve spolupráci s ostatními organizacemi – humanitární akce pro děti z celého světa.\n\nV průběhu zapracování obdrží podle údajů německé AWD obchodní zástupci – pokud se k tomu dobrovolně rozhodnou – tzv. „měsíční úhrady“ ve výši zhruba 1500 euro, které znamenají de jure zálohu na provize. Pokud poradce tento obnos nenahospodaří, musí ho vracet. Aby se zabránilo příliš vysokým zpětným pohledávkám ze strany AWD, zavedl podnik interní směrnici, podle které má být záloha na provize vyplacena lineárně podle plánování obratu. Pokud pracovníci nedodrží minimální kritéria, jsou odměňováni čistě na základě úspěšnosti. Úhrada se přitom mění podle úrovně kvality a zkušenosti pracovníka.\n\nObchodní praktiky AWD vyvinuté strukturou přímého prodeje byly a zůstávají sporné a jako takové jsou dodnes kritizovány německou organizací na ochranu spotřebitelů.\n\nBývalí spolupracovníci AWD líčili od prosince 2002 do května 2003 na Internetu pod různými doménami své osobní bolestné zkušenosti s tímto koncernem. AWD se nato pokusila právní cestou uzavřít domény \"awd-aussteiger.de\" a \"aussteigerforum.de\". Obě stránky již mezitím neexistují. V současnosti vyvíjí aktivitu \"Verein der ehemaligen AWD-Mitarbeiter\" (svaz bývalých spolupracovníků AWD).\n\nV minulých letech padlo několik soudních rozsudků s vysokými požadavky na náhradu škody vůči poradcům AWD a samotné organizaci. Jako reakce na to zavedl koncern školení samostatných pojišťovacích a investičních poradců s odbornými obsahy i audio a video tréninkem, které lze v Německu ukončit zkouškou IHK na odborného poradce pro finanční služby a v Rakousku zkouškou u WKO na státního majetkového poradce. Na základě směrnice EU by mělo být uznávané školení v tomto směru povinností uzavřené zkouškou IHK. AWD však dosáhla toho, aby takovou kvalifikaci potřeboval pouze každý desátý v podniku (zvláštní ustanovení AWD).\n\nPodle shodných zpráv velkého počtu dřívějších spolupracovníků je majetková situace většiny poradců AWD velmi špatná. Důvodem je skutečnost, že si koncern účtuje poplatky a vedlejší náklady za využívání infrastruktury AWD. Tyto poplatky je třeba uhradit i tehdy, když není poradce úspěšný. Mimoto se často referuje o nevýhodných výpočtech provizí k tíži samostatných obchodních zástupců. Na jednotlivých pracovištích je následkem toho často enormně vysoká fluktuace a pracovníci, kteří se dostali do ekonomické závislosti, jsou z části předluženi a nacházejí se pod ohromným prodejním tlakem.\n\nOd března 2009 se u rakouského Verein für Konsumenteninformation (VKI) (svaz pro spotřebitelské informace) přihlásilo celkem 6500 poškozených AWD k plánované hromadné žalobě kvůli zprostředkování akcií společností Immofinanz a Immoeast, které prudce klesly v kurzu.\nDůvodem žaloby je výtka, že poradci AWD vychvalovali od konce 90. let akcie Immofinanz jako absolutně bezpečnou investici. V mnoha případech byly tyto akcie zřejmě uváděny jako „nemovitostní fond“ a doporučovány tak i konzervativním investorům jako výhodné zhodnocení finančních prostředků pro zajištění na stáří, přičemž termínu „akcie“ se poradci vědomě vyhýbali. Kromě toho se hovořilo o „kapitálových zárukách“ a možnost totální ztráty nebyla zmiňována. Podle VKI svědčí četnost stížností o systematických nedostatcích v organizaci poradenství AWD. Investice do akcií Immofinanz zprostředkovávala již od svého založení i česká pobočka AWD, přičemž počet poškozených se odhaduje na několik set, konkrétní číslo však AWD neuvádí. Společnost odmítá v této souvislosti jakékoli pochybení, klienti byli údajně plně informováni o rizikovosti investice a podle tvrzení generálního ředitele Martina Valacha tuto rizikovost podcenili. Z četných internetových diskuzí i zkušeností pracovníků jiných poradenských firem, na které se poškození obrátili, nicméně vyplývá, že poradenství české AWD probíhalo pravděpodobně podle stejného scénáře jako v rakouské pobočce a klienti nevěděli, že investují do akcií přes vídeňskou burzu. Pochybením společnosti AWD Česká republika při poskytování finančního poradenství se zabývala i Česká národní banka, která jí v roce 2011 udělila pokutu ve výši 750 000,- Kč.\n\nV Německu se nespokojenost s poradenstvím AWD týká především vysoce rizikových investic do uzavřených nemovitostních fondů. V březnu 2011 sdělila nadace Warentest, že se počet nespokojených klientů AWD nepohybuje v rozsahu promile, jak tvrdí Carsten Maschmeyer, dlouholetý předseda představenstva holdingu. Nadace Warentest má k dispozici seznam AWD, podle kterého utrpělo s uzavřenými nemovitostními fondy Capital Konsult ze Stuttgartu ztrátu „přes 34 000 klientů AWD“.\nStyky s AWD, především s jejím bývalým šéfem Carstenem Maschmeyerem, se staly osudnými i německému prezidentu Christianu Wulffovi, který byl dne 17.2.2012 nucen rezignovat na svoji funkci z důvodu ztráty důvěry voličů. Již delší dobu čelil podezření, že zneužíval svého postavení šéfa zemské vlády v Dolním Sasku v letech 2003 až 2010 ve prospěch Carstena Maschmeyera a snažil se působit na média, aby neinformovala o některých kauzách .\n\n"}
{"id": "603223", "url": "https://cs.wikipedia.org/wiki?curid=603223", "title": "Autosalon (pořad)", "text": "Autosalon (pořad)\n\nAutosalon je motoristický magazín TV Prima, který prezentuje novinky ze světa automobilů všeho druhu. V pořadu se snaží neukazovat auta tak, jak je představují jejich výrobci, ale také formou testů s ostatními vozidly.\n\n\n"}
{"id": "603226", "url": "https://cs.wikipedia.org/wiki?curid=603226", "title": "Svazek obcí Březnicko", "text": "Svazek obcí Březnicko\n\nSvazek obcí Březnicko je dobrovolný svazek obcí podle zákona v okresu Příbram, jeho sídlem je Březnice a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 11 obcí a byl založen v roce 2003.\n\n\n"}
{"id": "603228", "url": "https://cs.wikipedia.org/wiki?curid=603228", "title": "Svazek obcí Cecemínsko", "text": "Svazek obcí Cecemínsko\n\nSvazek obcí Cecemínsko je dobrovolný svazek obcí podle zákona v okresu Mělník a okresu Praha-východ, jeho sídlem je Dřísy a jeho cílem je rozvoj mikroregionu. Sdružuje celkem 8 obcí.\n\n\n"}
{"id": "603230", "url": "https://cs.wikipedia.org/wiki?curid=603230", "title": "Svazek obcí Cidlina", "text": "Svazek obcí Cidlina\n\nSvazek obcí Cidlina může být:\n"}
{"id": "603231", "url": "https://cs.wikipedia.org/wiki?curid=603231", "title": "Jan Dočekal", "text": "Jan Dočekal\n\nJan Dočekal (* 12. července 1943, Třebíč) je český výtvarník, historik umění a kulturní publicista. Tvořil surrealistické koláže, ve druhé polovině 90. let 20. století experimentoval s vrstvenou koláží a s koláží na deskách knih. Od roku 2004 tvoří kresby a malby na pomezí expresionismu a abstrakce. Je členem skupiny Stir Up.\n\nMezi lety 1964 a 1966 studoval střední školu pro pracující, v letech 1966–1969 studoval střední průmyslovou školu strojnickou a v letech 1977 až 1982 studoval dějiny umění a estetiku. V době studia na průmyslové škole bral soukromé lekce z dějin umění a výtvarné teorie u malíře Vladimíra Lavického.\n\nOd roku 1960 pracoval jako dělník ve strojírenství, od roku 1966 pak pracoval jako technolog strojírenské výroby, posléze v roce 1991 přešel na pozici vedoucího oddělení propagace ve strojírenském podniku, tam pracoval do roku 1995. Po roce 1995 do roku 1997 pracoval jako obchodní ředitel v polygrafické firmě a po roce 1997 se věnoval svobodnému povolání. Mezi lety 1999 a 2004 pak také učil výtvarnou výchovu v základní škole.\n\nV roce 1992 navrhl plastiku ze svařované oceli s názvem Strojírenství, ta byla v témže roce realizována a stojí v areálu Střední průmyslové školy v Třebíče.\n\nPřipravil přes sto výstav výtvarné tvorby a fotografií českých a moravských autorů. Nejvýznamnější byly – výstava grafiky „Třiadvacet žáků Karla Svolinského“ (1989 – Znojmo – Jihomoravské muzeum, Dačice – Městské muzeum a galerie, Velké Meziříčí – Jednotný klub pracujících, Třebíč – galerie Malovaný dům), Vladimír Lavický – výběr z tvorby (1998 – Třebíč – Galerie Malovaný dům), Šest výtvarníků z Vysočiny (1998 – Dačice – Městské muzeum a galerie), Růžena Magniová – obrazy, Rostislav Magni – sochy (1998 – Dačice – Městské muzeum a galerie), Dvanáct výtvarníků z Vysočiny (2001 – Třebíč – Galerie Malovaný dům. V roce 2000 byl hlavním komisařem sochařského sympozia 1. národní bienále Mladá tvorba Žďár nad Sázavou. Od 4. dubna do 27. května 2018 proběhla výstava k pětasedmdesátinám Jana Dočekala, konala se v Galerii Ladislav Nováka. Byly vystaveny primárně díla z let 2016 a 2017.\n\nAutor úvodních textů v katalozích výtvarných výstav, novinových a časopiseckých recenzí a článků o výtvarném umění (Výtvarná práce, Výtvarná kultura, Ateliér, Moravské noviny Rovnost, Brněnský a Jihomoravský den, Literární noviny, Rovnost-Vysočina, Mladá fronta DNES, Harmonie, Hudební rozhledy, Vysočina, Jihlavské listy, internetové Kulturní noviny ad.).\n\nAutor publikací „O grafice a grafických technikách“ (Okresní kulturní středisko Třebíč, 1985), „Jaroslav Vyskočil“ (profil malíře, V.E.G., Třebíč, 1996), „O grafice“ (Městské muzeum a galerie Dačice, 2001) a „Grafika Maxe Švabinského“ (Městské muzeum a galerie Dačice, 2001). Spoluautor Slovníku českých a slovenských výtvarných umělců (Výtvarné centrem Chagall, Ostrava, 1998 – 2010). Autor profilových publikací Klub výtvarných umělců Horácka (1999) a Klub výtvarných umělců Horácka v roce 2000, knížky glos Všední věci / Za prahem umění, sborníku Recenze –Texty – Rozhovory (Amaprint-Kerndl Třebíč, 2005), podíl na textu monografie Zdeněk Macháček (Akademické nakladatelství Cerm a nakladatelství a vydavatelství Nauma, Brno, 2005). Je internetovým blogerem s uměleckou tématikou článků.\n\n\n"}
{"id": "603232", "url": "https://cs.wikipedia.org/wiki?curid=603232", "title": "Svazek obcí Cidlina (okres Nymburk)", "text": "Svazek obcí Cidlina (okres Nymburk)\n\nSvazek obcí Cidlina je dobrovolný svazek obcí podle zákona v okresu Nymburk, jeho sídlem je Libice nad Cidlinou a jeho cílem je celkový rozvoj mikroregionu, životního prostředí a cestovního ruchu. Sdružuje celkem 7 obcí a byl založen v roce 1995.\n\n"}
{"id": "603235", "url": "https://cs.wikipedia.org/wiki?curid=603235", "title": "Erna Siikavirta", "text": "Erna Siikavirta\n\nErna Siikavirta (* 8. října 1977, Espoo, Finsko) byla první klávesistkou a také první ženou ve finské hard rockové/heavy metalové skupině Lordi. Ve skupině vystupovala v letech 1997-2005 pod přezdívkou Enary.\n\nEnary oficiálně vstoupila do kapely v roce 1997, ale už v roce 1996, kdy byla kapela založena, v ní měla svou funkci, a to jako zadní vokalistka. Tato funkce se ale jen těžko dá počítat mezi stále místo, protože Enary zpívala a zpívá v mnoha skupinách, i když jen menší zadní vokály. Toto zaměstnání si udržela i po dobu hraní a zpívaní v Lordi a dokonce přišla i do další kapely, kterou byla kapela Deathlike Silence. V této kapele Enary vystupuje i v současné době.\n\nHraním na klavír a keyboard se Enary zabývá od svých 7 let. Je v tomto oboru vyškolená poté, co v roce 2003 úspěšně složila zkoušky. Enary má stejné záliby jako každý ze členů Lordi, a to Kiss a horory. Její další velký koníček, kterým se od ostatních liší, jsou Vikingové. Právě tento koníček se velmi odrazil na její masce, která má připomínat zhrzenou vikinskou válečnici. Pojmenování této masky si zvolila Enary. Říkala jí „paní bolesti“.\n\nEnary odešla ze skupiny v roce 2005, kdy kapela odehrávala turné k albu \"The Monsterican Dream\". Konec turné nakonec musela dohrát Awa, která se ukázala jako náhrada více než dobrá. Enary z kapely odešla z důvodů neshod s ostatními členy, které se projevovaly už při nahrávání alba \"The Monsterican Dream\". \n\nPodle neoficiálních zdrojů se v roce 2007 Enary narodil syn. Otcem má být jeden ze členů její kapely Deathlike Silence. \n"}
{"id": "603237", "url": "https://cs.wikipedia.org/wiki?curid=603237", "title": "Svazek obcí Dobříšska a Novoknínska", "text": "Svazek obcí Dobříšska a Novoknínska\n\nSvazek obcí Dobříšska a Novoknínska je dobrovolný svazek obcí podle zákona v okresu Příbram, jeho sídlem je Dobříš a jeho cíle jsou v rozsahu uvedeném v § 50 zákona č. 128/2000 Sb. Sdružuje celkem 24 obcí a byl založen v roce 1994.\n\n\n\nHlavním činností svazku je zaměřena zejména na výkon činností směřujících k systematickému a efektivnímu rozvoji zájmového území, ochranu a prosazování společných zájmů členských obcí a jejich spolupráci při rozvíjení činností týkajících se: oblasti školství, oblasti sociální péče, oblasti rozvoje kultury, ochrany veřejného pořádku, ochrany životního prostředí, rozvoje cestovního ruchu, rozvoje služeb v území, zajištění dopravní obslužnosti, zabezpečení čistoty obce, správy veřejné zeleně, zásobování vodou, odvádění a čištění odpadních vod, společných nákupů energií, společné řešení dalších aktivit regionálního rozvoje.\n\n"}
{"id": "603240", "url": "https://cs.wikipedia.org/wiki?curid=603240", "title": "Svazek obcí Dolní Povltaví", "text": "Svazek obcí Dolní Povltaví\n\nSvazek obcí Dolní Povltaví je dobrovolný svazek obcí podle zákona v okresu Mělník, okresu Praha-východ a okresu Praha-západ, jeho sídlem jsou Vojkovice a jeho cílem je rozvoj mikroregionu, ÚP a životního prostředí. Sdružuje celkem 23 obcí.\n\n\n"}
{"id": "603244", "url": "https://cs.wikipedia.org/wiki?curid=603244", "title": "Dálnice 66 (Izrael)", "text": "Dálnice 66 (Izrael)\n\nDálnice 66, přesněji spíš Silnice 66 (hebrejsky: 66 כביש, \"Kviš 66\") je krátké silniční spojení nikoliv dálničního typu (bez vícečetných jízdních pruhů a s úrovňovými křižovatkami) o délce 17 kilometrů v severním Izraeli.\n\nZačíná kontrolním stanovištěm izraelské armády na hranici Západního břehu Jordánu nedaleko vesnice Giv'at Oz. Původně sice vycházela z města Dženín, ale tento úsek je od 90. let 20. století pod plnou kontrolou Palestinské autonomie a není využíván pro izraelskou silniční dopravu.\n\nSilnice odtud vede severozápadním směrem podél okraje Jizre'elského údolí, na úpatí vysočiny Ramat Menaše. V prostoru křižovatky Megido u starověkého Megida se kříží s dálnicí číslo 65 a vede dál severozápadním směrem. Končí u města Jokne'am, kde se kříží s dálnicí číslo 70, která pak pokračuje směrem k Haifě.\n\n"}
{"id": "603246", "url": "https://cs.wikipedia.org/wiki?curid=603246", "title": "Svazek obcí kanalizace a vodovody Křivoklátské", "text": "Svazek obcí kanalizace a vodovody Křivoklátské\n\nSvazek obcí kanalizace a vodovody Křivoklátské je dobrovolný svazek obcí dle zákona v okresu Rakovník, jeho sídlem je Rakovník a jeho cílem je celkový rozvoj regionu a výstavba kanalizace. Sdružuje celkem 14 obcí a byl založen v roce 2006.\n\n\n"}
{"id": "603248", "url": "https://cs.wikipedia.org/wiki?curid=603248", "title": "Open Source Security Testing Methodology Manual", "text": "Open Source Security Testing Methodology Manual\n\nOpen Source Security Testing Methodology Manual (OSSTMM) je doporučující metodika – manuál o bezpečnostních zkouškách a analýzách vytvořená Petem Herzogem. OSSTMM zastřešuje ISECOM (Institute for Security and Open Methodologies), neziskový institut pro bezpečnost a s bezpečností související volně šiřitelné metodiky.\n\nSamotná metodika OSSTMM, pokrývající „co, kdy, kde“, je k použití zdarma a distribuovaná v rámci OML (Open Methodology License).\n\nNejnovější verze, OSSTMM 3, uvádí, že se jedná o „sbírku ověřených fakt, jež jsou přínosné a progresivní ke zlepšení provozní bezpečnosti“.\n\nPři vzpomínkách Pete Herzog uvádí, že ho cestou vlakem napadla myšlenka, jakým způsobem lze provádět testování bezpečnosti v souladu s vědeckou metodou. Po vystoupení z vlaku řekl své manželce: „Myslím, že jsem přišel na něco velkého.“ První verze OSSTMM byla zveřejněna v lednu 2001 a byla dlouhá 12 stran. Nejnovější verze OSSTMM 3 je více než sto dvacetistranná.\n\nTvůrce OSSTMM Pete Herzog společně se známým fotografem a počítačovým odborníkem Martem Barcelónem ve spolupráci s ISECOM manuál začali podporovat a udržovat v nekomerčním duchu, čímž OSSTMM dosáhlo poměrně značné popularity. Původní první OSSTMM byla vydána pod doménou ideahamster.org (dárek od bratra Petra).\n\nPrvní kapitola OSSTMM 3 se nazývá „Vše, co potřebujete vědět“. Jedná se o úvod do nových osvědčených postupů vytváření bezpečnostních zkoušek podle vědeckých metod. Tato kapitola je psána méně formálně, než jsou psány akademické dokumenty – tak, aby byla přístupná širšímu publiku.\n\nDruhá kapitola se jmenuje „Co je třeba udělat“. Týká se to sedmi kroků bezpečnostních zkoušek.\n\n\n\nISECOM svůj nezávislý výzkum platí prostřednictvím profesionálních certifikací, které se zaměřují na aplikování dovedností v odborném testování bezpečnosti, analýze, metodických postupech a profesních standardech. Jednotlivci mohou získat certifikací v následujících OSSTMM rolích:\n\nJedná se o oficiální certifikace ISECOM, které poukazují na znalosti a dovednosti, které jsou potřebné k výkonu daných rolí v souladu s OSSTMM. \n\n"}
{"id": "603249", "url": "https://cs.wikipedia.org/wiki?curid=603249", "title": "Rudolf Dührkoop", "text": "Rudolf Dührkoop\n\nRudolf Dührkoop (1848 Hamburk – 1918 tamtéž) byl německý portrétní fotograf působící v Hamburku.\n\nPracoval pro železnice a živil se jako obchodník do doby, než jako samouk v Hamburku založil roku 1883 \"Institut výtvarné fotografie\" (\"Kunstphotographisches Institut\"). Dührkoop začal jako absolutní amatérský fotograf a absolvoval několik přednášek Alfreda Lichtwarka. Se svou společností slavil velmi rychle ekonomický i umělecký úspěch. Stal se známý především svými portréty významných osobností.\n\nSvé portrétní fotografie obvykle pořizoval v domácnostech nebo na pracovištích těch, které snímal. Okolo roku 1900 byl Dührkoop na výši své kariéry a slávy. V roce 1904 se mohl zúčastnit světového veletrhu v St. Louis (Louisiana Purchase Exposition), kde se jeho portréty staly mezinárodně uznávanými. V následujících letech zveřejnil několik velmi úspěšných složek a v roce 1909 otevřel další pobočky v Berlíně. Po jeho smrti obchod převzala jeho dcera Julie Wilhelmine zvaná Minya Diez-Dührkoop (1873 – 1929), kterou naučil fotografovat její otec a podílnicí se stala roku 1907 a měla čest pokračovat v této funkci až do své smrti. Diez-Dührkoop byla známá secesní fotografka, která se v Hamburku scházela s výtvarníky, mimo jiné také s Richardem Dehmelem.\n\nNěmecké ateliéry Rudolfa Dührkoopa, Huga Erfurtha, Erwina Rauppa nebo Nicoly Perscheida měly ve své době a v kontextu česko-německého prostředí významný podíl na uměleckou fotografii.\n\n\nSbírka fotografií rodiny Rudolfa Dührkoopa je uložena v Muzeu umění a řemesel v Hamburku.\n\n"}
{"id": "603250", "url": "https://cs.wikipedia.org/wiki?curid=603250", "title": "Svazek obcí Kostomlatska", "text": "Svazek obcí Kostomlatska\n\nSvazek obcí Kostomlatska je dobrovolný svazek obcí podle zákona v okresu Nymburk, jeho sídlem jsou Kostomlaty nad Labem a jeho cílem je rozvoj mikroregionu. Sdružuje celkem 2 obce a byl založen v roce 2003.\n\n\n"}
{"id": "603252", "url": "https://cs.wikipedia.org/wiki?curid=603252", "title": "Třída Iroquois", "text": "Třída Iroquois\n\nTřída Iroquois byla třída torpédoborců kanadského královského námořnictva. Skládala se ze čtyř jednotek, pojmenovaných \"Iroquois\", \"Huron\", \"Athabaskan\" a \"Algonquin\". Torpédoborce této třídy byly původně určeny zejména k protiponorkovému boji, pozdější modernizace ale zlepšila i jejich schopnost ničení vzdušných cílů. \"Huron\" byl vyřazen roku 2005, další dvě jednotky jej následovaly roku 2015. Jako poslední byl roku 2017 vyřazen torpédoborec \"Athabaskan\".\n\nNástupce torpédoborců třídy \"Iroquois\" a fregat třídy \"Halifax\" má vzejít z programu Canadian Surface Combatant (CSC).\n\nČtveřice torpédoborců této třídy byla postavena v letech 1969–1973, přičemž do operační služby byly zařazovány v letech 1972–1973.\n\nJednotky třídy \"Iroquois\":\n\nPůvodní výzbroj tvořil jeden 127mm kanón OTO Melara v dělové věži na přídi, jedno osminásobné vypouštěcí zařízení protiletadlových řízch střel krátkého dosahu Sea Sparrow, dva tříhlavňové 324mm protiponorkové torpédomety a jeden salvový vrhač hlubinných pum Mk 10 Limbo.\n\nNa přelomu 80. a 90. let byly všechny čtyři torpédoborce modernizovány. Jak systém Limbo, tak střely Sea Sparrow byly odstraněny a nahrazeny jedním systémem blízké obrany Phalanx CIWS a vertikálním odpalovacím zařízením Mk 41 pro protiletadlové řízené střely Standard SM-2MR Block IIIA. Těch se do sila vejde celkem 32 kusů. Rovněž původní 127mm kanón dále nahradil nový ráže 76,2 mm. Na palubě se nachází přistávací plocha a hangár pro dva protiponorkové vrtulníky Sea King.\n\nPohonný systém je koncepce COGOG. Tvoří ho čtyři plynové turbíny, dvě typu Pratt & Whitney FT4A-2 pro bojové situace a dvě typu Pratt & Whitney FT-12 pro ekonomickou plavbu (během modernizace byly vyměněny za typ Allison 570-KF). Nejvyšší rychlost lodí je 30 uzlů.\n\n"}
{"id": "603257", "url": "https://cs.wikipedia.org/wiki?curid=603257", "title": "Rýtovité", "text": "Rýtovité\n\nRýtovité (\"Resedaceae\") je čeleď mesofytních a xerofytních, bylinných nebo keřovitých rostlin z řád brukvotvarých.\n\nZa místa vzniku jednotlivých rodů této poměrně nerozsáhlé čeledě jsou považovány oblasti okolo Středozemního moře a ve Střední Asii. Odkud byly rostliny zavlečeny téměř do celého mírném klimatického pásma Evropy, západní i východní Asie včetně Arabského poloostrova a indického subkontinentu, severní, jižní a východní Afriky, Severní Ameriky, Austrálie a na Nový Zéland. Mnohdy úspěšně roste i v oblastech se sušším subtropickým podnebím. Nejvíce druhů se vyskytuje ve Středozemí. Nejbohatší a nejrozšířenější rod rýt (\"Reseda\") se v pěti druzích vyskytuje i v České republice.\n\nTyto rostliny vyhledávají teplá prosluněná stanoviště s propustnou neulehlou půdou, mnohdy i narušenou lidskou činností. Mohou to být jak ruderální stanoviště (např. rýt), tak i třeba zasolené půdy na okrajích kamenitých pouští nebo mořských pobřeží (např. \"Oligomeris\").\n\nRostliny z čeledě rýtovitých mohou být jednoleté, dvouleté nebo vytrvalé. Jsou to převážně byliny, vzácněji i polokeře nebo dokonce keře. Na lodyhách vyrůstají listy střídavé, jsou jednoduché nebo dělené, celokrajné až hluboce peřenoklané, s obvykle malými žláznatými palisty. Rýtovité rostliny většinou mají ještě přízemní listové růžice s nedělených řapíkatých listů, z který raší lodyhy s listy a květy.\n\nSouměrné drobné květy vyrůstající v paždí listů jsou uspořádány do klasovitých nebo hroznovitých květenství. Jsou oboupohlavné, některé ale mívají nevyvinuté pestíky. V květech je 4 až 8 ( nejčastěji 6) volných kališních i korunních lístků nestejně velikých, každé jsou seřazeny v jednom přeslenu. Největší korunní jsou na koncích třásnité, tvoří pakorunku. Květy obsahují četné, výhradně plodné, nestejně dlouhé podplodní tyčinky, někdy až 50 kusů.\n\nApokarpní nebo cenokarpní gyneceum je tvořeno obvykle 3 až 6 plodolisty. Blizen bývá nejčastěji 6. kolpátní nebo kolporátní pylová zrna mají 3 apertury. Placentace je spodová nebo nástěnná. Plodem je pukavá tobolka vztyčená neb svěšená s otvorem na konci nebo bobule. Semena jsou většinou bez endospermu. Rostliny z čeledě rýtovitých obsahují v pletivech glykosidy, jejichž štěpením vzniká hořčičná silice.\n\nEkonomický význam rostlin čeledě rýtovitých je v současnosti již nulový. Snad jen několik málo druhů se místně pěstuje pro potěchu smyslů (rýt vonný), pro domácí léčitele (rýt bílý) nebo pro barvíře (rýt barvířský). Naopak velmi obtížným plevelem se v Austrálii stal rýt žlutý, kde postrádá své přirozené biologické nepřátele.\n\nČeleď rýtovité, tvořená asi 75 druhy, prošla při svém zařazování dlouhou cestou, byla postupně v řádech \"Violales\", \"Papaverales\" i \"Capparales\", než podle kladistického taxonomického systému APG III, založeném na evoluční příbuznosti, byla včleněna do řádu brukvotvarých.\n\nTaké v počtu rodů dochází postupně ke změnám. Doposud se čeleď tradičně dělila do 6 rodů:\nPo fylogenetických zkoumáních se ale postupně vědci kloní k názoru, že rody \" Ochradenus\", \" Oligomeris\" a \" Randonia\" jsou totožné s rodem rýt.\n\n"}
{"id": "603263", "url": "https://cs.wikipedia.org/wiki?curid=603263", "title": "Show Jana Krause", "text": "Show Jana Krause\n\nShow Jana Krause je talk show, která volně navazuje na Krausův pořad \"Uvolněte se, prosím\", jejž vysílala ČT1. Moderátorem pořadu je Jan Kraus. Pořad se vysílá od 3. září 2010 na Primě a patří ke značně sledovaným pořadům. \n\nNa pódium přichází Jan Kraus za doprovodu kapely svého syna Davida Krause. V úvodní části glosuje aktuální události, příp. se poptá, zda je přítomen pan Odvárka, divák, který nechybí na žádném natáčení. Pan Odvárka slovy Jana Krause „zásadně nejezdí na zahraniční natáčení“, a proto chyběl v dílech natáčených v zahraničí; v New Yorku ho zastoupil režisér Miloš Forman.\nPostupně přicházejí na jeviště tři hosté, výjimečně dvojice a dva hosté. První host bývá zpravidla nejvýznamnější, třetí je většinou zajímavý ve smyslu kuriozity. Na konci pořadu se Jan Kraus loučí slovy „Dámy a pánové, já vám děkuji za pozornost, to je pro dnešek všechno a těším se s vámi za týden na shledanou buď tady v divadle Archa nebo u televizních obrazovek nebo na YouTube a pokud se budete dívat, bude to hodně prima.“ Následuje závěrečná znělka, titulky, přičemž Jan Kraus předává hostům loutky – marionety, kopie sebe sama – a magazín KRAUS.\n\nČeský herec, moderátor a bavič Jan Kraus, typický svým břitkým humorem a pohotovostí, se neskrývá se svými společenskými názory a vyjadřuje se k dění v ČR. Na televizi Prima přešel kvůli neshodám s vedením České televize (talk show \"Uvolněte se, prosím\"). Jelikož práva na pořad vlastnila Česká televize, přivedl na TV Prima novou talk show. Jeho účast v TV Prima doplnilo ještě křeslo v porotě talentové show \"Česko Slovensko má talent\".\n\nJan Kraus do pořadu zve zpravidla tři hosty. V show se již objevily desítky známých i méně známých, ale vždy něčím zajímavých lidí. V pořadu účinkují politici, herci, zpěváci, malíři, spisovatelé, režiséři, sportovci, lékaři, vědci, podnikatelé a lidé mnoha dalších profesí, zájmů, schopností či dovedností. Zcela první trojku hostů tvořili český politik Vít Bárta, zpěvačka skupiny Toxique Klára Vytisková a fakír Petr Fiedor. Na podzim 2016 byli hosty např. Andrew Schapiro, Jiří Brady a Daniel Herman.\n\n\n\nK červnu 2013 měl pořad na svém kontě 126 dílů. Od 22. srpna 2013 začala na TV Prima druhá řada. Některé díly se natáčely mimo Česko, např. v New Yorku, Bratislavě či v Miláně.\n\n\n"}
{"id": "603264", "url": "https://cs.wikipedia.org/wiki?curid=603264", "title": "Seznam chráněných území v okrese Praha-západ", "text": "Seznam chráněných území v okrese Praha-západ\n\nToto je seznam chráněných území v okrese Praha-západ aktuální k roku 2017, ve kterém jsou uvedena chráněná území v oblasti okresu Praha-západ.\n"}
{"id": "603267", "url": "https://cs.wikipedia.org/wiki?curid=603267", "title": "Svazek obcí mikroregionu Kněževes", "text": "Svazek obcí mikroregionu Kněževes\n\nSvazek obcí mikroregionu Kněževes je dobrovolný svazek obcí podle zákona v okresu Rakovník, jeho sídlem je Kněževes a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 10 obcí a byl založen v roce 1999.\n\n\n"}
{"id": "603269", "url": "https://cs.wikipedia.org/wiki?curid=603269", "title": "Barenaked Ladies", "text": "Barenaked Ladies\n\nBarenaked Ladies (často zkracováno BNL, popř. BnL) je kanadská rocková skupina. Barenaked Ladies vznikla v roce 1988 v Scarborough, Ontario, později městská část odloučená od Toronta. Nejznámější jsou jejich singly \"One Week\", \"The Old Apartment\", \"Pinch Me\", \"If I Had $1000000\" a \"Brian Wilson\". Několikrát získali Juno Awards a byli nominováni na Grammy Awards. Jsou proslulí pro jejich veselý, komediální styl. Původní keyboardista Andy Creeggan opustil skupinu v roce 1995 a zakládající člen skupiny Steven Page odešel v roce 2009. Nahráli též hlavní znělku sitcomu Teorie velkého třesku (\"The Big Bang Theory\") jménem Big Bang Theory.\n\n"}
{"id": "603270", "url": "https://cs.wikipedia.org/wiki?curid=603270", "title": "Československá hokejová reprezentace do 20 let", "text": "Československá hokejová reprezentace do 20 let\n\nČeskoslovenská hokejová reprezentace do 20 let byla výběrem nejlepších československých hráčů ledního hokeje v této věkové kategorii. Byla od počátku účastníkem juniorského mistrovství světa až do rozpadu státu. Šampionát 1993 dohrával výběr pod hlavičkou již neexistujícího státu. Od roku 1994 jej nahradila samostatná česká reprezentace do 20 let. Slovenská \"dvacítka\" byla zařazena do nižší divize, ovšem od roku 1996 se rovněž účastní elitní skupiny.\n\nČeskoslovensko vybojovalo na oficiálních turnajích MS pět stříbrných a šest bronzových medailí. \n\nneoficiální ročníky\nOficiální turnaje\n\n\n"}
{"id": "603271", "url": "https://cs.wikipedia.org/wiki?curid=603271", "title": "Svazek obcí mikroregionu Kolínské Zálabí", "text": "Svazek obcí mikroregionu Kolínské Zálabí\n\nSvazek obcí mikroregionu Kolínské Zálabí je dobrovolný svazek obcí podle zákona v okresu Kolín, jeho sídlem je Býchory a jeho cíle jsou v rozsahu uvedeném v § 50 zákona č. 128/2000 Sb. o obcích. Sdružuje celkem 12 obcí.\n\n\n"}
{"id": "603274", "url": "https://cs.wikipedia.org/wiki?curid=603274", "title": "Svazek obcí mikroregionu Kouřimsko", "text": "Svazek obcí mikroregionu Kouřimsko\n\nSvazek obcí mikroregionu Kouřimsko je dobrovolný svazek obcí podle zákona v okresu Kolín, jeho sídlem je Kouřim a jeho cílem je celkový rozvoj mikroregionu, životní prostředí, cestovní ruch. Sdružuje celkem 16 obcí a byl založen v roce 1999.\n\n\n"}
{"id": "603276", "url": "https://cs.wikipedia.org/wiki?curid=603276", "title": "The Pretty Reckless", "text": "The Pretty Reckless\n\nThe Pretty Reckless je americká rocková skupina, pocházející z New Yorku. Byla založena v roce 2009. Frontmanka skupiny je mladá herečka Taylor Momsen, která hraje na kytaru, zpívá a skládá texty. Dále ve skupině hrají Mark Damon na baskytaru, Jamie Perkins je bubeník a Ben Phillips je kytarista.\nJejich debutové album, Light Me Up, bylo vydáno 30. srpna roku 2010 v UK. Svůj první song vydali 13. května 2010.\n\nDebutní CD (k částečnému poslechu zde), vydáno v srpnu 2010 vydavatelstvím Interscope Records.\nVelký úspěch slavily především singly Make Me Wanna Die, Miss Nothing a Just Tonight.\n\n\nDélka: 34:06\n\nŽánr: Alternative rock,post-grunge\nSingl \"Only You\" byl použit ve filmu (2012) a pro singly \"Going To Hell\", \"Heaven Knows\" a \"Fucked Up World\" byly natočeny oficiální videoklipy.\n\n\nDebutové EP, vydáno v červnu 2010, vydavatelstvím Interscope Records.\n\nVšechny písně byly napsány Taylor Momsen, Katem Khandwalem a Benem Phillipsem.\n\nDruhé EP (k částečnému poslechu zde), vydáno v květnu 2012, opět vydavatelstvím Interscope Records.\n\nObsahuje 3 nové písně a dvě písně z jejich předchozích alb, hrajících živě.\n\n\n\n\n\n\nV létě 2010, po vydání svého prvního CD, se skupina vydala na své první turné za účelem propagace tohoto alba.\nTurné začalo v Londýně a v únoru 2011 pokračovalo do Ameriky a v létě 2011 se skupina přesunula do Evropy, kde se zúčastnila několika velkých festivalů. Během srpna odehrála skupina několik koncertů i v Tokiu a Osace.\nV červenci odehrála skupina v rámci turné několik koncertů spolu s Evanescence a Guns N' Roses.\n\nDruhé turné, na které se kapela vydala v roce 2012 po Severní a Jižní Americe, na podporu prvního CD a EP Hit Me Like A Man. Součástí tohoto turné byl koncert s Marylinem Mansonem.. Kromě svých písní hráli na tomto turné také cover od White Stripes a System of a Down.\n"}
{"id": "603277", "url": "https://cs.wikipedia.org/wiki?curid=603277", "title": "Svazek obcí mikroregionu Pod Chlumem", "text": "Svazek obcí mikroregionu Pod Chlumem\n\nSvazek obcí mikroregionu Pod Chlumem je dobrovolný svazek obcí podle zákona v okresu Kolín, jeho sídlem je Radovesnice I a jeho cílem je celkový rozvoj mikroregionu, ÚP a cestovního ruchu. Sdružuje celkem 9 obcí a byl založen v roce 2001.\n\n\n"}
{"id": "603279", "url": "https://cs.wikipedia.org/wiki?curid=603279", "title": "Svazek obcí mikroregionu Zásmucko", "text": "Svazek obcí mikroregionu Zásmucko\n\nSvazek obcí mikroregionu Zásmucko je dobrovolný svazek obcí podle zákona v okresu Kolín, jeho sídlem jsou Ždánice a jeho cílem je celkový rozvoj mikroregionu. Sdružuje celkem 4 obce a byl založen v roce 2003.\n\n\n"}
{"id": "603280", "url": "https://cs.wikipedia.org/wiki?curid=603280", "title": "Peetri", "text": "Peetri\n\nPeetri (také \"Peetriküla\" v mluveném jazyce) je vesnice (\"küla\") v obci Rae, kraj Harjumaa, Estonsko. Je ohraničeno městem Tallinn. Peetri je největší sídlo Estonska se statusem vesnice.\n\nPodle oficiálního sčítání lidu k 1. lednu 2012 mělo Peetri 3 012 obyvatel, odhady však uvádějí rozmezí 3 700–4 000 obyvatel .\n\nV Peetri se nachází více než 500 rodinných domů, několik desítek obytných bloků, dětská školka a základní škola s tělocvičnou, bazénem a stadionem. Na podzim roku 2009 byla dokončena stavba veřejné knihovny.\n\nDálnice E263 Tallinn-Tartu-Võru-Luhamaa, rozděluje Peetri na větší západní část a menší východní část (Mõigu).\nRozloha vesnice činí 4.60 km², hustota obyvatelstva je 800 osob/km².\n\nPrvní písemná zmínka o obci pochází z roku 1631 (tehdy pod jménem \"Petriküll\") v souvislosti s prodejem panství Mõigu. Nejstarší dochovanou stavbou je budova bývalého větrného mlýna (1868), ve které se nyní nachází restaurace \"Vana Veski\" (\"Starý mlýn\").\n\n"}
{"id": "603283", "url": "https://cs.wikipedia.org/wiki?curid=603283", "title": "Irakly Shanidze", "text": "Irakly Shanidze\n\nIrakly Shanidze (* 1968 Gruzie) je současný gruzínský portrétní fotograf.\n\nNarodil se v roce 1968 v Gruzii v bývalém Sovětském svazu. Jeho láska k fotografování rostla od dětství k dospívání fascinací výtvarným uměním Získal zaměstnání jako fotoreportér pro místní vojenské noviny, absolvoval vojenskou službu, později studoval na biochemii na Státní univerzitě v Moskvě.\n\nJako postgraduální student se v roce 1993 odstěhoval do Spojených států. Hodně jeho snímků by se dalo popsat jako \"street'though\", ale od klasické pouliční fotografie se odlišuje v tom, že klade větší důraz na surrealistické pojetí a představivost. Ať už série snímků, ve kterých cizinci v podzemí postupně objevují jako vyzvědači, nebo alegorické konotace. Nic na práci Shanidzeho patrné okamžitě. Pro své ateliérové práce typicky využívá (často napůl oblečené) studenty v rámci inscenace. Ať už jsou to jemně posměšné klasické snímky nebo vysoce symbolické prvky, Shanidze zve diváka, aby použil své vlastní hledisko v reálném procesu dekódování smyslu obrazu.\n\n\nShanidze se zúčastnil více než 22 sólových i skupinových výstav v mnoha zemích (USA, Kanada, Finsko, Portugalsko, atd).\n\n"}
{"id": "603287", "url": "https://cs.wikipedia.org/wiki?curid=603287", "title": "Letec (film)", "text": "Letec (film)\n\nLetec (angl. \"The Aviator\") je americký životopisný film z roku 2004 režiséra Martina Scorsese, který vypráví příběh Howarda Hughese, známého leteckého průkopníka, režiséra, producenta a ropného magnáta. Snímek byl nominován na 11 Oscarů, z nichž získal 5 a to za kameru, výpravu, kostýmy, střih, herečka ve vedlejší roli Cate Blanchett.\n\n"}
{"id": "603288", "url": "https://cs.wikipedia.org/wiki?curid=603288", "title": "Svazek obcí Mladoboleslavský venkov", "text": "Svazek obcí Mladoboleslavský venkov\n\nSvazek obcí Mladoboleslavský venkov je dobrovolný svazek obcí podle zákona v okresu Mladá Boleslav, jeho sídlem je Chotětov a jeho cílem je celkový rozvoj mikroregionu. Sdružuje celkem 24 obcí a byl založen v roce 2000.\n\n\n"}
{"id": "603291", "url": "https://cs.wikipedia.org/wiki?curid=603291", "title": "Calypso (1988)", "text": "Calypso (1988)\n\nCalypso je výletní lodí na Vltavě s kotvištěm v Praze. Byla postavena v berlínských loděnicích v Německu a na vodu byla spuštěna v roce 1988. Poté prošla rekonstrukcí, aby splňovala i náročné požadavky domácích i zahraničních turistů. Pojmenovaná je podle nymfy Kalypsó z řecké mytologie.\n\n\"Calypso\" je dlouhá 32 metrů, široká 5,4 m a její kapacita je 164 osob, z toho 86 osob k sezení na sluneční palubě a 60 sedadel uvnitř lodi. Horní paluba je částečně zastřešená. Krom toho uvnitř lodi je bar, rautové stoly a samostatný salonek pro deset osob. Celá loď je ozvučená.\nLoď se využívá pro komerční plavby po Praze, výlety do Mělníka, na Slapy či na zámek Nelahozeves a mnohá další místa na povodí Vltavy i Labe. Calypso kotví v přístavištích u Čechova mostu, na Rašínově nábřeží, Kampě, ve Žlutých lázních nebo Tróji.\n\n"}
{"id": "603293", "url": "https://cs.wikipedia.org/wiki?curid=603293", "title": "Dálnice 70 (Izrael)", "text": "Dálnice 70 (Izrael)\n\nDálnice 70, přesněji spíš Silnice 70 (hebrejsky: 70 כביש, \"Kviš 70\") je silniční spojení jen částečně dálničního typu (na většině délky s výjimkou nejsevernějšího úseku vícečetné jízdní pruhy ale většinou jen úrovňové křižovatky) v severním Izraeli, o délce 76 kilometrů.\n\nZačíná poblíž pobřeží Středozemního moře v zemědělsky intenzivně využívané pobřežní nížině, kde nedaleko od města Zichron Ja'akov odbočuje z pobřežní dálnice číslo 2. Vede pak východním (později severovýchodním) do náhorní planiny Ramat Menaše. V tomto úseku bývá také nazývána \"Derech Vádí Milk\" (דרך ואדי מילֶ‏ק) podle místního údolí Vádí Milk (hebrejsky \"Nachal Tut\"). V tomto regionu se také kříží s nejnovějším úsekem severojižní dálnice číslo 6 (Transizraelská dálnice).\n\nPak silnice klesá směrem k městu Jokne'am, za nímž ústí do rovinatého Jizre'elského údolí. Stáčí se zároveň k severu a poblíž vesnice Ša'ar ha-Amakim vstupuje soutěskou do Zebulunského údolí v blízkosti města Haifa. Sleduje pak východní okraj tohoto údolí a obsluhuje sídelní pás měst situovaných na pahorcích v předpolí Dolní Galileji, osídlených převážně izraelskými Araby (například Šfar'am nebo I'billin). Dál k severu pak vede na rozmezí pobřežního nížinatého pásu a hornaté krajiny v Horní Galileji. Silnice vede až téměř k libanonským hranicím a končí na okraji města Šlomi.\n\nKoncem 90. let 20. století prošla silnice celkovou rekonstrukcí, při níž získala v úseku od Zichron Ja'akov až po město Tamra podobu komunikace s vícečetnými jízdními pruhy. Došlo k výstavbě některých obchvatů a přeložek. V roce 2008 pak byla rozšířena i v úseku Tamra-křižovatka Javor (poblíž vesnice Jas'ur). Šlo o investici za 116 milionů šekelů, jejíž termín dokončení byl stanoven na září 2009. Zahrnovala rozšíření na vícepruh, změkčení oblouků zatáček a rekonstrukci mostu přes vodní tok Nachal Chilazon.\n\nVýznamnou změnou také bylo napojení silnice na projekt Transizraelské dálnice, k čemuž došlo v červnu 2009 zprovozněním velké křižovatky ve Vádí Milk. Zesilování tranzitní severojižní dopravy si ale vynucuje další stavební úpravy silnice číslo 70. V plánu je rozšíření komunikace na průchodu okolo města Jokne'am nákladem 114 milionů šekelů, kde se mají přidat jízdní pruhy a přebudovat křižovatky. Plánovaný termín dokončení uváděn na září 2009.\n\n"}
{"id": "603294", "url": "https://cs.wikipedia.org/wiki?curid=603294", "title": "Anna Dánská", "text": "Anna Dánská\n\nAnna Dánská (anglicky) \"Anne of Denmark\" (14. prosince 1574 – 4. března 1619) byla rodem dánská princezna a jako manželka Jakuba I. Stuarta skotská, anglická a irská královna.\n\nAnna se narodila v roce 1574 na zámku Skanderborg v Dánsku jako druhé dítě a druhá dcera ze sedmi potomků dánského krále Frederika II. a jeho manželky Žofie Meklenburské. Její otec po první dceři očekával narození syna a své manželce činil po slehnutí velké výčitky za narození dcery.\n\nO Anninu ruku se ucházeli četní nápadníci, neboť dánský dvůr platil za velmi zámožný a u nevěsty se očekávalo velké věno. Annina matka se rozhodla pro mladého skotského krále Jakuba I. Nevěsta měla jako věno přinést Shetlandy a Orkneje. Oficiální svatební smlouva byla uzavřena na skotském vyslanectví v červnu roku 1589.\n\n20. srpna téhož roku se patnáctiletá Anna provdala na zámku Kronborg v Dánsku podle luteránského ritu, v zastoupení nepřítomného ženicha byl lord Keith. Homosexuální sklony budoucího manžela byly Anně zatajeny. Dva týdny nato vyplula královna s flotilou čtyř lodí do Skotska, bouře ji však zahnala k norskému pobřeží, kam posléze dorazil i Jakub a pár byl oddán znovu 23. listopadu 1589 v biskupském paláci v norském Oslo. První týdny manželství strávil pár v Kodani a byl si velmi nakloněn. Třetí svatební obřad se konal v lednu 1590. V květnu 1590 novomanželé konečně přibyli do Skotska a zde byla Anna v Holyrood Abbey 17. května 1590 korunována skotskou královnou. Královna, jejíž jméno bylo nyní \"Anne\", dostala zámek Dunfermline.\n\nV počátečním období manželství si byli manželé velmi blízcí, tyto dobré vztahy však neměly dlouhého trvání. K odcizení vedlo především to, že Annin prvorozený syn byl předán do péče Lordu a Lady Carr. Anna byla luteránka, ale po svatbě přestoupila na katolickou víru (jež byla v presbyteriánském Skotsku velmi nepopulární) a když se Jakub stal v roce 1603 anglickým králem, znamenalo to pro něj nepříjemné postavení. Její extravagance způsobila, že měla v nové vlasti stále více nepřátel. V letech 1593 až 1595 měl Jakub vztah s Annou Murrayovou, kterou označoval za svou milenku.\n\nPo smrti Alžběty I. v roce 1603 se stal Jakub kromě králem Skotska i králem Anglie a Irska. Ještě v tomtéž roce přesídlil královský pár do Londýna, kvůli morové epidemii však musel hlavní město opustit a korunovační obřady byly odloženy; korunovace obou se uskutečnila až 25. července 1603 ve Westminsterském opatství.\n\nAnna měla zálibu v nákladných šatech a špercích, čímž značně zvyšovala náklady dvora. Tato rozhazovačnost stále více zadlužené Anny poškozovala Jakubovu pověst. Po roce 1606 žili královna a její manžel odděleně. Její politický vliv v Anglii byl bezvýznamný, třebaže podporovala projekt španělského sňatku korunního prince Jindřicha; při své cestě do Skotska v roce 1617 ji Jakub učinil regentkou Anglie.\n\nZ manželství Anny a Jakuba vzešlo 9 potomků, z nichž však pouze tři se dožili dospělosti.\n\n\nKromě toho prodělala Anna ještě několik dalších těhotenství, jež skončila potratem. Za největší neštěstí je nicméně považována smrt nejstaršího syna Jindřicha, velmi nadějného mladíka, jenž ve věku 18 let zemřel na tyfus; otcův trůn tak zdědil teprve třetí potomek, Karel.\n\nV roce 1616 byl ještě pro Annu navržen \"Queen’s House\" ale po několika letech špatného zdraví a četných léčebných pobytů v lázních Anna zemřela 4. března 1619 na vodnatelnost ve věku 44 let v Hampton Court Palace. Pochována byla ve Westminsterském opatství.\n\n"}
{"id": "603295", "url": "https://cs.wikipedia.org/wiki?curid=603295", "title": "Svazek obcí Mníšecký region", "text": "Svazek obcí Mníšecký region\n\nSvazek obcí Mníšecký region je dobrovolný svazek obcí podle zákona v okresu Praha-západ, jeho sídlem jsou Čisovice a jeho cílem je rozvoj mikroregionu, ÚP a životního prostředí. Sdružuje celkem 14 obcí a byl založen v roce 2001.\n\n\n"}
{"id": "603298", "url": "https://cs.wikipedia.org/wiki?curid=603298", "title": "Syfy", "text": "Syfy\n\nSyfy (), dříve známé jako Sci-Fi Channel či Sci Fi, je americká kabelová a satelitní televizní stanice. Je součástí společnosti NBCUniversal Cable Entertainment Group, divize NBCUniversal, která je dceřinou společností mediálního konglomerátu Comcast. Specializuje se na science fiction, fantasy, hororové, dramatické a paranormální pořady. Vysílat začala dne 24. září 1992 pod názvem Sci-Fi Channel. Jméno Syfy je oficiálně používáno od 7. července 2009. Stanice je dostupná v 92,4 milionech amerických domácnostech.\n\nVerze stanice v rozlišení HDTV, Syfy HD, započala vysílat 3. října 2007 na DirecTV.\n\n\"Syfy Wire\" (dříve \"Sci-Fi Wire\" a \"Blastr\") je webová stránka provozovaná společností Syfy, která zahrnuje zpravodajství v žánrech sci-fi, hororu a fantazie. V roce 2010 byla stránka přejmenována na Blastr. Ta mimo základní žánry přidávala obsah také ze světa her či videí. V prosinci roku 2016 byla stránka přejmenována na SyfyWire.\n\n\n"}
{"id": "603299", "url": "https://cs.wikipedia.org/wiki?curid=603299", "title": "Svazek obcí Pod Vysokou", "text": "Svazek obcí Pod Vysokou\n\nSvazek obcí Pod Vysokou je dobrovolný svazek obcí podle zákona v okresu Kolín, jeho sídlem jsou Červené Pečky a jeho cílem je celkový rozvoj mikroregionu, životního prostředí a cestovního ruchu. Sdružuje celkem 6 obcí a byl založen v roce 2000.\n\n\n"}
{"id": "603302", "url": "https://cs.wikipedia.org/wiki?curid=603302", "title": "Svazek obcí Podbrdského regionu", "text": "Svazek obcí Podbrdského regionu\n\nSvazek obcí Podbrdského regionu je dobrovolný svazek obcí podle zákona v okresu Příbram, jeho sídlem jsou Trhové Dušníky a jeho cílem je celkový rozvoj mikroregionu. Sdružuje celkem 16 obcí a byl založen v roce 2003.\n\n"}
{"id": "603304", "url": "https://cs.wikipedia.org/wiki?curid=603304", "title": "Svazek obcí Poddžbánsko", "text": "Svazek obcí Poddžbánsko\n\nSvazek obcí Poddžbánsko je dobrovolný svazek obcí v okresu Rakovník, jeho sídlem je Krupá a jeho cílem je celkový rozvoj území, cestovního ruchu a ekologie. Sdružuje celkem 11 obcí a byl založen v roce 2000.\n\n\n"}
{"id": "603305", "url": "https://cs.wikipedia.org/wiki?curid=603305", "title": "Charles Reutlinger", "text": "Charles Reutlinger\n\nCharles Reutlinger (nebo Carl Reutlinger, 25. února 1816 Karlsruhe, Německo – 1880 Paříž, pravděpodobně až po 1890) byl jeden z prvních francouzských portrétních fotografů a tvůrce siluet německého původu. Na svých pěších výletech pořizoval daguerrotypie (většinou portréty) v několika městech na jihu země, po více než jeden rok (1848-1849) pobýval ve Stuttgartu. Od roku 1850 až do své smrti provozoval fotografické studio v Paříži, ve kterém pokračovali jeho mladší bratr Émile Reutlinger a jeho syn Léopold-Émile Reutlinger. Je známý svými portréty francouzského skladatele Hectora Berlioze (1803-1869).\n\nNarodil se 25. února 1816 v německém Karlsruhe jako čtvrté dítě židovského obchodníka s vínem a bývalého důstojníka. Podle své tety Weissové, která vyráběla siluety, přišel do kontaktu s uměním ve svých 18. letech. Od roku 1835 do roku 1849 cestoval a vyráběl siluety. Brzy po oznámení daguerrotypie se tímto vynálezem musel zabývat, jelikož po jižním Německu cestoval jako daguerrotypista. Od roku 1839 byl občanem města Karlsruhe, odkud často vycestovával. Podrobnosti o tom, kde všude pracoval, existují pouze na období let 1847-1849, Tübingen (duben a květen 1847), Reutlingen (leden 1848) a Stuttgart (květen 1848 – květen 1849).\n\nReutlinger měl za manželku Theresu Reutlingerovou rozenou Weissovou. Společně studovali výrobu umělých květin, výšivek a speciální typy pražení kávy, ale v roce 1852 se naučili kolodiový proces. Z toho je vidět, že mu Theresa pomáhala při fotografické práci.\n\nPočátkem dubna 1847 přišel Carl Reutlingen do Tübingenu a přechodně bydlel v pivovarnickém domě „Wiedmansches Haus“ na \"Stuttgarter Chaussee\", dnešní ulici \"Hölderlinstraße\". Nabízel daguerrotypické portréty, které snímal v místnosti. Jako další služby nabízel kopírování portrétů, stejně jako portréty zasazované do broží a prstenů. Na svou živnost zveřejňoval Reutlingerse reklamu ve věstníku „Amtsblatt“ a „Tübinger Chronik“. Kromě inzerátů byl ještě doporučován svým přítelem a učitelem Gottliebem Friedrichem Kießem, který experimentovali s daguerrotypií před tím. Ceny daguerrotypií mezitím klesly, technický proces se zjednodušil a přízeň veřejnosti byla tak velká, že původně plánovaný krátkodobý pobyt ve městě prodloužil Reutlinger na dva měsíce.\n\nReutlinger pobýval přinejmenším od začátku května 1848 ve Stuttgartu, kde přechodně bydlel v bývalé továrně na výrobu plechů \"Furthbach\" č. p. 8. Dne 21. května 1848 oznámil Reutlinger své bezprostřední odcestování, ale ve Stuttgartu zůstal až do května 1849. Přes těžké doby (politické napětí a nepokoje), se mu podařilo dosáhnout úspěchu. Jak v Tübingen Reutlingen chválil daguerrotypie které byly nasnímány uvnitř v místnosti, tak nyní zažehl vášnivou debatu s ostatními stuttgartskými daguerrotypisty: Israelem Käserem a Carlem Dihmem. Na rozdíl od nich Reutlinger zkrátka měl odpovídající finanční prostředky, aby mohl zajistit potřebný prostor a technologie pro interiérovou fotografii. S oběma dvěma a s mladším siluetářem Friedrichem Brandsephem, kterého zasvětil do tajů fotografie, kolegiální spolupráci. Kontakt přetrval i po Reutlingerově odchodu do Paříže.\n\nV roce 1850 dorazil Carl Reutlinger do Paříže a usídlil se na \"Boulevard Saint-Martin\", kde ve stejném roce otevřel jeden z nejvýznamnějších fotografických ateliérů – \"Reutlinger Studios\", který aktivně fungoval až do roku 1937. Značku společnosti „Ch. Reutlinger“ si nechal ze zákona chránit, fotografie v pozdější době nesou pouze značku/příjmení \"Reutlinger\". \n\nOd začátku se věnoval kolodiovému procesu. Brzy jej podporoval jeho mladší bratr Émile. K jejich žákům patřil mj. Wilhelm Rupp, nejlepší pražský fotograf portrétních vizitek z 60.-70.let. Pozdější bylo hlavní studio přesídleno na \"Boulevard Montmartre\" č.p. 21, a další ateliér otevřen na \"Rue de Richelieu\" 121. Jejich studio se proslavilo portréty herců, umělců, hudebníků, skladatelů, operních zpěváků nebo baletních tanečníků své doby.\n\nBěhem několika let získal několik ocenění a medailí, v roce 1866 v Berlíně, o rok později na Světové výstavě 1867 v Paříži a za další rok v Hamburku. V období 1862–1880 byl členem společnosti Société française de photographie a v roce 1867 se stal jejím druhým předsedou.. V roce 1880 onemocněl a vedení firmy převzal jeho bratr a spoluzakladatel firmy Émile Reutlinger. V roce 1883 požádal o pomoc v podnikání svého syna Leopolda. Leopold brzy ukázal, že je lepší obchodník než jeho otec a v roce 1890 nastoupil do vedení studia místo něho. Jeho studio fungovalo v Paříži až do roku 1937. \n\nK roku úmrtí Charlese Reutlingera nejsou jasné zdroje. V historických pramenech se údaje liší a sice uvádějí roky 1880, 1881 a 1890, jeden předpokládá jeho smrt v Karlsruhe, ale s největší pravděpodobností to vypadá, že zemřel až po roce 1890.\n\n\n"}
{"id": "603307", "url": "https://cs.wikipedia.org/wiki?curid=603307", "title": "Svazek obcí povodí Liběchovky", "text": "Svazek obcí povodí Liběchovky\n\nSvazek obcí povodí Liběchovky je dobrovolný svazek obcí podle zákona v okresu Mělník, jeho sídlem je Liběchov a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 6 obcí.\n\n\n"}
{"id": "603309", "url": "https://cs.wikipedia.org/wiki?curid=603309", "title": "Svazek obcí Region Dolní Berounka", "text": "Svazek obcí Region Dolní Berounka\n\nSvazek obcí Region Dolní Berounka je dobrovolný svazek obcí podle zákona v okresu Beroun a okresu Praha-západ, jeho sídlem jsou Dobřichovice a jeho cílem je celkový rozvoj mikroregionu, ÚP, infrastruktury, životního prostředí a cestovního ruchu. Sdružuje celkem 11 obcí.\n\n\n"}
{"id": "603312", "url": "https://cs.wikipedia.org/wiki?curid=603312", "title": "Dálnice 71 (Izrael)", "text": "Dálnice 71 (Izrael)\n\nDálnice 71, přesněji spíš Silnice 71 (hebrejsky: 71 כביש, \"Kviš 71\") je silniční spojení nikoliv dálničního typu (chybí vícečetné jízdní pruhy i mimoúrovňové křižovatky) v severním Izraeli, o délce 35 kilometrů.\n\nZačíná v centru města Afula v Jizre'elském údolí. Vede pak intenzivně zemědělsky využívanou krajinou směrem k jihovýchodu do Charodského údolí, ležícího na úpatí severních svahů pohoří Gilboa. Po severní straně míjí silnice město Bejt Še'an a vstupuje do údolí řeky Jordán. Končí u silničního hraničního přechodu Jordán, který spojuje Izrael a Jordánsko.\n\n"}
{"id": "603313", "url": "https://cs.wikipedia.org/wiki?curid=603313", "title": "Svazek obcí region Jihozápad", "text": "Svazek obcí region Jihozápad\n\nSvazek obcí region Jihozápad je dobrovolný svazek obcí podle zákona v okresu Beroun a okresu Praha-západ, jeho sídlem jsou Jinočany a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 13 obcí a byl založen v roce 2001.\n\n\n"}
{"id": "603316", "url": "https://cs.wikipedia.org/wiki?curid=603316", "title": "Svazek obcí Střední Pojizeří", "text": "Svazek obcí Střední Pojizeří\n\nSvazek obcí Střední Pojizeří je dobrovolný svazek obcí podle zákona v okresu Mladá Boleslav, jeho sídlem je Klášter Hradiště nad Jizerou a jeho cílem je rozvoj mikroregionu, cestovního ruchu a životního prostředí. Sdružuje celkem 9 obcí a byl založen v roce 2003.\n\n\n"}
{"id": "603318", "url": "https://cs.wikipedia.org/wiki?curid=603318", "title": "Svazek obcí Úvalsko", "text": "Svazek obcí Úvalsko\n\nSvazek obcí Úvalsko je dobrovolný svazek obcí podle zákona v okresu Praha-východ, jeho sídlem jsou Úvaly a jeho cílem je celkový rozvoj mikroregionu, ÚP, životního prostředí a cestovního ruchu. Sdružuje celkem 4 obce a byl založen v roce 1994.\n\n\n"}
{"id": "603321", "url": "https://cs.wikipedia.org/wiki?curid=603321", "title": "Tři údolí", "text": "Tři údolí\n\nTři údolí je dobrovolný svazek obcí podle zákona v okresu Benešov, jeho sídlem je Chlístov a jeho cílem je celkový rozvoj mikroregionu a cestovního ruchu. Sdružuje celkem 5 obcí.\n\n\n"}
{"id": "603323", "url": "https://cs.wikipedia.org/wiki?curid=603323", "title": "Dálnice 73 (Izrael)", "text": "Dálnice 73 (Izrael)\n\nDálnice 73, přesněji spíš Silnice 73 (hebrejsky: 73 כביש, \"Kviš 73\") je krátké silniční spojení nikoliv dálničního typu (chybí vícečetné jízdní pruhy i mimoúrovňové křižovatky) v severním Izraeli, o délce 12 kilometrů.\n\nProbíhá Jizre'elským údolím. Začíná u vesnice Nahalal, kde odbočuje z dálnice číslo 75. Prochází pak intenzivně zemědělsky využívanou krajinou směrem k východu, přičemž po jižním okraji míjí město Migdal ha-Emek. U vesnice Tel Adašim nedaleko od Afuly ústí do dálnice číslo 60.\n\n\n"}
{"id": "603325", "url": "https://cs.wikipedia.org/wiki?curid=603325", "title": "Martin Motýl", "text": "Martin Motýl\n\nMartin Motýl (* 4. března 1972 ve Zlíně ) je český skladatel, textař, zpěvák a kytarista.\n\nMartin Motýl zahájil svou hudební kariéru v Bystřici pod Hostýnem, kde se účastnil různých pěveckých soutěží. Následně prošel prvními rockovými zkušenostmi ve školní kapele, aby zakotvil ve zlínské rockové formaci Excelent. Po absolvování základní vojenské služby, ho povolává další zlínská kapela Attack . Ovšem pravidelnější pódiové vystupování přichází v roce 1992 v uherskohradišťské kapele Imperium.\n\nV roce 1993 přichází nabídka od zlínské skupiny Premier, kde se uvedl jako autor hudby a textu ve čtyřech skladbách na prémiovém albu Probodnu tě hroty.\n\nV roce 1995 vydává Premier druhé album Hrobař, jehož stejnojmenná skladba se stává celorepublikovým hitem a album i samotná skladba získávají několik významných ocenění. Premier se stává fenoménem a absolvuje několik celorepublikových turné.\n\nPosledním albem na kterém se ve skupině Premier podílel bylo album Černá vdova vydaném v roce 1996.\n\nV té době došlo v kapele k hudebním neshodám - Martin Motýl Premier opouští a přijímá nabídku skupiny Argema.\n\nS Argemou se pouští do natáčení alba Když sem šel z Hradišťa / 1996 / a uvádí se jako autor hudby a textů třemi skladbami. V té době absolvuje Argema několik televizních vystoupení a nespočet koncertů po celé republice. V roce 1997 natáčí Argema album Pomaláče 2, kde se opět prezentuje jako autor hudby a textů – tentokráte čtyřmi skladbami.\nV roce 1997 jej přizval dlouholetý člen původní Argemy Zbyněk Bobr Horák k natáčení jeho sólového alba Argemaniak aneb vzpomínky na Argemu, kde jako kytarista natočil několik skladeb včetně písně Vyznání a podílel se i na hudební produkci.\n\nNa jaře roku 1998 odchází z Argemy a zakládá ve Zlíně skupinu Babyloon. Skupina vydává ve vlastní režii dva maxisingly s osmi písněmi, aby vzápětí pro nedostatek financí a absenci vydavatelské firmy projekt pozastavila.\n\nV roce 1999 se začíná psát nová etapa hudebních úspěchů Martina Motýla, když se dává dohromady se Zbyňkem Bobrem Horákem a zakládají duo Bobr & Motýl. Jejich první album dostalo název Vojáci lásky a vyšlo v roce 2000. Na albu je i skladba Vyznání, která patří k nejhranějším skladbám v médiích. V roce 2003 vychází další album s názvem Vyznání – ty jsi má láska, ty jsi můj sen. Jako bonus obsahuje CD i klip ke skladbě Vyznání. Album vychází u hudebního vydavatelství Multisonic. Bobr & Motýl za svou šestiletou kariéru ( 1999 – 2005 ) absolvují přes 1000 vystoupení a to nejen v ČR a na Slovensku, ale i v Řecku ve spolupráci s agenturou Amfora.\n\nRoku 2006 přichází další výrazná umělecká změna, když přichází Erika Koštuříková a vzniká tak duo Motýl & Erika. Otevírají se tak nové možnosti hudebních vystoupení, duo vystupuje na firemních večírcích, plesech, rodinných oslavách a pořádá koncerty pro děti v základních a mateřských školách. V roce 2008 vydávají CD Jen své srdce lásce dej. Duo stále častěji na vystoupeních doplňuje kytarista a zpěvák Jakub Talaš a Martin Motýl proto mění filozofii nabídky hudebních vystoupení a zakládá nový hudební projekt s názvem Motýl Band CZ. Tento projekt dává možnost zájemcům o hudební vystoupení zvolit si obsazení skupiny dle svých požadavků na repertoár a cenu produkce.\nMartin Motýl tak otevírá další etapu svého pestrého hudebního života a rozdává dál radost svým hudebním fanouškům.\n\n\n\n\n\n\n\n"}
{"id": "603329", "url": "https://cs.wikipedia.org/wiki?curid=603329", "title": "Mikroregiony ve Středočeském kraji", "text": "Mikroregiony ve Středočeském kraji\n\nMikroregiony jsou regiony malého geografického měřítka. V Středočeském kraji byly zakládány od roku 1995 a jejich celkový počet je 79.\n\n"}
{"id": "603332", "url": "https://cs.wikipedia.org/wiki?curid=603332", "title": "Chandra Sturrupová", "text": "Chandra Sturrupová\n\nChandra Sturrupová (* 12. září 1971, Nassau) je bahamská atletka, sprinterka, olympijská vítězka a mistryně světa ve štafetě na 4×100 metrů a halová mistryně světa v běhu na 60 metrů.\n\nV roce 1996 na letních olympijských hrách v Atlantě doběhla ve finále běhu na 100 metrů v čase 11,00 s na čtvrtém místě. Na bronzovou medaili, kterou získala Američanka Gwendolyn Torrenceová ztratila čtyři setiny. O rok později získala stříbrnou medaili (60 m) na halovém MS v Paříži, když ve finále byla rychlejší jen Američanka Gail Deversová.\n\nNa letních olympijských hrách 2000 v australském Sydney obsadila ve finále stovky 6. místo, na dvojnásobné trati skončila ve čtvrtfinále. Největší úspěch však zaznamenala ve štafetě na 4×100 metrů, kde získala zlatou medaili, na které se dále podílely Savatheda Fynesová, Pauline Davisová-Thompsonová a Debbie Fergusonová.\n\nV roce 2001 na světovém šampionátu v kanadském Edmontonu a o dva roky později na MS v Paříži vybojovala bronzové medaile v běhu na 100 metrů. Na následujícím MS v atletice v Helsinkách v roce 2005 skončila na 4. místě.\n\nNa stometrové trati získala mj. zlatou medaili i na Hrách Commonwealthu v Kuala Lumpuru 1998 a na Panamerických hrách v roce 1999 v kanadském Winnipegu. Reprezentovala také na olympiádě v Pekingu, kde v semifinále obsadila celkové deváté místo a postup do osmičlenného finále ji těsně unikl.\n\nNa Mistrovství světa v atletice 2009 v Berlíně skončila ve finále na sedmém místě v čase 11,05 s. O rok později na halovém MS v katarském Dauhá doběhla ve finále šedesátimetrového sprintu jako šestá.\n\n\n"}
{"id": "603333", "url": "https://cs.wikipedia.org/wiki?curid=603333", "title": "Premier (hudební skupina)", "text": "Premier (hudební skupina)\n\nPremier je česká pop rocková kapela ze Zlína, kterou v roce 1992 založili Daniel Hrnčiřík (basová kytara) a Jaroslav Bobowski (zpěv). Kapela koncertuje po České republice i Slovensku.\n\n\n\n\nV prosinci 2018 kapela vydala dlouho očekávané album \"Hlasolamy\", na kterém se textově podílel i olomoucký spisovatel a textař Jaroslav Irovský.\n\n"}
{"id": "603337", "url": "https://cs.wikipedia.org/wiki?curid=603337", "title": "Zbyněk Bobr Horák", "text": "Zbyněk Bobr Horák\n\nZbyněk Bobr Horák (* 4. března 1964 ve Dubňanech ) je český skladatel, textař (napsal a složil více než 150 písní, z toho 40 pro Argemu), zpěvák a kytarista.\n\n\n\n"}
{"id": "603338", "url": "https://cs.wikipedia.org/wiki?curid=603338", "title": "WebP", "text": "WebP\n\nWebP je ztrátový i bezztrátový kompresní souborový formát pro rastrové obrázky. Vyvinula jej firma Google ze svého formátu videa VP8 používaného v kontejneru WebM a první vydání je z 30. září 2010.\n\nFormát podporuje průhlednost a animaci.\n\nReferenční implementace obsahuje konverzní program pro příkazovou řádku Linuxu pojmenovaný \"webpconv\" a knihovnu pro dekódování.\n\n"}
{"id": "603340", "url": "https://cs.wikipedia.org/wiki?curid=603340", "title": "SČ 600", "text": "SČ 600\n\nSČ 600 je speciální železniční vozidlo, které slouží jako strojní čistička štěrkového kolejového lože. SČ 600 byla vyráběna v letech 1988–2001 (prototyp již v roce 1986) v počtu nejméně 37 kusů podnikem Mechanizace traťového hospodářství Praha, po privatizaci v roce 1993 MTH Praha a.s. 30 vozidel bylo dodáno do Ruska, sedm do Česka, jeden do USA. Čistička je uložena na dvou dvounápravových podvozcích, které byly použity také v lokomotivách řady 742. Samotné čištění štěrku je řešeno pomocí vibračních sít, odpad je dopravníkem odváděn mimo kolej nebo do vedle postavené soupravy pro jeho odvoz.\n\nSoučástí soupravy je pomocný agregát PA 300 (upravená lokomotiva řady 730), který svými trakčními motory zajišťuje čističce dodávky elektrické energie a také celou soupravu táhne (tlačí).\n\nStrojní čistička SČ 600 má délku 24,3 m, hmotnost přibližně 80 t, maximální rychlost 80 km/h a její teoretický pracovní výkon dosahuje 600 m³ štěrku za hodinu.\n\n"}
{"id": "603383", "url": "https://cs.wikipedia.org/wiki?curid=603383", "title": "Integrovaná střední škola Vysoké nad Jizerou", "text": "Integrovaná střední škola Vysoké nad Jizerou\n\nIntegrovaná střední škola Vysoké nad Jizerou byla založena ve Vysokém nad Jizerou roku 1920 a poskytuje odborné vzdělávání.\n\nOd padesátých letech 19. století se začaly zřizovat hospodářské školy v Čechách a první návrh na zřízení takové školy ve Vysokém byl podán už v roce 1874. K realizaci došlo až za první republiky v roce 1920. Tehdy byla ve Vysokém založena odborná hospodářská škola a v roce 1925 dokončena výstavba školní budovy tehdejším nákladem 1 477 207,6 Kčs.\n\nV budově školy fungovala od 1933 státní výzkumná zemědělská stanice s pronajatým školním statkem, zde měli žáci právo provádět praktická cvičení.Jako zajímavost lze uvést , že škola byla dvouletá a školní rok začínal 3. listopadu 1920, prvním ředitelem se stal diplomovaný agronom Josef Koukol. Škola poskytovala absolventům uplatnění jako nižší hospodářští úředníci.\n\nV době protektorátu byla škola zabrána Němci, po roce 1945 obnovena výuka, ale v závislosti na politických změnách ( Únor 1948) opět výuka přerušena a v letech 1950 –1952 sloužila jako okresní politická škola .\n\n1.9.1952 zde byla otevřena dvouletá zemědělská účetnická škola zakončena závěrečnou zkouškovou.Ve škole zároveň probíhaly doškolovací kurzy pro starší pracovníky JZD ve funkci účetních.\nProvoz dvouleté účetnické školy byl ukončen a od 1.9. 1958 nahrazen čtyřletým studiem střední technické zemědělské školy, studium bylo zakončeno maturitní zkouškou ,ta byla doplněna ještě praktickou zkouškou.\nPro vzdálenější studenty byl vybudován žákovský domov. Tehdy odjížděli studenti za rodiči jen 1× za 14 dnů.\n\n1.9.1962 – 1970 zde fungovalo zemědělské odborné učiliště s oborem zemědělec mechanizátor , od roku 1970 za působení ředitele Ing.Josefa Grafka, se škola začala rozšiřovat nejen o další budovy dílen, domov mládeže a další budovy, ale především o další učební a také studijní obory.\nV letech 1972 – 1976 zde fungovaly dva typy škol – ZOU a dívčí odborná škola se zemědělským zaměřením. Ta byla později nahrazena učebním oborem chovatelka hospodářských zvířat. Například ve školním roce 1973/4 v ZOU probíhala výuka v těchto oborech: tříletý traktorista mechanizátor, chovatelka hospodářských zvířat a dvouletý obor zemědělec mechanizátor.\nOd roku 1974 pokračují v ZOU jen tříleté učební obory.\n\nV roce 1980 byla škola přejmenována na střední odborné učiliště zemědělské (SOUz) .S tím, jak se zmenšovala poptávka po zemědělských oborech, docházelo ke změnám v SOUz .Od 1.9.1983 byl spuštěn 1.ročník oboru strojník a skončil obor traktorista mechanizátor.\n\nK dalším zásadním změnám došlo až ve školním roce 1991/2, tehdy byl při SOUz otevřen nový typ školy – rodinná škola s maturitou , zároveň i učňovské učební obory, a to chovatelka hospodářských zvířat, mechanizátor rostlinné výroby a mechanik opravář.\nUčební obory ve školním roce 1993/4: opravář zem. techniky, mechanizátor , zemědělec, farmář, chovatel se zaměřením pro chov hospodářských zvířat.\n\nOd 1.9.1995 vzniká integrovaná střední škola se studijními a učebními obory.V tomto roce byl otevřen nový učební obor mechanik opravář silničních motorových vozidel a otevřen 1.ročník studijního oboru při ISŠ – obchodní akademie.Dalšími, a to učebními obory, byly: opravář zemědělských strojů ,farmář, opravář zemědělské techniky, mechanizátor rostlinné výroby a zemědělec.Čtvrté ročníky rodinné školy poprvé maturovaly 1995/6 .\n\nOd roku 1996 přibylo nástavbové studium pro podnikání ve strojírenství a nástavbové studium pro podnikání v zemědělství .\n\n1998/9 byl otevřen nový obor autoelektrikář.\n\nOd školního roku 2000/2001je pro potřebu dospělých, kteří si chtějí doplnit vzdělání maturitou, otevřeno dálkové nástavbové studium, které pokračuje až do současna.\n\nV roce 2002/3 fungují v ISŠ učební obory automechanik, autoelektrikář, klempíř, opravář zem.strojů a studijní obory nástavbové a obchodní akademie. O rok později byla ISŠ stanovena pilotní školou pro přípravu reforem v oborech autoelektrikář, automechanik, klempíř.\n\nŠkolní rok 2004/5 přináší nový studijní obor autotronik, což je čtyřletý studijní obor zakončený maturitní zkouškou, jenž má přivést do praxe odborníky pro údržbu a diagnostiku motorových vozidel.\nV roce 2005/6 se škola zapojila do programu dotovaného Evropskou unií E QUELL a učitelé pracovali jako lektoři jazykových a počítačových kurzů, které umožnily získat zájemcům z odlehlých koutů země základní jazykové poznatky z němčiny, angličtiny a výpočetní techniky\nVe školním roce 2006/7 se v ISŠ učilo nebo studovalo celkem 418 žáků.\n\nOd 1.9.2007 byl otevřen nový učební obor autolakýrník a k němu vybudována nová budova autolakovny.\n\n2008/9 v ISŠ existují učební obory:automechanik, autoelektrikář, klempíř, lakýrník, studijní obory: autotronik, obchodní akademie, denní a dálková nástavba. Od 1.1.2008 bylo k ISŠ přiřazeno ještě odloučené pracoviště SOU lesnické v Harrachově.V ISŠ byl otevřen nový nástavbový obor pro jednostopá vozidla, takže se počet žáků školy vyšvihl na číslo 590, což je nejvíc v historii školy.\nŠkolní rok 2009/10 je rokem současným, pokračují učební a studijní obory, tedy automechanik, autoelektrikář, klempíř, lakýrník a studijní obory obchodní akademie, autotronik, nástavba denní a dálková.Výuce slouží učebny a dílny vybavené moderní počítačovou technikou, novinkou je využití interaktivní tabule.\n\n\n\n\n\n\n"}
{"id": "603389", "url": "https://cs.wikipedia.org/wiki?curid=603389", "title": "Sněhová fréza", "text": "Sněhová fréza\n\nSněhová fréza je stroj sloužící k odklízení velkých nánosů sněhu. Existuje jak ve formě pro odklízení závějí ze silnic a železnic, tak i v menší podobě pro použití v domácích podmínkách.\nSněhové frézy zpravidla sníh rozřezávají pomocí točícího se šneku. Kousky sněhu jsou pak odhazovány mimo čištěnou oblast.\nTyp užívané frézy se liší jak podle čištěné oblasti (silnice, železnice, zahrada), podle typu podkladu (zpevněný povrch, nerovný a měkký terén), tak i podle typu sněhu, který má odklízet (čerstvý sníh, těžký udusaný sníh).\n\nExistuje několik typů domácích sněhových fréz:\n\nJednostupňové sněhové frézy jsou menší, snadno ovladatelné a méně výkonné. Zpravidla jsou poháněny elektromotorem, dvoutaktním nebo čtyřtaktním spalovacím motorem. Hodí se pro práci na pevném podkladu a pro odklízení pouze čerstvě napadaného sněhu.\n\nDo náročného terénu, pro odstraňování ušlapanáho nebo namrzlého sněhu a obecně do obtížných podmínek. Může být poháněna čtyřtaktním spalovacím motorem nebo bateriovým elektromotorem.\n\n\n"}
{"id": "603390", "url": "https://cs.wikipedia.org/wiki?curid=603390", "title": "Dálnice 75 (Izrael)", "text": "Dálnice 75 (Izrael)\n\nDálnice 75, přesněji spíš Silnice 75 (hebrejsky: 75 כביש, \"Kviš 75\") je silniční spojení nikoliv dálničního typu (v úseku od Haify do Ramat Jišaj vícečetné jízdní pruhy ale většinou jen úrovňové křižovatky) v severním Izraeli, o délce 40 kilometrů.\n\nZačíná na východním okraji Haify nedaleko východního portálu Karmelských tunelů, odkud vybíhá jihovýchodním směrem do zemědělsky intenzivně využívané krajiny podél řeky Kišon v Zebulunském údolí nedaleko úpatí svahů pohoří Karmel. V úseku mezi 6. a 10. kilometrem probíhá společně s dálnicí číslo 70. Pak stoupá do pahorků Dolní Galileji, kde prochází městem Kirjat Tiv'on.\n\nPoté se stáčí k východu a opět klesá do zemědělsky využívané krajiny, tentokrát na severním okraji Jizre'elského údolí. Zde míjí města Ramat Jišaj a Migdal ha-Emek. Pak opět stoupá do pahorků Dolní Galileji, směrem k aglomeraci Nazaretu. Končí na severním okraji Nazaretu.\n\n\nExterní odkazy\n"}
{"id": "603391", "url": "https://cs.wikipedia.org/wiki?curid=603391", "title": "Paul Coffey", "text": "Paul Coffey\n\nPaul Douglas Coffey (* 1. června 1961, Weston, Ontario, Kanada) je bývalý kanadský hokejový obránce, který je členem hokejové síně slávy, jde o čtyřnásobného vítěze Stanley cupu. Druhý nejproduktivnější obránce historie - celkem 1531 bodů. V současnosti působí na pozici hlavního trenéra u mládežnického týmu Toronto Marlboros. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n\n\n"}
{"id": "603400", "url": "https://cs.wikipedia.org/wiki?curid=603400", "title": "Sarahsaurus", "text": "Sarahsaurus\n\nSarahsaurus („Sářin ještěr“; podle Sarah Butlerové, která finančně přispívala na vykopávky) byl rod vývojově primitivního sauropodomorfního plazopánvého dinosaura, žijícího v období spodní jury (asi před 190 miliony let) na území dnešní Arizony (USA). Podle novější fylogenetické analýzy spadal tento rod do kladu Massospondylidae.\n\nTypový druh \"S. aurifontanalis\" byl popsán týmem paleontologů ze souvrství Kayenta v roce 2010. Fosilie tohoto dinosaura však byly objevené v těžko dostupném terénu již v roce 1997. Jedná se o třetího zatím popsaného bazálního sauropodomorfa ze Severní Ameriky, vývojově nezávislého na ostatních dvou. Dosahoval celkové délky asi 4 metrů a hmotnosti kolem 200 kilogramů.\n\n\n"}
{"id": "603402", "url": "https://cs.wikipedia.org/wiki?curid=603402", "title": "Dálnice 77 (Izrael)", "text": "Dálnice 77 (Izrael)\n\nDálnice 77, přesněji spíš Silnice 77 (hebrejsky: 77 כביש, \"Kviš 77\") je silniční spojení nikoliv dálničního typu (v úseku od ha-Solelim do Tiberias vícečetné jízdní pruhy ale většinou jen úrovňové křižovatky) v severním Izraeli, o délce 42 kilometrů.\n\nZačíná na severním okraji Jizre'elského údolí poblíž města Ramat Jišaj. Směřuje pak k severovýchodu skrz zalesněnou pahorkatinu Dolní Galileji, dotýká se jižního okraje údolí Bejt Netofa a stáčí se k východu. Ze severu míjí aglomeraci Nazaretu s jeho lidnatými městy jako Kafr Kanna nebo Mašhad. Poblíž křižovatky Golani vstupuje na náhodní planiny Dolní Galileji a pak počíná prudce klesat do příkopové propadliny Galilejského jezera, kde končí v centru města Tiberias na křižovatce s dálnicí číslo 90.\n\nSilnice postupně prochází stavebními úpravami a rozšiřováním, kterými se proměňuje zčásti na dálniční komunikaci. V roce 2007 byl takto například upraven úsek mezi křižovatkou Golani a křižovatkou Porija na západním okraji Tiberiasu. Šlo o investici za 60,3 milionů šekelů\n\n"}
{"id": "603403", "url": "https://cs.wikipedia.org/wiki?curid=603403", "title": "Aris Soluň (fotbal)", "text": "Aris Soluň (fotbal)\n\nAris Soluň (řecký: Π.Α.Ε. Άρης) je fotbalový klub který hraje nejvyšší domácí soutěž – Super League.Klub byl založen 25. března 1914 v makedonském městě Soluň jako první řecký klub po získaní nezávislosti na Turecku. Týmové barvy, žlutá a černá, návazují na tradici Byzantské říše. Název klubu je odvozen od řeckého boha války Arése, jehož vyobrazení je na logu klubu..Během své dlouhé historie Aris třikrát vyhrál domácí ligu a jednou pohár bez toho, aby angažoval špičkové manažery a fotbalisty.\n\n\n"}
{"id": "603404", "url": "https://cs.wikipedia.org/wiki?curid=603404", "title": "Frédéric Passy", "text": "Frédéric Passy\n\nFrédéric Passy (20. května 1822 Paříž - 12. června 1912 Neuilly-sur-Seine) byl francouzský politik, ekonom, pacifista a první držitel Nobelovy ceny míru (1901, spolu s Henri Dunantem).\n\nJeho strýcem byl Hippolyte Passy, který působil jako ministr financí ve vládách posledního krále Ludvíka Filipa a prvního prezidenta Francie Napoleona III. Vystudoval práva a pracoval jako účetní Státní rady. Poté se vrátil na univerzitu, kde studoval ekonomii a roku 1857 se stal profesionálním ekonomem. Svou skvělou reputaci v oboru získal díky knize \"Mélanges économiques essays\" a sérii přednášek na univerzitě v Montpellier. Hájil volný obchod a myšlenky Richarda Cobdena.\n\nV roce 1877 vstoupil do Académie des sciences morales et politiques. Angažoval se v politických otázkách, obhajoval školskou reformu a zasáhl, aby zabránil válce mezi Francií a Pruskem během Luxemburské krize v roce 1867. Pomáhal založit Mezinárodní ligu míru, aby válečným konfliktům předcházel. V roce 1870 se tato organizace rozpadla v důsledku Prusko-francouzské války. Passy pomáhal tuto společnost oživit pod názvem Francouzská společnost přátel míru.\n\nV roce 1881 vyhrál volby do poslanecké sněmovny, kde se zasazoval za změny v zahraniční politice. V roce 1886 jej znovuzvolili, ovšem v roce 1889 již svou funkci neobhájil.\n\nStál v čele několika Světových mírových kongresů, kde se snažil prosadit mezinárodní arbitráže, které by předcházely válečným konfliktům.\n\nV roce 1901 obdržel spolu s Henrim Dunantem první udělenou Nobelovu cenu za mír za jeho celoživotní snahu předcházet válečným konfliktům.\n\n"}
{"id": "603408", "url": "https://cs.wikipedia.org/wiki?curid=603408", "title": "Merkenstein (zámek)", "text": "Merkenstein (zámek)\n\nZámek Merkenstein je zámek postavený v blízkosti Großau, katastrálního území města Bad Vöslau v okrese Baden v rakouské spolkové zemi Dolní Rakousy.\n\nZámek byl postavený jako první v Rakousku v tudorovském stylu.\n\nDřívější letohrádek byl postavený v letech 1801 až 1803 postavený pod hradní zříceninou Merkenstein ve \"švýcarském stylu\". Stavebníkem byl Joseph Carl hrabě z Dietrichsteina (1763-1825), první guvernér banky \"c. a k. privilegované Národní banky\".\n\nZámecký park vytvářela Dietrichsteinova manželka Alžběta, rozená hraběnka z „Waldstein-Wartenbergů“. Ten sel doplňoval historizujícími stavbami, jako poustevna nebo rozhledna. V zámeckém parku stojící kaple je výrazně starší, mohla být v 16. století obnovena. \"Turecká studna\" poblíž hradu byla zničena za druhého obléhání Vídně Turky (1683). Park byl veřejnosti přístupný.\n\nV roce 1829 panství Merkenstein koupil „Eduard hrabě z Münch-Bellinghausenu, který stávající letohrádek nechal přestavět na zámek v „tudorovském slohu“. Plány vypravovali dva architekti August Schwendenwein von Lanaubergu (1817-1885) a Johann Romano von Ringe (1818-1882).\n\nV kryptě pod kaplí byl pohřben Münch-Bellinghausen. Krypta byla v době poválečné ruské okupace vydrancována. Dědictvím získal zámek do vlastnictví Adolph von Brenner-Felsach (1814-1883). Po něm zdědil jeho syn Joachim von Brenner-Felsach (1859-1927) zámek, který ale v roce 1912 musel prodat. Dalším majitelem byl majitel pily Leopold Kern a průmyslník Arthur Krupp (1856-1938) z Berndorfu (Dolní Rakousy).\n\nVe druhé světové válce byl zámek těžce poškozený. Jako \"německý majetek\" byl zabavený sovětskými okupačními vojsky a dán pod správu USIA. Po státní smlouvě (1955) byl zámek Merkenstein z republiky rakouské převeden na Rakouské spolkové lesy. V roce 2000 zámek koupil soukromník a vybudoval stylovou restauraci. Dnes je zámek Merkenstein opět obývaný.\n\n\n"}
{"id": "603417", "url": "https://cs.wikipedia.org/wiki?curid=603417", "title": "Dálnice 79 (Izrael)", "text": "Dálnice 79 (Izrael)\n\nDálnice 79, přesněji spíš Silnice 79 (hebrejsky: 79 כביש, \"Kviš 79\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v severním Izraeli, o délce 27 kilometrů.\n\nZačíná na východním okraji aglomerace Haify, respektive shluku satelitních měst Krajot, kde vybíhá z východního okraje města Kirjat Bialik, z dálnice číslo 4. Pokračuje pak jihovýchodním směrem napříč zemědělsky intenzivně využívaným Zebulunským údolím, ze severovýchodu míjí město Kirjat Ata. Potom stoupá do pahorkatiny Dolní Galileji. Z jihu míjí město Šfar'am a pokračuje zvlněnou krajinou směrem k aglomeraci Nazaretu, kde končí na jižním okraji města Mašhad.\n\nSilnice postupně prochází stavebními úpravami a rozšiřováním, kterými se proměňuje zčásti na dálniční komunikaci. V roce 2009 byl například vypsán tendr na její rozšíření mezi křižovatkami ha-Movil a Somech. Má jít o investici za 500 milionů šekelů. Podél trasy silnice je výhledově plánováno trasování nové železniční tratě, která by měla spojit Haifu a centrální oblasti Galileje.\n\n"}
{"id": "603424", "url": "https://cs.wikipedia.org/wiki?curid=603424", "title": "STS-135", "text": "STS-135\n\nSTS-135 byla poslední mise raketoplánu v programu Space Shuttle a poslední let raketoplánu Atlantis. Pro prodloužení programu Space Shuttle bylo 304 zákonodárců USA, proti 118. Při této misi letěli pouze čtyři astronauti (méně bylo jen při prvních šesti misích raketoplánu). V případě nouze u stanice ISS by je zachránila kosmická loď Sojuz. NASA vybrala astronauty, jimž prostředí Sojuzu fyziologicky vyhovovalo. Hlavním úkolem mise bylo na stanici ISS dopravit víceúčelový logistický modul MPLM Raffaello a vyložit z něj zásoby a vybavení pro dlouhodobý provoz stanice.\n\nRaketoplán Atlantis byl převezen z budovy OPF () do montážní budovy VAB () 17. května 2011. Po připojení externí nádrže ET () a startovacích motorů SRB () byla celá sestava STS-135 převezena na startovací komplex LC-39A ve středu 1. června 2011. Dne 15. června 2011 proběhlo na rampě zkušební tankování externí nádrže ET. Kontejner s nákladem byl na rampu dopraven 17. června 2011. Zkušební odpočítávání TCDT () za účasti letové posádky proběhlo 23. června 2011. Na zasedání FRR () dne 28. června 2011 bylo oficiálně potvrzeno plánované datum startu na 8. července 2011 v 17:26 SELČ.\n\nRaketoplán Atlantis STS-135 odstartoval do kosmu 8. července 2011 v 15:29:04 UTC (17:29:04 SELČ). Po navedení na oběžnou dráhu došlo k otevření dveří nákladového prostoru, vyklopení parabolické antény pro pásmo Ku, aktivaci manipulátoru SRMS a byla provedena základní kontrola nákladového prostoru.\n\nProběhla standardní kontrola tepelné ochrany raketoplánu pomocí senzorů OBSS (), několik motorických manévrů pro přibližování k ISS a další přípravy na spojení (instalace sbližovací kamery, vysunutí stykovacího mechanizmu).\n\nPo snímkovací otočce RPM () se raketoplán připojil k ISS dne 10. července 2011 v 17:07 SELČ. Po necelých dvou hodinách následovalo přivítání posádek a zahájení společných operací na stanici.\n\nZásobovací MPLM modul Raffaello byl pomocí staničního manipulátoru SSRMS vyzdvižen z nákladového prostoru raketoplánu a připojen k ISS (k modulu Harmony). Mise byla oficiálně prodloužena o jeden den.\n\nV úterý 12. července 2011 došlo na výstup do kosmu, který vykonali Garan a Fossum z Expedice 28 na ISS. Během výstupu bylo úspěšně dokončeno přemístění vadného čerpadla amoniaku PM () z plošiny ESP-2 do nákladového prostoru raketoplánu a opačným směrem přenesení zařízení RRM () k manipulátoru SPDM Dextre. Dále byla provedena instalace materiálového experimentu ORMATE/MISSE-8 na plošině ELC-2 (na nosníku S3), úprava zemnícího vodiče u soklu PDGF na modulu Zarja a nasazení izolační pokrývky na stykovací uzel tunelu PMA-3 (na konci modulu Tranquility). Výstup trval celkem 6 hodin a 31 minut.\n\nVykládání zásob a vybavení z MPLM Raffaello do stanice ISS. Tisková konference s médii v USA.\n\nVykládání zásob a vybavení z MPLM Raffaello do stanice ISS. Tisková konference. Pár hodin osobního volna posádky.\n\nV raketoplánu Atlantis vypadl jeden z pěti řídicích počítačů (GPC-4) a musel být posádkou restartován. Pokračovalo vykládání MPLM Raffaello. Proběhly tiskové konference a posádce zatelefonoval i prezident Obama.\n\nUkládání nákladu z ISS do MPLM Raffaelo k dopravě na Zemi.\n\nDokončení ukládání nákladu do MPLM Raffaello. Celkem bylo z MPLM do ISS přeneseno více než 4200 kg zásob a vybavení. Opačným směrem do MPLM bylo naloženo téměř 2600 kg nákladu.\n\nPřemístění MPLM Raffello zpět do nákladového prostoru raketoplánu. Rozloučení posádek a uzavření průlezů mezi raketoplánem a stanici.\n\nK odpojení raketoplánu od ISS došlo v úterý 19. července 2011 v 8:28 SELČ. Inspekční oblet byl tentokrát trochu neobvyklý, protože ISS byla pomocí motorků v ruském segmentu otočena o 90°, aby raketoplán mohl zdokumentovat i ty části stanice, které při standardní orientaci ISS během dřívějších obletů nebyly vidět (z boku). Ještě téhož dne byla provedena závěrečná kontrola povrchu raketoplánu pomocí senzorů OBSS.\n\nVe středu 20. července 2011 v 9:49 SELČ byla z nákladového prostoru raketoplánu vypuštěna pikodružice PSSC 2 (o hmotnosti 3,7 kg) pro ověřování tříosé stabilizace, motorických změn dráhy, adaptivní komunikace, aktivních solárních článků, GPS určování vlastní polohy a sledování hustoty ionosféry, to všechno na platformě 3U CubeSatu (družice o rozměrech cca 10 x 10 x 30 cm). Byla to celkově 180. družice vypuštěná z nákladového prostoru raketoplánu během 30 let kariéry Space Shuttle. Během dne proběhly testy systémů raketoplánu, potřebné pro návrat na Zemi, úklid kabiny a zaklopení parabolické antény pro pásmo Ku.\n\nRaketoplán Atlantis STS-135 naposledy přistál na letišti SLF () na Kennedyho vesmírném středisku ve čtvrtek 21. července 2011 v 11:57 SELČ. Program Space Shuttle tím definitivně skončil.\n\n"}
{"id": "603426", "url": "https://cs.wikipedia.org/wiki?curid=603426", "title": "Josef Fulka", "text": "Josef Fulka\n\nDoc. Mgr. Josef Fulka, Ph.D., (* 22. března 1976 České Budějovice) je český filosof a překladatel.\n\nVystudoval filosofii na Filozofické fakultě UK. Překládá z francouzštiny, hlavně francouzské strukturalisty a poststrukturalisty. Působí jako docent na Fakultě humanitních studií UK v Praze a na Oddělení současné kontinentální filosofie Filosofického ústavu Akademie věd ČR. Zabývá se filosofií 18. a 20. století, literární teorií, teorií psychoanalýzy a lingvistikou znakových jazyků.\n\nV roce 2009 získal Prémii Otto Wichterleho za mimořádný vědecký výkon pro badatele do 35 let.\n\n\n"}
{"id": "603432", "url": "https://cs.wikipedia.org/wiki?curid=603432", "title": "Dálnice 80 (Izrael)", "text": "Dálnice 80 (Izrael)\n\nDálnice 80, přesněji spíš Silnice 80 (hebrejsky: 80 כביש, \"Kviš 80\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v jižním Izraeli, o délce 34 kilometrů.\n\nZačíná nedaleko města Ar'ara ba-Negev v centrální části Negevské pouště, kde odbočuje z dálnice číslo 25. Směřuje pak k severu. Z východu míjí město Kesejfa a pak pokračuje okolo archeologické lokality Tel Arad dál k severu, do svahů Judských hor, respektive jejich jižní části nazývané Hebronské hory (\"Har Chevron\"). Končí poblíž vesnice Har Amasa, nedaleko Zelené linie, která odděluje Izrael v jeho mezinárodních hranicích od okupovaného Západního břehu Jordánu.\n\n"}
{"id": "603438", "url": "https://cs.wikipedia.org/wiki?curid=603438", "title": "Under Pressure", "text": "Under Pressure\n\n„Under Pressure“ je společná skladba britského hudebníka Davida Bowieho a britské skupiny Queen. Autory textu a hudby jsou Bowie, Freddie Mercury, Roger Taylor, John Deacon a Brian May. Píseň vyšla 26. říjen 1981 jako singl.\n\nV roce 1981 nahrával Bowie ve švýcarském Montreux s Giorgiem Moroderomem píseň „Cat People (Putting Out Fire)“ pro stejnojmenný film. Ve vedlejším studiu nahrávala skupina Queen svoje album \"Hot Space\". Nápad zkusit společné nahrávání vznikl velmi spontánně. Producent alba \"Hot Space\", David Richards, který spolupracoval s Bowiem už na albu \"\"Heroes\"\" popsal nahrávání ve studiu jako \"„absolutní šílenství“\". Ve skladbě se mísí to nejlepší z Bowieho a Queenu.\n\nFinální mix byl dokončený v New Yorku a názory byly smíšené. Roger Taylor považuje „Under Pressure“ za jednu z nejlepších písniček, které kdy nahráli. Iniciativa k vydání singlu vyšla především ze strany nahrávací společnosti EMI, která v „Under Pressure“ viděla obrovský hit a taktéž i odpovídající finanční zisky. EMI mělo pravdu, „Under Pressure“ se v prvním týdnu dostala na osmé místo v singlovém žebříčku, za týden už ale byla první. V USA se dostala na 26. místo.\n\n„Under Pressure“ se stala pravidelnou součástí koncertního repertoáru Queen. Bowie se k ní poprvé vrátil až v roce 1992, když jí zazpíval jako duet s Annie Lennox, členkou skupiny Eurythmics, na koncertě \"The Freddie Mercury Tribute Concert\". Od roku 1995 Bowie hrál „Under Pressure“ prakticky na každém turné, přičemž jeho baskytaristka Gail-Ann Dorseyová zpívala Mercuryho part.\n\nZnámou úvodní basovou linku si z této písně vypůjčil v roce 1990 raper Vanilla Ice do svého hitu Ice Ice Baby. Následně, co se tenhle singl stal slavným, se vedly soudní spory o autorství, které však nakonec Queen vyhrály.\n\nŽádná ze zúčastněných stran se příliš nehrnula propagovat nový singl, navzdory jeho jasným hitovým ambicím. Režií videoklipu byl pověřen Bowieho dvorní režisér David Mallet. Mallet vytvořil koláž z němých filmů (ve videoklipě se objeví Greta Garbo, John Gilbert a záběry z filmu \"Nosferatu\".) a zpravodajských záběrů masové nezaměstnanosti během hospodářské krize, destrukce starých budov a chudoby.\n\nVideoklip byl zakázaný britskou vysílací společností BBC, protože kromě jiného se v něm nacházely i záběry bombového útoku Irské republikánské armády v Belfastu. Vzdor tomu, že Velká Británie přišla o videoklip, singlu to nezabránilo v tom, aby se stal hitem.\n\n\n\n\n\n\n"}
{"id": "603443", "url": "https://cs.wikipedia.org/wiki?curid=603443", "title": "Maude Flandersová", "text": "Maude Flandersová\n\nMaude Flandersová (přibližný věk 44) je vedlejší ženská postava amerického animovaného seriálu \"Simpsonovi\".\n\nMaude je matka dětí Flandersových a manželka Neda Flanderse. Je hodná a poctivá a tak trochu domácí jako Marge. Má ráda časopis Newsweek, pěstování fíkusů a taky charitu. Chodí pravidelně do kostela se svojí rodinou. Je oddaná bohu jako celá její rodina. \n\nZemřela v 11. sérii v díle Kdo ví, kdo ovdoví?, kde ji na tribuně u sledování automobilových závodů zasáhla salva triček a ona spadla z výšky několika desítek metrů na zem. Kvůli špatně zaparkovanému autu Homera se ji ani nemohla pokusit zachránit záchranka. Reverend Lovejoy shrnul její život takto: “Tato žena hrála v našich životech spíše vedlejší roli. Nestrhávala na sebe pozornost vtipnými replikami, ani legrační mluvou. Ale ať už jste si toho všimli nebo ne, vždycky tu byla (a všichni jsme si mysleli, že i navždycky bude).\"\n\nDíl Kdo ví, kdo ovdoví? tehdy sklidil velmi tvrdou kritiku nejen za smrt této postavy, ale hlavně za její podání. Scénáristé nechali Maude zemřít, protože se dabérka Maude Maggie Roswellová rozhodla kvůli nízkému platu opustit dabování Simpsonových. K dabingu se znovu vrátila ve čtrnácté sérii, od té doby dabovala ducha Maude (ve speciálních čarodějnických dílech) nebo scény z minulosti.\n\n\n"}
{"id": "603445", "url": "https://cs.wikipedia.org/wiki?curid=603445", "title": "Křesťanští demokraté (Švédsko)", "text": "Křesťanští demokraté (Švédsko)\n\nKřesťanští demokraté ( Kristdemokraterna, KD) je Švédska politická strana, která vznikla v roce 1964 jako reakce na sekularizaci švédské společnosti. V parlamentu jsou Křesťanští demokraté zastoupeni od roku 1991, od tohoto roku do roku 1994 byli též členy nesocialistické vlády. Také nyní jsou vládní stranou. Křesťanští demokraté se zasazují o zlepšení péče o důchodce, snižování daní a boj s nezaměstnaností. Předsedou strany je od roku 2015 Ebba Buschová Thorová, která vystřídala Görana Hägglunda.\n\nVznik švédské křesťanskodemokratické strany byl především reakcí na sekularizační tendence ve švédské společnosti po druhé světové válce. Tento protest spojen především s obrozeneckými snahami opozičních skupin v rámci státní švédské luterské církve a dalších církví, zejména letničního hnutí.\n\nJako důležité pro vznik strany se ukázaly dvě petice. První z nich byla petice stavějící se proti plánované redukci náboženského vyučování na školách, kterou podepsaly více než dva miliony lidí, což byla třetina tehdejší švédské populace. Druhou byla tzv. Petice 140 lékařů, kteří vyjadřovali znepokojení nad rostoucí mírou promiskuity ve švédské společnosti, šířením pohlavních chorob a rostoucím počtem potratů. Nezanedbatelnou roli pro vznik strany měly rovněž události spojené s uvedením filmu 491, který obsahoval na svou dobu velmi explicitní sexuální scény. Tehdejší vláda zrušila po několika cenzorních zásazích jeho původní zákaz, což mělo také velký vliv při rozhodování o založení strany.\n\nStrana byla založená v roce 1964 jako Křesťansko-demokratické shromáždění (Kristen Demokratisk Samling – KDS) a její počátky jsou spojené především se zakladatelem švédského letničního hnutí Levim Pethrusem, nicméně prvním předsedou strany se stal luteránský pastor Birger Ekstedt a Pethrus stanul na místě prvního místopředsedy.\n\nPo úmrtí prvního předsedy strany byl na mimořádném kongresu strany zvolen novým předsedou strany zvolen Alf Svensson, který také vycházel z letničního hnutí, nicméně sehrál velmi důležitou roli při přeměně strany z úzce zaměřené nábožensky orientované skupiny na relevantní politickou sílu schopnou oslovit větší množství voličů.\n\nDo roku 1985 však byla KDS marginálním a mimoparlamentním politickým uskupením, jehož podpora se pohybovala v rozmezí 1-2 %. Strana se zaměřovala především na sociální problémy. KDS také volala po novelizaci interrupčního zákona a vystupovala proti jaderné energetice. Snažila se profilovat jako „třetí alternativa“ vůči sociálním demokratům a bloku nesocialistických stran, nicméně její strategie nebyla příliš úspěšná.\n\nPrvní menší úspěch si strana mohla připsat až v roce 1985, když kandidovala v koalici se stranou středu. Křesťanští demokraté získal v rámci koalice 2,6 % hlasů. Ačkoli její zisk sice výrazně nepřevyšoval výsledky v předešlých volbách, podařilo se jí získat historicky první mandát, který připadl předsedovi Svenssonovi.\n\nNastala postupná proměna strany. V roce 1987 přepracovali křesťanští demokraté svůj program a přijala také nový název Křesťansko-demokratická společenská strana (Kristdemokratiska Samhällspartiet – KdS). V následujících parlamentních volbách, které se uskutečnily v roce 1988, kandidovala KdS opět samostatně. Získala 2,9 % hlasů, což pro ni znamenalo ztrátu parlamentního zastoupení, která byla ale pouze dočasná.\n\nHistorickým úspěchem znamenaly pro švédské křesťanské demokraty parlamentní volby v roce 1991. KdS v nich získala 7,14 % hlasů, 27 mandátů, a následně také účast ve středopravicové vládě, v níž jí připadla tři ministerská křesla. Strana je od té doby stálou součástí švédské politické scény a podílela se na několika vládách s dalšími nesocialistickými stranami, tj. Umírněnými, Stranou středu a Lidovou stranou.\n\nZa nárůstem podpory stály celkem tři faktory. Strana se vzdala své představy coby \"třetí alternativy\" a přidala se mezi nesocialistické strany. Druhým bylo širší otevření se dalším skupinám voličů a posledním byla kombinace tradičních témat (odmítání potratů a prorodinná politika) s dalšími prioritami, kterými dokázala oslovit i další voliče (především zlepšení sociálních služeb).\n\nV následujících volbách roce 1994 překročili křesťanští demokraté čtyřprocentní hranici pouze těsně, nicméně o čtyři roky zaznamenali největší úspěch ve své historii, když se jí podařilo získat dokonce 11,8 % hlasů. Pozitivní vliv na výsledek strany měly mít celkem tři faktory: Popularita jejího lídra Alfa Svenssona, rodinná politika a náboženská otázka.\n\nMezitím si v roce 1996 strana změnila svůj název na Křesťanští demokraté (švédsky Kristdemokraterna), který užívá dodnes. V dalších volbách sice strana nedokázala obhájit svůj výsledek z roku 1998, i přesto se ale dokázala etablovat na švédské politické scéně. Za přelomový lze v dějinách strany považovat rok 2004. Alf Svensson, který stál v čele strany 21 let, se rozhodl již dále nekandidovat na předsedu a vystřídal jej Göran Hägglund, který byl do té doby druhým místopředsedou. Hägglund však postrádal charisma svého předchůdce, což vedlo k postupnému poklesu podpory strany.\n\n"}
{"id": "603450", "url": "https://cs.wikipedia.org/wiki?curid=603450", "title": "Mödling (zřícenina hradu)", "text": "Mödling (zřícenina hradu)\n\nHrad Mödling, přesněji zřícenina tohoto hradu, leží nad údolím města Mödlingu, v rakouské spolkové zemi Dolní Rakousy, jen několik kilometrů od jihozápadního okraje Vídně. \n\nLeží v přírodním parku Föhrenberge, přímo na okraji Vídeňské pánve. Skalnatá oblast údolí je také nazývána \"Brühl\", a od toho je nazvaná také městská část „Vorderbrühl“ a městys Hinterbrühl. \n\nHrad byl sídlem jedné z vedlejších větví Babenberků. Prominentním hostem byl v roce 1219 pěvec lásky (minnesänger) Walther von der Vogelweide. Hradní páni se nezaplétali do válek, ale věnovali se raději umění, jak se také pěvec lásky zmiňuje ve \"Freigiebigkeitu\". V hradu je kaple zasvěcená svatému Pankráci. \n\nHrad postavil počátkem 11. století Jindřich I. z Mödlingu, syn Jindřicha Jasomirgotta (asi 1107-1177) a bratr Leopolda V. Babenberského (1157-1194), a existoval do roku 1556, kdy kvůli úderu blesku zcela vyhořel. Ve 12. století byly vypracovány výkresy k přestavbě hradu, ale od té doby se stavba již mění jen v ruinu. Jindřich z Mödlingu se tituloval vévodou, ačkoliv Mödling nikdy nebyl žádným vévodstvím. \n\nProtože hrad byl oblíbeným cílem turistů, byla zřícenina v posledních letech městem Mödling skromně opravena. \n\nV bezprostředním okolí se nachází hrad Liechtenstein.\n\n"}
{"id": "603452", "url": "https://cs.wikipedia.org/wiki?curid=603452", "title": "Tvárnost", "text": "Tvárnost\n\nTvárnost (poddajnost, plasticita) je mechanická vlastnost materiálů, důležitá především u kovů a jejich slitin. Je to míra schopnosti měnit tvar působením vnější síly při plastické deformaci bez porušení celistvosti materiálu. Tvárnost úzce souvisí s vnitřní stavbou látky, jejím chemickým složením, teplotou tvárného materiálu a druhem tvářecího procesu.\n"}
{"id": "603465", "url": "https://cs.wikipedia.org/wiki?curid=603465", "title": "Blanský les - podhůří", "text": "Blanský les - podhůří\n\nBlanský les - podhůří je zájmové sdružení právnických osob v okresu České Budějovice, jeho sídlem je Včelná a jeho cílem je spolupráce v oblasti cestovního ruchu, vzdělávání a kultury, zapojení do systému turistické a obchodní nabídky a zajišťování financování záměrů sdružení. Sdružuje celkem 20 obcí a byl založen v roce 2001.\n\n\n"}
{"id": "603468", "url": "https://cs.wikipedia.org/wiki?curid=603468", "title": "Sdružení měst a obcí Bukovská voda", "text": "Sdružení měst a obcí Bukovská voda\n\nDSMaO Bukovská voda je dobrovolné sdružení obcí v okresu České Budějovice, okresu Jindřichův Hradec a okresu Tábor, jeho sídlem je Dolní Bukovsko a jeho cílem je regionální rozvoj. Sdružuje celkem 25 obcí a byl založen v roce 2001.\n\n\n"}
{"id": "603471", "url": "https://cs.wikipedia.org/wiki?curid=603471", "title": "Svazek měst a obcí regionu Pomalší", "text": "Svazek měst a obcí regionu Pomalší\n\nDSMaO regionu Pomalší je dobrovolný svazek obcí v okresu České Budějovice a okresu Český Krumlov, jeho sídlem je Římov a jeho cílem je řešení dopadů na hospodaření obcí a jejich obyvatel v souvislosti s existencí vodárenského toku Malše. Sdružuje celkem 22 obcí a byl založen v roce 2001.\n\n\n"}
{"id": "603474", "url": "https://cs.wikipedia.org/wiki?curid=603474", "title": "Erika Slezak", "text": "Erika Slezak\n\nErika Alma Hermina Slezak (* 5. srpen 1946 Hollywood, USA) je americká herečka.\n\nNarodila se známému hollywoodskému herci rakouského původu Walteru Slezakovi a nizozemské zpěvačce Johanně Van Rijnové. Jejím dědečkem byl operní pěvec Leo Slezak, který byl rodákem ze Šumperka a jeho rodina sama pocházela z českých zemí.\n\nVyrostla a vychována byla v Greenwichi a v 17 letech byla jednou z nejmladších studentek, která studovala na Akademii dramatických umění v Londýně. Poté hrála v divadlech v Milwaukee, Chicagu a Houstonu.\n\nZnámou se stala v USA díky seriálu \"One Life to Live\", ve kterém působí dodnes už od roku 1971 a dodnes natočila tohoto seriálu 418 epizod.\n\nKromě toho se také objevila v seriálu \"Lovci netvorů\" v roce 2001, a také v televizním filmu \"Příběh jednoho života\" z roku 1996, který byl natočen na motivy románu Danielle Steel.\n\nZa svoji roli v seriálu \"One Life to Live\" získala šestkrát cenu Emmy v kategorii nejlepší herečka v dramatickém seriálu. Jedenkrát také získala cenu Soap Opera Digest Award za tu samou roli ve stejné kategorii.\n\nJe provdána od roku 1976 za Briana Daviese, se kterým má syna Michaela a dceru Amandu, která se také objevila v seriálu \"One Life to Live\".\n\n\n"}
{"id": "603476", "url": "https://cs.wikipedia.org/wiki?curid=603476", "title": "Smart Administration", "text": "Smart Administration\n\nPojem Smart Administration (SA) označuje strategii vlády ČR „Efektivní veřejná správa a přátelské veřejné služby. Strategie realizace Smart Administration 2007 – 2015“ (usnesení vlády ze dne 11. července 2007, č. 757). Cílem je celkově zkvalitnit služby veřejné správy a zlepšit tak komunikaci mezi úřady a občany. \n\nStrategie SA je realizována prostřednictvím projektů, které jsou financovány z dotací Evropské unie. Jedná se především o projekty zavádění e-Governmentu, což je elektronizace veřejné správy, a projekty vzdělávání zaměstnanců veřejné správy. Koordinací strategie SA bylo pověřeno Ministerstvo vnitra. \n\nStrategie Smart Administration řeší veřejnou správu jako hexagon, jehož jednotlivé vrcholy symbolizují prvky, které jsou klíčové pro její efektivitu. \n\nLegislativa – měla by být co nejjednodušší a nejsrozumitelnější a přijímána jen v nezbytně nutných případech, aby nezpůsobovala zbytečnou byrokratickou zátěž. \n\nOrganizace výkonu veřejné správy – vždy hledá rovnováhu mezi přiblížením veřejné správy občanovi a efektivní vynakládáním veřejných prostředků; zahrnuje v sobě úroveň řízení, metody řízení kvality, sledování výkonnosti a efektivnosti vynakládaných prostředků a sledování spokojenosti občanů jako zákazníků veřejné správy. \n\nTechnologie – jsou prostředek, který usnadní styk občana s veřejnou správou, ale také komunikaci uvnitř veřejné správy. \n\nObčan – je klientem veřejné správy a je nutné mu usnadnit styk s úřady a co možná nejméně znepříjemňovat život nadbytečnou regulací; zároveň je potřeba veřejnou správu zprůhlednit a umožnit občanům se podílet na jejích rozhodnutích a kontrolovat její fungování. \n\nÚředník – je základním stavebním kamenem veřejné správy, na úředníky by mělo být nahlíženo všude stejně, musí být vyžadována vysoká kvalita jejich výkonu a jejich průběžné vzdělávání. \n\nFinancování veřejné správy – je třeba věnovat pozornost způsobu alokace zdrojů na jednotlivé aktivity v rámci veřejné správy a provázání rozpočtů se strategickými prioritami vlády/ministerstev/zastupitelstev; veškeré agendy v rámci veřejné správy je třeba přezkoumávat z hlediska nákladové efektivnosti. \n\n\n\n\nProstřednictvím zefektivnění fungování veřejné správy a veřejných služeb podpořit socioekonomický růst ČR a zvýšit kvalitu života občanů.\n\n\n\n\n\n\nMinisterstvo vnitra je ze zákona ústředním orgánem státní správy pro oblast elektronického podpisu, oblast informačních systémů veřejné správy. MV plní koordinační úlohu pro informační a komunikační technologie.\n\nMinisterstvo vnitra je zprostředkujícím subjektem pro vybrané oblasti Integrovaného operačního programu a Operačního programu Lidské zdroje a zaměstnanost. Odbor strukturální fondů vyhlašuje výzvy, vybírá a hodnotí projekty a v průběhu realizace je dále kontroluje\n\nJe odborným poradním orgánem vlády pro oblast informační společnosti, který má plnit koordinační roli místo zrušeného ministerstva informatiky a poskytovat vládě vědomostní základnu zejména pro její rozhodování v koncepčních otázkách rozvoje informační společnosti tak, aby bylo dosaženo větší provázanosti a koordinace resortních a národních projektů.\n\nJe řídícím orgánem Integrovaného operačního programu, který financuje infrastrukturní projekty Smart Administration z oblasti podpory 1.1 Rozvoj informační společnosti ve veřejné správě, 2.1 Zavádění ICT v územní veřejné správě a 3.4. Služby v oblasti bezpečnosti, prevence a řešení rizik. Zároveň je národním orgánem pro koordinaci.\n\nJe řídícím orgánem Operačního programu Lidské zdroje a zaměstnanost, který financuje tzv. měkké projekty Smart Administration z oblasti podpory 4.1 Posilování institucionální kapacity a efektivnosti veřejné správy.\n\nProjekty Smart Administration jsou v letech 2007 – 2013 financovány z Integrovaného operačního programu a Operačního programu Lidské zdroje a zaměstnanost. Žadatelé mohou být jak subjekty ústřední státní správy, tak obce a kraje. \n\nZ IOP jsou v rámci strategie Smart Administration financovány projekty veřejné správy a veřejných služeb. Podporuje se z něj například modernizace informačních technologií v rámci veřejné správy, zkvalitnění veřejných služeb a bezpečnosti, prevence a řešení rizik. Dále jsou v rámci IOP financovány projekty podporující cestovní ruch, územní rozvoj, zlepšování života na sídlištích apod.\n\nV období 2007 – 2013 je v IOP k dispozici celkem 1 582,4 milionů EUR. Na projekty SA je z toho určeno celkem 676, 3 milionů EUR v rámci prioritních os 1.1. – Rozvoj informační společnosti ve veřejné správě, 2.1. – Zavádění ICT v územní veřejné správě a 3.4. – Služby v oblasti bezpečnosti, prevence a řešení rizik. .\n\nOP LZZ je zaměřený na snižování nezaměstnanosti prostřednictvím aktivní politiky na trhu práce. Dále se z něj financují projekty profesního vzdělávání, začleňování znevýhodněných osob zpět do společnosti a zlepšení kvality veřejné správy. \n\nCelkově je v programu k dispozici 1,88 miliard EUR. Na projekty SA je z toho určeno celkem 171, 4 milionů EUR v rámci prioritní osy 4. – Veřejná správa a veřejné služby.\n\nV rámci strategie Smart Administration se z IOP financují projekty zavádění nových informačních a komunikačních technologií na úřady a prevence a ochrana před riziky. Mezi podpořené projekty patří například:\n\n\n\n\n\nV rámci strategie Smart Administration se z OP LZZ financují především projekty zaměřené na rozvoj lidských zdrojů a zkvalitňování výkonu veřejné správy. Mezi podporované projekty patří například:\n\n\n\n\n\n\n"}
{"id": "603481", "url": "https://cs.wikipedia.org/wiki?curid=603481", "title": "Weiten", "text": "Weiten\n\nWeiten je městys v okrese Melk v rakouské spolkové zemi Dolní Rakousy. Žije zde obyvatel.\n\nWeiten leží v jižní části Waldviertelu (Lesní čtvrti) v Dolních Rakousích. Plocha městyse je 28,48 kilometrů čtverečních a 55,83 % plochy je zalesněno.\n\n\nVe starověku bylo území součástí provincie Noricum. V jádru Rakouska ležící území má stejně proměnlivé dějiny jako jsou dějiny celého Rakouska.\n\nV roce 1968 vzniklo společenství obcí Weiten, Mollendorf, Seiterndorf a Filsendorf.\n\n\nStarostou městyse je Johann Habegger a vedoucí kanceláře je Berta Krenn.\nV zastupitelstvu obce je 19 křesel, která jsou podle výsledků voleb v roce 2005 podle získaných mandátů rozdělena takto:\n\n\nNezemědělských pracovišť bylo v roce 2001 47 a nezemědělských a lesnických pracovišť bylo v roce 1999 109. Počet výdělečně činných osob v místě bydliště bylo v roce 2001 503, tj 43,97 %.\n\n"}
{"id": "603482", "url": "https://cs.wikipedia.org/wiki?curid=603482", "title": "Kostel svatého Václava (Dejvice)", "text": "Kostel svatého Václava (Dejvice)\n\nŘímskokatolický kostel sv. Václava (původně kaple) v pražských Dejvicích je malý klášterní kostel ve II. pražském vikariátu pražské arcidiecéze. \n\nKostel je skromná novorománská stavba vzniklá na počátku 20. století. \n\nPočátky historie proboštského dvora zřejmě spadají do stejné doby, jako vznik Dejvic v 11. století. Byl přirozeným centrem starých Dejvic. Před třicetiletou válkou je zmiňován jako královský statek. \n\nSamotný proboštský dvůr jako ho známe dnes vznikl v 17. století jako statek metropolitního svatovítského probošta. V areálu byl i pivovar z poloviny 18. století. Pod kostelem jsou dodnes nevyužívané rozsáhlé sklepní prostory. Po bitvě na Bílé hoře na statku hospodařil sám svatovítský probošt, protože se nepodařilo nalézt nájemce. V době války o dědictví rakouské r. 1742 byl proboštský dvůr několikrát vypálen mj. Francouzi, kteří se usadili v Dejvicích. V majetku dvora bylo zhruba 300 okolních hektarů půdy. Dnešní podoba je ovlivněna rozsáhlými přestavbami okolo roku 1800. \n\nV letech 1908 až 1909 byla v areálu zřízena opatrovna pro zhruba 40 hluchoslepých dětí. Sídlila zde tehdy kongregace sester Božské lásky.\nKostel Svatého Václava vznikl na konci 1. světové války. Přesné datum posvěcení chrámu není známo, slaví se každoročně v běžně užívaném náhradním termínu na konci října. \n\nRoku 1927 zakoupil kostel tehdy nově vzniklý řád Sestry Apoštolátu sv. Františka spolu se zakladatelem P. PhDr. Janem Evangelistou Urbanem OFM.\n\nPočátkem 90. let 20. století byl kostel zrekonstruován a vedlejší prostory upraveny na farní centrum, a přilehlou budovu začaly využívat Sestry Apoštolátu sv. Františka. V zadní části byla přistavěna nová ubytovací budova pro potřeby sester. Do věže přibyly i dva malé zvony zasvěcené svatému Václavu a svatému Františkovi z Assisi.\n\nPři kostele byla zřízena samostatná duchovní správa, která byla k 1. lednu 2005 zrušena a kostel byl změněn na rektorátní. Po svém odchodu na odpočinek u tohoto kostela až do své smrti bydlel Mons. Jan Machač, emeritní farář farnosti u kostela sv. Matěje.\n\nKomplex proboštského dvora včetně kostela je od roku 1964 chráněn jako kulturní památka České republiky. \n\nV horní části proboštského dvora je od 50. let 20. století sběrný dvůr a stanoviště popelářských vozů. To je pro tak cennou kulturní památku velmi nedůstojné. \n\nV kostele je v presbytáři freska s výjevy ze života svatého Václava. Dřevěná křížová cesta jsou reliéfy v beuronském stylu. Za návštěvu stojí i každoročně vystavovaný dřevěný Betlém. \n\nV kostele nikdy nebyly píšťalové varhany. Od počátku jeho existence se zde hrávalo na harmonium. Příležitostně na něj hrával i Iša Krejčí. Od roku 1996 zde každou neděli hraje Jan Fila. Od září 2002 z iniciativy tehdejšího administrátora farnosti P. Karla Kočího zakoupeny alespoň digitální varhany. \n\n\n"}
{"id": "603484", "url": "https://cs.wikipedia.org/wiki?curid=603484", "title": "Rektor (rozcestník)", "text": "Rektor (rozcestník)\n\nSlovo rektor může znamenat:\n\n"}
{"id": "603486", "url": "https://cs.wikipedia.org/wiki?curid=603486", "title": "Tim Kazurinsky", "text": "Tim Kazurinsky\n\nTimothy J. Kazurinsky (* 3. března 1950, Johnstown, USA) je americký herec, scenárista a bavič.\n\nNarodil se v Johnstownu do rodiny polského přistěhovalce, ale až do svých šestnácti let žil v Austrálii. Následně pracoval v obchodu nebo jako copywriter. Následně se odstěhoval do Chicaga a začal se věnovat komediálním skečím a hraní v komediálních seriálech. K těm nejznámějším patřili \"The Second City\" a \"Saturday Night Live\".\n\nV \"Saturday Night Live\" se proslavil především jako imitátor známých osobností. Věnoval se také točení filmů a seriálů. K prvním patřil například film \"Můj tělesný strážce\". I českým divákům se stal známým v roce 1985, kdy přijal nabídku na roli do filmu \"\". Poté se objevil ještě v dalších dvou dílech této úspěšné komediální serie, vždy jako Sweetchuck - nejprve prodavač klenotů, následně kadet a policejní strážník. Objevil se také v parodii na \"Pulp Fiction\" s názvem \"Plump Fiction\".\n\nV roce 1984 byl spolunominován s pracovním týmem ze \"Satuday Night Live\" za epizodu číslo 378 na cenu Emmy. K spolunominovaným patřili i herci Eddie Murphy nebo James Belushi.\n\nV roce 2002 byl nominován za scénář k seriálu \"My Beautiful Son\" na televizní cenu BAFTA.\n\nŽije ve státě Illinois se svou ženou Marciou. S ní má syna Petea a dceru Zoe.\n\n"}
{"id": "603490", "url": "https://cs.wikipedia.org/wiki?curid=603490", "title": "Rektor kostela", "text": "Rektor kostela\n\nRektor kostela (latinsky \"rector ecclesiae\") je kněz, jemuž byla ordinářem (diecézním biskupem) svěřena péče o nějaký kostel, nejde-li o kostel farní, kapitulní ani klášterní. Rektorem seminárního kostela je rektor semináře, pokud ordinář nestanovil jinak. V rektorátním kostele je možné konat bohoslužby a udělovat svátosti jen se svolením rektora, popřípadě jiného představeného.\n\nV Kodexu kanonického práva z roku 1983 upravují postavení rektora kostela kánony 556 ař 563, Kodex kanonického práva z roku 1917 obsahoval tuto úpravu v kánonech 479 až 486.\n\n"}
{"id": "603496", "url": "https://cs.wikipedia.org/wiki?curid=603496", "title": "Videostop", "text": "Videostop\n\nVideostop byla televizní soutěž, kterou vysílala Československá, později Česká televize od roku 1985 s občasnými přestávkami do roku 2000, resp. 2002. Od roku 2011 do roku 2013 byl pořad obnoven na stanici TV Barrandov pod názvem Barrandovský Videostop. Soutěž byla opět obnovena v listopadu 2015.\n\n„Vynálezcem“ pořadu byl dlouholetý televizní technik Vladimír Bezděk, který napsal pilotní díl již počátkem 80. let. K realizaci ho ale až v roce 1985 přiměla Oldřiška Cebrovská-Podhorcová. Pilotní díl pořadu, který uváděl herec Josef Dvořák, byl natočen v květnu 1985. Na dalších dílech však Dvořák spolupráci odmítl, mělo se totiž vysílat živě každý měsíc, což si nemohl kvůli svým divadelním závazkům dovolit.\n\nTento úvodní díl se tedy dočkal odvysílání až ve středu 18. prosince 1985 na II. programu ČST, v roce 1986 se vysílal živě každý měsíc jeden nový díl, poprvé v pátek 10. ledna 1986 od 21:30 na 1. programu ČST a poté vždy s odstupem čtyř týdnů až do 12. prosince 1986. Téměř celý tento ročník uváděl hlasatel Armádního uměleckého souboru Zdeněk Tulis a režíroval Pavel Vantuch.\n\nV roce 1987 pořad z vysílacího schématu nakrátko vypadl, protože ho nahradila ideologicky vhodnější soutěž „3×5“ o krásách Sovětského svazu. Ta však byla podle K. Čáslavského po několika dílech \"„pro blbost pořadu“\" zrušena a v pátek 7. srpna 1987 byl Videostop, v mírně upravené podobě, obnoven. Od té doby je pořad také nerozlučně spjat se jménem (původně rozhlasového) moderátora Jana Rosáka, který za tuto práci získal i řadu diváckých ocenění a pořad pro něj znamenal start moderátorské kariéry v 90. letech. Režiséra P. Vantucha pak v několika dílech nahradil Petr Soukup a nakonec u pořadu nastálo zakotvil ostřílený režisér Ivo Paukert, který natočil 140 z celkem 186 dílů pořadu.\n\nNeopominutelnou osobností pořadu byl arbitr – tímto spolumoderátorem a porotcem byl po celou dobu filmový historik Karel Čáslavský, který se díky pořadu stal z neznámého plachého archiváře celorepublikově uznávaným znalcem filmové historie.\n\nZajímavostí je, že ve tvorbě scénářů se střídali tři lidé: Karel Čáslavský své díly orientoval zejména na filmovou klasiku 30. a 40. let, Jan Rosák se spoléhal spíše na novou tvorbu 60. až 80. let a Vladimír Bezděk se zase vracel k televizní tvorbě.\n\nV prvním ročníku byli čtyři soutěžící vybíráni elektronickým losem z publika, které tvořili obvykle zaměstnanci nějakého podniku. Proti soutěžícím seděly populární osobnosti (herci, režiséři, zpěváci, spisovatelé, kreslíři atd.) v roli poradců. Tito poradci byli soutěžícím předem přiděleni, ale složení takových dvojic nebylo soutěžícím ani poradcům v průběhu natáčení známo, pouze diváci u obrazovek je mohli vidět pomocí obrazu v obraze při úvodním představování.\n\nSoutěžní otázky se týkaly nějakého filmu nebo pořadu – na velké obrazovce byl soutěžícím promítnut úryvek a nejčastějším úkolem soutěžících bylo říct jeho název, jindy otázky směřovaly například na jméno herce nebo rok natočení snímku, výjimečně přišla až po skončení ukázky otázka na postřeh. Soutěžící se k odpovědi přihlašovali stisknutím tlačítka, kterým současně zastavili projekci (odtud název „video-stop“) a mohli rovnou odpovědět. Ukázek bylo připraveno osm a po každé z nich následovala doplňující otázka, na kterou namísto soutěžícího odpovídal poradce, a soutěžící se rozhodoval, zda s jeho odpovědí souhlasí či nikoliv; záleželo jen na poradci, zda radil správně nebo úmyslně špatně (v terminologii pořadu „blafoval“; rádcům byly správné odpovědi známy už před natáčením). Pokud soutěžící souhlasil se správnou nebo zamítl chybnou radu, přičetl se bod jemu, naopak souhlas soutěžícího se špatnou nebo nesouhlas se správnou radou znamenal bod pro rádce. Někdy byla jako doplňující tipovací otázka, kdy každý z poradců nabídl svou odpověď a úkolem soutěžícího bylo uhodnout, který z poradců byl se svým tipem nejblíž přesné odpovědi. Pokud nikdo ze soutěžících nedokázal na první otázku k ukázce správně odpovědět, byla otázka položena divákům ve studiu, úspěšný divák pak bod a právo odpovídat na doplňující otázku daroval některému soutěžícímu. Když správnou odpověď neznali ani diváci ve studiu, první bod nezískal nikdo a o možnosti odpovídat na doplňující otázku rozhodlo, kdo z výchozí pozice s rukama za zády nejrychleji stisknul tlačítko. Přibližně v polovině pořadu byly dvojice odtajněny, bodové účty rádců a soutěžících po dvojicích sečteny (body za úspěšné blafování tak mohly významně ovlivnit výsledek soutěže), poradci přisedli ke stolkům soutěžících a hra pokračovala dál.\n\nPo poslední doplňující otázce byl vyhlášen vítěz, který se dostavil k obrazovce a na ní hrál elektronické kostky: jejich zobrazené hodnoty se měnily jen zčásti náhodně (občas se některá kostka i na několik sekund zastavila) a úkolem soutěžícího bylo zmáčknout stop-tlačítko ve chvíli, kdy alespoň dvě kostky ukazovaly stejnou hodnotu. Při úspěšném pokusu se počet bodů zdvoj- či ztrojnásobil, při chybném snížil na polovinu. Počet pokusů byl roven počtu předtím vysoutěžených bodů. Čím více úspěšných zásahů, tím výše soutěžící postoupil – nejnižší „cenou útěchy“ byla zpravidla stolní hra Člověče, nezlob se!, dalšími cenami býval např. mixér, holicí strojek, vysavač atd., nejvyšší cenou potom přenosný televizor TESLA (v prvních ročnících černobílý Merkur, později barevný Oravan). Po roce 1990 se nabídka rozšířila i o hi-fi systém, videorekordér nebo videokameru. Pokud byl soutěžící spokojen s průběžně dosaženou výhrou nebo již dosáhl na nejvyšší výhru, nemusel dohrát kostky do konce. Po skončení soutěže získal vítěz i videokazetu s kompletním záznamem daného dílu pořadu.\n\nOd ročníku 1987 došlo k drobné změně, počet soutěžících i poradců byl snížen na tři a složení dvojic bylo odtajněno až po zodpovězení osmé otázky.\n\nPo roce 1989 bylo dosavadní zaměření výhradně na československé filmy rozšířeno i na světovou produkci. Ukázky z filmů typu \"Želvy Ninja\" nebo \"Krotitelé duchů\" se ale v nabídce dlouho neudržely a po několika dílech se pořad vrátil k československé tvorbě – do toho se navíc promítnul fakt, že stanice TV Nova získala výhradní smlouvu s monopolním distributorem Bontonfilm na tvorbu z doby státního filmu a ČT tak byla kvůli právům na vysílání ukázek nucena více používat ukázky z vlastní dramatické a zábavné tvorby Československé a České televize.\n\nPořad byl na České televizi vysílán až do roku 2000. Za 15 let tak vzniklo 186 pokračování o stopáži 39 minut a k tomu dva silvestrovské speciály (1988 a 2000), z nichž ten druhý byl zároveň rozlučkovým a pánové Rosák s Čáslavským si v něm zahráli oblíbené pasáže ze známých československých komedií. Za tuto dobu se v pořadu vystřídalo okolo 550 soutěžících.\n\nNa žádost diváků se pořad objevil znovu v roce 2002 pod názvem \"Nový Videostop\". Nevhodně zvolený vysílací čas v neděli pozdě odpoledne, opětovné dosazení zahraničních titulů a animovaná postavička Vlasty Buriana jako glosátora pořadu ale už diváky nezískaly a s rokem 2002 pořad na ČT skončil definitivně.\n\nDalší návrat zaznamenal Videostop v roce 2011 (jeho návrat byl ohlášen krátce poté, co vznikla tato wikistránka): TV Barrandov spustila novou verzi pořadu pod názvem \"Barrandovský Videostop\". Tradičně jej moderoval Jan Rosák, tentokrát již ale chyběl filmový historik Karel Čáslavský. Toho nahradil v každém dílu některý známý režisér. Pořad byl vysílán každý týden v přibližně čtvrtletních cyklech, přičemž vítězové jednotlivých pořadů se po trojicích potkali v semifinále a vítězové semifinále pak ve finále. Barrandovský videostop skončil na konci roku 2013. Od 21. listopadu 2015 TV Barrandov pořad obnovila, jen Jana Rosáka nahradila Halina Pawlowská. Odvysíláno ale bylo jen pár dílů a poté byl pořad úplně zrušen.\n\n"}
{"id": "603516", "url": "https://cs.wikipedia.org/wiki?curid=603516", "title": "Carolina Liar", "text": "Carolina Liar\n\nCarolina Liar je americko-švédská alternativně rocková skupina, založena v roce 2006 v Jižní Karolíně. Jediný zpěvák Chad Wolf je původem z Charlestonu v Jižní Karolíně, ostatní členové kapely jsou původem Švédové. Mezi jejich největší hity patří písně „I'm Not Over“ a „Show Me What I'm Looking For“, které pocházejí z jejich prvního alba s názvem \"Coming to Terms\" z roku 2008. Album se umístilo na 140. pozici žebříčku Billboard 200, singl „Show Me What I'm Looking For“ se umístil v žebříčku Billboard Hot 100 na 67. místě, druhý singl „I'm Not Over“ se umístil na 3. místě žebříčku Billboard Alternative songs.\nV roce 2011 vydala kapela Carolina Liar své druhé studiové album s názvem \"Wild Blessed Freedom\". Album se umístilo na 8. pozici v žebříčku Billboard Heatseekers Albums. Na albu jsou dva singly „Drown“ a „Me and You“.\n\nKapela hraje žánr, který lze definovat jako pop rock. Nejčastěji se zde setkáváme se styly alternativní rock, indie rock a new wave. Kapela je ovlivněna skupinami ABBA, Roxette, Duran Duran, Eggstone, Bangles, Ace of Base, The Cardigans, This Perfect Day a zpěvákem Garym Numanem.\n\n\n"}
{"id": "603518", "url": "https://cs.wikipedia.org/wiki?curid=603518", "title": "Dálnice 85 (Izrael)", "text": "Dálnice 85 (Izrael)\n\nDálnice 85, přesněji spíš Silnice 85 (hebrejsky: 85 כביש, \"Kviš 85\") je silniční spojení nikoliv dálničního typu (jen v západním úseku Akko-Karmi'el vícečetné jízdní pruhy, absence mimoúrovňových křižovatek) v severním Izraeli, o délce 47 kilometrů.\n\nZačíná v centru města Akko nedaleko břehu Středozemního moře jako ulice Ben Ami. Pak směřuje k východu skrz zemědělsky intenzivně využívanou pobřežní nížinu. Poblíž vesnice Achihud vstupuje do pahorků na pomezí Dolní a Holní Galileji. Pak prochází hustě osídleným údolím Bejt ha-Kerem se shlukem měst jako Karmi'el, Madžd al-Krum nebo Sadžur. Protíná menší údolí Chananija a vede přes údolí vodního toku Nachal Amud. Končí pak na svazích nedaleko seveozápadního okraje Galilejského jezera, kde ústí do severojižní dálnice číslo 90.\n\nVýchodní úsek silnice (východně od křižovatky Chalfata) je trasován zcela nově v 80. letech 20. století. Do té doby vedl historickou trasou přes Safed. Silnice proto bývá někdy stále nazývána Silnice Akko-Safed (כביש עכו-צפת, \"Kviš Akko-Cfat\"). Ke změnám v trasování silnice došlo i v okolí měst Madžd al-Krum a Rama, kde byly původní průtahy zastavěným územím obce nahrazeny obchvaty.\n\n"}
{"id": "603520", "url": "https://cs.wikipedia.org/wiki?curid=603520", "title": "Kolobřeh", "text": "Kolobřeh\n\nKolobřeh (, , ) je město v Západním Pomořansku v Polsku. Leží při ústí řeky Parsęta do Baltského moře.\n\nOsada na místě dnešního města Kolobřeh byla známa již v 8. století. V roce 1000 zde polský kníže Boleslav Chrabrý založil biskupství. Na město byl Kolobřeh povýšen v roce 1255. Do 14. století byl členem baltské Hanzy. V sedmileté válce bylo v roce 1761 město dobyto ruskými vojsky. V roce 1807 ho neúspěšně obléhal Napoleon. Od roku 1859 je město spojeno železnicí se Štětínem a Gdaňskem. Pomalu se měnil jeho charakter z pevnostního města na lázeňské. Za první světové války byla lázeňská zařízení využita jako velký lazaret pro zraněné vojáky. Na konci druhé světové války bylo 95% města zničeno v bojích Wehrmachtu s útočící Rudou a Polskou armádou. Po válce Kolobřeh připadl Polsku. V roce 1967 získal oficiální status lázeňského města.\n\n\n\n"}
{"id": "603521", "url": "https://cs.wikipedia.org/wiki?curid=603521", "title": "Vinylová vlákna", "text": "Vinylová vlákna\n\nVinylová vlákna (mezinárodní zkratka PVAL) jsou textilní materiály z polyvinylacetátu.\n\nTechnologie je založena na mokrém nebo suchém zvlákňování z roztoku polyvinylalkoholu, který se následným přidáním formaldehydu zředí (PVA+). Podle stupně acetylace a případně dalšího zpracování se dá získat materiál \"rozpustný\" nebo \"nerozpustný\" ve vodě. \n\nVlákenný materiál se dodává převážně ve formě stříže (v délkách 2-65 mm), menší část jako filament. S pokusnou výrobou se začalo v roce 1948 (vynálezce Japonec Tomonari), v roce 2006 dosáhla světová produkce 80.000 tun. V současné době (2010) se vinylová vlákna vyrábí jen v Japonsku (Kuralon®) a v Číně.\n\nBěžně vyráběné vlákno má fazolovitý průřez, hustotu 1,25-1,30g/cm³, pevnost za sucha 200-650 mN/tex (pevnost za mokra klesá na 65-85%), bod tání 230°C. Vlákno absorbuje 4-5% vlhkosti, je odolné proti oděru a pilingu, ale mačká se. \n\nPokusně vyráběná vlákna \"gelovým zvlákňováním\" dosahovala tažnou pevnost až 2,9 GPa. Z pokusné výroby pochází také vinylové vlákno s nepatrným nánosem nanočástic ze síranu mědnatého (\"Kuralon E\"), které má mimořádně vysokou vodivost. \n\n"}
{"id": "603525", "url": "https://cs.wikipedia.org/wiki?curid=603525", "title": "Sami Lepistö", "text": "Sami Lepistö\n\nSami Lepistö (* 17. října 1984 v Espoo) je finský hokejový obránce hrající v KHL za tým Jokerit Helsinky.\n\nS hokejem začínal v týmu Jokerit Helsinky, kde také debutoval ve švédské nejvyšší lize v sezoně 2003/04. V týmu odehrál 4 sezony (2003/07) se kterým 2 krát skončil na druhém místě (2004/05 a 2006/07). Během tohoto období byl draftován v roce 2004 ve 3. kole, celkově 66. týmem Washington Capitals. 31. května 2007 podepsal smlouvu na dva rok s týmem Capitals, který si ho vybral v draftu. Sezónu 2007/08 začal na farmě v Hershey Bears, kde odehrál většinu zápasu v sezóně. 16. února byl povolán do týmu Washington Capitals, jenž debutoval v NHL proti týmu Tampa Bay Lightning, v zápase odehrál 14:16 a jeho tým vyhrál 3:2. Poté odehrál další dva zápasy za Capitals, které oba dva zápasy prohráli. Hned na to byl zpátky přesunut na farmu, kde hrával do 14. března, kdy byl povolán zpátky do týmu Capitals se kterým odehrál poslední 4 zápasy v sezóně NHL a poté byl poslán zpět na farmu, kde dohrál sezónu. Sezónu 2008/09 odehrál opět převážně na farmě v Hershey Bears kde odehrál 70 zápasů a ve Washingtonu opět 7 zápasů ve kterých nasbíral 4 asistence.\n\n27.  června 2009 byl vyměněn do týmu Phoenix Coyotes za páté kolo draftu v roce 2010. V Phoenixu odehrál celou sezónu 2009/10, kde odehrál 66 zápasů ve kterých nasbíral 11 bodů a vstřelil svůj první gól v NHL. S týmem si poprvé zahrál playoff ale vypadli hned v čtvrtfinálové konferenci proti týmu Detroit Red Wings 3:4 na zápasy. V následující sezóně odehrál 51 zápasu ve Phoenixu chyběl jenom ve dvou zápasů a 28. února 2011 byl společně s Scottiem Upshallem vyměněn do týmu Columbus Blue Jackets za Rostislava Kleslu a Daneho Byerse. V Columbusu dohrál sezónu a za tým odehrál 19 zápasů. Klub mu však nenabídlo smlouvu a 1. července 2011 se stal volný hráč. 15. července 2011 podepsal jednoletou smlouvu s týmem Chicago Blackhawks, ve které si vydělá 750 000 dolarů. Za Blackhawks však odehrál pouhých 26 zápasů v základní části a z playoff přidal tři zápasy.\nPo letecké havárii v Jaroslavli se klub Lokomotiv Jaroslavl obnovilo činnost a opět přihlásil do soutěže, 4. června 2012 se dohodl s klubem na jednoleté smlouvě. 12. ledna 2013 podepsal smlouvu s HC Lev Praha.\n\n\n\n\n"}
{"id": "603529", "url": "https://cs.wikipedia.org/wiki?curid=603529", "title": "Konduktometrie", "text": "Konduktometrie\n\nKonduktometrie je soubor analytických metod založených na měření vodivosti roztoku.\n\nVodivost roztoku je dána migrací iontů k elektrodám a je převrácenou hodnotou ohmického odporu roztoku. Vodivost se měří konduktometrem, k vlastnímu měření pak slouží konduktometrická cela, která je tvořena dvěma platinovými plíšky o ploše 1 cm, které jsou umístěny rovnoběžně ve vzdálenosti 1 cm. Měření se provádí střídavým napětím (50 Hz-5 kHz), čímž se zamezí polarizaci elektrod.\n\nPřímé měření vodivosti je neselektivní metodou, tzn. dá nám informaci o celkovém obsahu iontů v roztoku, např. v pitné nebo užitkové vodě. Měření může být rušeno přítomností H nebo OH iontů, které mají několikanásobně vyšší molární vodivost než ostatní ionty.\n\nNepřímá konduktometrie slouží k indikaci bodu ekvivalence titrací. Sleduje změny vodivosti titrovaného roztoku na objemu přidávaného odměrného roztoku. Využívá se především u neutralizačních, srážecích a někdy u komplexotvorných titrací. Tuto metodu nelze využít u titrací, kde se používají pufry, protože pak je pH stabilní a obsah iontů se během titrace mění jen málo.\n\n\n"}
{"id": "603530", "url": "https://cs.wikipedia.org/wiki?curid=603530", "title": "Pro 2", "text": "Pro 2\n\nPro 2 je televizní kanál, vysílající v Rumunsku. Provozuje ho Central European Media Enterprises a je věnován telenovelám, rodinným filmům, zpravodajství, talk show, seriálům a zábavě.\n\n"}
{"id": "603532", "url": "https://cs.wikipedia.org/wiki?curid=603532", "title": "Mistrovství světa juniorů v ledním hokeji 2004", "text": "Mistrovství světa juniorů v ledním hokeji 2004\n\nMistrovství světa juniorů v ledním hokeji 2004 (\"MSJ 2004\") se hrálo od 26. prosince 2003 do 5. ledna 2004 v Helsinkách a Hämeenlinně, ve Finsku. Spojené státy americké vyhrály zlatou medaili, když porazily ve finále Kanadu 4-3.\n\n\" Rakousko a Ukrajina sestoupily do I. divize na Mistrovství světa juniorů v ledním hokeji 2005.\"\n\n USA\n\nDavid Booth, Matthew Carle, Jake Dowell, Patrick Eaves, Dan Fritsche, Matt Hunwick, Ryan Kesler, Jeff Likens, Al Montoya, Greg Moore, Brady Murray, Patrick O’Sullivan, Zach Parise, Corey Potter, Danny Richmond, Drew Stafford, Brett Sterling, Mark Stuart, Ryan Suter, Dominic Vicari, Steve Werner, James WisniewskiTrenér: Mike Eaves\n\nShawn Belle, Tim Brent, Brent Burns, Jeff Carter, Braydon Coburn, Jeremy Colliton, Sidney Crosby, Nigel Dawes, Stephen Dixon, Marc-André Fleury, Ryan Getzlaf, Josh Gorges, Josh Harding, Kevin Klein, Derek Meech, Daniel Paille, Dion Phaneuf, Mike Richards, Brent Seabrook, Anthony Stewart, Maxime Talbot, Jeff TambelliniTrenér: Mario Durocher\n\nSean Bergenheim, Valtteri Filppula, Jarkko Immonen, Janne Jalasvaara, Jyri Junnila, Mikko Kalteva, Kevin Kantee, Petri Kontiola, Oskari Korpikari, Sami Lepistö, Masi Marjamäki, Petteri Nokelainen, Teemu Nurmi, Tommi Oksa, Lennart Petrell, Arsi Piispanen, Anssi Salmela, Hannu Toivonen, Joni Töykkälä, Lauri Tukonen, Ville Varakas, Mikael VuorioTrenér: Hannu Aravirta\n\nMarek Schwarz, Tomáš Pöpperle – Ondřej Němec (2), Martin Vágner, Ctirad Ovčačík (2), Michal Barinka (1), Marek Chvátal, Tomáš Linhart, Ladislav Šmíd (1) – Jiří Hudler (2), Rostislav Olesz (3), Petr Kanko (1), Tomáš Fleischmann (2), Jakub Koreis, Kamil Kreps, Lukáš Kašpar, Roman Vondráček (1), Jakub Klepiš (2), Vojtěch Polák (1), Jakub Šindel, Karel Hromas (1), Radim Hruška (1). Trenéři: Alois Hadamczik a Mojmír Trličík\n\nMistrovství I. divize bylo hráno od 14. prosince do 20. prosince 2003 v Berlíně, v Německu (skupina A) a od 13. prosince do 19. prosince 2003 v Brianconu, ve Francii (skupina B).\n\n\" Německo a Bělorusko postoupily na Mistrovství světa juniorů v ledním hokeji 2005, Maďarsko a Japonsko sestoupily do II. divize Mistrovství světa juniorů v ledním hokeji 2005.\"\n\nMistrovství II. divize bylo hráno od 28. prosince 2003 do 3. ledna 2004 v Sosnowieci, v Polsku (Skupina A) a od 5. ledna do 11. ledna 2004 v Kaunasu a v Elektrėnai, v Litvě (Skupina B).\n\n\" Polsko a Velká Británie postoupily do I. divize Mistrovství světa juniorů v ledním hokeji 2005, Island a JAR sestoupily do III. divize Mistrovství světa juniorů v ledním hokeji 2005\"\n\nMistrovství III. divize bylo hráno od 5. ledna do 11. ledna 2004 v Sofii, v Bulharsku.\n\n\" Austrálie a Čína postoupily do II. divize Mistrovství světa juniorů v ledním hokeji 2005\"\n\n"}
{"id": "603534", "url": "https://cs.wikipedia.org/wiki?curid=603534", "title": "Dálnice 87 (Izrael)", "text": "Dálnice 87 (Izrael)\n\nDálnice 87, přesněji spíš Silnice 87 (hebrejsky: 87 כביש, \"Kviš 87\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v severním Izraeli a na Golanských výšinách, o délce 35 kilometrů.\n\nZačíná poblíž severozápadního břehu Galilejského jezera, kde odbočuje ze severojižní dálnice číslo 90. Pokračuje pak podél severního břehu jezera přes ústí řeky Jordán, za kterým vstupuje na území Golanských výšin. Vede pak severovýchodním směrem, přičemž vytrvale stoupá řídce osídlenou krajinou na náhorní planinu Golanských výšin. Z východu míjí největší izraelskou osadu na Golanech, město Kacrin. Končí na východním okraji Golanských výšin, kde u vesnice Alonej ha-Bašan ústí do dálnice číslo 98.\n\n"}
{"id": "603537", "url": "https://cs.wikipedia.org/wiki?curid=603537", "title": "Nova TV", "text": "Nova TV\n\nNova TV je první soukromá chorvatská televizní společnost se sídlem v Záhřebu v městské části Remetinec. Televize začala vysílat 28. května 2000. Od roku 2004 do roku 2018 patřila do skupiny CME, která vlastní českou TV Nova. Od 1. srpna 2018 je vlastníkem United Group. Většinu vysílacího času televize vyplňují filmy, seriály, reality show a zpravodajství. Kanál vysílá 24 hodin denně (168 hodin týdně).\n\nSesterskými kanály jsou \"Doma TV,\" \"Mini TV, Nova World, NOVA PLUS FAMILY a NOVA PLUS CINEMA\". Nova TV v Chorvatsku provozuje i Internetový kanál Oyo.\n\n\n\n\nFilmy všech druhů a žánrů, většinou o víkendech v prime-time.\n\n\nDětský blok trvá ve všední den cca od 6:00 do 6:30 a o víkendech cca od 8:20 do 10:00.\n\n \n"}
{"id": "603539", "url": "https://cs.wikipedia.org/wiki?curid=603539", "title": "Lesní kvítek", "text": "Lesní kvítek\n\nLesní květina (v německém originále Die Waldblume) je opera českého skladatele Jana Bedřicha Kittla na libreto německého básníka Johanna Carla Hickela. Opera byla poprvé uvedena v Praze roku 1852.\n\nOpera byla kritikou i obecenstvem přijata příznivě, ale poměrně vlažně; její úspěch však nebyl srovnatelný s úspěchem \"Bianky a Giuseppeho\". Oproti předchozí opeře znamenala odklon ke komornějšímu, lyričtějšímu rázu hudby, navazujícímu na Kittlovu komorní tvorbu. Zastoupen byl více i prvek komický, zato vypjaté dramatické a davové scény známé z \"Biancy a Giuseppeho\" chyběly. Kritika si cenila zejména předehry (které později sloužila i jako koncertní kus), úspěch měly například Mariina romance a výsměšný sbor v prvním dějství nebo milostný duet Marie a Roberta ve třetím dějství. Přesto se konaly jen dvě reprízy a dále byl \"Lesní kvítek\" ve Stavovském divadle připomínán jen jednotlivými čísly.\n\nDěj opery se odehrává v roce 1684.\n\nV lese u St-Jean-aux-Bois žije osiřelá dívka, které se ujal starý myslivec. Mladistvá krása Marie, obecně nazývané \"Lesní květina\", je proslulá široko daleko, a to i mezi dvořany krále Ludvíka XIV., který v lese často pořádá lov. Jeho lovci právě přijíždějí (sbor \"Es lebe die Jagd, die Schönheit, der Wein\") a ve spatření sličné Marie doufá i vrchní lovčí Hardeville, místo toho však narazí na rozhořčeného starostu Petitfoua (árie \"Alle Teufel! Donnerwetter!\") Králi má dnes při slavnosti předat dožínkový věnec nejkrásnější dívka ze vsi – což je přirozeně starostova dcera Dorothée – a přitom se v pavilónu u bufetu přichystaného pro krále usadila jakási krásná dáma a tvoří nežádanou konkurenci. Je však nutno ustoupit, protože ona dáma není nikdo jiný než králova choť Madame de Maintenon…\n\nPřichází Marie a zpívá si o lese (árie \"Im grünen Wald, da ist's so schön\") Hardeville s ní začne ihned laškovat, což přeruší paní de Maintenon a její dvorní dáma paní de Tournon. Těm Marie prozradí důvod své návštěvy. Je zamilována do mladého (a velmi žárlivého) lesníka Roberta a chce využít okolnosti, že na dnešní den je ohlášen královský hon, k tomu, aby mu u Jeho Veličenstva vyprosila nějakou službu (árie Marie \"Einsam, tief in Waldes Mitte… Ein junger schmucker Jägersmann\"). Od Madame de Maintenon se jí podaří získat příslib rozhovoru s Jeho Veličenstvem (kvartet \"Willst du dem König sprechen\"); brzy však dorazí zpráva, že se král dnešního lovu nezúčastní. Příčinu tohoto rozhodnutí se Marie záhy dozvídá od Roberta, kterého se neznámý muž pokoušel donutit k zavraždění krále (duet \"Robert, traust du nicht der Liebe\" a árie Roberta \"Ich strich durch den Wald, mein Gewehr in der Hand\").\n\nTéž králův oblíbenec hrabě de Lauzun by se rád dostal do přítomnosti krásné Marie, a to i lstí (árie \"Flüchtig eilt die Stunde\"). Za pomoci svého sluhy Frotina se dívce představí jako Ludvík XIV. (duet \"Muth gefaßt, du holde Kleine\") a vyžádá si, aby při obvyklé vítací slavnosti předávala jménem vesničanů dožínkový věnec. Starosta Pierrot Petitfou jen s nevolí a na přímý rozkaz \"krále\" přenechává Marii tuto úlohu. Marie tedy přichází ke královskému pavilonu v čele průvodu vesničanů (árie Petitfoua se sborem \"Still und leise stellt euch im Kreise… Das ganze Dorf versammelt sich\") a je odvedena k tête-à-tête s domnělým králem. Robertovi, který právě přichází, pak žertující dvořané ukáží to, co vydávají za schůzku krále s jeho tajnou milenkou. Roberta se zmocní žárlivost, a když mu Marie přináší jmenování královským lesníkem, odmítá a s urážkami ji opouští. Marie je nyní terčem posměchu vesničanů (finále \"Fahr' hin, du Ungetreue… Waldblümelein! Waldblümelein!\").\n\nV blízkém loveckém zámečku král Ludvík XIV. přijímá hold svých dvořanů (sbor \"Heil dem König auf dem Throne\") a dozvídá se o statečném mladém lesníkovi, jenž odhalil a zadržel spiklence, který usiloval o králův život, a jenž se vzdálil bez přijetí díků. Do zámečku tajnými, jí známými dveřmi přichází Marie, aby napravila svou pověst, kterou poškodilo dostaveníčko s domnělým králem (árie \"Da bin ich nun… Der Blume gleicht das Menschenherz\"). Žádá Madame de Maintenton o zadostiučinění a vypráví jí, jak ji král sváděl a co z toho pošlo (duet \"Gnade, Fürstin und Erbarmen\"). Paní de Maintenton to považuje za důkaz obecné nespolehlivosti mužů (árie \"Die Männer sind flüchtig und launisch gesinnt\"), při konfrontaci s Ludvíkem se však ukáže, že král není vinen (tercet \"Wer ist die holde Kleine\"). Naopak ten, kdo se za něho vydával, se provinil urážkou majestátu. Všichni tři se tedy dohodnou na lsti; Marie má zůstat v úkrytu, a až se objeví její svůdce, má zazvonit na zvoneček. Král poté, co si povzdechne nad strastmi panování (árie \"Es sitzet der König allein auf dem Thron\"), nechá postupně předvolat své dvořanstvo, a tak je Lauzun odhalen (sbor a ansámbl \"Im Auftrag des Königs sind wir erschienen… Dirne! Dirne! warte! warte!\").\n\nV té chvíli je však předveden Robert, který byl zatčen za urážlivá slova o Jeho Veličenstvu (árie Roberta \"Ich liebt' Marie und sie war mir gewogen\"). Ludvík XIV. zachránci svého života ovšem promine a navíc uloží Lauzunovi, aby snoubencům vyplatil jako svatební dar 10 000 liber. Robert je však dosud na Marii rozhněván, a nedbaje na královy rozkazy a Mariiny prosby, dar i sňatek odmítne uprchne oknem (finále \"Laß mich, Robert, dir gestehen\").\n\nOčištění Mariina jména považuje král za otázku své osobní cti, a nařizuje proto okamžitou svatbu Marie s Lauzunem. Přípravy řídí s nevolí Petitfou: kéž by byla o čest bývala přišla raději jeho dcera, mohla být teď hraběnkou (árie Petitfoua se sborem \"Euch treu zu dienen… Ich könnte von Ärger davonlaufen\"). Přichází ženich rovněž ve špatné náladě, kterou holdování vesničanů jen umocní. Sluhovi Frontinovi vykládá své krédo: užívat života, a pak ať ho třeba vezme čert (duet \"Wie auch die Würfel fallen im Leben\").\n\nDo setmělé kaple přichází Marie nešťastná z chystaného sňatku i z toho, že by měla opustit svůj důvěrně známý lesní domov (recitativ a árie \"Mein Herz schlägt bang… Es hängt mein Herz am Walde\"). Objevuje se znovu Robert, kterého Marie ve stínu pokládá za svého nového ženicha. Zapřísahá ho, aby na její ruce netrval, a vyznává se ze své lásky k prostému, chudému lesníkovi. Robert se jí dá poznat o oba spočinou v objetí (duet \"O lassen Sie mich ziehen… Glück und Wonne\"). Přicházejí hosté ke svatebnímu obřadu (sbor \"Zu dem Feste nah'n die Gäste\"). Král je překvapen změnou situace, ale všichni jej přesvědčí, aby netrval na svém původním příkazu. Ludvík požehná svazku Roberta a Marie a mladý pár čeká jak královská lesovna, tak slíbené věno (finále: ansámbl \"Trenne nicht, was sich hier fand\", repríza Mariiny árie \"Im grünen Wald, da ist's so schön\" a sbor \"Du ziehest aus des Königs Haus\").\n\n\n"}
{"id": "603543", "url": "https://cs.wikipedia.org/wiki?curid=603543", "title": "Paní Brownová", "text": "Paní Brownová\n\nPaní Brownová, anglicky Mrs. Brown, je britsko-americko-irský psychologicko-historický film z roku 1997 režiséra Johna Maddena. Jde o psychologické drama, které bylo natočeno na námět pocházející ze skutečné dochované osobní korespondence britské královny Viktorie se svým podkoním panem Johnem Brownem. Hlavní roli staré královny Viktorie zde ztvárnila Judi Denchová, která za tuto svoji roli byla nominována na dvě ceny BAFTA, Oscara i Zlatý glóbus. Zlatý glóbus posléze i získala. Druhou hlavní roli podkoního Johna Browna zde vytvořil britský herec a komik Billy Connolly, který byl za svoji roli nominován také na dvě ceny BAFTA. Snímek jako takový navíc obdržel cenu BAFTA za návrhy kostýmů.\n\nManželství mladé britské královny Viktorie s princem Albertem Sasko-Cobursko-Gothajským bylo neobyčejně harmonické a na královský pár i naprosto neobvykle šťastné, Z jejich manželského svazku se během 20 let narodilo celkem 9 dětí a od nich pak Viktorie měla celkem 42 vnoučat.\n\nAvšak královnin bratranec a manžel princ Albert v prosinci roku 1861 ve věku 42 let předčasně zemřel na břišní tyfus. Královnu Viktorii to zcela zlomilo a až do své smrti ve svých 81 letech v roce 1901 na svého milovaného manžela s láskou a úctou vzpomínala.\n\nPo Albertově předčasném skonu Viktorie propadla velké melancholii a smutku, se svým dvorem se na uchýlila ostrov Wight. Nedokázala se tehdy po několik let přinutit, aby se začala zajímat nejen o svou zemi, ale i o svou početnou rodinu.\n\nKrálovnin tehdejší osobní tajemník Henry Ponsonby se snažil tuto její melancholii a zármutek stůj co stůj nějak zapudit, proto nakonec pozval ke královskému dvoru Albertova skotského podkoního, velmi svérázného horala Johna Browna. Doufal při tom, že právě tento muž dokáže královnu Viktorii rozptýlit a vyvést z jejího smutku a melancholie, což se nakonec opravdu stalo. Oba lidé se postupně vzájemně velice sblížili a na mnoho let potom se stali velmi blízkými přáteli (což historikové po mnoho let vůbec nevěděli a vyšlo to najevo až koncem 20. století, poté, co byla objevena jejich vzájemná korespondence).\n\n\n\n"}
{"id": "603553", "url": "https://cs.wikipedia.org/wiki?curid=603553", "title": "Sdružení měst a obcí Vltava", "text": "Sdružení měst a obcí Vltava\n\nDSMaO Vltava je dobrovolný svazek měst a obcí v okresu České Budějovice, jeho sídlem jsou Chrášťany a jeho cílem je všeobecná ochrana životního prostředí. Sdružuje celkem 14 obcí a byl založen v roce 2001.\n\n"}
{"id": "603561", "url": "https://cs.wikipedia.org/wiki?curid=603561", "title": "Strėva", "text": "Strėva\n\nStrėva může být:\n\n"}
{"id": "603563", "url": "https://cs.wikipedia.org/wiki?curid=603563", "title": "DSO Blanicko-Otavského regionu", "text": "DSO Blanicko-Otavského regionu\n\nDSO Blanicko-Otavského regionu je dobrovolný svazek obcí v okresu Písek a okresu Strakonice, jeho sídlem je Protivín a jeho cílem je regionální rozvoj. Sdružuje celkem 23 obcí a byl založen v roce 2001.\n\n"}
{"id": "603568", "url": "https://cs.wikipedia.org/wiki?curid=603568", "title": "DSO Blata", "text": "DSO Blata\n\nDSO Blata je dobrovolný svazek obcí v okresu České Budějovice, jeho sídlem je Pištín a jeho cílem je regionální rozvoj. Sdružuje celkem 10 obcí a byl založen v roce 2001.\n\n\n"}
{"id": "603574", "url": "https://cs.wikipedia.org/wiki?curid=603574", "title": "Dálnice 89 (Izrael)", "text": "Dálnice 89 (Izrael)\n\nDálnice 89, přesněji spíš Silnice 89 (hebrejsky: 89 כביש, \"Kviš 89\") je silniční spojení nikoliv dálničního typu (jen v západním úseku Naharija-Ma'alot-Taršicha vícečetné jízdní pruhy, absence mimoúrovňových křižovatek) v severním Izraeli, o délce 58 kilometrů.\n\nZačíná ve městě Naharija nedaleko břehu Středozemního moře jako ulice Sderot ha-Nasi Ben Cvi. Pak směřuje k východu skrz zemědělsky intenzivně využívanou pobřežní nížinu. Poblíž vesnice Kabri vstupuje do údolí vodního toku Nachal Ga'aton v hornaté krajině Horní Galileji, přičemž stále stoupá až k shluku měst okolo Ma'alot-Taršicha.\n\nPokračuje dál k východu přes město Churfejš hornatou a zalesněnou krajinou na severních svazích masivu Har Meron, kde se dostává do nadmořské výšky přes 800 metrů. U města Džiš se dočasně stáčí k jihu a vede podél údolí Nachal Amud. Pak se opět obrací k východu a prochází obchvatem (כביש עוקף צפת, \"Kviš Okef Cfat\") po okraji města Safed. Vede zde přes vádí Nachal Akbara po mostu Akbara − nejvyšším mostu v Izraeli. V závěrečném úseku klesá do údolí řeky Jordán, na jehož svazích, poblíž vesnice Elifelet ústí do severojižní dálnice číslo 90, nedaleko severního okraje Galilejského jezera.\n\nPůvodně vedla silnice v nejvýchodnějším úseku přímo skrz centrum Safedu a pak pokračovala až do Roš Pina. Tento úsek je dnes označen jako lokální silnice 8900.\n\n"}
{"id": "603577", "url": "https://cs.wikipedia.org/wiki?curid=603577", "title": "Demokratické hnutí", "text": "Demokratické hnutí\n\nNázev Demokratické hnutí má více politických formací:\n"}
{"id": "603580", "url": "https://cs.wikipedia.org/wiki?curid=603580", "title": "DSO Blatenska", "text": "DSO Blatenska\n\nDSO Blatenska je dobrovolný svazek obcí v okresu Strakonice, jeho sídlem je Blatná a jeho cílem je regionální rozvoj. Sdružuje celkem 32 obcí a byl založen v roce 2001.\n\n\n"}
{"id": "603583", "url": "https://cs.wikipedia.org/wiki?curid=603583", "title": "DSO Budějovicko-Sever", "text": "DSO Budějovicko-Sever\n\nDSO Budějovicko-Sever je zájmové sdružení obcí dle § 20 odst. 2 a 3 zák. č. 40/1964 Sb., občanského zákoníku v okresu České Budějovice, jeho sídlem je Borek a jeho cílem je společný postup při ochraně životního prostředí, koordinace investičních akcí a územních plánů, slaďování zájmů a činností místních samospráv, správa společného majetku sdružení, propagace sdružení a jeho území. Sdružuje celkem 14 obcí a byl založen v roce 2001. Obce mikroregionu Budějovicko-Sever jsou zároveň členy Místní akční skupiny Hlubocko - Lišovsko.\n\n\n"}
{"id": "603586", "url": "https://cs.wikipedia.org/wiki?curid=603586", "title": "Arnbruck", "text": "Arnbruck\n\nArnbruck je obec v německé spolkové zemi Bavorsko, ve vládním obvodu Dolní Bavorsko. Má zhruba 1938 obyvatel (2013).\n\nArnbruck leží v Bavorském lese, 37 km od českých hranic.\n"}
{"id": "603587", "url": "https://cs.wikipedia.org/wiki?curid=603587", "title": "DSO Dolního Pootaví", "text": "DSO Dolního Pootaví\n\nDSO Dolního Pootaví je dobrovolný svazek obcí v okresu Strakonice, jeho sídlem jsou Cehnice a jeho cílem je regionální rozvoj. Sdružuje celkem 17 obcí a byl založen v roce 2001.\n\n\n"}
{"id": "603589", "url": "https://cs.wikipedia.org/wiki?curid=603589", "title": "DSO Chlum u Třeboně, Staňkov a Hamr", "text": "DSO Chlum u Třeboně, Staňkov a Hamr\n\nDSO Chlum u Třeboně, Staňkov a Hamr je dobrovolný svazek obcí v okresu Jindřichův Hradec, jeho sídlem je Chlum u Třeboně a jeho cílem je regionální rozvoj. Sdružuje celkem 3 obce a byl založen v roce 1999.\n\n\n"}
{"id": "603592", "url": "https://cs.wikipedia.org/wiki?curid=603592", "title": "Johann Carl Hickel", "text": "Johann Carl Hickel\n\nJohann Carl Hickel (též v pořadí Carl Johann Hickel nebo pod pseudonymem Carl Johann Heinrich) (11. září 1811 Vídeň — 28. září 1855 Vídeň) byl rakouský dramatik a novinář působící zejména (v letech 1845–55) v Praze.\n\nByl původně určen k vojenské službě a po nějakou dobu sloužil u vojska, poté však z něj vystoupil a věnoval se žurnalistice (básně a drobné prózy) a divadlu, a to nejprve ve Vídni a od roku 1845 v Praze. Od svého příchodu spolupracoval se Stavovským divadlem, kde jeho první prací byla slavnostní hra k otevření železnice z Vídně do Prahy. V revolučním roce 1848 se zapojil do politiky na radikálním křídle, byl sympatizantem Repealu, členem Národního výboru a od dubna do července 1848 vydával vlastní list \"Der Freund des Volkes\" (\"Přítel lidu\"), ve kterém se mj. zasazoval o společný postup Čechů a Němců při prosazování občanských svobod.\n\nV roce 1849 politiky zanechal; řada jeho děl oslavujících císaře svědčí o nové loajalitě. V té době se stal dramaturgem Stavovského divadla, zejména odpovědným za provoz letní arény ve Pštrosce. V letech 1850–1854 také vydával vlivný německojazyčný časopis \"Salon\" s podtitulem \"Listy pro umění, literaturu a společenský život\". Pro neshody s vedením divadla je roku 1853 opustil a v roce 1855 se vrátil do Vídně, aby působil v Josefovském divadle (Theater in der Josefstadt). Ještě v témže roce však zemřel na tyfus.\n\nTěžiště jeho díla spočívalo v žurnalistické práci a dále v krátkých prózách, zejména s historickými náměty, a v poezii. Pro divadlo ve Vídni a později i v Praze napsal řadu příležitostných kusů k dynastickým (narozeniny a svatba císaře Františka Josefa) i jiným (otevření pražsko-drážďanské železnice, smuteční slavnost na smrt Mendelssohna) příležitostem. Vedle toho však psal i hry historického a — zejména pro \"svou\" arénu ve Pštrosce — populárního rázu. Zajímal se však velice též o hudbu, které věnoval řadu kritických článků (zasazoval se např. o uvedení oper Richarda Wagnera). Výrazem tohoto zájmu je i jeho autorství několika operních libret pro české skladatele, jakož i oblíbené parodie na známé opery jeho doby.\n\n\n"}
{"id": "603595", "url": "https://cs.wikipedia.org/wiki?curid=603595", "title": "DSO Lišovsko", "text": "DSO Lišovsko\n\nDSO Lišovsko je dobrovolný svaz obcí v okresu České Budějovice, jeho sídlem je Lišov a jeho cílem je regionální rozvoj. Sdružuje celkem 5 obcí a byl založen v roce 2001.\n\n\n"}
{"id": "603600", "url": "https://cs.wikipedia.org/wiki?curid=603600", "title": "DSO mezi Vltavou a Otavou", "text": "DSO mezi Vltavou a Otavou\n\nDSO mezi Vltavou a Otavou je zájmové sdružení právnických osob v okresu Písek, jeho sídlem je Záhoří a jeho cílem je sociální a ekonomický rozvoj regionu. Sdružuje celkem 13 obcí a byl založen v roce 2001.\n\n\n"}
{"id": "603604", "url": "https://cs.wikipedia.org/wiki?curid=603604", "title": "Ūla (rozcestník)", "text": "Ūla (rozcestník)\n\nŪla může být:\n\n\n\n\n"}
{"id": "603609", "url": "https://cs.wikipedia.org/wiki?curid=603609", "title": "DSO Mikroregion Chelčicko-Lhenický, svazek obcí", "text": "DSO Mikroregion Chelčicko-Lhenický, svazek obcí\n\nDSO Mikroregion Chelčicko-Lhenický, svazek obcí je dobrovolný svazek obcí v okresu Prachatice a okresu Strakonice, jeho sídlem jsou Vodňany a jeho cílem jsou úkoly v oblasti školství, kultury, ochrany životního prostředí, cestovního ruchu, společná péče o památky a o rozvoj ovocnářství, sadovnictví, školkařství a zpracování ovoce. Zabezpečování čistoty obce, správy veřejné zeleně, příprava turistických tras mikroregionu a cyklostezek. Spolupráce při prezentaci mikroregionu na výstavních a obdobných akcích v tuzemsku a zahraničí, při vydávání propagačních a turistických materiálů a při organizaci ovocnářských výstav, festivalů, soutěží, slavností, setkání a jiných akcí. Provoz informačního systému v mikroregionu (svazku). Podpora zemědělského a nezem. podnikání, řešení problému nezaměstnanosti, podpora a spolupráce s výrobci, prodejci a zpracovateli ovoce a podnikateli v sadovnictví. Společný postup při přípravě a realizaci projektů pro fondy EU a získávání dotací. Prosazování společných zájmů a záměrů při jednání s orgány st. správy, podnikatelskými subjekty, neziskovými organizacemi, občanskými sdruženími, zahraniční spolupráce, správa a zmnožování společného majetku, předmětem činnosti jsou i aktivity, které se z objektivních důvodů netýkají všech členských obcí, pokud budou korespondovat se zájmy svazku. Svazek je oprávněn zakládat samostatně nebo s dalšími účastníky podnikatelské a nepodnikatelské subjekty podle platných právních norem. Sdružuje celkem 5 obcí a byl založen v roce 2003.\n\n\n"}
{"id": "603615", "url": "https://cs.wikipedia.org/wiki?curid=603615", "title": "Dlouhý pochod", "text": "Dlouhý pochod\n\nDlouhý pochod (TZ: ZZ: , pchin-jin: \"chángzhēng\", český přepis: \"čchang-čeng\") byl rozsáhlý ústup Rudé armády Komunistické strany Číny před Národní revoluční armádou Kuomintangu během čínské občanské války od října 1934 do října 1935. Dlouhý pochod se skládal z několika pochodů jednotlivých komunistických armád, které ustupovaly z jižní Číny na západ a poté na sever.\n\nNejznámějším Dlouhým pochodem byl ústup z provincie Ťiang-si, který začal v říjnu 1934. První Rudá armáda (TZ: ZZ: \"hóng yī fāngmiàn jūn\") Čínské sovětské republiky čelila od září 1933 páté obkličovací kampani KMT ( \"dì wǔ cì wéi jiǎo\") vedené generalissimem Čankajškem proti komunistickým pozicím v Ťiang-si. Na přelomu září a října 1934 již komunistickým jednotkám v Ťiang-si hrozilo úplné vyhlazení. 16. října se jejich větší části podařilo prolomit obklíčení a zahájily ústup: nejprve na západ a poté na sever. Cestou se vedení ujali Mao Ce-tung a Čou En-laj. Vojsko muselo překonat členitý terén plný horských pásem, řek a bažin a probojovat se přes pozice jednotek Kuomintangu a místních militaristů, či čelit jejich útokům. Jednou z takových bitev bylo i obsazení a zajištění mostu Lu-ting v květnu 1935 – jediného mostu přes řeku Ta-tu v provincii S’-čchuan. Do Jen-anu v provincii Šen-si, který se stal novou základnou čínských komunistů, došlo v říjnu 1935 pouhých 7 tisíc příslušníků Maovy 1. Rudé armády, desetina původního počtu.\n\nPodle Maova tvrzení 1. Rudá armáda na Dlouhém pochodu urazila 25 000 li (ca 14 tisíc km, v závislosti na přesné definici jednotky), ale již těsně po pochodu byl zveřejněn i nižší údaj 18 088 li (cca 10 tisíc km). Jocelyn & McEwen ve své práci změřili délku pochodu 1. Rudé armády na 6000 km, tedy méně než polovinu oficiální verze.\n\nDlouhý pochod znamenal vzestup autority Mao Ce-tunga a Čou En-laje, kteří si během pochodu svým vedením získali podporu v KS Číny a pro KS Číny se Dlouhý pochod stal legendou.\n\n"}
{"id": "603617", "url": "https://cs.wikipedia.org/wiki?curid=603617", "title": "Dům historie Přešticka", "text": "Dům historie Přešticka\n\nDům historie Přešticka je městské muzeum v Přešticích v okrese Plzeň-jih. Sídlí v Třebízského ulici, kde byl pro jeho účely v letech 1998–2000 kompletně zrekonstruován dům čp. 24. Architektonickou studii, projektovou dokumentaci a návrh interiéru vypracovala firma \"AVE architekt\" v Plzni. Autorem studie muzea je arch. Václav Šmolík. Logo Domu historie Přešticka vytvořil výtvarník Miroslav Hásek z Rožmitálu pod Třemšínem. Muzeum je organizační složkou města Přeštice. Sbírka Domu historie Přešticka je historická a je zapsána v centrální evidenci sbírek Ministerstva kultury ČR.\n\nExpozice vypovídají o historii řemesel a obchodu v regionu na konci 19. století a v první polovině 20. století. Jejich základem jsou dary místních obyvatel. Expozici řemesel a živností v prvním patře Domu historie Přešticka tvoří dílničky jednotlivých řemeslníků. Představují kováře, truhláře, koláře, sedláře, ševce, provazníka, kartáčníka, krejčí, hrnčíře, soustružníka dřeva, knihvazače a hodináře. V sále je také expozice řeznického a pekařského krámu z 1. poloviny 20. století, dva věžní hodinové stroje z let 1750 a 1850 a model vodního mlýna z roku 1937.\n\nExpozice obchodu z Přešticka z první poloviny 20. století se nachází v přízemí Domu historie Přešticka. Vedle původního regálového vybavení ji tvoří desítky dobových reklam a dalších obchodních památek.\n\nDům historie Přešticka pořádá osm tematických výstav ročně. Ve výstavním sále v přízemí muzea jsou připravovány výstavy o historii regionu, sběratelské a národopisné výstavy. V podkrovním sále se představují svými pracemi profesionální i amatérští výtvarníci.\n\n"}
{"id": "603619", "url": "https://cs.wikipedia.org/wiki?curid=603619", "title": "DSO Mikroregion venkov", "text": "DSO Mikroregion venkov\n\nDSO Mikroregion venkov je dobrovolný svazek obcí v okresu Benešov, okresu Pelhřimov a okresu Tábor, jeho sídlem jsou Chotoviny a jeho cílem je regionální rozvoj. Sdružuje celkem 30 obcí a byl založen v roce 2002.\n\n\n"}
{"id": "603621", "url": "https://cs.wikipedia.org/wiki?curid=603621", "title": "Ejnar Hertzsprung", "text": "Ejnar Hertzsprung\n\nEjnar Hertzsprung (8. října 1873 Kodaň – 21. října 1967 Roskilde) byl dánský astronom, který se zabýval vývojem a vznikem hvězd.\n\nNarodil se v Kodani a studoval na kodaňské polytechnice.\n\nKolem roku 1910 sestavil Hertzsprungův-Russellův diagram závislosti absolutní hvězdné velikosti na spektrální třídě hvězd, později zdokonalené H. N. Russellem.\n\nV letech 1919–1946 pracoval v Leidenské observatoři v nizozemském Leidenu, od roku 1937 byl jejím ředitelem. K jeho leidenským studentům patřil například Gerard Kuiper. V roce 1929 získal Gold Medal of the Royal Astronomical Society a v roce 1937 byl oceněn Medailí Catheriny Bruceové.\n\nJe objevitelem dvou planetek, Ivar (č. 1627) a Kalahari (č. 1702). Je podle něj pojmenován obrovský kráter Hertzsprung na odvrácené straně Měsíce a planetka č. 1693 Hertzsprung.\n\nJeho manželka Henrietta (1881–1956) byla dcerou nizozemského astronoma Jacobusa Kapteyna.\n\n"}
{"id": "603623", "url": "https://cs.wikipedia.org/wiki?curid=603623", "title": "Tatra 10", "text": "Tatra 10\n\nTatra 10 (na začátku výroby NW U) byl osobní automobil vyráběný v Kopřivnické automobilce Nesselsdorfer Wagenbau-Fabriks-Gesellschaft, od roku 1927 zvané Tatra. Jednalo se o do té doby největší model automobilky. Vůz byl konstruován jako osobní automobil s klasickou koncepcí – tedy s motorem umístěným vpředu a s pohonem zadních kol.\nTechnicky byl velice podobný vozu NW T neboli Tatra 20, rozdílný byl motor (u modelu U byl silnější). Oba dva typy byly určeny pro majetnější zákazníky, tomu odpovídaly i velké rozměry, délkou automobil měřil 4,9 m, rozvor 3 635 mm rovněž vůz řadil mezi větší.\n\nAutomobil ze začátku nesl název Nesselsdorf U (zkráceně NW U). Po testech několika vozů typu U roku 1919, kdy se jim podařilo v Tatrách projet náročnou trasu ze Štrby do Tatranské Lomnice, bylo rozhodnuto o přejmenování celé firmy na Tatra a jméno vozu se změnilo na Tatra 10.\n\nMotor s rozvodem OHC byl řadový šestiválec, měl objem 5340 cm a umožňoval vozu dosáhnou rychlosti 120 km/h. Výkon se pohyboval v závislosti na konkrétní variantě okolo 50 kW. To si ovšem vyžádalo vysokou spotřebu paliva (17 – 19 l benzínu na 100 km). Startování probíhalo nejdříve klikou, později elektrickým startérem. Chlazení motoru zajišťoval kapalinový chladič.\n\nZáklad automobilu tvořil obdélníkový rám. Obě nápravy byly obě tuhé na listových perech. Převodovka měla čtyři stupně a jeden zpáteční. Tatra 10 byla – zřejmě jako první sériově vyráběný vůz na světě – vybavena brzdami na všech čtyřech kolech. Původně byly pouze bubnové brzdy na zadních kolech, pak přibyly i na předních.\n\n"}
{"id": "603626", "url": "https://cs.wikipedia.org/wiki?curid=603626", "title": "DSO Milevska", "text": "DSO Milevska\n\nDSO Milevska je dobrovolné sdružení obcí v okresu České Budějovice a okresu Písek, jeho sídlem je Milevsko a jeho cílem je obhajoba a prosazování zájmů členů sdružení a spolupůsobení při ekonomickém a sociálním rozvoji regionu města Milevska. Sdružuje celkem 31 obcí a byl založen v roce 2001.\n\n\n"}
{"id": "603631", "url": "https://cs.wikipedia.org/wiki?curid=603631", "title": "Henry Norris Russell", "text": "Henry Norris Russell\n\nHenry Norris Russell (25. října 1877 – 18. února 1957) byl americký astronom, člen Americké akademie umění a věd a Národní akademie věd Spojených států amerických.\n\nHenry Norris Russell se zabýval drahami dvojhvězd a dvojhvězd zákrytově proměnných. Dále dopracoval do konečné podoby Hertzsprungův-Russellův diagram a stanovil chemické složení Slunce.\n"}
{"id": "603632", "url": "https://cs.wikipedia.org/wiki?curid=603632", "title": "DSO Niva", "text": "DSO Niva\n\nDSO Niva je zájmové sdružení právnických osob v okresu Strakonice, jeho sídlem je Blatná a jeho cílem je spolupráce k ochraně svých cílů a zájmů daných zakládající smlouvou. Sdružuje celkem 3 obce a byl založen v roce 2001.\n\n\n"}
{"id": "603634", "url": "https://cs.wikipedia.org/wiki?curid=603634", "title": "DSO Peklov", "text": "DSO Peklov\n\nDSO Peklov je dobrovolný svazek obci v okresu Strakonice, jeho sídlem je Volyně a jeho cílem je regionální rozvoj. Sdružuje celkem 2 obce a byl založen v roce 2001.\n\n\n"}
{"id": "603636", "url": "https://cs.wikipedia.org/wiki?curid=603636", "title": "Pro kočku", "text": "Pro kočku\n\nPro kočku (1968) je třetí knižní sbírka písňových textů Jiřího Suchého. Obsahuje 51 písniček řazených abecedně podle názvu.\n\n"}
{"id": "603637", "url": "https://cs.wikipedia.org/wiki?curid=603637", "title": "Hernando de Alarcón", "text": "Hernando de Alarcón\n\nHernando de Alarcón (1500 Trujilo, Španělsko – okolo 1542) byl španělský mořeplavec a conquistador. V roce 1540 plul podél mexického pobřeží na sever do Kalifornském zálivu, kde zjistil poloostrovní charakter tohoto území, které bylo do té doby považováno za ostrov. Tento objev Španělé tajili až do 18. století. Přinesl mnoho informací o zemi a obyvatelích Kalifornie a povodí řeky Colorada, zachované u Hakluyta v \"Principal Navigations...\", (Londýn 1589).\n\n"}
{"id": "603638", "url": "https://cs.wikipedia.org/wiki?curid=603638", "title": "DSO Pod horou", "text": "DSO Pod horou\n\nDobrovolný svazek obcí Pod horou je sdružení obcí v okresu Tábor, jeho sídlem jsou Tučapy a jeho cílem je sociální a ekonomický rozvoj regionu. Sdružuje celkem 16 obcí a byl založen v roce 2002.\n\n\n"}
{"id": "603640", "url": "https://cs.wikipedia.org/wiki?curid=603640", "title": "Hertzsprungův–Russellův diagram", "text": "Hertzsprungův–Russellův diagram\n\nHertzsprungův-Russellův diagram vyjadřuje závislost povrchové teploty (spektrální typ) hvězd na jejích svítivosti (zářivý výkon) nebo absolutní magnitudě v různých fázích vývoje. Závislost absolutní hvězdné velikosti na spektrární třídě hvězd objevil v roce 1909 Ejnar Hertzsprung, jehož práci později zdokonalil Henry Norris Russell.\n\nHvězdy nejdéle zůstávají na hlavní posloupnosti (až 90 % svého života). V této fázi se uvnitř hvězdy spaluje vodík na helium (p-p řetězec).\n\nHvězdy nezaplňují celý diagram rovnoměrně, ale shlukují se na určitých místech, které závisí na jejich stáří, velikosti a hmotnosti.\n\nNa vodorovné ose diagramu je zanesena teplota (zpravidla v logaritmické stupnici). Teplota klesá zleva doprava. Svislá osa popisuje hodnoty svítivosti, popřípadě absolutní magnitudy kalibrované podle Slunce.\n\nV bodě 1 se v mezihvězdném zárodečném mračnu začíná tvořit hvězda (často se rodí více hvězd a vznikají tak dvojhvězdy či dokonce hvězdokupy). Tato fáze trvá nejvýše několik set milionů let.\n\nNabýváním hmoty ze zárodečného mračna dochází ke gravitačnímu smršťování, které zvyšuje teplotu protohvězdy. Díky tomu se zažehnou jaderné reakce a protohvězda se stává hvězdou. K této proměně dochází na Hayashiho linii (bod 2). Ovšem z důvodu pomalého pohybu fotonu od středu hvězdy k povrchu se první záření dostane ven až za několik milionů let. V té době se „odfoukne“ většina zbylého zárodečného oblaku, z kterého se za několik set milionů let mohou vytvořit planety.\n\nVe hvězdě se postupně vyrovnává tlak plynu a gravitace a sestupuje na hlavní posloupnost (bod 3). Na hlavní posloupnosti se nacházejí hvězdy s termojadernou reakcí, při které je přeměňován vodík na helium. Stabilní hvězda s hmotností blízkou hmotnosti slunce stráví na hlavní posloupnosti většinu svého aktivního života a září žlutooranžově, viz diagram. Zářivý výkon hvězdy je úměrný třetí mocnině hmotnosti – to znamená, že čím je hvězda hmotnější, tím rychleji spaluje svou hmotu a její život je kratší.\n\nV této fázi se nalézá i naše Slunce, které zde setrvá ještě přibližně 5 miliard let. Za zajímavost stojí, že než foton z reakce v jádru hvězdy \"vykličkuje\" ven , může to trvat až miliony let (je pohlcován a opět vyzařován v náhodném směru), zatímco od povrchu Slunce k nám je to jen 8 minut a 20 sekund.\n\nKdyž hvězda spálí veškeré své zásoby jaderného paliva (vodíku), poklesne tlak fotonů a hvězda se začne vlivem vlastní gravitace rychle hroutit, což zapříčiní další zvýšení teploty. Zahříváním se v jádru opět zažehnou jaderné reakce avšak tentokrát se začne spalovat helium.Helium je přeměnováno na uhlík.Hvězda se tím značně rozepne a rozepnutím zchladne (bod 4), takže místo žluto-oranžově začne svítit oranžovo-červeně. Mluvíme proto o hvězdách ve stadiu rudého obra. Větší povrch však převáží úbytek teploty a hvězda září s mnohem větší intenzitou – zářivý výkon v tomto období hvězdy je úměrný čtvrté mocnině hmotnosti. V této době je hvězda o hmotnosti 1 \"M\" stará přibližně 10 miliard let a dalších asi 5 miliard let v této fázi zůstane.\n\nPo vyčerpání veškerého helia už ve hvězdě nemohou pro její nízkou hmotnost začít další jaderné reakce a hvězda se začne gravitačně smršťovat. Hvězda odhodí svou atmosféru a dojde ke gravitačnímu zhroucení do tzv. bílého trpaslíka (bod 5).Hmotnost bílého trpaslíka k zažehnutí další jaderné reakce již nestačí.To se týká ovšem hvězd s hmotností do cca 2,1 \"M\" (teoreticky až 5 \"M\"). Hvězdy hmotnější než je hmotnost uvedená se hroutí až do stavu zvaného neutronová hvězda – viz níže. Při původní hmotnosti vyšší než asi 5 \"M\" nedojde k rovnováze ani ve formě neutronové hvězdy a hvězda nakonec přejde do stavu nazývaného černá díra.\n\nTím, že se všechna hmota hvězdy původní hvězdy s hmotností do 2,1 \"M\" \"\"zhroutí do průměru maximálně jen několika tisíc kilometrů, se zvýší hustota a teplota a bílý trpaslík proto září i bez průběhu jaderných reakcí.\n\nBílý trpaslík chladne velice pomalu, a proto hvězdy v tomto stavu setrvávají beze změn biliony let.\n\nHvězdy s hmotností pod přibližně 0,25 M neprochází stádiem rudého obra a po vyčerpání zásob vodíku se hroutí přímo do stádia bílého trpaslíka. \nPoznámka:\n\n\nV bodě 1 se v mezihvězdném zárodečném mračnu začíná tvořit hvězda (často se rodí více hvězd a vznikají tak dvojhvězdy či dokonce hvězdokupy). Tato fáze trvá nejvýše několik set milionů let.\n\nNabýváním hmoty ze zárodečného mračna dochází ke gravitačnímu smršťování, které zvyšuje teplotu protohvězdy. Díky tomu se zažehnou jaderné reakce a protohvězda se stává hvězdou. K této proměně dochází na Hyashiho linii (bod 2). Ovšem z důvodu pomalého pohybu fotonu od středu hvězdy k povrchu se první záření dostane ven až za několik milionů let. V té době se „odfoukne“ většina zbylého zárodečného oblaku, z kterého se za několik set milionů let mohou vytvořit planety.\n\nVe hvězdě se postupně vyrovnává tlak plynu a gravitace a sestupuje na hlavní posloupnost (bod 3). Stabilní hvězda na hlavní posloupnosti stráví většinu svého aktivního života. Zářivý výkon hvězdy je úměrný třetí mocnině hmotnosti – to znamená, že čím je hvězda hmotnější, tím rychleji spaluje svou hmotu a její život je kratší.\n\nHvězda o hmotnosti 10 \"M\" setrvá na hlavní posloupnosti přibližně 150 milionů let.\nKdyž hvězda spálí veškeré své zásoby jaderného paliva (vodík), začne se vlivem vlastní gravitace hroutit, což zapříčiní další zvýšení teploty. Zahříváním se v jádru opět zažehnou jaderné reakce a začne se spalovat helium. Hvězda se tím opět rozepne, zchladne a dostane se do oblasti obrů (bod 4). Větší povrch však převáží úbytek teploty a hvězda září s mnohem větší intenzitou – zářivý výkon v tomto období hvězdy je úměrný čtvrté mocnině hmotnosti. V této době hvězda o hmotnosti 10 \"M\" setrvá maximálně v řádu desítek milionů let.\n\nPo vyčerpání veškerého helia se hvězda v důsledku své hmotnosti opět začne hroutit a tím i zvyšovat teplotu v jádru. Následkem toho zažehne další jaderné palivo – uhlík. Hvězda zvětší své rozměry i zářivost a v HR diagramu se dostává do oblasti veleobrů (bod 5).\n\nPo vyčerpání i uhlíkového jaderného paliva se hvězda začne gravitačně hroutit. Rázová vlna však narazí na malé jádro a odrazí se zpět.Děj proběhne v řádu minut až desítek minut. Obrovské síly rozmetou plynnou atmosféru hvězdy a hvězda opouští hranice HR diagramu a stává se supernovou (bod 6) svítící intenzitou rovnou několika milionům Sluncí.\n\nPo několika letech zůstane na místě hvězdy zhroucené jádro veliké jen několika kilometrů o hmotnosti přibližně 1,4 \"M\". Hustota takového jádra je obrovská – řádově 10 kg/m. Takto obrovská hustota rozdrtí i jádra atomů a vzniká tak tzv. neutronová hvězda (bod 7) obklopená mezihvězdným mračnem, které bylo v předchozích fázích rozmetáno do okolí.\n\nNěkteré neutronové hvězdy s velikým magnetickým polem a vysokými otáčkami jsou pozorovatelné jako tzv. pulsary.\n\nZatímco od zrodu hvězdy do této fáze uplynulo přibližně 250 milionů let, neutronová hvězda zůstane v tomto stavu několik trilionů let.\n\nPoznámka:\n\n\nV bodě 1 se v mezihvězdném zárodečném mračnu začíná tvořit hvězda (často se rodí více hvězd a vznikají tak dvojhvězdy či dokonce hvězdokupy). Tato fáze trvá nejvýše několik set milionů let.\n\nNabýváním hmoty ze zárodečného mračna dochází ke gravitačnímu smršťování, které zvyšuje teplotu protohvězdy. Díky tomu se zažehnou jaderné reakce a protohvězda se stává hvězdou. K této proměně dochází na Hyashiho linii (bod 2). Ovšem z důvodu pomalého pohybu fotonu od středu hvězdy k povrchu se první záření dostane ven až za několik milionů let. V té době se „odfoukne“ většina zbylého zárodečného oblaku, z kterého se za několik set milionů let mohou vytvořit planety.\n\nVe hvězdě se postupně vyrovnává tlak plynu a gravitace a sestupuje na hlavní posloupnost (bod 3). Stabilní hvězda na hlavní posloupnosti stráví většinu svého aktivního života. Zářivý výkon hvězdy je úměrný třetí mocnině hmotnosti – to znamená, že čím je hvězda hmotnější, tím rychleji spaluje svou hmotu a její život je kratší.\n\nHvězda o hmotnosti 50 \"M\" setrvá na hlavní posloupnosti přibližně 100 milionů let.\nKdyž hvězda spálí veškeré své zásoby jaderného paliva (vodík), začne se vlivem vlastní gravitace hroutit, což zapříčiní další zvýšení teploty. Zahříváním se v jádru opět zažehnou jaderné reakce a začne se spalovat helium. Hvězda se tím opět rozepne, zchladne a dostane se do oblasti obrů (bod 4). Větší povrch však převáží úbytek teploty a hvězda září s mnohem větší intenzitou – zářivý výkon v tomto období hvězdy je úměrný čtvrté mocnině hmotnosti. V této době hvězda o hmotnosti 50 \"M\" setrvá maximálně v řádu desítek milionů let.\n\nPo vyčerpání veškerého helia se hvězda v důsledku své hmotnosti opět začne hroutit a tím i zvyšovat teplotu v jádru. Následkem toho zažehne další jaderné palivo – uhlík. Hvězda zvětší své rozměry i zářivost a v HR diagramu se dostává do oblasti veleobrů (bod 5).\n\nPo vyčerpání i uhlíkového jaderného paliva se hvězda začne gravitačně hroutit. Protože hmotnost hvězdy je veliká, zažehnou se další jaderné reakce těžších prvků, než je uhlík. Hvězda ještě zvětší svůj objem a posouvá se na HR diagramu do bodu 6. Koloběh jaderných reakcí přestane až vznikem železného jádra (železné jádro má totiž nejúsporněji řešenou stavbu atomového jádra a nelze získat energii z jeho termojaderné reakce). Tento stav nastává pro hvězdu o hmotnosti 50 \"M\" ve stáří přibližně 180 milionů let.\n\nGravitační hroucení, jež následuje po vypálení veškerého jaderného paliva, je ukončeno přibližně po dalších 20 milionech let. Kvůli obrovské hmotnosti hvězdy převáží gravitační síly nad ostatními silami držící hmotu pohromadě a hvězda se zhroutí sama do sebe a opouští HR diagram jako černá díra (bod 7).\n\nV této fázi černá díra vydrží mnoho miliard let.\n\nPoznámky:\n\n\nHorizontální větev je oblast v Hertzsprung-Russelově diagramu, v níž se nachází hvězdy o hmotnostech blízkých hmotnosti Slunce, které jsou ve fázi přeměny na červené obry. Došlo u nich ke spálení veškerého vodíku v jádře a vzniklé helium je během 3-alfa reakce spalováno na uhlík. Název oblasti v Hertzsprung-Russelově diagramu pochází z toho, že tyto hvězdy zde leží přibližně ve vodorovné linii. Mnoho těchto hvězd jsou pulsující proměnné hvězdy nazývané hvězdy typu RR Lyrae.\n\n"}
{"id": "603643", "url": "https://cs.wikipedia.org/wiki?curid=603643", "title": "DSO Prachaticko", "text": "DSO Prachaticko\n\nDSO Prachaticko je založen jako dobrovolný svazek obcí dle zákona o obcích (§ 49 zákona 128/2000 Sb.) v okresu Prachatice, jeho sídlem jsou Prachatice. Sdružuje celkem 8 obcí a byl založen v roce 2002.\n\n\n\n"}
{"id": "603645", "url": "https://cs.wikipedia.org/wiki?curid=603645", "title": "Tompall &amp; the Glaser brothers", "text": "Tompall &amp; the Glaser brothers\n\nTompall & the Glaser brothers je americká country skupina. Jejími členy jsou bratři Tompall, Jim a Chuck Glaserovi. V povědomí veřejnost vstoupili na konci 50. let jako doprovodná vokální skupina Martyho Robbinse. Jim Glaser zpíval i v jeho hitu „El paso“ (1959).\n"}
{"id": "603646", "url": "https://cs.wikipedia.org/wiki?curid=603646", "title": "DSO regionu Třeboňsko", "text": "DSO regionu Třeboňsko\n\nDSO regionu Třeboňsko je dobrovolný svazek obcí v okresu Jindřichův Hradec, jeho sídlem je Třeboň a jeho cílem je sociálně ekonomický rozvoj Třeboňska a likvidace odpadů. Sdružuje celkem 24 obcí a byl založen v roce 1992.\n\n\n"}
{"id": "603649", "url": "https://cs.wikipedia.org/wiki?curid=603649", "title": "DSO severního Písecka", "text": "DSO severního Písecka\n\nDSO severního Písecka je dobrovolný svazek obcí v okresu Písek, jeho sídlem jsou Čimelice a jeho cílem je regionální rozvoj. Sdružuje celkem 26 obcí a byl založen v roce 2001.\n\n"}
{"id": "603651", "url": "https://cs.wikipedia.org/wiki?curid=603651", "title": "DSO Strakonicka", "text": "DSO Strakonicka\n\nDSO Strakonicka je dobrovolný svazek obcí v okresu Strakonice, jeho sídlem jsou Strakonice a jeho cílem je regionální rozvoj. Sdružuje celkem 7 obcí a byl založen v roce 2001.\n\n\n"}
{"id": "603654", "url": "https://cs.wikipedia.org/wiki?curid=603654", "title": "Dálnice 91 (Izrael)", "text": "Dálnice 91 (Izrael)\n\nDálnice 91, přesněji spíš Silnice 91 (hebrejsky: 91 כביש, \"Kviš 91\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v severním Izraeli a na Golanských výšinách, o délce 28 kilometrů.\n\nZačíná v úrodné nížině Chulského údolí, kde poblíž vesnice Machanajim odbočuje ze severojižní dálnice číslo 90. Směřuje pak severovýchodním směrem. Poblíž vesnice Gadot přechází řeku Jordán po historické trase u mostu Bnot Ja'akov. Pak vstupuje na území Golanských výšin a setrvale stoupá po jejich svazích. Ze severu míjí největší izraelskou osadu na Golanech, město Kacrin. Končí na náhorní planině v nadmořské výšce téměř 1000 metrů u obce Ejn Zivan, kde ústí do dálnice číslo 98.\n\n"}
{"id": "603657", "url": "https://cs.wikipedia.org/wiki?curid=603657", "title": "Dálnice 92 (Izrael)", "text": "Dálnice 92 (Izrael)\n\nDálnice 92, přesněji spíš Silnice 92 (hebrejsky: 92 כביש, \"Kviš 92\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v severním Izraeli a na Golanských výšinách, o délce 24 kilometrů.\n\nZačíná na jižním břehu Galilejského jezera, kde poblíž obce Ma'agan odbočuje ze severojižní dálnice číslo 90. Stáčí se pak k severu a sleduje východní břeh Galilejského jezera. Za vesnicí Ejn Gev vstupuje na území Golanských výšin, ale stále setrvává v nížině při březích jezera. Končí na jeho severovýchodním okraji, poblíž vodního toku Nachal Jehudija, kde ústí do dálnice číslo 87.\n\n"}
{"id": "603658", "url": "https://cs.wikipedia.org/wiki?curid=603658", "title": "Dobrovolný svazek obcí středního Pootaví – Katovice", "text": "Dobrovolný svazek obcí středního Pootaví – Katovice\n\nDobrovolný svazek obcí středního Pootaví – Katovice je dobrovolný svazek obcí v okresu Strakonice, jeho sídlem jsou Katovice a jeho cílem je regionální rozvoj. Sdružuje celkem 18 obcí a byl založen v roce 2001.\n\n\n"}
{"id": "603660", "url": "https://cs.wikipedia.org/wiki?curid=603660", "title": "DSO Šumavského podlesí", "text": "DSO Šumavského podlesí\n\nDSO Šumavského podlesí je dobrovolný svazek obcí v okresu Strakonice, jeho sídlem jsou Čestice a jeho cílem je regionální rozvoj. Sdružuje celkem 14 obcí a byl založen v roce 2002.\n\n\n"}
{"id": "603664", "url": "https://cs.wikipedia.org/wiki?curid=603664", "title": "DSO Věnec", "text": "DSO Věnec\n\nDSO Věnec je dobrovolný svazek obcí v okresu Prachatice, jeho sídlem je Čkyně a jeho cílem je všeobecná ochrana životního prostředí v zájmovém území při dosahování ekologické stability zájmového území a jeho trvalé obyvatelnosti. Společný postup při řešení otázek protipovodňové ochrany. Koordinace významných investičních akcí v zájmovém území . Koordinace obecních a územních plánování v regionálním měřítku. Slaďování zájmů a činností místních samospráv a spol.ovlivňování výkonu st.správy v zájmovém území. Vytváření zmnožování a správa společného majetku svazku. Zastupování členů svazku při jednání o společných věcech s třetími osobami (orgány st.správy, obchodními partnery, kontr.orgány apod.) Zajišťování a vedení předepsané písemné, výkresové, technické a jiné agendy jednotlivých společných akcí. Propagace Svazku a jeho zájmového území. Sdružuje celkem 6 obcí a byl založen v roce 2003. Název je odvozen od laténského hradiště Věnec na stejnojmenném vrchu, u něhož se sbíhají katastry několika členských obcí.\n\n\n"}
{"id": "603665", "url": "https://cs.wikipedia.org/wiki?curid=603665", "title": "Jan Snopek", "text": "Jan Snopek\n\nJan Snopek (* 21. června 1976 v Praze) je bývalý český hokejový obránce a trenér.\n\nS hokejem začínal v týmu HC Sparta Praha. Od sezony 1993/94 až do sezony 1996/97 hrál v lize OHL v týmu Oshawa Generals ve kterém se mu podařilo v poslední sezoně dostat se do All-Star Team a pomohl vybojovat titul. Sezonu 1997/98 odehrál v AHL 2 zápasy za tým Saint John Flames a následně přestoupil do švédské ligy Elitserien kde odehrál celou sezonu za tým Västerås IK. Po skončení sezony se vrátil do vlasti a podepsal smlouvu s týmem HC Energie Karlovy Vary kde odehrál 2 sezony. Jeho první zápas v Extralize byl proti HC Dukla Jihlava. Po skončení smlouvy přešel do týmu HC Slavia Praha kde odehrál 2 sezony a následně po skončení smlouvy přešel do týmu HC Znojemští Orli kde také odehrál 2 sezony. V poslední sezona ve Znojmě mu vynesla za dobré výkony nominace do reprezentace kde odehrál 3 zápasy v soutěží Euro Hockey Tour. Od sezony 2004/05 kdy mu vypršela smlouva ve Znojmě přešel do týmu HC Moeller Pardubice kde pomohl vybojovat titul mistra Extraligy v sezoně 2004/05 a poslední 2 sezony v týmu se stal kapitánem mužstva, v týmu hrál do sezony 2008/09. Po skončení smlouvy mu Pardubice nenabídli smlouvu a rozhodl se podepsat dvouletou smlouvu s týmem HC Mountfield kde hrál do ledna 2011. 21. ledna 2011 přestoupil do týmu Kärpät Oulu kde hraje dodnes.\n\n\nPremiéru v národním týmu měl 8. listopadu 2003 v Helsinkách proti Finsku.\n\n"}
{"id": "603669", "url": "https://cs.wikipedia.org/wiki?curid=603669", "title": "Lužnice (mikroregion)", "text": "Lužnice (mikroregion)\n\nLužnice je mikroregion v okresu Jindřichův Hradec, jeho sídlem jsou Dvory nad Lužnicí a jeho cílem je společná realizace výstavby celkového odkanalizování včetně domovních přípojek v obci Halámky, vybudování nové čistírny odpadních vod v obci Dvory nad Lužnicí a uvedení celkového odkanalizování obcí do provozu. Sdružuje celkem 2 obce a byl založen v roce 2004.\n\n\n"}
{"id": "603672", "url": "https://cs.wikipedia.org/wiki?curid=603672", "title": "Dálnice 98 (Izrael)", "text": "Dálnice 98 (Izrael)\n\nDálnice 98, přesněji spíš Silnice 98 (hebrejsky: 98 כביש, \"Kviš 98\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v severním Izraeli a na Golanských výšinách, o délce 94 kilometrů.\n\nZačíná na jižním břehu Galilejského jezera, kde poblíž obce Ma'agan odbočuje ze severojižní dálnice číslo 90. Stáčí se pak k jihovýchodu a sleduje údolí řeky Jarmuk až k lázeňskému komplexu Chamat Gader poblíž izraelsko-jordánsko-syrského rozmezí. Pak se stáčí k severu a sérií prudkých zatáček stoupá na Golanské výšiny. Prochází poté severovýchodním směrem zemědělsky využívanou krajinou s rozptýlenou vesnickou sídelní sítí.\n\nNa křižovatce Orcha se stáčí k severu, ze západu míjí sopečný kužel hory Har Peres a sleduje s jistým odstupem linii oddělující území kontroly Izraele a Sýrie, přičemž poblíž vesnice Ejn Zivan překonává nadmořskou výšku 1000 metrů. Pak propojuje města obývaná Drúzy (zejména město Madždal Šams). V nejsevernějším úseku stoupá na svahy masivu Hermon a dosahuje nadmořské výšky přes 1600 metrů. Končí poblíž střediska zimních sportů na hoře Hermon.\n\n"}
{"id": "603674", "url": "https://cs.wikipedia.org/wiki?curid=603674", "title": "Jiří Dánský", "text": "Jiří Dánský\n\nJiří Dánský (2. dubna 1653, Kodaň – 28. října 1708, Kensingtonský palác, Londýn), dánský princ, manžel anglické princezny Anny Stuartovny a jako takový od roku 1702 po Annině nástupu na trůn princ-manžel Anglie a Skotska, od roku 1707 princ-manžel Velké Británie, mladší bratr dánského krále Kristiána V.\n\nJiří, který se narodil jako šesté dítě a třetí syn dánského krále Frederika III. a Žofie Amálie Brunšvické, byl neduživé a churavé dítě, pravděpodobně trpěl vrozenou kýlou.\n\nDne 28. července roku 1683 se oženil s Annou Stuartovnou, dcerou anglického následníka trůnu vévody z Yorku, pozdějšího krále Jakuba II.\n20. září se Jiří stal naturalizovaný Angličanem, 1. ledna roku 1684 se stal rytířem Podvazkového řádu. Manželství Jiřího a Anny by bylo šťastné a spokojené, bylo však poznamenáno problémy s následníky: Anna osmnáctkrát otěhotněla, ale všechny děti se buď narodily mrtvé, nebo nepřežily nejútlejší věk, vyjma jediného (až sedmého) syna Viléma. I on však naneštěstí zemřel ve věku 11 let na neštovice (při následné obdukci bylo navíc zjištěno, že chlapec trpěl hydrocefalií). Tak velká úmrtnost potomstva je i v tomto případě dostatečně silnou indicií pro domněnku, že princ Jiří trpěl syfilidou.\n\nPár bydlel v Londýně, v rezidenci zvané \"\"Cockpit\"\" na \"Downing Street\". Když v roce 1688 Vilém III. Oranžský, švagr Jiřího (manžel starší Anniny sestry Marie), vtrhl do Anglie, aby svrhl Jakuba II., Jiří (v té době nominální velitel regimentu Lorda Velkého Admirála) přešel 25. listopadu na jeho stranu. V roce 1689 se stal čestným plukovníkem 3. pěšího regimentu (\"3rd Regiment of Foot\"). 6. dubna téhož roku získal Jiří tituly vévoda z Cumberlandu, hrabě z Kendalu a baron z Wokinghamu.\n\nKromě těchto hodností vztahy mezi Vilémem a Jiřím nebyly nejlepší. V roce 1685 Vilém odmítl účast na korunovaci Jakuba II., když měl Jiří zaujmout čestnější pozici, jako princ královské krve, než volený místodržitel Republiky (holandské). V průběhu Slavné revoluce v roce 1688 a nástupu Viléma na anglický trůn byly tyto urážky na jistý čas zapomenuty, ale po celou dobu své vlády Vilém švagra vzdaloval švagra vlivu na politiku. Teprve po smrti Vilémově v roce 1702 a nástupu Anny Stuartovny na trůn mohl hrát Jiří významnější roli na anglické politické scéně.\n\nV roce 1702 se stal Jiří Lordem Velkým Admirálem a Lordem strážcem Pečeti. V těchto pozicích se projevil jako zdatný úředník a dobrý stratég. Jeho aktivity se však netěšily sympatiím vládnoucí strany \"whigů\". Když v roce 1708 ležel Jiří na smrtelném loži, wigové chystali výnos o jeho demisi, který pouze díky královně nevešel v platnost.\n\nJiří zemřel 28. října roku 1708 ve svých 55 letech. Jeho smrt byla velkou ranou pro královnu, která se neodhodlala vzdát velení nad Royal Navy komisi, ale nebyla ani stavu podepsat dokumenty připravené jejím manželem.\n\nJiří nebyl vždy přijímán kladně. Král Karel II., strýc jeho manželky, se o něm vyjádřil při jejich svatbě: \"\"Poznal jsem ho opilého a poznal jsem ho střízlivého a není v něm nic.\"\" Nepatřil mezi výrazné politické postavy své doby, byl však nepochybně zkušeným stratégem a schopným, výkonným úředníkem; Anně byl věrným, oddaným a chápavým manželem.\n\n"}
{"id": "603675", "url": "https://cs.wikipedia.org/wiki?curid=603675", "title": "Dichroman sodný", "text": "Dichroman sodný\n\nDichroman sodný je anorganická sloučenina se vzorcem NaCrO. Obvykle se tato sůl používá v podobě dihydrátu NaCrO·2HO. Prakticky všechna chromová ruda se zpracovává konverzí na dichroman sodný. Takto se ročně vyprodukuje mnoho tisíc tun dichromanu sodného. Z hlediska reaktivity a vzhledu jsou dichroman sodný a draselný velmi podobné. Sodná sůl je však zhruba dvacetkrát rozpustnější ve vodě než sůl draselná, taktéž její ekvivalentní hmotnost je nižší, což je často žádoucí.\n\nPodobně jako jiné sloučeniny s šestimocným chromem, je i dichroman sodný považován za nebezpečný (je klasifikován jako vysoce toxický). Je též známým karcinogenem.\n\n"}
{"id": "603676", "url": "https://cs.wikipedia.org/wiki?curid=603676", "title": "Cornelia Ullrichová", "text": "Cornelia Ullrichová\n\nCornelia Ullrichová, rozená Feuerbachová (* 26. dubna 1963, Halberstadt, Sasko-Anhaltsko) je bývalá východoněmecká atletka, jejíž specializací byl běh na 400 metrů překážek.\n\nV roce 1986 vybojovala bronzovou medaili na evropském šampionátu ve Stuttgartu. O rok později získala bronz také na světovém šampionátu v Římě, kde trať zaběhla v čase 54,31 s. Na vítězku Sabine Buschovou rovněž z NDR ztratila 69 setin sekundy.\n\n"}
{"id": "603678", "url": "https://cs.wikipedia.org/wiki?curid=603678", "title": "Čapkovič", "text": "Čapkovič\n\nPříjmení Čapkovič nosí více různých osobností:\n\n"}
{"id": "603687", "url": "https://cs.wikipedia.org/wiki?curid=603687", "title": "Hesperosaurus", "text": "Hesperosaurus\n\nHesperosaurus (\"západní ještěr\") byl rod stegosauridního ptakopánvého dinosaura, který žil v období svrchní jury (kimmeridž až tithon, asi před 150 miliony let) na území dnešního Wyomingu v USA. Fosílie tohoto čtyřnohého býložravce pochází ze starších partií souvrství Morrison, proto je geologicky mírně starší než ostatní stegosauridi známí z tohoto souvrství.\n\nStejně jako jeho příbuzní měl i hesperosaurus na hřbetě sérii alternujících plátů a čtyři obranné kolce na ocase. Oproti známějšímu rodu stegosaurus měl hřbetní pláty sice nižší, ale zato širší. Lebka byla kratší a širší než u stegosaura, v tom se hesperosaurus podobal rodu \"Dacentrurus\".\n\n\"H. mjosi\" byl popsán roku 2001 Kennethem Carpenterem a jeho kolegy; jméno bylo zvoleno podle geografického umístění nálezu. Fosilní kostra byla poměrně kompletní, stejně tak i lebka. Fosílie hesperosaura byla objevena v tzv. zóně 1 morrisonského souvrství. Tento stegosaurid dosahoval délky asi 5 až 6,5 metru a hmotnosti kolem 3500 kg.\n\nV roce 2008 přišla Susannah Maidment a její kolegové s tvrzením, že hesperosaurus není samostatným rodem, nýbrž jen novým druhem rodu \"Stegosaurus\". V tom případě by se hesperosaurus stal druhem \"Stegosaurus mjosi\".\n\nV roce 2018 byl popsán nový exemplář hesperosaura, objevený v sedimentech souvrství Morrison na území Montany.\n\n\n"}
{"id": "603688", "url": "https://cs.wikipedia.org/wiki?curid=603688", "title": "Mikroregion Dačicko", "text": "Mikroregion Dačicko\n\nMikroregion Dačicko je mikroregion v okresu Jindřichův Hradec, jeho sídlem jsou Dačice a jeho cílem je ochrana společných zájmů a zmnožení sil a prostředků při prosazování záměrů přesahujících svým rozsahem a významem účastnickou obec. Sdružuje celkem 23 obcí a byl založen v roce 2004.\n\nK hlavním turistickým cílům na Dačicku patří v sídelním městě Dačice státní zámek a městské muzeum s expozicí o světovém prvenství ve výrobě první kostky cukru na světě, renesanční skvost město Slavonice, karmelitánský klášter v Kostelním Vydří, zámek nazývaný „Malá Hluboká“ v Českém Rudolci nebo dva evangelické kostely ve Velké Lhotě u Dačic, které jsou součástí unikátního Evangelického tolerančního areálu.\n\n\n"}
{"id": "603691", "url": "https://cs.wikipedia.org/wiki?curid=603691", "title": "Třída Halifax", "text": "Třída Halifax\n\nTřída Halifax je třída víceúčelových fregat kanadského královského námořnictva. Celkem bylo postaveno 12 jednotek této třídy. Nástupce torpédoborců třídy \"Iroquois\" a fregat třídy \"Halifax\" má vzejít z programu Canadian Surface Combatant (CSC).\n\nSkládá se z celkem 12 jednotek \"Halifax\", \"Vancouver\", \"Ville de Québec\", \"Toronto\", \"Regina\", \"Calgary\", \"Montréal\", \"Fredericton\", \"Winnipeg\", \"Charlottetown\", \"St. John's\" a \"Ottawa\", postavených v letech 1987–1996. Všechny jednotky jsou stále v aktivní službě. Stavbu prováděly loděnice Saint John Shipbuilding Ltd., Saint John a MIL Group Davie Shipyard, Lauzon.\n\nJednotky třídy \"Iroquois\":\n\nHlavňovou výzbroj tvoří jeden 57mm kanón Bofors v dělové věži na přídi a jeden systém blízké obrany Phalanx CIWS s 20mm rotačním kanónem. Původní protiletadlovou výzbroj tvořilo jedno osminásobné vypouštěcí zařízení protiletadlových řízených střel krátkého dosahu Sea Sparrow se zásobou 16 střel. Později ale bylo nahrazeno stejným počtem modernějších střel RIM-162 ESSM. K ničení hladinových cílů slouží osm protilodních střel RGM-84 Harpoon Block 1C. Protiponorkovou výzbroj tvoří dva tříhlavňové 324mm protiponorkové torpédomety pro lehká torpéda Mark 46. Na palubě se nachází přistávací plocha a hangár pro jeden těžký protiponorkový vrtulník CH-124 Sea King či CH-148 Cyclone.\n\nPohonný systém je koncepce CODOG. Tvoří ho dvě plynové turbíny General Electric LM2500 pro bojové situace a dva diesely SEMT-Pielstick 20 PA6 V 280 pro ekonomickou plavbu. Nejvyšší rychlost lodí je 29 uzlů.\n\nRoku 2005 byla zahájena příprava rozsáhlé střednědobé modernizace všech fregat třídy \"Halifax\" v rámci programu Halifax-Class Modernization/Frigate Life Extension (HCM/FELEX). Jako první byla v září 2010 zahájena modernizace fregat \"Halifax\" a \"Calgary\". Modernizovány je bojový řídící systém, elektronika, senzory, systémy elektronického boje i výzbroj plavidel. Cena kontraktu je 4,3 miliardy kanadských dolarů. Modernizaci provádějí loděnice Seaspan ve Vancouveru a Halifax Shipyard v Halifaxu. Jako poslední byla roku 2016 dokončena fregata \"Toronto\". V červnu 2018 bylo rozhodnuto vybavit fregaty obranným systémem Rheinmetall MASS a v srpnu téhož roku získala společnost Lockheed Martin Canada kontrakt na modernizaci systémů elektronického boje, označenou RAMSES.\n\nOd roku 2018 běží program modernizace sonarových systémů Underwater Warfare Suite Upgrade (UWSU).\n\nFregata \"Fredericton\" dne 18. listopadu 2016 navštívila přístav Havana a stala se po více než 50 letech první kanadskou válečnou lodí, která připlula na Kubu.\n\nFregata \"Montréal\" bude v letech 2016–2020 sloužit jako zkušební plavidlo pro vývoj nejmodernějších kanadských protiponorkových vrtulníků Sikorsky CH-148 Cyclone a také pro ověření postupů pro jejich nasazení.\n"}
{"id": "603694", "url": "https://cs.wikipedia.org/wiki?curid=603694", "title": "Mikroregion Horní Vltava – Boubínsko", "text": "Mikroregion Horní Vltava – Boubínsko\n\nMikroregion Horní Vltava - Boubínsko je právnická osoba v okresu Prachatice, jeho sídlem jsou Volary a jeho cílem je regionální rozvoj. Sdružuje celkem 12 obcí a byl založen v roce 1999.\n\n\n"}
{"id": "603702", "url": "https://cs.wikipedia.org/wiki?curid=603702", "title": "Mikroregion Jindřichohradecko-DSO Jindřichohradecko", "text": "Mikroregion Jindřichohradecko-DSO Jindřichohradecko\n\nMikroregion Jindřichohradecko-DSO Jindřichohradecko je dobrovolný svazek obcí v okresu Jindřichův Hradec, jeho sídlem je Jindřichův Hradec a jeho cílem je regionální rozvoj. Sdružuje celkem 18 obcí a byl založen v roce 2002.\n\n\n"}
{"id": "603704", "url": "https://cs.wikipedia.org/wiki?curid=603704", "title": "Mollenburg (zřícenina hradu)", "text": "Mollenburg (zřícenina hradu)\n\nZřícenina hradu Mollenburg je z části restaurovaná resp. rekonstruovaná zřícenina hradu u městyse Weiten v okrese Melk v rakouské spolkové zemi Dolní Rakousy.\n\nPrvní písemná zmínka o hradu Mollenburg pochází z roku 1303.\nV polovině 13. století sídlili v tomto poměrně skromně vybaveném hradě páni z Werd-Capellen. Vzhledem k jejich účasti při povstání šlechty vedené Kuenringy proti vévodovi Albrechtu I. Habsburskému (1255-1308) byl tehdejší hrad zničen. Záhy však došlo k jeho obnově.\nRoku 1307 získal panství jistý pán ze Streitwiesenu. V roce 1486 je jeho tehdejší majitelé, páni z Ebersdorfu, prodali Kasparu z Roggendorfu († 1506), pánu z Pöggstallu, který hrad zvelebil.\nV 16. století byl Mollenburg v držení zemského knížete jako léno. Po útěku barona Christopha z Roggendorfu, který zbankrotoval, došlo roku 1546 ke konfiskaci. Geyerové z Osterburgu hrad poté zčásti přestavěli na renesanční zámek.\n\nPo různých změnách vlastníků získal panství roku 1839 císař Ferdinand I. Dobrotivý (1793-1875). Po obnově v roce 1844 hrad již roku 1860 spravoval Johann Niedermayer. Vzhledem k daňovým problémům došlo k úpadku hradu. Byl snesen krov, což mělo za následek devastaci. Nakonec byla použitelná část hradu prodána. V roce 1920 propadl Mollenburg jako habsburský majetek konfiskaci na úhradu válečných škod.\n\nV roce 1945 zkonfiskovali hrad Rusové a od roku 1956 přešla správa na společnost Rakouské zemské lesy.\n\nV roce 1975 získal zříceninu historik umění a politik Jörg Mauthe (1924-1986) a převážně vlastními silami, za pomoci svých synů, ji zrestauroval. V předhradí tak bylo několik budov opět uvedeno do obyvatelného stavu. Mollenburg je dodnes v soukromém vlastnictví rodiny Mautheů.\n\nAreál hradu má rozměry asi 120 x 60 metrů, zadní stěna o výšce asi 40 metrů strmě klesá do údolí. Mautheové zrestaurovali dvoupatrovou ochrannou věž na severní straně, dodnes je též obydlený věžový dům v předhradí, který byl v roce 1558 přestavěn v renesančním stylu a v 17. století prošel další, tentokrát barokní přestavbou. Od jádra hradu jej odděluje 13 metrů široký a 7 metrů hluboký příkop. Hlavní částí hradu je čtyřpatrový palác na severovýchodě.\n\nRománskou hradní věž chrání z vnější strany vysoká hradní zeď. Kaple svatého Víta, postavená kolem roku 1250 v jižním koutu, není moc dobře zachovaná. Její skleněná okna byla prodána již v roce 1840. Relativně zachovaná je pozdně gotická kuchyně s mohutným komínem a osmiúhlá věž ve východním rohu s parkánem.\n\n"}
{"id": "603707", "url": "https://cs.wikipedia.org/wiki?curid=603707", "title": "Jon Krakauer", "text": "Jon Krakauer\n\nJon Krakauer (* 12. dubna 1954, Brookline, Massachusetts) je americký spisovatel a horolezec známý především psaním o outdoorových aktivitách a o horolezectví. Je autorem bestsellerů \"Into the Wild\" (Útěk do divočiny), \"Into Thin Air\", \"Under the Banner of Heaven\" a \"Where Men Win Glory: The Odyssey of Pat Tillman\". Je také autorem řady článků v prestižních časopisech.\n\nNarodil se sice v Massachusetts, ale mládí prožil v městečku Corvalis v Oregonu. K horolezectví jej v osmi letech přivedl otec. V roce 1972 ukončil střední školu a v roce 1976 i vysokou se specializací na životní prostředí.\n"}
{"id": "603709", "url": "https://cs.wikipedia.org/wiki?curid=603709", "title": "PAOK Soluň (fotbal)", "text": "PAOK Soluň (fotbal)\n\nPAOK Soluň (řecky: Πανθεσσαλονίκειος Αθλητικός Όμιλος Κωνσταντινουπολιτών) je řecký fotbalový klub ze Soluně. PAOK byl založen v roce 1926 jako pokračovatel organizace Hermes, která vznikla v roce 1875 v řecké komunitě v Turecku. Klub hraje na stadionu Toumba, který byl také jednim z fotbalových hřišť Letních olympijských her 2004 v Řecku.\n\n\n"}
{"id": "603714", "url": "https://cs.wikipedia.org/wiki?curid=603714", "title": "Dálnice 99 (Izrael)", "text": "Dálnice 99 (Izrael)\n\nDálnice 99, přesněji spíš Silnice 99 (hebrejsky: 99 כביש, \"Kviš 99\") je silniční spojení nikoliv dálničního typu (absence vícečetných jízdních pruhů a mimoúrovňových křižovatek) v severním Izraeli a na Golanských výšinách, o délce 24 kilometrů.\n\nZačíná ve městě Kirjat Šmona v úrodné nížině v nejsevernějším výběžku izraelského území při horním toku řeky Jordán, kde odbočuje ze severojižní dálnice číslo 90. Směřuje pak zemědělsky využívanou krajinou s hustým vesnickým osídlením k východu. V prostoru za vesnicí Dan vstupuje na teritorium Golanských výšin a začíná setrvale stoupat po jejich svazích. Míjí lokalitu Banias a postupně stoupá až do nadmořské výšky téměř 1000 metrů. Končí na jižním úpatí masivu Hermon, v drúzském městě Mas'ade a ústí do dálnice číslo 98.\n\n"}
{"id": "603716", "url": "https://cs.wikipedia.org/wiki?curid=603716", "title": "Podnikatel roku", "text": "Podnikatel roku\n\nPodnikatel roku je soutěž pořádaná od roku 1996 ve Spojených státech a od roku 2000 i v České republice. Soutěž je pořádána společností Ernst & Young a každý rok jsou vyhlašovány různé kategorie včetně regionálních.\n\n\n\nRegionální kola\n\nRegionální kola\n\n\nRegionální kola\n\n\nRegionální kola\n\nRegionální kola\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "603717", "url": "https://cs.wikipedia.org/wiki?curid=603717", "title": "Brian Leetch", "text": "Brian Leetch\n\nBrian Joseph Leetch (* 3. března 1968, Corpus Christi, Texas, USA) je bývalý americký hokejový obránce, který je mimo jiné vítězem Stanley cupu a Světového poháru a od roku 2009 je členem Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n\n\n"}
{"id": "603721", "url": "https://cs.wikipedia.org/wiki?curid=603721", "title": "Ropná silnice", "text": "Ropná silnice\n\nRopná silnice (hebrejsky: כביש הנפט, \"Kviš ha-Neft\", anglicky: Petroleum Road) je silniční spojení v severním Izraeli, respektive na Golanských výšinách, o délce 45 kilometrů.\n\nVznikla jako servisní cesta táhnoucí se podél trasy Transarabského ropovodu na přelomu 40. a 50. let 20. století pro dopravu ropy z ložisek v Saúdské Arábii do přístavů na pobřeží Středozemního moře. Původním terminálem ropovodu měla být Haifa, ale po vzniku státu Izrael v roce 1948 byl kvůli absenci obchodních styků mezi židovských státem a arabským světem přesunut do libanonského Sidonu. Trasa ropovodu proto obcházela izraelské území přes Golanské výšiny (tehdy ještě pod syrskou kontrolou). Ropovod měl celkovou délku 1214 kilometrů.\n\nBěhem šestidenní války v roce 1967 Izrael obsadil Golanské výšiny a s nimi i část ropovodu, který pak po jistém mezidobí přestal roku 1976 fungovat. Během šestidenní války i jomkipurské války v roce 1973 představovala Ropná silnice významnou komunikační osu, jež hrála roli v bojích mezi izraelskou a syrskou armádou.\n\nCesta, která na Golanských výšinách ropné potrubí sledovala, byla zachována. Pouze nejjižnější úsek o délce 2 km poblíž hranice mezi izraelem obsazenými Golanskými výšinami a Sýrií byl zrušen. Rovněž nejsevernější úsek (4 kilometry severně od turistické lokality Banias) u vstupu do Libanonu není považován za její součást a je označován jako součást silnice číslo 999. Střední úsek je sjízdný a turisticky zčásti využívaný. Ropná silnice je soukromou cestou, která nepodlehá správě státního podniku National Roads Company of Israel a tudíž nemá ani číselné označení.\n\nZačíná na křižovatce Orcha poblíž kopce Giv'at Orcha, kde odbočuje z dálnice číslo 98. Vede pak téměř zcela přímou linií k severozápadu. Prochází řídce osídlenou náhorní planinou členěnou příčně četnými vodními toky a vádí. U vesnice Kela Alon se trasa cesty stáčí k severu a zvolna sestupuje k Baniasu, tedy na úpatí Golan. Za Baniasem mění směr opět k severozápadu a pokračuje nížinou poblíž pramenišť řeky Jordán k libanonským hranicím.\n\n"}
{"id": "603722", "url": "https://cs.wikipedia.org/wiki?curid=603722", "title": "SuperKarts", "text": "SuperKarts\n\nSuperKarts je počítačová hra od Manic Media, kterou vydalo Virgin Interactive v roce 1995, především pro platformy MS-DOS.\n\nHra spočívá v závodech motokár, kde si hráč zvolí jednoho z osmi do hry zavedených závodníků a snaží se v několika závodech nasbírat co nejvíc bodů a vyhrát celý šampionát v motokárách.\n\nKromě klasického bodování si hráč může zvolit i několik hracích modů, jako jízda o co nejrychlejší čas nebo je zde možnost zahrát si i s kamarádem v multiplayeru.\n\nJak už bylo uvedeno výše, hra má v sobě osm zavedených závodníků. Hráč si může ukládat hru s libovolným jménem, jména závodníků či přidávání nových závodníků však není možné.\n\nZavedení závodníci:\n\nKe každému závodníkovi přísluší jeho \"domácí\" závodní trať podle země, odkud pochází. Každá tato trať má dvě varianty. To znamená, že hra obsahuje šestnáct tratí patřících k závodníkům a jednu bonusovou.\n\nTratě:\n\nBonusová:\n\n"}
{"id": "603726", "url": "https://cs.wikipedia.org/wiki?curid=603726", "title": "Mikroregion Netolicko", "text": "Mikroregion Netolicko\n\nMikroregion Netolicko je pouze na základě Dohody o sdružení obcí – pracovní skupina místních samospráv v okresu Prachatice, jeho sídlem je Netolice a jeho cílem je řešení společných problémů obcí, uskutečňování Programu obnovy vesnice. Sdružuje celkem 10 obcí a byl založen v roce 2003.\n\n\n"}
{"id": "603728", "url": "https://cs.wikipedia.org/wiki?curid=603728", "title": "Mikroregion Řečicko - DSO Řečicka", "text": "Mikroregion Řečicko - DSO Řečicka\n\nMikroregion Řečicko - DSO Řečicka je dobrovolný svazek obcí v okresu Jindřichův Hradec, jeho sídlem je Kardašova Řečice a jeho cílem je regionální rozvoj. Sdružuje celkem 6 obcí a byl založen v roce 2001.\n\n\n"}
{"id": "603730", "url": "https://cs.wikipedia.org/wiki?curid=603730", "title": "Mikroregion Šumavské podhůří", "text": "Mikroregion Šumavské podhůří\n\nMikroregion Šumavské podhůří je pouze na základě Dohody o sdružení obcí – pracovní skupina místních samospráv v okresu Prachatice, jeho sídlem je Vacov a jeho cílem je řešení společných problémů obcí nad rámec svého území a možnost čerpání dotací z POV. Sdružuje celkem 4 obce a byl založen v roce 1999.\n\n\n"}
{"id": "603732", "url": "https://cs.wikipedia.org/wiki?curid=603732", "title": "Mikroregion Vlachovo Březí", "text": "Mikroregion Vlachovo Březí\n\nMikroregion Vlachovo Březí je pouze na základě Dohody o sdružení obcí – pracovní skupina místních samospráv v okresu Prachatice, jeho sídlem je Vlachovo Březí a jeho cílem je společné řešení otázek a problémů v oblastech zemědělství, cestovního ruchu, turistiky, informatiky apod. a uskutečňování Programu obnovy venkova. Sdružuje celkem 19 obcí a byl založen v roce 2003.\n\n"}
{"id": "603734", "url": "https://cs.wikipedia.org/wiki?curid=603734", "title": "Rainbow Family", "text": "Rainbow Family\n\nRainbow Family je zkrácený obecně užívaný název pro hnutí The Rainbow Family of Living Light. \n\nJde o hnutí komunity hippies, pořádající každoročně srazy zvané \"Rainbow Gathering\".\n\nNázev „The Rainbow Family of Living Light“ je inspirován starými indiánskými legendami s názvem Bojovníci duhy (Warriors of the Rainbow). Legendy obsahují i téměř 250 let staré proroctví indiánské stařeny z kmene Cree, v němž se mj. praví: „Až Země bude zpustlá, řeky otrávené, moře zčerná a ptáci začnou padat z nebe, pak v poslední chvíli Indián znovu získá svého ducha, spojí se s bílým mužem a naučí ho ctít Zemi. Společně povstanou proti ničení a stanou se Bojovníky duhy.“\n\nVětšina „kmenových rituálů“ v táboře Rainbow Family pochází z rituálů pueblanských indiánů kmene Hopi.\nRainbow Family byla založena v roce 1968 v San Francisku jako jedna z odnoží hnutí hippies.\nOd roku 1972 pořádá v USA své každoroční setkání během prvního týdne v červenci. Později se Rainbow Family rozšířila i do jiných zemí světa.\nHnutí je volné mezinárodní uskupení jednotlivců, kteří mají společný cíl, snaží se o dosažení míru a lásky na Zemi. \nNemá žádné oficiální vůdce nebo struktury, žádné oficiální mluvčí, ani žádné formální členství. Přesně vzato, pouze cíle jsou stanoveny jednotlivě, neboť nikdo nemůže tvrdit, že zastupuje všechny členy hnutí slovem nebo skutkem.\nRainbow Gathering jsou pravidelná setkání Rainbow Family, které se pořádají jak celosvětově, tak i celoevropsky a národně. Národní srazy se obvykle pořádají častěji.\nEvropská setkání se konají vždy v létě každoročně v jiné evropské zemi. V Čechách se konalo v roce 1995, v Novohradských horách.\n\n"}
{"id": "603739", "url": "https://cs.wikipedia.org/wiki?curid=603739", "title": "Regionální sdružení Šumava", "text": "Regionální sdružení Šumava\n\nRegionální sdružení Šumava je zájmové sdružení právnických osob v okresu Český Krumlov, okresu Klatovy a okresu Prachatice, jeho sídlem jsou Stachy a jeho cílem je garantování a reprezentování šumavských obcí. Sdružuje celkem 35 obcí a byl založen v roce 1993.\n\n\n"}
{"id": "603745", "url": "https://cs.wikipedia.org/wiki?curid=603745", "title": "Labuda", "text": "Labuda\n\nPříjmení Labuda nosí více různých osobností:\n\n"}
{"id": "603751", "url": "https://cs.wikipedia.org/wiki?curid=603751", "title": "Pochválovská stráň", "text": "Pochválovská stráň\n\nPochválovská stráň je národní přírodní rezervace ve Středočeském kraji, severně od města Rakovník v blízkosti obcí Pochvalov a Smilovice. Důvodem ochrany jsou přirozená společenstva slínovcových výchozů s výskytem medvědice lékařské a zimostrázku alpského a dále přirozené teplomilné doubravy, křoviny a suťové lesy.\n\n"}
{"id": "603753", "url": "https://cs.wikipedia.org/wiki?curid=603753", "title": "Regionální svazek obcí Vltava", "text": "Regionální svazek obcí Vltava\n\nRegionální svazek obcí Vltava je dobrovolný svazek obcí v okresu Český Krumlov, jeho sídlem je Větřní a jeho cílem je regionální rozvoj. Sdružuje celkem 18 obcí a byl založen v roce 2002.\n\n\n"}
{"id": "603755", "url": "https://cs.wikipedia.org/wiki?curid=603755", "title": "Smack My Bitch Up", "text": "Smack My Bitch Up\n\n„Smack My Bitch Up“ je skladba skupiny The Prodigy, která vyšla jako jejich dvanáctý singl dne 17. listopadu 1997. Byl to třetí a poslední singl z alba \"The Fat of the Land\".\n\nText „Change my pitch up / Smack my bitch up“ se opakuje v celé skladbě. Skupina obhajovala skladbu tím, že text byl nesprávně pochopen jako nepřátelský k ženám a skladba vlastně znamená „...dělat neco intenzivně...“. Skladba vedla k novinářskému sporu na Reading Festivale. Vokály jsou přebrané a pozměněné z Ultramagnetic MCs skladby „Give the Drummer Some“. Původní texty hrané rapperem Kool Keithem jsou: „Switch up change my pitch up / Smack my bitch up like a pimp“. Ženské vokály ve „Smack My Bitch Up“ vytvořila zpěvačka Shahin Badar. Skladba obsahuje i ukázky ze skladby „Funky Man“ od Kool & The Gang, „In Memory Of“ od Randy Westona , „Bulls on Parade“ od Rage Against the Machine a „House of Rising Funk“ od Afrique. Singlu „Smack My Bitch Up“ se ve Spojeném království do konce roku 1997 prodalo více než 100 000 kopií.\n\n\n\n\nDigipak byl vydán ve spolupráci se Sire records.\n\n"}
{"id": "603756", "url": "https://cs.wikipedia.org/wiki?curid=603756", "title": "Sdružení pohraničních obcí a měst okresu JH", "text": "Sdružení pohraničních obcí a měst okresu JH\n\nSdružení pohraničních obcí a měst okresu JH je právnická osoba v okresu Jindřichův Hradec, jeho sídlem jsou Slavonice a jeho cílem je řešení úkolů v oblasti školství, sociální péče, zdravotnictví a kultury a také čistota. Sdružuje celkem 23 obcí a byl založen v roce 1995.\n\n\n"}
{"id": "603762", "url": "https://cs.wikipedia.org/wiki?curid=603762", "title": "Soběslavsko", "text": "Soběslavsko\n\nSoběslavsko je mikroregion v okresu Tábor, jeho sídlem je Soběslav a jeho cílem je ochrana společných zájmů a zmnožení sil a prostředků při prosazování záměrů přesahujících svým rozsahem a významem účastnickou obec. Sdružuje celkem 13 obcí a byl založen v roce 2004.\n\n\n"}
{"id": "603764", "url": "https://cs.wikipedia.org/wiki?curid=603764", "title": "Svazek lipenských obcí", "text": "Svazek lipenských obcí\n\nSvazek lipenských obcí je dobrovolný svazek obcí v okresu Český Krumlov a okresu Prachatice, jeho sídlem je Lipno nad Vltavou a jeho cílem je regionální rozvoj. Sdružuje celkem 11 obcí a byl založen v roce 2002.\n\n\n"}
{"id": "603767", "url": "https://cs.wikipedia.org/wiki?curid=603767", "title": "Svazek měst a obcí okresu Strakonice", "text": "Svazek měst a obcí okresu Strakonice\n\nSvazek měst a obcí okresu Strakonice je sdružení právnických osob v okresu Strakonice, jeho sídlem jsou Strakonice a jeho cílem je uspokojování důležitých potřeb regionu a dopravní obslužnost. Sdružuje celkem 93 obcí a byl založen v roce 2001.\n\n\n"}
{"id": "603773", "url": "https://cs.wikipedia.org/wiki?curid=603773", "title": "Diethylrtuť", "text": "Diethylrtuť\n\nDiethylrtuť je hořlavá, bezbarvá kapalina se silnými neurotoxickými účinky. Udává se, že má slabou sladkou vůni, nicméně vdechování par v množství, aby to člověk vnímal, by již znamenalo významnou expozici. Diethylrtuť prochází hematoencefalickou bariérou a způsobuje trvalé poškození mozku se snížením IQ.\n\n"}
{"id": "603776", "url": "https://cs.wikipedia.org/wiki?curid=603776", "title": "Svazek obcí mikroregionu Táborsko", "text": "Svazek obcí mikroregionu Táborsko\n\nSvazek obcí mikroregionu Táborsko je dobrovolný svazek obcí v okresu Tábor, jeho sídlem je Tábor a jeho cílem je předkládat organizaci kraje a dalším dotčeným institucím iniciativní návrhy zohledňující požadavky obcí, hájit a prosazovat společné zájmy a práva obcí Táborska v rámci členství ČR v EU, zajišťovat přípravu a realizaci rozvoje mikroregionu Táborska v souladu s regionální politikou ČR a za tímto účelem zejména připravovat projekty rozvoje územního obvodu členských obcí a zajišťovat realizaci těchto projektů, koordinovat politiku rozvoje mikroregionu a napomáhat její tvorbě, zajišťovat spolupráci s regionálními a národními organizacemi a institucemi, spolupracovat se zahraničními organizacemi obdobného zaměření a spoluvytvářet podmínky pro zahraniční aktivity členů Svazku, podílet se na vytváření podmínek ke vzdělávání členů zastupitelstev obcí, zaměstnanců obcí a zaměstnanců organizací zřizovaných obcemi, podporovat cestovní ruch včetně prezentace mikroregionu na veletrzích, propagovat a podporovat podnikání v mikroregionu, realizovat další činnosti uvedené v§ 50 odst. 1 obecního zřízení, v platném znění. Sdružuje celkem 14 obcí a byl založen v roce 2004.\n\n\n"}
{"id": "603778", "url": "https://cs.wikipedia.org/wiki?curid=603778", "title": "Předběžné opatření", "text": "Předběžné opatření\n\nPředběžné opatření je opatření soudu nebo správního orgánu v České republice, kterým jsou dočasně řešeny určité poměry, než je ve věci vydáno definitivní rozhodnutí. Podobným procesním institutem je zajištění důkazu. Právně je pro jednotlivé druhy řízení upraveno zejména v § 74 až 77a občanského soudního řádu, § 38 soudního řádu správního a § 61 správního řádu.\n\nV soudním řízení lze předběžné opatření nařídit jak před zahájením tohoto řízení, tak i v jeho průběhu. Může být vydáno jak na návrh (budoucího) účastníka řízení, tak i bez tohoto návrhu, pokud jde o soudní řízení, které samo může být zahájeno bez návrhu. V některých případech je nutné pro zajištění náhrady škody nebo jiné újmy, která by předběžným opatřením mohla vzniknout, složit k soudu vratnou jistotu ve výši 10 000 Kč (v obchodních věcech 50 000 Kč).\n\nO nařízení soud rozhoduje usnesením, které nemusí obsahovat odůvodnění, v případě návrhu bezodkladně po jeho podání, nejdéle do 7 dnů (1 dne ve věcech nezletilých dětí, 2 dnů ve věcech domácího násilí). Usnesení o nařízení předběžného opatření je vykonatelné vyhlášením, případně doručením.\n\nPředběžným opatřením může být zejména nařízeno, aby někdo něco vykonal, něčeho se zdržel nebo něco strpěl, výslovně pak např. placení výživného v nezbytné míře, odevzdání dítěte do péče určené osoby nebo poskytnutí alespoň části pracovní odměny. Po nařízení předběžného opatření, které bylo vydáno na základě návrhu, soud navrhovateli uloží, aby ve stanovené lhůtě podal u soudu návrh na zahájení řízení.\n\nPředběžné opatření soud zruší, jestliže pominou důvody, pro které bylo nařízeno. Jinak automaticky zanikne po uplynutí doby, na kterou bylo omezeno, případně jestliže navrhovatel ve stanovené lhůtě návrh na zahájení soudního řízení nepodal, nebo jej podal, ale nebylo mu vyhověno. V případě, že mu v soudním řízení vyhověno bylo, předběžné opatření zanikne po uplynutí 15 dní od vykonatelnosti rozhodnutí. Navrhovatel, který není v soudním řízení úspěšný, je povinen nahradit všechny škody a újmy, které předběžným opatřením vznikly.\n\nJestliže se nezletilé dítě ocitne bez jakékoli péče, nebo jestliže je jeho příznivý vývoj nebo dokonce jeho život v ohrožení, může být i bez návrhu tímto předběžným opatřením okresního soudu umístěno ve vhodném prostředí, zejména u soudem určené osoby, případně v sociálním zařízení. Po jeho nařízení je bezodkladně provede sám soud ve spolupráci s orgány sociálně-právní ochrany dětí a policie, a to i proti vůli osob, u kterých je dítě doposud v péči.\n\nToto předběžné opatření trvá jen po dobu 1 měsíce (svěření do pěstounské péče až 3 měsíce), přičemž je lze v případě zahájení soudního řízení opakovaně prodloužit. Nemělo by však přesáhnout dobu 6 měsíců. Rodiče nezletilého dítěte, případně i orgán sociálně-právní ochrany dětí nebo jeho opatrovník mohou navrhnout jeho zrušení, o kterém soud rozhodne bezodkladně, nejpozději do 7 dnů.\n\nToto předběžné opatření lze nařídit jen na návrh. Je-li jednáním někoho, kdo žije s navrhovatelem ve společném obydlí, vážně ohrožen život, zdraví, svoboda nebo lidská důstojnost navrhovatele, okresní soud takové osobě uloží přiměřená omezení. Zejména mu uloží aby:\n\nPo nařízení je bezodkladně provede sám soud ve spolupráci s policií, a to tak, že povinného vykáže ze společného obydlí a odebere mu od něj všechny klíče, případně mu také zakáže se s navrhovatelem setkávat nebo ho jinak kontaktovat. Při vykázání mu umožní si s sebou vzít věci sloužící osobní potřebě, osobní cennosti a dokumenty. Během trvání předběžného opatření se mu také umožní vzít si věci nezbytné k výkonu jeho podnikatelské činnosti nebo výkonu povolání, případně jiné nezbytné věci. Pokud při výkonu není přítomen, soud jej o tomto právu poučí oznámením, které zanechá na dveřích společného obydlí.\n\nJestliže povinný poruší povinnost nevstupovat do společného obydlí a nezdržovat se v něm, soud ho ve spolupráci s policií bezodkladně na návrh oprávněného opětovně vykáže. Jestliže poruší povinnost nevstupovat a nezdržovat se v bezprostředním okolí společného obydlí nebo oprávněného, nebo povinnost zdržet se setkávání s oprávněným nebo ho nežádoucím způsobem sledovat a jakýmkoli způsobem jej obtěžovat, soud mu na návrh oprávněného uloží pokutu až do výše 100 000 Kč. Tato pokuta může být ukládána i opakovaně, je příjmem státu a pokud nebude dobrovolně zaplacena, stát ji bude exekučně vymáhat.\n\nDané předběžné opatření trvá nejvýše 1 měsíc, přičemž je lze v případě zahájení soudního řízení na skutečně odůvodněný návrh opakovaně prodloužit. Zanikne však automaticky vždy nejpozději po uplynutí 1 roku. Tomuto předběžnému opatření může předcházet vykázání policií.\n\nTaké ve správním soudnictví lze prozatímně upravit určité poměry. Vždy však jen v případě již zahájeného řízení a pouze na návrh účastníka takového řízení. Soud návrhu usnesením vyhoví, a to přednostně, pokud hrozí vážná újma. Naopak návrhu na vydání předběžného opatření vyhověno nebude, pokud se samotným návrhem na zahájení řízení u správního soudu se automaticky pojí odkladný účinek vůči napadenému správnímu rozhodnutí, nebo lze takový účinek přiznat.\n\nPředběžné opatření spočívá v tom, že soud účastníku řízení, případně i třetí nezúčastněné osobě uloží něco vykonat, něčeho se zdržet nebo něco snášet. Změní-li se po jeho nařízení poměry, může je soud změnit nebo i zrušit, vždy však takové předběžné opatření zanikne automaticky dnem, kde se stane rozhodnutí soudu ve věci vykonatelným. Stejně jako v občanském soudním řízení i ve správním soudnictví je neúspěšný navrhovatel povinen nahradit všechny škody a újmy, které předběžným opatřením vznikly.\n\nSprávní předběžné opatření se nařídí pouze tehdy, je-li už nějaké správní řízení zahájeno. Může být vydáno jak na požádání účastníka takového řízení, a to do 10 dnů, tak i z moci úřední. Lze jím přikázat, aby někdo něco vykonal, něčeho se zdržel nebo něco strpěl, lze jím také zajistit věc, která může sloužit jako důkazní prostředek, nebo věc, která může být předmětem správní exekuce. Pokud je nařízeno vydání věci, je její držitel povinen ji odevzdat správnímu orgánu, jinak mu bude odňata. Pokud již bylo pro stejnou věc vydáno soudní předběžné opatření, je správní neúčinné, neboť je nižší právní síly.\n\nSprávní orgán předběžné opatření zruší ihned poté, co pomine důvod, pro který bylo nařízeno, jinak pozbyde automaticky účinnosti dne, kdy se samotné rozhodnutí v daném správním řízení stane vykonatelným. Účastník, který navrhl nařízení předběžného opatření a je následně ve správním řízení neúspěšný, je povinen nahradit všechny újmy, které tím vznikly.\n\nNovelizační zákon č. 45/2013 Sb. vložil institut předběžných opatření též do trestního řádu. Ten po novelizaci umožňuje uložit obviněnému různá omezující opatření, například zákaz styku s určitými osobami, zákaz vstoupit do společného obydlí obývaného s poškozeným, zákaz návštěv určitého prostředí nebo akcí, zákaz zdržovat se na konkrétním vymezeném místě, zákaz vycestování do zahraničí, zákaz držet a přechovávat věci, které mohou sloužit k páchání trestné činnosti, zákaz užívat, držet nebo přechovávat alkoholické nápoje nebo jiné návykové látky, zákaz hazardních her, hraní na hracích přístrojích a sázek či zákaz výkonu konkrétně vymezené činnosti, jejíž povaha umožňuje opakování nebo pokračování v trestné činnosti.\n\n"}
{"id": "603779", "url": "https://cs.wikipedia.org/wiki?curid=603779", "title": "Pivovar Poutník", "text": "Pivovar Poutník\n\nPivovar Pelhřimov vyrábí pivo značky Poutník.\n\nMěsto Pelhřimov získalo právo várečné roku 1552. Nejdříve se pivo vařilo v jednotlivých domech a díky primitivní podmínkám bývalo špatné kvality. V 17. století se proto právovárečníci dohodli na vytvoření jednoho společného pivovaru. Kvůli nevyhovujícím prostorám se pelhřimovský pivovar několikrát stěhoval. \n\nPředchozí historická budova pivovaru stála naproti současnému Obchodnímu domu Vysočina a byla odstraněna při poslední vlně komunistických demolic ve městě. Na jejím místě je nyní parkoviště.\n\nRoku 1898 bylo rozhodnuto o výstavbě nového moderního průmyslového provozu, ten byl dokončen následující rok. Byl vybaven nejmodernějšími technologiemi tehdejší doby, jako byl parostrojní pohon, budovu tvořily účelné a prostorné provozovny. \n\nRoku 1948 byl pivovar znárodněn a začleněn jako závod do národního podniku Horácké pivovary Jihlava, po reorganizaci roku 1960 do národního podniku Jihočeské pivovary České Budějovice. Po pádu socialismu si kladli nárok na restituci potomci původních právovárečníků, což vedlo k více než desetiletým soudním sporům. Pivovar byl až do roku 2001 součástí rozpadajícího se státního podniku Jihočeské pivovary, vyráběl v té době \"10° světlé výčepní pivo Felix\" a \"12° světlý ležák Poutník\". Kvůli nejasné budoucnosti se do pivovaru téměř neinvestovalo a díky tomu se zde udržela tradiční technologie výroby piva.\n\nV privatizaci, která proběhla roku 2001, pivovar koupilo pelhřimovské družstvo DUP, zabývající se do té doby výrobou nůžek pro manikúru a kožené galanterie. I přesto, že družstvo nemělo s pivovarnictvím žádné zkušenosti se pivovar pod jeho vedením rozvíjel. Po dvouletém vlastnictví změnilo družstvo DUP název pivovaru na \"Pivovar Poutník\". Změnilo se i logo a receptura vaření. Důraz se klade především na standardní kvalitu piva.\n\nPivovar Poutník vyrábí nepasterovaná světlá spodně kvašená piva plzeňského typy. Pivo dodává v klasických pivních lahvích o objemu 0,5l a sudech o objemu, PET 1l, KEG 50 l a 30 l. V sudech lze pivo pořídit jak ve filtrované, tak v nefiltrované verzi.\n\nVeškeré pivní tácky pivovaru Pelhřimov\n\n"}
{"id": "603781", "url": "https://cs.wikipedia.org/wiki?curid=603781", "title": "Krimidin", "text": "Krimidin\n\nKrimidin (systematický název 2-chlor-\"N\",\"N\",6-trimethylpyrimidin-4-amin) je dusíkatá heterocyklická sloučenina používaná jako rodenticid. Má podobu bezbarvých krystalů nebo hnědé voskovité hmoty, taje při 87,5 °C. Pro člověka je vysoce toxický, způsobuje poruchy vědomí, hypertonické kóma a křeče. Toxická dávka pro člověka je zhruba 5 mg/kg. Smrtelná dávka LD pro potkana je 1,25 mg/kg.\n"}
{"id": "603783", "url": "https://cs.wikipedia.org/wiki?curid=603783", "title": "Svazek obcí regionu Písecko", "text": "Svazek obcí regionu Písecko\n\nSvazek obcí regionu Písecko je dobrovolné sdružení obcí v okresu Písek, jeho sídlem je Písek a jeho cílem je koordinace postupů při řešení problémů týkajících se rozvoje samosprávy obcí, hospodářského, sociálního a kulturního života obcí, vztahu k organizaci státní správy a vyšších samosprávných celků, společné aktivity k následujícím účelům: podpora zemědělského a nezemědělského podnikání, řešení problémů a důsledků nezaměstnanosti, rozvoj a diverzifikace nezemědělských prostorů, společná péče o památky v regionu, využití netradičních zdrojů energie, zejména biomasy, podpora venkovské turistiky a další. Sdružuje celkem 72 obcí a byl založen v roce 2004.\n\n"}
{"id": "603785", "url": "https://cs.wikipedia.org/wiki?curid=603785", "title": "Ladislav Hojer", "text": "Ladislav Hojer\n\nLadislav Hojer (15. března 1958 – 7. srpna 1986, Praha) byl český sadistický sériový vrah a kanibal, který mezi lety 1978 až 1981 zavraždil na území Československa celkem 5 žen. Za tyto činy byl odsouzen k trestu smrti a dne 7. srpna 1986 byl popraven v Praze v pankrácké věznici.\n\nLadislavův otec zemřel na rakovinu, když byl ještě malý. Jeho matka se podruhé vdala, ale brzy zemřela na rakovinu také. Nevlastní otec se odstěhoval, takže Ladislav zůstal bydlet sám s bratrem Jaroslavem v bytě v Motole. Po ukončení zvláštní školy se vyučil sklenářem. Jeho IQ bylo 88, což je na spodní hranici průměru. Krátce před dopadením žil v bytě sám, protože jeho bratr nastoupil vojenskou službu. Byl zatčen 11. února 1982 v souvislosti s vyšetřováním vraždy Anny Š., spáchané začátkem října 1981. Při výslechu naznačil existenci dalších obětí. Postupně se přiznal k dalším čtyřem vraždám a osmnácti znásilněním nebo pokusům o ně.\n\n\n\n\n\n\n\nZatčen byl na základě výpovědi duševně nemocného pacienta, který se přiznal k vraždě Anny Š., avšak vyšetřováním bylo zjištěno, že v době činu byl bezpečně za mřížemi. Věděl však, jakým způsobem byla zavražděna, což byla dosud nezveřejněná informace. Muž nakonec vypověděl, že mu kamarád na procházce ukazoval místo činu a vyprávěl, jak zde byla Anna zabita. Tím kamarádem byl Hojer, který se při výslechu k této vraždě přiznal. Později byly zjištěny částečky látky z jeho kalhot na oděvu zavražděné a naopak a jeho krevní skupina se shodovala se vzorky slin a spermatu zajištěnými na místě činu. Hojer také označil mezi svými věcmi nůž, který použil k rozřezání oděvu oběti.\n\nBěhem roku 1982 se přiznával k dalším vraždám, jejichž výčet se zastavil na čísle pět. Kriminalisté se domnívali, že má na svědomí minimálně ještě další dvě vraždy, ke kterým se však nepřiznal.. Přiznání prováděl výlučně písemně, protože se za některé ze svých skutků styděl a odmítal o nich s kýmkoliv mluvit.\n\nZa své brutální činy byl odsouzen k trestu smrti. Své doznání jednou stáhl. Ačkoliv stále existovala možnost, že byl pachatelem dalších trestných činů, existovala obava, že se pokusí zmást vyšetřovatele falešnými přiznáními a proto bylo vyšetřování brzy uzavřeno. Hojer byl popraven 7. srpna 1986 v Pankrácké věznici. Před vykonáním trestu se bál smrti. Poprava musela být kvůli jeho nemoci dvakrát odložena.\n\nPodle znaleckých posudků z oboru psychiatrie, sexuologie a psychologie byl primitivní psychopat, amorální, asociální osobnost se schizoidními rysy a agresivními tendencemi. Trestného jednání se dopouštěl při neporušeném vědomí a s rozmyslem znesnadnit svoje odhalení. Byl schopen své opakované jednání brzdit a korigovat. Jeho postoj k obětem svědčí o bezcitnosti a brutalitě, o absenci aspoň dodatečného soucitu, výčitek svědomí či lítosti. \n\nZ posudků vyplývalo, že: \n\nJistým vodítkem k objasnění motivů Hojerova počínání byly jeho výlučně negativní zkušenosti se ženami. O navázání známosti se pokusil pomocí inzerátu. Na smluvenou schůzku dorazila upravená žena, která si slibovala seznámení s finančně zajištěným mužem středního věku. Hojer ji svým vzhledem, klátivou chůzí a hrubým vystupováním odpuzoval natolik, že po několika minutách odešla. Mnohem slibněji se pro Hojera vyvíjelo seznámení s mladou ženou, kterou potkal na večírku s kamarády. Ta mu nabídla pohlavní styk ve vedlejší místnosti. Je pravděpodobné, že ve chvíli, kdy se žena sama stala aktivní a vysvlékla se, propadl Hojer panice. Odhodil ji tak silně, že proletěla skleněnou výplní dveří a z bytu uraženě utekl. Později se dozvěděl, že tuto dívku s velice špatnou pověstí přemluvili k sexu s ním jeho známí. O ženách se vyjadřoval vždy velice vulgárně a pohrdavě, v jejich přítomnosti byl však spíše pasivní a nejistý. Nevěděl, jak s ženami komunikovat a často si představoval scény, ve kterých ho bezmocná dívka prosila o slitování.\n\nBěhem vyšetřování a zvláště rekonstrukcích si Hojer vybudoval zvláštní až téměř kamarádský vztah ke kriminalistům. Vrchní vyšetřovatel Jiří Markovič ho chtěl dokonce pozvat k sobě domů na nedělní oběd. Tento nápad mu nakonec rozmluvili kolegové. Při objasňování slovenské vraždy nebyla k dispozici figurantka, a proto musel k Hojerově radosti roli oběti sehrát právě Markovič. Rekonstrukce byly často velmi problematické, protože se až příliš vžíval do situace a proto byly živé figurantky raději nahrazeny figurínami. Při některých rekonstrukcích se vyšetřovatelé setkali s výhrůžkami přihlížejících občanů, kteří se dožadovali Hojerova vydání a lynčování. Hojer nechápal jejich reakci, což jasně svědčí o jeho neschopnosti porozumět závažnosti svých zločinů.\n\nDalším výrazným prvkem Hojerovy osobnosti byl velice černý smysl pro humor. Jednou například nabídl kriminalistům v autě, že když mu zastaví u dvou stopařek, které zrovna míjeli, tak je „vošuká a zabije“, aby měli rychle vyšetřený případ. Pozoruhodným byl i jeho značně primitivní způsob vyjadřování. Používal obraty jako „ubral sem jí kyslík; chytil sem ji za tlamu; zůstala mi pod rukama; bylo mi jedno jakou drbnu, hlavně že měla dobrou kostru“, atp. Jako svoje motto uvedl rýmovačku „Když se ocas postaví, mozek se mi zastaví“. Hrozící trest smrti si do poslední chvíle nepřipouštěl a svůj pobyt ve vazbě si dokonce užíval. Bylo to poprvé v jeho životě, kdy se stal středobodem něčího zájmu.\n\n"}
{"id": "603790", "url": "https://cs.wikipedia.org/wiki?curid=603790", "title": "TDO Lužnice", "text": "TDO Lužnice\n\nTDO Lužnice je sdružení právnických osob v okresu Tábor, jeho sídlem je Želeč a jeho cílem je spojení sil a prostředků členských obcí pro ochranu životního prostředí v daném regionu a očistu řeky Lužnice. Sdružuje celkem 17 obcí a byl založen v roce 2002.\n\n\nMažice\n"}
{"id": "603795", "url": "https://cs.wikipedia.org/wiki?curid=603795", "title": "Pivovar Havlíčkův Brod", "text": "Pivovar Havlíčkův Brod\n\nMěšťanský pivovar Havlíčkův Brod vyrábí pivo značky Rebel.\n\nMěsto Havlíčkův Brod získalo právo várečné ve 14. století. Nejprve vařili pivo měšťané v mnoha domácích pivovarech, jak bylo ve středověku obvyklé. Pivo vyráběné v primitivních podmínkách bylo nízké kvality, proto se právovárečníci sdružovali a provozovali větší, lépe vybavené pivovary. Na konci 18. století byly ve městě už pouze dva velké pivovary. Roku 1834 byl jeden pivovar pro prodělečnost uzavřen a druhý vyhořel, proto se právovárečníci rozhodli vystavět nový měšťanský pivovar. Tím založili dnešní pivovar Rebel. Závod se postupem času modernizoval a výstav piva neustále zvyšoval. Roku 1948 byl pivovar znárodněn a začleněn jako závod do národního podniku Horácké pivovary Jihlava, po reorganizaci roku 1960 do národního podniku Východočeské pivovary Hradec Králové. V roce 1990 došlo k vytvoření samostatného státního podniku a roku 1995 k privatizaci. Majiteli se stali potomci původních právovárečníků.\n\nOd roku 1995 pivovar provozuje akciová společnost Měšťanský pivovar Havlíčkův Brod. Roční výstav piva činí 84 tisíc hl.\n\nHavlíčkobrodský pivovar vyrábí světlá spodně kvašená piva plzeňského typu a tmavé spodně kvašené pivo. Pivo je dodáváno v klasických pivních lahvích o objemu 0,5l a sudech KEG o objemu 50 l, 30 l a 20 l\n\n\n"}
{"id": "603796", "url": "https://cs.wikipedia.org/wiki?curid=603796", "title": "Veselsko", "text": "Veselsko\n\nVeselsko je dobrovolný svazek obcí v okresu Jindřichův Hradec a okresu Tábor, jeho sídlem je Veselí nad Lužnicí a jeho cílem je všeobecná ochrana životního prostředí v zájmovém území při dosahování ekologické stability zájmového území a jeho trvalé obyvatelnosti. Společný postup při řešení otázek protipovodňové ochrany. Koordinace významných investičních akcí v zájmovém území. Koordinace obecních a územních plánování v regionálním měřítku. Slaďování zájmů a činností místních samospráv a společné ovlivňování výkonu státní správy v zájmovém území. Vytváření zmnožování a správa společného majetku svazku. Zastupování členů svazku při jednání o společných věcech s třetími osobami (orgány státní správy, obchodními partnery, kontrolními orgány apod.) Zajišťování a vedení předepsané písemné, výkresové, technické a jiné agendy jednotlivých společných akcí. Propagace Svazku a jeho zájmového území. Sdružuje celkem 17 obcí a byl založen v roce 2003.\n\n\n"}
{"id": "603799", "url": "https://cs.wikipedia.org/wiki?curid=603799", "title": "Vitorazsko (mikroregion)", "text": "Vitorazsko (mikroregion)\n\nVitorazsko je dobrovolný svazek obcí v okresu Jindřichův Hradec, jeho sídlem je Suchdol nad Lužnicí a jeho cílem je regionální rozvoj. Sdružuje celkem 6 obcí a byl založen v roce 2003.\n\n\n"}
{"id": "603802", "url": "https://cs.wikipedia.org/wiki?curid=603802", "title": "Zprávy Prima TV", "text": "Zprávy Prima TV\n\nZprávy Prima TV jsou od roku 2007 hlavní zpravodajskou relací televizní stanice Prima.\n\nV únoru 2008 došlo k přejmenování 1. zpráv na \"Zprávy Prima TV\", resp. \"Sport Prima TV\" a \"Počasí Prima TV\" a přesunutí začátku zpráv na čas 19.30. Prima se tak snažila konkurovat primetimu TV Nova a jejími Televizními novinami. Výsledky sledovanosti však nebyly dostatečné, a tak 5. května 2008 došlo k přesunu zpráv zpět na bývalý čas 18.55. V čase 19.30 až 20.00, tedy v čase zpráv na TV Nova, se rozhodla TV Prima vysílat sledované televizní seriály, jako například úspěšný americký sitcom Přátelé.\n\nOd roku 2011 vyrábí televize několik zpravodajských a publicistických formátů, které dohromady tvoří tzv. \"„hodinu plnou informaci“\", jejíž sledovanost se pohybuje kolem 1 milionu diváků, tedy o mnoho víc, než tomu bylo v předešlých letech. Hlavní zpravodajskou relací byly do roku 2018 \"Zprávy TV Prima\", které Prima vysílala každý den v 18.55. Zpravodajský blok měl přibližně 25 minut, poté následovaly na trestnou činnost zaměřené \"Krimi zprávy\", které byly vysílány z terénu a moderovali je Patrik Kaizr, Barbora Kozáková a od srpna 2011 i Roman Pech – Středočeský reportér Prima TV. Na Krimi zprávy navazovaly \"Krimi plus\", které ze studia moderovaly, stejně jako Krimi zprávy, Barbora Kozáková či Patrik Kaizr anebo Roman Pech. Jako poslední pořad zpravodajské hodiny byly vysílány \"VIP zprávy\". Jednalo se o odlehčenou a nebulvární formu jiného pořadu TV Prima, a sice \"TOP Star magazínu\". Moderátorkami VIP zpráv byly Ivana Gottová, Barbora Niničová, která sem přešla ze zrušené sportovní sekce, a od dubna 2011 posílila tým Laďka Něrgešová.\n\nOd 12. srpna 2013 nahradil \"Krimi plus\" nový pořad \"Zprávy z vily\" – doplňkový blok informací a informací ze zákulisí ke čtvrté sérii \"Vyvolených\". Později, po ukončení vysílání \"Vyvolených\" (od 28. října), začaly být namísto \"Zpráv z vily\" vysílány \"Divácké zprávy\" – pořad s příspěvky od diváků a s videi z internetu.\n\nOd 6. září 2015 se \"VIP zprávy\" přejmenovaly na \"TOP Star\" (odvozeno od názvu delšího týdeníku \"TOP Star magazín\").\n\nNa konci června roku 2018 se večerní zpravodajství změnilo – \"Zprávy TV Prima\" a \"Krimi zprávy\" byly sjednoceny do \"Velkých zpráv\". \"Divácké zprávy\" se přejmenovaly na \"Divošky\", \"Top Star\" zůstal nezměněn.\n\nJak již bylo naznačeno, na TV Prima nenajdeme sport, o kterém se generální ředitel Marek Singer domnívá, že ve zprávách \"pro moderní rodinu\" není potřeba a divák se na něj může podívat například na České televizi nebo na Nově. Podobně jako sport je na tom i počasí. To zcela vymizelo a na obrazovky se dostane pouze v podobě mapky po dobu asi půl minuty těsně před začátkem \"Velkých zpráv\", tedy zhruba v 18.54. Oba formáty byly zrušeny z důvodu malé sledovanosti.\n\n2. dubna 2019 oznámilo vedení FTV Prima novinku o připravované stanici CNN Prima News. Domácí zprávy by měla zajišťovat Prima, zahraniční dodávat CNN. Důvodem zakoupení licence na provoz frančízy je určitá snaha o vyrovnání se se zpravodajskou ČT 24. Budování nových studií má podle vedení začít od nuly v novém sídle, kam se FTV Prima má v druhé polovině roku 2019 přestěhovat. CNN Prima News má začít vysílat nejpozději v dubnu 2020.\n\n18.55–19.40: \"Velké zprávy\"\n\n19.40–19.55: \"Divošky\"\n\n19.55–20.15: \"TOP Star\" \n\n\nVysílání FTV Premiéra provázel i historicky první komerční zpravodajská relace – \"DENÍK\". Moderovala jej například Martina Kociánová.\n\nPo změně názvu stanice z FTV Premiéra na FTV Prima se změnil i název a vizuál zpravodajství. Studio bylo velmi podobné tehdejší televizní jedničce TV Nova.\n\nPo přestěhování stanice na pražskou Palmovku, kde sídlila 21 let do roku 2019. Relaci \"Zpravodajský deník\" také doprovázelo \"Počasí\" a \"Sport\". Mezi tváře patřila například Štěpánka Duchková či stále Martina Kociánová. V roce 2001 nabídla TV Prima své sídlo pirátskému vysílání ČT, které nesouhlasilo s novým vedením zpravodajství České Televize. Šlo o tzv. Bobovizi, kdy Jana Bobošíková \"ovládla\" zpravodajství ČT. Stávku tak podpořilo i vedení Primy a poskytlo své prostory pro Události ČT. \n\nV roce 2005 se změnou loga TV Prima přichází i nové virtuální studio.\n\nV této éře Zpráv na TV Prima přišla do studia například dodnes moderující Terezie Tománková či moderátoři Jiří Chum a Světlana Witowská. Zprávy se vysílaly jako první v ČR, avšak s novým vedením zpravodajství v roce 2008 přišel boj s konkurenční TV Nova. \n\nNový šéf zpravodajství Pavel Zuna mění vysílací čas Zpráv na 19.30. Zůstává \"Sport\" i \"Počasí\", postupně přicházejí i \"Krimi zprávy\". V roce 2009 se ale vysílací čas posunuje na 18.55, tedy tak, jak to od té doby zůstalo. \n\nJitka Obzinová se stává šéfkou zpravodajství FTV Prima. Zprávy dostaly nový kabát od slovenského grafického studia. \"Zprávy\" dostávají tyrkysovou barvu, \"Sport\" světle zelenou, \"Počasí\" oranžovou, \"Krimi Zprávy\" červenou a nové \"VIP Zprávy\" s Ivanou Gottovou zlatou. Zpravodajství se nově nazývá \"Hodina plná informací\".\n\nJeště v roce 2010 byly \"Sportovní zprávy\" a \"Počasí\" zrušeno. Vysílací schéma se tak změnilo na \"Zprávy\" (18.55), \"Krimi zprávy\" (19.25), \"Krimi plus\", \"VIP Zprávy\". \n\nV následujících letech přibyly taktéž \"Odpolední\" a \"Polední Zprávy\" a pořad \"Miniduel\".\n\nS nástupem 4. řady reality show \"VyVolení\" byly \"Krimi plus\" nahrazeny relací \"Zprávy z vily\". Ty nahradily tzv. \"Divácké zprávy\", kde obsah tvořili sami diváci. Toto schéma vydrželo až do roku 2017. Z \"VIP Zpráv\" se stal \"TOP Star\", který působí jako denní odnož úterního TOP Star magazínu moderováného Davidem Gránským.\n\nV roce 2018 se změnila kompletně grafika zpravodajství. Z \"Diváckých zpráv\" se staly \"Divošky\".\n\nV červenci 2018 se Zprávy FTV Prima prodloužily na 45 minut (byly sloučeny s \"Krimi zprávami\") a přejmenovaly se na \"Velké zprávy\". Následují \"Divošky\" (19.40) a \"Top Star\" (19.55). V květnu 2019 bylo přesunuto vysílání pořadu \"Sport Star\", týdeníku se sportovní tematikou, z neděle z 21.35 na 19.55, \"Top Star\" je tedy v neděli nahrazen \"Sport Starem\".\n\n11. února 2016 se Nadační fond Generace 21 ohradil proti reportáži televize Prima týkající se integrace iráckých přesídlenců v Jihlavě. Reportéry obvinil ze zmanipulování rozhovoru s jedním z uprchlíků, který si dle reportáže Primy stěžoval na nabízené nekvalitní bydlení. Další překladatel z arabštiny potvrdil, že výňatky z rozhovoru byly vytržené z kontextu. \n\n31. května 2016 server HlídacíPes.org zveřejnil výsledky analýzy a svědectví, které hovoří o tom, že vedení TV Prima spolu s vedením redakce zpravodajství prosazovaly, aby se tzv. uprchlická krize prezentovala negativně. Server doslova uvádí: „Námitky některých redaktorů, že předem jasné vyznění reportáží odporuje novinářskému kodexu, byly odmítnuty s tím, že žádné vyvažování, objektivita a novinářský kodex se minimálně v několika následujících měsících řešit nebudou.“ Po schůzce, kde byli redaktoři seznámeni s požadovaným vyzněním zpráv, se ve zpravodajství skutečně začalo vyskytovat více negativních a žádné pozitivní zprávy oproti předchozímu období. Rada pro rozhlasové a televizní vysílání oznámila, že samotný interní pokyn není porušením zákona. Zároveň zahájila prověřování zpravodajského a publicistického obsahu TV Prima.\n\n"}
{"id": "603803", "url": "https://cs.wikipedia.org/wiki?curid=603803", "title": "Vodovod Hamr", "text": "Vodovod Hamr\n\nVodovod Hamr je dobrovolný svazek obcí v okresu Jindřichův Hradec, jeho sídlem je Třeboň a jeho cílem je výroba a dodávka pitné vody, odvádění a čištění odpadních vod. Sdružuje celkem 12 obcí a byl založen v roce 1993.\n\n\n"}
{"id": "603807", "url": "https://cs.wikipedia.org/wiki?curid=603807", "title": "Vodovod Landštejn", "text": "Vodovod Landštejn\n\nVodovod Landštejn je vodní hospodářství v okresu Jindřichův Hradec, jeho sídlem jsou Dačice a jeho cílem je výroba a dodávka pitné vody, odvádění a čištění odpadních vod. Sdružuje celkem 10 obcí a byl založen v roce 1993.\n\n\n"}
{"id": "603809", "url": "https://cs.wikipedia.org/wiki?curid=603809", "title": "Vodovod Řečice", "text": "Vodovod Řečice\n\nVodovod Řečice je dobrovolný svazek obcí v okresu Jindřichův Hradec, jeho sídlem jsou Dačice a jeho cílem je výroba a dodávka pitné vody, odvádění a čištění odpadních vod. Sdružuje celkem 2 obce a byl založen v roce 1995.\n\n\n"}
{"id": "603811", "url": "https://cs.wikipedia.org/wiki?curid=603811", "title": "Vyšebrodsko", "text": "Vyšebrodsko\n\nVyšebrodsko je dobrovolný svazek obcí v okresu Český Krumlov, jeho sídlem je Vyšší Brod a jeho cílem je regionální rozvoj. Sdružuje celkem 6 obcí a byl založen v roce 1999.\n\n\n"}
{"id": "603814", "url": "https://cs.wikipedia.org/wiki?curid=603814", "title": "Zájmové sdružení obcí Podkletí", "text": "Zájmové sdružení obcí Podkletí\n\nZájmové sdružení obcí Podkletí je zájmové sdružení právnických osob v okresu Český Krumlov, jeho sídlem je Křemže a jeho cílem je soustředění sil a prostředků při prosazování záměrů přesahujících rozsahem a významem možnosti jednotlivých účastnických obcí. Sdružuje celkem 6 obcí a byl založen v roce 2000.\n\n\n"}
{"id": "603816", "url": "https://cs.wikipedia.org/wiki?curid=603816", "title": "Zlatý vrch (mikroregion)", "text": "Zlatý vrch (mikroregion)\n\nZlatý vrch je dobrovolný svazek obcí v okresu Písek, jeho sídlem jsou Ražice a jeho cílem je ochrana společných zájmů a zmnožení sil a prostředků při prosazování záměrů přesahujících svým rozsahem a významem účastnickou obec. Sdružuje celkem 7 obcí a byl založen v roce 2004.\n\n\n"}
{"id": "603818", "url": "https://cs.wikipedia.org/wiki?curid=603818", "title": "Pete Rock &amp; C.L. Smooth", "text": "Pete Rock &amp; C.L. Smooth\n\nPete Rock & C.L. Smooth bylo americké hip hopové duo, které tvořili DJ Pete Rock (Peter Phillips) a rapper C.L. Smooth (Corey Penn).\n\nProducent a DJ Pete Rock často samploval soul a jazz, zatímco rapper CL Smooth ve svých textech řekněme filosofoval. Roku 1991 debutovali s EP \"All Souled Out\". Avšak jejich prvním hitem je píseň \"They Reminisce Over You (T.R.O.Y.)\" z roku 1992. Ta pochází z jejich prvního alba \"Mecca and the Soul Brother\", které je považováno za klasiku žánru. \n\nRoku 1994 vydali své druhé a poslední album \"The Main Ingredient\". Stejně jako první album ani toto nezaznamenalo komerční úspěch, za to však získalo velmi dobré kritiky. Poté duo spolupracovalo se skupinami jako jsou Run-D.M.C., Public Enemy nebo EPMD. O rok později se duo rozpadlo a oba členové se vydali na sólové dráhy. V letech 1998, 2002, 2004 a 2009 se pokoušeli o znovuspojení dua, ale pokusy vždy na něčem selhaly.\n\n"}
{"id": "603821", "url": "https://cs.wikipedia.org/wiki?curid=603821", "title": "Strana revolučního komunismu", "text": "Strana revolučního komunismu\n\nStrana revolučního komunismu (rusky \"Партия революционного коммунисма\") byla ruská politická strana. Vznikla roku 1918 a spolupracovala s bolševiky, s nimiž se roku 1920 spojila. Její předsedové byli M. A. Natanson, A. M. Ustinov a A. L. Kolegajev.\n"}
{"id": "603823", "url": "https://cs.wikipedia.org/wiki?curid=603823", "title": "Tel Dan", "text": "Tel Dan\n\nTel Dan (: תל דן, tedy doslova „mohyla Dan“, či Tel el-Kadi, : تل القاضي, doslova „mohyla Soudců“ – tedy doslovný překlad hebrejského názvu, neboť Dan též znamená „soudce“ či „ten, který soudí“) je izraelský tel zahrnující pozůstatky starověkého města Dan (: דן‎), které Bible zmiňuje jako nejsevernější město Izraelského království, náležející kmeni Dan. Místo současného Tel Dan s biblickým městem poprvé v roce 1838 identifikoval Edward Robinson. Kniha Soudců (18:27-29) uvádí, že před dobytím města Izraelity bylo město známé jako Lajiš, zatímco kniha Jozue (19:47) uvádí název Lešem.\nNachází se v oblasti známé jako „galilejský prst/prst Galileje“ nedaleko kibucu Dan. Západně se rozkládá jižní část pohoří Libanon, zatímco východně a severně se nachází pohoří Antilibanon. Tající sníh z blízkých hor tvoří většinu vod řeky Jordán a má za následek velkou úrodnost zdejší oblasti. Díky tomu je okolí města bohaté na bujnou vegetaci, i přes to, že se jinak nachází v aridní oblasti. Vzhledem ke své poloze při hranicích s Libanonem bylo toto místo v minulosti předmětem sporů, naposledy během šestidenní války v roce 1967.\n\nPodle archeologických vykopávek bylo město obývané již v pozdním neolitickém období (zhruba 4500 př. n. l.), avšak někdy ve 4. tisíciletí př. n. l. bylo na téměř tisíc let opuštěné.\n\nV letech 1966 až 1993 na tomto místě probíhaly archeologické vykopávky, čímž se Tel Dan stal nejdéle archeologicky zkoumaným územím v Izraeli. Během archeologického pátrání byla v červenci 1993 odhalena černá čedičová stéla, vztyčená pravděpodobně aramejským králem, obsahující připomínku vítězství nad místními starověkými národy, včetně „Izraele“ a „domu Davida.“ Její autor je neznámý, možná šlo o damašského krále Chazaela nebo jednoho z jeho synů. Jedná se tak o jedinou starověkou zmínku dynastie krále Davida mimo Starý zákon.\n\n"}
{"id": "603826", "url": "https://cs.wikipedia.org/wiki?curid=603826", "title": "Kanadská hokejová reprezentace do 20 let", "text": "Kanadská hokejová reprezentace do 20 let\n\nKanadská hokejová reprezentace do 20 let je výběrem nejlepších kanadských hráčů ledního hokeje v této věkové kategorii. Po celou existenci juniorského mistrovství světa je jeho účastníkem a s 17 mistrovskými tituly je nejúspěšnější celek v historii.\n\nneoficiální ročníky\nOficiální turnaje\n1982 Mike Moffat, Frank Caprice – Garth Butcher, Paul Boutillier, Carey Wilson, James Patrick, Gord Kluzak, Randy Moller – Mike Moller, Dave Morrison, Mark Morrison, Pierre Rioux, Bruce Eakin, Todd Strueby, Mark Habscheid, Scott Arniel, Paul Cyr, Gary Nylund, Moe Lemay, Troy Murray\n\n1985 Craig Billington, Norm Foster – Brad Berry, John Miner, Bobby Dollas, Selmar Odelein, Yves Beaudoin, Jeff Beukeboom – Wendel Clark, Brian Bradley, Shayne Corson, Greg Johnston, Adam Creighton, Jeff Jackson, Bob Bassen, Dan Hodgson, Claude Lemieux, Stéphane Richer, Dan Gratton, Jim Sandlak\n\n1988 Jeff Hackett, Jimmy Waite – Éric Desjardins, Greg Hawgood, Chris Joseph, Marc Laniel, Wayne McBean, Scott McCrady – Warren Babe, Rob Brown, Dan Currie, Rob DiMaio, Theoren Fleury, Adam Graves, Jody Hull, Sheldon Kennedy, Trevor Linden, Mark Pederson, Mark Recchi, Joe Sakic\n\n1990 Stéphane Fiset, Trevor Kidd – Patrice Brisebois, Kevin Haller, Dan Ratushny, Stewart Malgunas, Jason Herter, Adrien Plavsic – Dave Chyzowski, Mike Needham, Mike Ricci, Dwayne Norris, Stu Barnes, Wes Walz, Eric Lindros, Mike Craig, Kent Manderville, Scott Pellerin, Steven Rice, Kris Draper\n\n1991 Trevor Kidd, Félix Potvin – Patrice Brisebois, Chris Snell, Jason Marshall, John Slaney, Karl Dykhuis, David Harlock, Scott Niedermayer – Eric Lindros, Dale Craigwell, Kent Manderville, Greg Johnson, Mike Sillinger, Pierre Sévigny, Pat Falloon, Steve Rice, Scott Thornton, Kris Draper, Mike Craig, Martin Lapointe, Brad May\n\n1993 Manny Legace, Philippe De Rouville – Mike Rathje, Chris Pronger, Jason Smith, Brent Tully, Darcy Werenka, Adrian Aucoin, Joël Bouchard – Martin Lapointe, Paul Kariya, Martin Gendron, Jeff Shantz, Tyler Wright, Jason Dawe, Alexandre Daigle, Ralph Intranuovo, Jeff Bes, Nathan LaFayette, Chris Gratton, Rob Niedermayer, Dean McAmmond\n\n1994 Jamie Storr, Manny Fernandez – Nick Stajduhar, Drew Bannister, Brendan Witt, Brent Tully, Bryan McCabe, Chris Armstrong, Joël Bouchard – Jason Allison, Todd Harvey, Jeff Friesen, Michael Peca, Anson Carter, Aaron Gavey, Brandon Convery, Jason Botterill, Curtis Bowen, Marty Murray, Rick Girard, Yanick Dubé, Martin Gendron\n\n1995 Jamie Storr, Dan Cloutier – Jamie Rivers, Wade Redden, Ed Jovanovski, Lee Sorochan, Bryan McCabe, Nolan Baumgartner, Chad Allan – Shean Donovan, Denis Pederson, Darcy Tucker, Larry Courville, Todd Harvey, Jeff O’Neill, Ryan Smyth, Jason Botterill, Jeff Friesen, Alexandre Daigle, Éric Dazé, Jason Allison, Marty Murray\n\n1996 José Théodore, Marc Denis – Jason Holland, Denis Gauthier, Nolan Baumgartner, Wade Redden, Chad Allan, Chris Phillips, Rhett Warrener – Jarome Iginla, Christian Dubé, Daymond Langkow, Alyn McCauley, Jason Podollan, Hnat Domenichelli, Jason Botterill, Robb Gordon, Jamie Wright, Mike Watt, Brad Larsen, Curtis Brown, Craig Mills\n\n1997 Marc Denis, Martin Biron – Jason Doig, Chris Phillips, Richard Jackman, Cory Sarich, Hugh Hamilton, Jeff Ware, Jesse Wallin – Alyn McCauley, Brad Larsen, Boyd Devereaux, Peter Schaefer, Trevor Letowski, Brad Isbister, Christian Dubé, Cameron Mann, Daniel Brière, Joe Thornton, Trent Whitfield, Shane Willis, Dwayne Hay\n\n2005 Rejean Beauchemin, Jeff Glass – Cam Barker, Shawn Belle,Braydon Coburn, Dion Phaneuf, Brent Seabrook, Danny Syvret, Shea Weber – Patrice Bergeron, Jeff Carter, Jeremy Colliton, Sidney Crosby, Nigel Dawes, Stephen Dixon, Colin Fraser, Ryan Getzlaf, Andrew Ladd, Clarke MacArthur, Corey Perry, Mike Richards, Anthony Stewart\n\n2006 Devan Dubnyk, Justin Pogge – Cam Barker, Luc Bourdon, Kris Letang, Ryan Parent, Sasha Pokulok, Kris Russell, Marc Staal – Dan Bertram, Michael Blunden, Dave Bolland, Dustin Boyd, Kyle Chipchura, Andrew Cogliano, Blake Comeau, Steve Downie, Guillaume Latendresse, Ryan O’Marra, Benoît Pouliot, Tom Pyatt, Jonathan Toews\n\n2007 Leland Irving, Carey Price – Karl Alzner, Luc Bourdon, Cody Franson, Kris Letang, Ryan Parent, Kris Russell, Marc Staal – Dan Bertram, Marc-André Cliche, Andrew Cogliano, Steve Downie, Sam Gagner, Darren Helm, Bryan Little, Kenndal McArdle, Brad Marchand, James Neal, Ryan O’Marra, Tom Pyatt, Jonathan Toews\n\n2008 Jonathan Bernier, Steve Mason – Karl Alzner, Drew Doughty, Josh Godfrey, Thomas Hickey, Logan Pyett, Luke Schenn, P. K. Subban – Zach Boychuk, Colton Gillies, Claude Giroux, Matthew Halischuk, Riley Holzapfel, Stefan Legein, Brad Marchand, Shawn Matthias, Wayne Simmonds, Steven Stamkos, Brandon Sutter, John Tavares, Kyle Turris\n\n2009 Chet Pickard, Dustin Tokarski – Keith Aulie, Ryan Ellis, Cody Goloubef, Thomas Hickey, Tyler Myers, Alex Pietrangelo, P. K. Subban, Colten Teubert – Jamie Benn, Zach Boychuk, Patrice Cormier, Chris DiDomenico, Stefan Della Rovere, Jordan Eberle, Tyler Ennis, Angelo Esposito, Cody Hodgson, Evander Kane, Brett Sonne, John Tavares\n\n2015 Eric Comrie, Zach Fucale – Madison Bowey, Dillon Heatherington, Joe Hicketts, Samuel Morin, Josh Morrissey, Darnell Nurse, Shea Theodore – Lawson Crouse, Max Domi, Anthony Duclair, Robby Fabbri, Frédérik Gauthier, Curtis Lazar, Connor McDavid, Nick Paul, Nic Petan, Brayden Point, Sam Reinhart, Nick Ritchie, Jake Virtanen.\n\n2018 Colton Point, Carter Hart, Jake Bean, Conor Timmins, Callan Foote, Cale Maker, Dante Fabbro, Kale Clague, Victor Mete, Dillon Dube, Jonah Gadjovich, Boris Katchouk, Maxime Comtois, Taylor Raddysh, Tyler Steenbergen, Drake Batherson, Michael McLeod, Brett Howden, Sam Steel, Alex Formenton, Jordán Kyrou, Robert Thomas.\n\n2020 Nico Daws, Joel Hofer, Olivier Rodrigue - Calen Addison, Kevin Bahl, Jacob Bernard-Docker, Bowen Byram, Jamie Drysdale, Jared McIsaac, Ty Smith - Quinton Byfield, Ty Dellandrea, Aidan Dudas, Liam Foudy, Barrett Hayton, Connor McMichael, Akil Thomas, Joe Veleno, Dylan Cozens, Raphaël Lavoie, Nolan Foote, Alexis Lafrenière, Dawson Mercer.\n\n\n"}
{"id": "603828", "url": "https://cs.wikipedia.org/wiki?curid=603828", "title": "Papyrus 45", "text": "Papyrus 45\n\nPapyrus 45 (zkráceně P 45) je raný novozákonní rukopis, který je součástí Papyrů Chestera Beattyho. Paleograficky byl rukopis datován do 3. století n. l. Sestává z textů Matoušova evangelia 20-21 a 25-26; Markova evangelia 4-9 a 11-12; Lukášova evangelia 6-7 a 9-14; Janova evangelia 4-5 a 10-11; Skutcích apoštolů 4-17. Rukopis se momentálně nachází v knihovně Chestera Beattyho v Dublinu, kromě jednoho listu, který sestává z \"Mt\" 25,41-26,39 a který se nachází v Rakouské národní knihovně ve Vídni.\n\nRukopis je silně poškozený a fragmentovaný. Papyrus byl svázán do kodexu, který se mohl skládat až z 220 stran, dochovalo se jich však pouze 30 (dva z Matouše, šest z Marka, sedm z Lukáše, dva z Jana a 13 ze Skutků). Všechny stránky mají mezery s velmi malým počtem řádků. Listy Matouše a Jana jsou nejmenší. Původní stránky byly o rozměrech přibližně 10 x 8 palců. Na rozdíl od mnoha jiných zachovaných rukopisů z 3. století, které obvykle obsahovaly pouze evangelium, nebo katolické listy nebo pouze pavlovské epištoly, obsahoval tento rukopis více než jedno seskupení textů Nového zákona. Základem této hypotézy je používání 2 listů P45 přeložených tak, aby ve výsledku tvořily 8 stran textu, tak jako tomu bylo u většiny ostatních rukopisů. \n\nKvůli rozsahu poškození bylo pro badatele obtížné určit typ textu. Rukopis byl získán Alfredem Chesterem Beattym v první polovině 20. století a publikován v roce 1933 v knize \"The Chester Beatty Biblical Papyri, Descriptions and Texts of Twelve Manuscripts on Papyrus of the Greek Bible\" Fredericem G. Kenyonem. Kenyon identifikoval text Markova evangelia v P45 jako caesarejský typ, podle definice Burnetta Hillmana Streetera. Hollis Huston kritizoval Kenyovu transkripci různých, částečně zachovaných slov a dospěl k závěru, že kapitoly 6 a 11 z Marka v P45 se nemohou úhledně hodit do jednoho textového typu, zvláště ne caesarejského, protože rukopis předchází rozlišovacím textům pro každý typ ze 4. a 5. století.\n\nP45 má relativně úzký statistický vztah s Washingtonským evangelijním kodexem v Markovi a v menší míře s Family 13. Citováním studie Larryho Hurtada, \"Text-Critical Methodology and the Pre-Caesarean Text: Codex W in the Gospel of Mark,\" Eldon Jay Epp souhlasí s tvrzením, že zde není žádná spojitost s caesarenským nebo pre-caesarenským textem v Markovi. Také zde není silné spojení s alexandrijským textovým typem Vatikánského kodexu, západním textovým typem Bezova kodexu a byzantským textovým typem \"Textus receptus\". Jiná hypotéza je, že P45 pochází z alexandrijské tradice, ale má mnoho textových variant a harmonizací, jejichž snahou bylo \"vylepšit\" text stylisticky. Přestože je stále obtížné zařadit rukopis historicky do kategorie textů, většina vědců dnes souhlasí s tím, na rozdíl od Kenyona, že text není caesarejského typu.\n\nTextový charakter rukopisu se liší od knihy ke knize. Na základě Marka, multivariační analýza přístrojových dat z UBS \"Greek New Testament\" (4th ed.) zařazuje P45 do skupiny, která zahrnuje Washingtonský evangelijní kodex (kapitoly 5-16), \"Codex Koridethi\", Family 1, 28, 205. 565; sinajské syrské, arménské a gruzínské verze; a Origenovy citace. Tato skupina odpovídá tomu, co Streeter nazývá \"východním typem\" textu. Na základě Lukáše, jedenáctimístný oddíl PAM založený na řeckých rukopisný datech spojených s INTF's \"parallel Pericopes\" volume umisťuje rukopis do skupiny s Efrémovým kodexem (C 04), \"Codex Regius\" (L 019), \"Codex Zacynthius\" (Ξ 040), 33, 892, a 1241. Na základě Skutků, je nejblíže k alexandrijskému textu.\n\nPočítá se s tím, že kodex vynechal \"Pericope Adulterae\" (\"J\" 7,53-8,11).\n\n\n"}
{"id": "603830", "url": "https://cs.wikipedia.org/wiki?curid=603830", "title": "Beranidlo (stavitelství)", "text": "Beranidlo (stavitelství)\n\nBeranidlo je technické zařízení používané ve stavitelství k beranění, tj. k zarážení pilot nebo štětovnic do podloží. Beranidlo zaráží piloty nebo štětovnice opakovanými údery beranu (jako zatloukání kladivem).\nBeranidlo se skládá z vodítek (loutek) připevněných na hlavní konstrukci beranidla a slouží k vedení beranu, jeho pohybu v ose beranění. Beranidla se konstruují jako ruční, kdy zdvih beranu provádí zpravidla více pracovníků nebo mechanizované, kdy zdvih beranu je prováděn mechanicky nebo pneumaticky. Pro přemisťování celého zařízení se beranidla montují na podvozky nebo lodě.\n\n\n"}
{"id": "603836", "url": "https://cs.wikipedia.org/wiki?curid=603836", "title": "Mikroregiony v Jihočeském kraji", "text": "Mikroregiony v Jihočeském kraji\n\nMikroregiony jsou regiony malého geografického měřítka. V Jihočeském kraji byly zakládány od roku 1992 a jejich celkový počet je 52.\n\n"}
{"id": "603844", "url": "https://cs.wikipedia.org/wiki?curid=603844", "title": "Příběhy pilota Pirxe", "text": "Příběhy pilota Pirxe\n\nPříběhy pilota Pirxe (v polském originálu \"Opowieści o pilocie Pirxie\") je povídková kniha z žánru sci-fi z roku 1968 polského spisovatele Stanisława Lema.\n\nJde o soubor devíti krátkých vědeckofantastických povídek, které spojuje literární postava astronavigátora a pilota kosmických raket Pirxe. První tři povídky „Test“, „Patrola“ a „Albatros“ byly jejím autorem poprvé zveřejněny již v knize \"Invaze z Aldebaranu\" v roce 1959, další tři povídky „Lov“, „Neštěstí“ a „Pirxovo vyprávění“ byly vydány v knize \"Lov\" z roku 1965 (česky vyšla v roce 1969), další vznikaly postupně později, do češtiny nebyly všechny doposud přeloženy.\n\nŽivotní osudy hlavního hrdiny zde sledujeme od jeho mládí a studií na kosmické pilotní, navigátorské a kadetní škole až po dobu jeho mužné zralosti, kdy se stal výborným pilotem a kapitánem hvězdných korábů.\n\n\nV polském originálu je povídka „Přelíčení“ (česky ve sborníku „Pánův hlas“).\n\nPříběh líčí Pirxův první simulovaný let v raketě ze Země na Měsíc v dobách jeho pilotních studií.\n\nPovídka vypráví o Pirxově studijní praxi na odlehlé vědecké základně ležící na odvrácené straně Měsíce, kde před nedávnem tragicky a nevysvětlitelně zahynuli dva vědci. Pirxovi se podaří jejich záhadnou smrt vysvětlit.\n\nPirx patroluje v odlehlé části Sluneční soustavy. Na obrazovce se mu začne objevovat záhadný objekt, který málem způsobí jeho smrt a záhubu jeho rakety. Pirx však nakonec přežije a záhada se posléze vyřeší, neboť se zjistí, že šlo o doposud neznámou technickou závadu v elektronickém systému rakety, která měla zničující vliv na psychiku kosmických pilotů patrolujících osaměle v odlehlé části Sluneční soustavy.\n\nPříběh banální pracovní cesty turistickou kosmickou lodí Titan společnosti Trangalaktik se změní v dramatické líčení záchrany posádky z havarované rakety jménem Albatros a následně i z rakety Drak, která Albatrosu letěla na pomoc.\n\nPirx pilotuje starou nákladní raketu, která byla opravena po kosmické havárii, cestu mu komplikuje nejen pochybná posádka a celkový špatný technický stav stroje ale i starý robot, který se \"zbláznil\" v době kosmické havárie.\n\nPirx na Měsíci pronásleduje porouchaného důlního robota, který začal být agresivní a lidem nebezpečný poté, co přežil pád meteoritického roje na měsíční povrch.\n\nPirx s několika dalšími lidmi prozkoumává neznámou planetu Jota/116/47, Proxima Vodnář a řeší problém neočekávaně zmizelého průzkumného robota, který sám sebe zničil nedovoleným skokem ze skály na skálu.\n\nPirx úspěšně vyřeší záhadu neočekávané havárie nové obří rakety, která vůbec poprvé měla přistát na Marsu v dobách jeho prvopočáteční lidské kolonizace.\n\nPříběh líčí neočekávanou událost, kdy se Pirx při cestě od Merkuru zničehonic setká s velkou a prastarou kosmickou lodí mimozemšťanů. Shoda nepříznivých okolností mu však vůbec nedovolí tuto loď sledovat, ba ani nafilmovat či nahlásit své pozorování na základnu.\nJde o zpracování povídky „Přelíčení“.\n\n"}
{"id": "603845", "url": "https://cs.wikipedia.org/wiki?curid=603845", "title": "Beranění", "text": "Beranění\n\nBeranění je stavebně technologický postup, při kterém se piloty nebo štětovnice zarážejí do podloží.\n\nÚčelem je zpevnit stavební plochu tak, aby byla stabilní, tj. nedocházelo k jejímu sesuvu, pohybu, nebo se zvýšila její únosnost pod stavbou.\n\nPro zvýšení únosnosti se používají piloty, které se zarážejí až na únosné podloží (např. skála). Pro zamezení sesuvu při hloubení výkopů a stavebních jam se používají taktéž piloty, a to těsně vedle sebe, nebo štětovnice, které se beraní tak, aby do sebe navzájem zapadaly zámky.\n\nDo menších hloubek, řádově 4–8 metrů, a podle podloží se štětovnice beraní na jednu zápřež, do větších hloubek a při těžké zemině se provádí beranění po stupních.\n\n"}
{"id": "603855", "url": "https://cs.wikipedia.org/wiki?curid=603855", "title": "Hitjašvut ha-Elef", "text": "Hitjašvut ha-Elef\n\nHitjašvut ha-Elef (: התיישבות האלף, doslova \"Usídlení tisíce\") byl židovský osidlovací program spuštěný ve 30. letech 20. století v mandátní Palestině.\n\nŠlo o jednu z hromadně plánovaných osidlovacích akcí, které byly v mandátní Palestině spuštěny v dobách páté alije. Měla spočívat v urychleném založení menších zemědělských osad, které by obklopily vybraných jedenáct již existujících židovských vesnic a vytvořily tak územně kompaktní bloky židovského osídlení. Mělo tak být poskytnuto ubytování a obživa 1000 židovských rodin. Plán byl iniciován skupinou zemědělských osadníků a mluvilo se o něm již na 16. sionistickém kongresu roku 1929. Dalším faktorem, který vedl ke spuštění tohoto programu, byla zkušenost z arabských nepokojů v roce 1929, kdy byly některé izolované židovské osady napadeny Araby a zničeny, čímž se zvýšila nutnost budování kompaktnějších židovských sídelních sítí. \n\nPlán byl spuštěn v roce 1932 a byl soustředěn převážně do regionu Šaronské planiny (hlavně oblast Emek Chefer) a do prostoru od ní na jih, tedy jižně od Tel Avivu (region Šefela neboli Judská nížina). Rok 1932 zároveň znamenal prudké oživení osidlovací aktivity v celé Palestině, tedy i mimo rámec projektu Hitjašvut ha-Elef. Během jednoho roku zde vzniklo 15 nových židovských osad (nejvíc od počátku novověkého osidlování země).\n\nDominantním typem vesnic zřizovaných v rámci programu Hitjašvut ha-Elef byly zemědělské mošavy, tedy družstevní osady s jistou mírou ekonomické koordinace mezi členskými rodinami. Na rozdíl od prvních mošavů zřizovaných v Palestině v předchozích letech měly tyto v průměru menší rozlohu jednotlivých rodinných hospodářství, protože se počítalo, že část příjmů obce bude pocházet z práce mimo mošav, na stavbách nebo při zemědělských aktivitách v sousedních větších osadách. V rámci programu Hitjašvut ha-Elef vznikly například vesnice Kfar Bilu, Bejt Oved, Cofit, Kfar Hess , Rišpon, Giv'at Chajim nebo Gan Šlomo (Kvucat Schiller). Dále se sem počítá vesnice Gibton, Giv'at Chen, Ganej Am, Avichajil, Kfar Ma'as, Jarkona a Neta'jim.\n\nPlánovaného počtu 1000 nově usazených židovských rodin se ale nakonec nepodařilo dosáhnout. Koncem 30. let 20. století pak židovská komunita v Palestině zvolila jinou metodu masivního osidlování a započala v regionech se strategickým významem a s okolní silnou arabskou populací budovat malé opevněné osady zvané Hradba a věž.\n\n"}
{"id": "603856", "url": "https://cs.wikipedia.org/wiki?curid=603856", "title": "Štětovnice", "text": "Štětovnice\n\nŠtětovnice je stavební konstrukční prvek, ze kterého se beraněním sestavuje štětová stěna pro zamezení sesuvu půdy.\n\nŠtětovnice tvoří dřevěné hranoly nebo ocelové profily.\n\nOcelové štětovnicové profily jsou z plechu tloušťky přibližně 10 mm a beraní se do hloubky až 20 m. Okraje ocelových štětovnic jsou opatřeny zámky, které jsou určeny k mechanickému spojení dvou sousedních štětovnic. Toto mechanické spojení zvyšuje pevnost vytvořené štětovnicové stěny vůči tlaku podloží a zlepšuje nepropustnost stěny.\n\n"}
{"id": "603859", "url": "https://cs.wikipedia.org/wiki?curid=603859", "title": "Mošavej jachdav", "text": "Mošavej jachdav\n\nMošavej jachdav (: מושבי יחדיו‎, doslova \"Mošavy „Spolu“\") je skupina tří zemědělských vesnic typu mošav v Izraeli, v Jižním distriktu, v Oblastní radě Bnej Šim'on.\n\nLeží severně od města Ofakim, v nadmořské výšce cca 120 metrů v severozápadní části pouště Negev, v místech kde aridní oblast přechází do zemědělsky využívané a uměle zavlažované krajiny, která navazuje na pobřežní nížinu.\n\nJde o vesnice Broš, Ta'ašur a Tidhar. Všechny vznikly plánovitě v roce 1953 pro ubytování židovských imigrantů, zejména z Maroka. Jsou situovány do vzájemné těsné blízkosti. Jejich pojmenování je odvozeno od biblického citátu z Knihy Izajáš 41,19: „\"V poušti dám vyrůst cedrům, akáciím, myrtě a olivám, na pustině vysadím cypřiš, platan i zimostráz spolu\"“ Blok dostal jméno podle slova \"spolu\" („jachdav“), přičemž i jména jednotlivých vesnic jsou inspirována tímto veršem. V případě mošavu Broš jde o strom překládaný jako „cypřiš“, Ta'ašur je „zimostráz“ a Tidhar „platan“.\n\n"}
{"id": "603865", "url": "https://cs.wikipedia.org/wiki?curid=603865", "title": "Gymnázium Rechavja", "text": "Gymnázium Rechavja\n\nGymnázium Rechavja (: ) je střední škola nacházející se v jeruzalémské čtvrti Rechavja v Izraeli. Jde o v pořadí druhou moderní židovskou střední školu založenou na území dnešního Izraele, V roce 1927/8 se škola přestěhovala na její současné místo do ulice Keren Kajemet. Mezi její zakladatele a první učitele patřili pozdější izraelský prezident Jicchak Ben Cvi a jeho manželka Rachel Jana'it.\n\nV červenci 2009 škola oslavila sto let od svého založení a oslav se zúčastnila řada osobností, včetně prezidenta Šimona Perese.\n\nNa gymnáziu Rechavja studovala řada předních osobností Izraele; spisovatelé, soudci, poslanci, ministři, generálové, prezidenti, aj. Mezi ně patří:\n\n"}
{"id": "603874", "url": "https://cs.wikipedia.org/wiki?curid=603874", "title": "Viliam Šalgovič", "text": "Viliam Šalgovič\n\nViliam Šalgovič (12. prosince 1919 Ružindol – 6. února 1990 Bratislava) byl slovenský a československý politik Komunistické strany Slovenska, jeden z hlavních představitelů konzervativního proudu v KSČ a člen kolaboračního prosovětského křídla ve straně v době invaze vojsk Varšavské smlouvy do Československa, poslanec Národního shromáždění ČSR na přelomu 40. a 50. let a pak dlouhodobý poslanec Slovenské národní rady a Sněmovny národů Federálního shromáždění až do roku 1990, kdy krátce po sametové revoluci spáchal sebevraždu.\n\nVyučil se typografem. Za války sloužil v armádě Slovenského státu. V roce 1943 přešel k Rudé armádě. Absolvoval vojenské pěchotní učiliště v Rjazani v SSSR a působil jako osvětový důstojník - nadporučík u 1. československého armádního sboru. Po osvobození byl v letech 1945-1951 zpravodajským důstojníkem československé armády, spojencem Bedřicha Reicina.Od dubna 1947 kapitánem. Od prosince 1948 do července 1950 působí jako zástupce náčelníka výchovy a osvěty 4. Vojenské oblasti. 29. listopadu 1949 povýšen na majora. Od srpna 1950 do září 1951 je náčelníkem politické správy 2. Vojenské oblasti. V lednu 1952 v hodnosti podplukovníka odchází na čas do zálohy.\n\nNa základě výsledků parlamentních voleb roku 1946 byl zvolen do Slovenské národní rady. Ve volbách roku 1948 byl zvolen do Národního shromáždění za KSČ ve volebním kraji Bratislava. Zasedal zde do konce funkčního období, tedy do voleb do Národního shromáždění roku 1954. Do SNR se pak vrátil roku 1962 a mandát v ní obhájil ve volbách roku 1964.\n\nV letech 1946-1989 se uvádí jako účastník zasedání Ústředního výboru Komunistické strany Slovenska. V letech 1950-1962 a znovu od roku 1975 do roku 1990 byl členem Ústředního výboru KSS. V letech 1958-1962 navíc i vedoucím oddělení ÚV KSS. V mezidobí, v letech 1962-1968 a 1970-1975 byl místopředsedou Ústřední kontrolní a revizní komise KSS. Od roku 1975 členem předsednictva ÚV KSS. Zastával i stranické posty v celostátní komunistické straně. XII. sjezd KSČ ho zvolil za člena Ústřední kontrolní a revizní komise KSČ. Ve funkci ho potvrdil XIII. sjezd KSČ i XIV. sjezd KSČ. XV. sjezd KSČ ho dosadil na post člena\nÚstředního výboru Komunistické strany Československa. XVI. sjezd KSČ a XVII. sjezd KSČ ho na této pozici potvrdil.\n\nOd června do srpna 1968 zastával post náměstka ministra vnitra ČSSR. Patřil do skupiny prosovětských funkcionářů, kteří se podíleli na plánování invaze vojsk Varšavské smlouvy do Československa. Byl agentem KGB. Na mimořádném sjezdu KSS v srpnu 1968 byl dočasně z vedoucích pozic v Komunistické straně Slovenska odstraněn.\n\nJeho politická kariéra pak pokračovala za normalizace. V srpnu 1969 byl opět reaktivován za vojáka v činné službě v hodnosti plukovníka. V roce 1969 byl československým vojenským přidělencem při ambasádě ČSSR v Maďarsku. 1. května 1971 byl povýšen na generálmajora. V letech 1975-1989 byl poslancem a předsedou Slovenské národní rady. V čele SNR nahradil zesnulého Ondreje Klokoče. Jako představitel otevřeně kolaborační prosovětské ultralevice v KSČ byl nebezpečný i lidem jako Gustáv Husák. Historik Jan Rychlík vykládá Šalgovičův nástup do předsednické funkce v Slovenské národní radě jako pokus Husáka dostat Šalgoviče z aktivní politiky na spíše ceremoniální post.\n\nOd roku 1975 byl též předsedou slovenského Ústředního výboru Svazu československo-sovětského přátelství. V roce 1969 mu byl udělen Řád práce, v roce 1973 Řád Vítězného února a roku 1979 Řád republiky.\n\nDlouhodobě působil v nejvyšších zákonodárných sborech. Po provedení federalizace Československa usedl do Sněmovny národů Federálního shromáždění. Mandát nabyl až dodatečně v květnu 1970. Do federálního parlamentu ho nominovala Slovenská národní rada. Mandát získal i ve volbách roku 1971 (volební obvod Západoslovenský kraj), volbách roku 1976 (obvod Rimavská Sobota), volbách roku 1981 (obvod Banská Bystrica) a volbách roku 1986. V poslanecké funkci zažil sametovou revoluci, po níž v prosinci 1989 odešel z veřejných postů a počátkem února 1990 spáchal sebevraždu.\n\n\n"}
{"id": "603875", "url": "https://cs.wikipedia.org/wiki?curid=603875", "title": "Šlomcijon (Bik'at ha-Jarden)", "text": "Šlomcijon (Bik'at ha-Jarden)\n\nŠlomcijon (: שלומציון‎) je administrativní komplex v Izraeli, respektive na Západním břehu Jordánu, ve němž sídlí úřady a regionální služby Oblastní rady Bik'at ha-Jarden.\nNachází se v údolí řeky Jordán při silnici číslo 90 (takzvaná \"Gándhího silnice\"), hlavní severojižní dopravní osy Jordánského údolí), cca 1 kilometr jižně od vesnice Masu'a. Ze silnice číslo 90 tu odbočuje místní komunikace, jež vede k západu, do prostoru starověké pevnosti \"Alexandreion\" (Sartaba).\n\n"}
{"id": "603881", "url": "https://cs.wikipedia.org/wiki?curid=603881", "title": "Jerry Avenaim", "text": "Jerry Avenaim\n\nJerry Avenaim (* 21. srpna 1961 Chicago, Illinois) je americký portrétní fotograf známý svými módními fotografiemi a snímky celebrit.\n\nAvenaimovy rodiče odešli z Egypta do Paříže během Suezské krize v roce 1950, z níž se později vyvinul ozbrojený konflikt mezi Egyptem na jedné straně a aliancí Velké Británie, Francie a Izraele na straně druhé. Později emigrovali do Spojených států, kde se Jerry Avenaim narodil. Jako dospívající dostal Avenaim svůj první fotoaparát – plně manuální 35mm Exaktu, kterou jeho otec přivezl z Paříže. Časem se dostali až do Chicaga v Illinois.\n\nVe svých 19. letech začal Avenaim svou kariéru jako asistent fotografa Patricka Demarcheliera v New Yorku. Když v roce 1985 začal samostatně pracovat, dostal jako první úkol od zahraniční periodikum \" Vogue\" připravit obálku s modelkou Cindy Crawford. Později žil a pracoval v Miláně pro italský \"Vogue\" pod vedením šéfredaktorky Franci Sozzani.\n\nAvenaim bydlí v Los Angeles v Kalifornii a zaměřuje se především na portrétní fotografii vysoce postavených klientů. Avenaim fotografoval modelky a modely pro magazíny jako \"Vogue\", \"GQ\", \"Newsweek\" nebo \"Glamour\". Jeho snímky se dostaly na obálky magazínů \"Vogue\", \"Newsweek\", \"People\", \"TV Guide\" nebo \"Detour\". Avenaimovy portréty celebrit obsahují například osobnosti jako Halle Berry, Helen Hunt, James Caan, Mel Gibson, Phil McGraw, Angela Bassett, Patricia Arquette, Brooke Shields nebo Julia Roberts. Avenaimova fotografie herečky Halle Berryové se objevila na obálce magazínu \"Ebony magazine\" v listopadu 2002.\n\nRoku 2003 se Avenaim zúčastnil pořadu ZugaPhoto.TV, ve které šlo o \"techniku fotografování Halle Berry\". Pro společnost ZugaPhoto.TV zhotovil DVD \"Jak dělat skvělé snímky (How to Take Great Pictures)\" které vyšlo roku 2004. Roku 2003 dokončil dílo na knize portrétních aktů nazvané \"Naked Truth\". Roku 2004 Avenaim vedl živý kurs fotografování a workshop na festivalu PhotoImaging & Design Expo (PIDE) v San Diegu v Kalifornii a roku 2005 na konferenci PIDE vedl dvoudílný seminář s tématem portrétování celebrit a osvětlovací techniky. \n\nAgentura \"J. Walter Thompson\" si roku 2005 Avenaima vybrala, aby fotografoval country zpěváka Tobyho Keitha na jeho reklamní kampani pro společnost Ford a sportovní kola. Avenaimova fotografie Donalda Trumpa se roku 2005 dostala na obálku knihy \"Donald Trump: Master Apprentice\" od Gwendy Blairové. \"Naked Truth\" nebyla ještě do roku 2006 publikována, ale v tom čase Avenaim již pracoval na knize s názvem \"LUMINOSITY: The Fine Art of Photographing Celebrities\". Fotograf Rolando Gomez se o osvětlovací technice, kterou se naučil od Avenaima, zmínil ve své knize \"Garage Glamour: Digital Nude and Beauty Photography Made Simple\" z roku 2006. Avenaima jako \"elitního fotografa\" sponzoruje společnost Lexar, výrobce paměťových karet a dalších digitálních médií.\n\n\n"}
{"id": "603887", "url": "https://cs.wikipedia.org/wiki?curid=603887", "title": "Bohumil Kučera (1874–1921)", "text": "Bohumil Kučera (1874–1921)\n\nBohumil Kučera (22. března 1874 Semily – 16. dubna 1921 Praha) byl český fyzik.\n\nNarodil se v Semilech jako syn Václava Kučery a Anny rozené Čihákové z Jilemnice. Vystudoval fyziku na Univerzitě Karlově v Praze a byl prvním vědcem v českých zemích zkoumajícím nově objevené účinky radioaktivity. V roce 1912 se stal profesorem experimentální fyziky na Univerzitě Karlově. Jako vůbec první studoval kapky rtuťovou kapkovou elektrodu k přesnému měření povrchového napětí (popsáno v knize \"Zur Oberflächenspannung polarisiertem von Quecksilber\", 1903). Jeho habilitační práce byla základem pro objev polarografie Jaroslavem Heyrovským.\n\nZemřel kvůli svému bohémskému životnímu stylu. Zemřel na nedomykavost chlopní aorty a degeneraci srdce.\n\nNástin geometrické optiky a základů fotometrie (1915). Dostupné online\n\n"}
{"id": "603890", "url": "https://cs.wikipedia.org/wiki?curid=603890", "title": "Tenziometr", "text": "Tenziometr\n\nTenziometr slouží k měření povrchového napětí kapalin. Využívá kapkové metody, kdy jsou měřeny různé parametry kapek. Například v případě visících kapek se změří poměr mezi průměrem kapky na šířku a průměrem v nejdelší vzdálenosti, od vrcholu kapky. Z těchto údajů se pak na základě Young-Laplaceovy rovnice vypočítá povrchové napětí.\n\nTato metoda využívá tyčinku, která se ponoří do kapaliny a měřena je síla, kterou je nutno vyvinout při vytahování tyčinky z kapaliny. Jedná se o poměrně moderní metodu, jejíž výhodou je přesnost a snadná opakovatelnost. Na rozdíl od kroužkové a destičkové metody má využití u kapalin široké škály viskozit.\n\nTato metoda využívá platinového kroužku, který je ponořen do kapaliny. Při vytahování kroužku je měřeno napětí, které je potřeba vyvinout pro jeho vytažení. Zjištěná hodnota slouží k výpočtu povrchového napětí kapaliny. Podmínkou jsou dokonalé vlastnosti kroužku; i malé vady nebo škrábance mohou silně ovlivnit naměřené výsledky. Metoda je považována za zastaralou a není již příliš používána.\n\nWilhelmiho destičkový tenziometr využívá destičky, která je ponořena do kapaliny. Následně je měřena síla, kterou je nutno vyvinout pro vytažení destičky z kapaliny. Ta slouží k výpočtu povrchového napětí kapaliny. V současnosti už není tento způsob příliš využíván.\n\n\n"}
{"id": "603895", "url": "https://cs.wikipedia.org/wiki?curid=603895", "title": "Brandl", "text": "Brandl\n\nPříjmení Brandl nosí více různých osobností:\n\n"}
{"id": "603896", "url": "https://cs.wikipedia.org/wiki?curid=603896", "title": "Yžnė", "text": "Yžnė\n\nYžnė je řeka v Litvě, v Žemaitsku, pravý přítok řeky Akmena, do které se vlévá 50,3 km od jejího ústí do řeky Jūra, 2 km na jih od Kaltinėnů. Vytéká z nevelkého jeera na severním okraji obce Šiauduva, 10 km na sever od okresního města Šilalė. Zprvu teče 0,5 km na sever do jezera Dievytis. Z něho vytéká směrem jihojihovýchodním, protéká rybníkem Padievyčio tvenkinys a těsně míjí několik dalších jezer a rybníků, těsně nahloučených v jižním okolí vsi Rudiškė. Dále se klikatí směrem východdním až k ústí, paralelně na jih od staré \"Žemaitské magistrály\" č. 197 Kryžkalnis - Klaipėda. Protéká lesy Lapkalnio, Balės miškas. Průměrný spád je 182 cm/km\n\nŘeka nemá významné pravé přítoky\n\nŠiauduva, Padievytis, Dargaliai, Payžnys, Rudiškė, Degučiai II, Pabaliai, Vosgirdai, Gedminiškė, Rūteliai, Trakas.\n\nYžnė (\"Jense\") je zmiňována ve 14. století v popisu cest křižáků.\n"}
{"id": "603897", "url": "https://cs.wikipedia.org/wiki?curid=603897", "title": "Seznam hradů, zámků a tvrzí v Praze", "text": "Seznam hradů, zámků a tvrzí v Praze\n\nToto je seznam hradů, zámků a tvrzí, které se nacházejí v Praze.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "603898", "url": "https://cs.wikipedia.org/wiki?curid=603898", "title": "Roman Stantien", "text": "Roman Stantien\n\nRoman Stantien (* 16. října 1964 Kyjov) je bývalý slovenský hokejový útočník, později trenér. Většinu aktivní hokejové kariéry odehrál v české hokejové extralize.\n\nDo československé hokejové ligy nastoupil poprvé v sezóně 1986/87 v Dukle Trenčín, ale pravidelně začal nastupovat od sezóny 1991/1992, kdy hrál z HK ŠKP Poprad. V ročníku 1993/94 vybojoval s Trenčínem slovenský titul. Poté přestoupil do týmu nováčka české extraligy HC Dadák Vsetín, se kterým získal český titul hned v první sezóně. Ve Vsetíně odehrál většinu kariéry a byl u všech šesti titulů tohoto klubu (v letech 1994/95, 1995/96, 1996/97, 1997/98, 1998/99 a 2000/01). S přestávkami (v sezóně 2001/02 hrál za Chabarovsk a Vítkovice a 2004/05 za HC Slovan Bratislava) hrával ve Vsetíně až do roku 2007. Ve věku 42 let se vrátil na Slovensko, kde odehrál ještě dvě sezóny a v roce 2009 svou kariéru ukončil.\n\nJako trenér začínal ve slovenské nejvyšší soutěži v klubu HK Nitra, působil jako asistent hlavního trenéra v ročníku 2010/11. V ročníku 2011/12 opět stál na střídačce Nitry jako asistent, od ledna 2012 přestoupil do týmu HC Slovan Bratislava, ve kterém působil jako asistent trenéra Jana Neliby, tým společně dovedli k mistrovskému titulu. Následující sezonu se Bratislava odhlásila ze slovenské nejvyšší soutěže a přihlásila se do KHL. Ve Slovanu Bratislava vydržel trénovat do roku 2014. Poprvé byl jmenovaným hlavním trenérem A-týmu v ročníku 2014/15, HC Dukla Trenčín vedl s asistentem Branislavem Jánošem (bývalí spoluhráč). Duklu Trenčín dovedl do čtvrtfinále. Ročník 2015/16 a 2016/17 se vrátil zpátky do Slovan Bratislava, opět působil ve funkci asistenta hlavního trenéra. Nyní působí jako hlavní trenér MHK Dubnica nad Váhom, který hraje druhou nejvyšší soutěž. \n\n"}
{"id": "603901", "url": "https://cs.wikipedia.org/wiki?curid=603901", "title": "František Roubík", "text": "František Roubík\n\nFrantišek Roubík (31. července 1890 Jindřichův Hradec – 5. května 1974 Praha) byl český historik a archivář.\n\nStudoval v letech 1911–1919 historii a PVH na filosofické fakultě Univerzity Karlovy a poté v letech 1919–1921 na Státní archivní škole. V době studií začal pracovat v archivu v Jindřichově Hradci (černínský archiv), poté v Archivu hl. m. Prahy a do roku 1939 pracoval v archivu ministerstva vnitra. Vedle toho učil na Státní archivní škole, roku 1934 byl jmenován docentem na FF UK (pro historickou vlastivědu, kde navazoval na J. V. Šimáka), na filosofické fakultě také učil do roku 1967 paleografii novověku. V letech 1952–1959 vedl oddělení historické geografie Historického ústavu ČSAV (od roku 1953 byl v akademii členem korespondentem).\n\nJeho práce má velmi široký záběr, důležitými tématy byly zejména historická geografie, či historická vlastivěda, zde zejména dějiny kartografie, dále to byly sociální dějiny, dějiny správy, novověká diplomatika a paleografie.\n\n\n"}
{"id": "603902", "url": "https://cs.wikipedia.org/wiki?curid=603902", "title": "Okres Nordvorpommern", "text": "Okres Nordvorpommern\n\nOkres Nordvorpommern (doslova \"Severní Přední Pomořany\") je bývalý okres v německé spolkové zemi Meklenbursko-Přední Pomořansko. Ležel v severní části země na pobřeží Baltského moře, od kterého byl v jednom místě oddělen městským okresem Stralsund. Součástí okresu byl poloostrov Fischland-Darß-Zingst.\n\nOkres vznikl roku 1994 spojením tří dřívějších okresů Grimmen, Ribnitz-Damgarten a Stralsund. 4. září 2011 byl začleněn do okresu Vorpommern-Rügen.\n"}
{"id": "603904", "url": "https://cs.wikipedia.org/wiki?curid=603904", "title": "Joseph Wirth", "text": "Joseph Wirth\n\nJoseph Wirth, celým jménem Karl Joseph Wirth, (6. září 1879, Freiburg im Breisgau, Německo – 3. ledna 1956, tamtéž) byl německý politik období Výmarské republiky, v letech 1921–1922 působil jako říšský kancléř.\n\nV letech 1899–1906 studoval přírodní vědy a ekonomii. Po ukončení studií se stal učitelem matematiky na střední škole ve Freiburgu im Breisgau. Později vstoupil do katolické strany Centrum, za kterou byl roku 1914 zvolen do říšského sněmu. Během první světové války sloužil na západní i východní frontě, v roce 1917 však onemocněl zápalem plic a byl poslán zpět do Německa.\n\nVe své straně se hlásil k jejímu levicovému křídlu a společně s Matthiasem Erzbergerem volal na konci války po mírových jednáních. Zastával republikánské postoje a volal po abdikaci tehdejšího císaře Německé říše Viléma II.. Po Listopadové revoluci působil jako ministr financí v tehdejší prozatímní vládě. V roce 1920 ho Hermann Müller (SPD) jmenoval do své vlády na post ministra financí. V květnu 1921 byl již Wirth jmenován říšským kancléřem. V roce 1922 vedl spolu s ministrem zahraničí Waltherem Rathenauem jednání o Rapallské smlouvě s RSFSR.\n\nVzhledem k jeho nespokojenosti s výškou válečných reparací, které poválečné Německo muselo platit, v listopadu 1922 rezignoval. Později spolupracoval s kancléřem Hansem Lutherem na udržení sílících pravicových nacionalistů od moci. Roku 1925 odešel z Centra na protest proti jejímu spojenectví s DNVP. Dne 13. dubna 1929 byl jmenován do druhé vlády Hermanna Müllera na post ministra okupovaných oblastí. Stejného roku se stal ministrem vnitra v následující vládě Heinricha Brüninga.\nPro liberální postoje byl silně neoblíben u nacionalistů. Když se v lednu 1933 ujal moci Adolf Hitler, byl nucen odejít do exilu. Od té do by žil až do druhé světové války ve Francii, poté se odstěhoval do Švýcarska. Po ukončení války se vrátil zpět do Německa, kde kritizoval jeho znovuvyzbrojení a později i vstup Západního Německa do Severoatlantické aliance. Roku 1955 obdržel Stalinovu cenu míru.\n\n"}
{"id": "603905", "url": "https://cs.wikipedia.org/wiki?curid=603905", "title": "První vláda Josepha Wirtha", "text": "První vláda Josepha Wirtha\n\nPrvní vláda Josepha Wirtha byla vláda Německé říše v období Výmarské republiky, působila od 10. května 1920 do 25. října 1921.\n\nVláda měla 11 (později 12) členů, tvořila ji koalice Centra, Sociálnědemokratické strany Německa (SPD) a Německé demokratické strany (DDP). Ve vládě byli dva nestraníci.\n"}
{"id": "603906", "url": "https://cs.wikipedia.org/wiki?curid=603906", "title": "Druhá vláda Josepha Wirtha", "text": "Druhá vláda Josepha Wirtha\n\nDruhá vláda Josepha Wirtha byla vláda Německé říše v období Výmarské republiky, působila od 26. října 1921 do 22. listopadu 1922.\n\nVláda měla 11 (později 12) členů, tvořila ji koalice Centra, Sociálnědemokratické strany Německa (SPD) a Německé demokratické strany (DDP). Ve vládě byl jeden nestraník.\n\nDo vlády byl později přizván i Bavorský rolnický svaz (BBB).\n"}
{"id": "603908", "url": "https://cs.wikipedia.org/wiki?curid=603908", "title": "Bryan Trottier", "text": "Bryan Trottier\n\nBryan John Trottier (* 17. července, 1956) je bývalý vynikající kanadsko-americký hokejový útočník. V NHL odehrál celkem 18 sezón a s týmy New York Islanders a Pittsburgh Penguins získal celkem šestkrát Stanley Cup. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSeniorskou kariéru začal v týmu Swift Current Broncos ve Western Hockey League. V roce 1974 byl draftován z celkově 22. místa do New York Islanders. Hned v první sezóně si připsal 95 kanadských bodů a získal cenu pro nejlepšího nováčka. Vytvořil také nováčkovský rekord v počtu kanadských bodů. Jeho nejúspěšnější sezónou co se týče individuálních statistik byl ročník 1978/79, kdy zaznamenal své maximum v počtu bodů (134) i asistencí (87). Začátkem osmdesátých let byl členem slavné dynastie Islanders, kteří získali v letech 1980–1983 čtyřikrát za sebou Stanley Cup. Vytvořil slavný útok s Clarkem Gilliesem a Mike Bossym, nazývaný Trio Grande. Trottier překonal v celkem šesti sezónách metu sta bodů v základní části NHL. V historii týmu Islanders je nejproduktivnějším hráčem i nahrávačem a druhým nejúspěšnějším střelcem. Koncem osmdesátých let však jeho výkonnost začala klesat, angažmá v Islanders ukončil v roce 1990 a začal hrát za Pittsburgh Penguins. Také tam již zdaleka nedosahoval předchozí produktivity, s týmem však získal do sbírky další dva Stanley Cupy. Hráčskou kariéru ukončil po sezóně 1993/94. V letech 1984 až 1992 působil také jako prezident Hráčské asociace NHL.\n\nBryan Trottier má kanadské i americké občanství a reprezentoval obě země. Kanadu na Kanadském poháru 1981, kde jeho tým ve finále podlehl Sovětskému svazu. S USA pak na Kanadském poháru 1984 vypadl v semifinále.\n\nPrvním angažmá byl post asistenta trenéra v Pittsburgh Penguins v roce 1997, poté na stejném postu trénoval Colorado Avalanche, s nímž v roce NHL 2000/2001 získal svůj sedmý Stanley Cup. V roce 2002 následovalo neúspěšné angažmá v New York Rangers, konkurenčnímu týmu Islanders, čímž si rozhněval vlastní fanoušky z dob aktivní kariéry. Ti mu však později odpustili, Trottier se do Islanders vrátil v roce 2006 v roli funkcionáře.\n\nTýmové\n\nIndividuální\n\n"}
{"id": "603911", "url": "https://cs.wikipedia.org/wiki?curid=603911", "title": "Uwe Krupp", "text": "Uwe Krupp\n\nUwe Gerd Krupp (* 24. června 1965 v Kolíně nad Rýnem v Německu) je bývalý německý profesionální hokejový obránce a naposledy trénoval český klub HC Sparta Praha. Byl prvním hokejistou narozeným a vyrůstajícím v Německu, který se výrazněji prosadil v NHL. Také je druhým ze tří německých držitelů Stanley Cupu.\n\nNa Mistrovství světa v ledním hokeji 1990 měl pozitivní dopingový test na efedrin a byl potrestán osmnáctiměsíčním zákazem startu v mezinárodních soutěžích (na NHL se trest nevztahoval).\n\nV první polovině osmdesátých let hrával německou hokejovou ligu za Kölner Haie. V roce 1983 byl draftován z celkově 214. místa týmem Buffalo Sabres. V tomto týmu také zahájil svou kariéru v NHL, a to v roce 1986. Rok od roku vylepšoval své individuální statistiky a stal pevnou součástí obrany Buffala. V sezóně 1990/91 byl nominován do Zápasu hvězd NHL. Tři sezóny odehrál v New York Islanders, odkud byl v roce 1994 byl vyměněn do Quebec Nordiques. S týmem se po sezóně 1994/95 přestěhoval do Denveru jako Colorado Avalanche. Tam v roce 1996 získal Stanley Cup. Památný je jeho vítězný gól ve třetím prodloužení čtvrtého finále proti Floridě Panthers. Ke Stanley Cupu dopomohl také Detroitu v roce 2002, odehrál však jen osm zápasů základní části a dva v play off a jeho jméno proto na poháru není uvedeno. Tou dobou již jeho kariéru omezovalo zranění zad, s aktivním hokejem skončil po následující sezóně, kterou odehrál v Atlantě. Celkem v NHL odehrál 729 utkání a zaznamenal 69 gólů, 212 asistencí a 281 bodů.\n\nZa Německo hrál na Mistrovství světa v ledním hokeji 1986, 1990 a 1998.\n\nNěmecký národní tým začal poprvé trénovat v roce 2005, kdy dokázal s týmem mladíků postoupit z B-skupiny do elitní kategorie. Také v roce 2010 a 2011 trénoval německou hokejovou reprezentaci a v roce 2011 byl i asistentem trenéra na MS juniorů. V letech 2018-2020 působil jako trenér týmu HC Sparta Praha (30.ledna 2020 byl od týmu odvolán).\n\n"}
{"id": "603920", "url": "https://cs.wikipedia.org/wiki?curid=603920", "title": "Alpha Prime", "text": "Alpha Prime\n\nAlpha Prime je počítačová hra, z žánru střílečky z pohledu první osoby, vyvinutá firmou Black Element Software a vydaná v roce 2007. Scénář k příběhu hry napsal Ondřej Neff. Samotná hra používá engine Enforce2 vyvinutý v Black Element Software. Jako u hry Half Life 2 se uskutečnilo Severoamerické vydání hry Alpha Prime přes systém Steam. Steam je potřeba k aktivaci hry, i když byla zakoupena u maloobchodního prodejce.\n\nHra má celkově 10 levelů a okolo 14 druhů nepřátel. Herní mechanismy umožňují interaktivitu prostředí, hackování sysému a \"bullet time\" systém.\n\nPrvní ukázky hry byl promítány během E3 2006. Během předvádění bylo odhaleno, že hra bude podporovat systém firmy AGEIA (nyní součást nVidie), a to systém PhysX pro fyzikální procesor. Systém vytvořený pro hru, který umožňoval hráči obsluhovat elektronická zařízení, původně známý jako \"\"Remote Hacking Device\"\", byl později přejmenován na \"\"Remote Control (ReCon)\"\".\nVývojáři se během vývojové fáze rozhodli, že hráč nebude mít možnost volby ve hře ani možnost ovlivnit vzhled hlavní postavy, neboť hra nebyla RPG a obsahovala hráčem kontrolovaná vozidla a přednastavené zbraně. Speciální ohled během vývoje byl brán na realismus a výrazy obličeje u nehratelných postav (NPC). Vývojáři se také rozhodli vytvořit hru primárně lineární, a to především kvůli většinovému zákaznictvu. Vývojáři také použili specifické cesty k vytvoření umělé inteligence; tak adaptibilní, jak to jen bylo možné. Hra je poháněna enginem Enforce 2 s použitím Havok Physics.\n\n7. července 2009 byl kvůli dlouhodobým stížnostem hráčů vydán patch. Přidal full-screen anti-aliasing, opravil problémy se zvuky ve Windows Vista, srovnal obtížnost. Nepřátelé mají méně života, lépe se trefují a po zabití z nich hráč může získat víc nábojů.\n\nSoundtrack byl složen skladatelem Jaroslavem Kašným a skládá se ze šestnácti \"industriálních\" skladeb. Tento soundtrack byl zdarma uvolněn na webových stránkách.\n\nHra obdržela většinou průměrné hodnocení, především kvůli mnoha chybám ve hře. Nepřátelé byli kritizováni za velkou obtížnost, a to především kvůli perfektnímu míření na velké vzdálenosti, což vedlo hráče k metodě \"save'n'load\" (ulož a nahraj). Dabing byl hodnocen jako nekvalitní, stejně jako zvukové efekty, mezi kterými chyběl \"úder\". Hra postrádala multiplayer, za což také sklízela kritiku. Na druhou stranu, na hře byl kladně přijímán engine s říznými vizuálními efekty.\n"}
{"id": "603923", "url": "https://cs.wikipedia.org/wiki?curid=603923", "title": "Rafaj", "text": "Rafaj\n\nPříjmení Rafaj nosí více různých osobností:\n\n"}
{"id": "603924", "url": "https://cs.wikipedia.org/wiki?curid=603924", "title": "Gera (rozcestník)", "text": "Gera (rozcestník)\n\nGera může být:\n\n\n"}
{"id": "603927", "url": "https://cs.wikipedia.org/wiki?curid=603927", "title": "Happy Feet", "text": "Happy Feet\n\nHappy Feet je počítačově animovaný film režírovaný Georgem Millerem, který se také podílel na scénáři. Producentem je studio Animal Logic pro Warner Bros., Village Roadshow Pictures a Kingdom Feature Productions. V Severní Americe měl premiéru 17. listopadu 2006, v České republice se promítal od 7. prosince téhož roku. Zároveň byla vydána verze pro IMAX 2D formát, o 3D se uvažovalo, ale nakonec se kvůli napjatým financím záměr neprovedl. 108 minut dlouhý Happy Feet získal Oskara za nejlepší animovaný snímek a nominaci na Annie Award ve stejné kategorii.\n\nAčkoli jde o film animovaný, ve filmu se v některých scénách objevují živí herci. Hlasy hlavním hrdinům mezi jinými propůjčili Elijah Wood (Brumla), Brittany Murphyová (Glorie), Robin Williams (Ramon, Lovelace), Nicole Kidman (Norma Jean), Hugh Jackman (Memphis) a Steve Irwin (Trev).\n\nFilm začíná v Antarktidě záběrem na skupinu zpívajících tučňáků královských, kde se setkají a zamilují Memphis a Norma. Později Norma předává nakladené vejce svému manželovi a odchází s ostatními tučňáčími samicemi lovit ryby. Memphis má důležité poslání chránit vejce. Když s ostatními samci čelí sněhové bouři, udělá však velkou chybu, že vejce upustí.\n\nNastává doba líhnutí mláďat. Ovšem Memphisovo mláďe – Mumble („Mambo“) neobvykle hopsá a třese nožkama. Když se samičky vrátí, Norma je se synem spokojená ale Memphis je nervózní. Ve škole jednou paní učitelka vysvětluje, že nejdůležitější vlastnost, kterou musí tučňák ovládat, je umět zpívat aby získal srdce své samičky. Zpívat píseň, na kterou sám přijde. Mumble je ovšem jediný žák, kterému nejde zpívat.\n\nKdyž jednou odejde stranou od ostatních tučňáků a tančí, napadnou ho chaluhy. Mumble si všimne, že jedna z nich má na noze žlutý náramek. Chaluha mu vysvětlí, že ho chytili vetřelci, čímž myslí lidi. Mumblovi se podaří uniknout, když na něj ptáci zaútočí.\n\nTučňáci dospějí včetně Mumbleho, kterému zůstává šedé peří mláděte. Staří tučňáci, mezi nimi i Noah, kteří uctívají „nejvyššího tučňáka“ v něm vidí hrozbu a Mumbleho vrstevníci svého hopsacího člena neberou vážně. Mumble je zamilovaný do své spolužačky Glorie. Když ale všem znepříjemní slavnostní večer svým špatným zpěvem, je odehnán.\n\nDalší den Mumble potkává partu tučňáků koružkových, když unikne tuleni leopardímu. Tučňáci ho následně zavedou do své kolonie. Když Mumble ve vodě spatří bagr, začne mít podezření o „vetřelcích“, jak se dozvěděl od chaluh. Jde se proto zeptat Lovelace, tučňáka skalního s plastovými kroužky okolo krku, jenž „ví všechno“. Lovelacovi se ale nezamlouvají Mumblovy otázky o vetřelcích. Řekne mu akorát, že potkal mýtické bytosti, odkud má svůj „talisman“ (plastové kroužky).\n\nKdyž se parta tučňáků kroužkových dozví, že Mumble neumí zpívat a že jedině zpěvem může zapůsobit na Glorii, rozhodnou se mu pomoci. Mumble se vrací do kolonie tučňáků královských, kde zrovna samci zpěvem balí Glorii. Ta ale o ně nemá zájem. Přichází Mumble, jenž předstírá že zpíva, ale Glorii neoklame, neboť ta pozná, že ve skutečnosti zpíval menší tučňák kroužkový za ním. Když Glorie začne znovu zpívat, Mumbla napadne svými tanečními dovednostmi doprovázet zpěv Glorie. To se jí zalíbí a všichni okolní tučňáci se pustí do tance. Noahovi se to ale nelíbí a všechny okřikne, aby přestali. Obviňuje Mumbla, neboť si myslí že nedostatek ryb a hladomor, jenž jeho kolonie prožívá, zavinil on, že urazil nejvyššího tučňáka svým hopsáním a neobvyklostí. Mumble se snaží všem vysvětlit existenci neznámých „vetřelcích“ jenž na to mohou mít vliv. Mumblův otec Memphis přizná, že jeho syn hopsá jeho vinou, když ho ještě ve vejci upustil. Následně je Mumble vyhnán z kolonie. \n\nMumble si je ale jistý o existenci „vetřelců“ a hodlá je tak objevit a navázat s nimi kontakt. Vydává se proto se svojí partou tučňáků kroužkových za Lovelacem aby zjistil, jak je najít. Dorazí, když se Lovelace dusí plastovými kroužky na krku. Mumble se ho zeptá, kde to našel a Lovelace mu pomocí nedokonalých pohybových znaků řekne, že je to za oblastí rypoušů sloních a všichni se tam vydají. V cestě ho ale dohoní Glorie, která se ho snaží přemluvit aby mohla s Mumblem jít. Ten si ale není jistý a následně se po pár větách snaží vysvětlit, aby nebyla tak posedlá pýchou, čímž ji urazí a ona odchází. Po době cesty tučňáci dorazí na pláž rypoušů sloních, kteří je varují před „ničiteli“ (lidmi), jenž všechno zabíjejí. Tučňáci ale pokračují. \n\nJednoho dne, když se tučňáci probudí ze spánku, zjistí, že Lovelace chybí. Následně objevují opuštěnou lidskou základnu a v ní také Lovelace. Když mu jdou pomoci, napadne je ale dvojice kosatek. Během zápasu s kytovci se Lovelacovi uvolní z krku plastové kroužky. Následně se kosatky stáhnou, když přijíždí loď a tučňáci musí z místa zmizet. Když na vysoké ledové kře pozorují rybářské lodě, Mumble dá najevo, že chce ukončit krize s rybami, proto skočí do vody a pronásleduje lodě.\n\nMumble při cestě upadne do bezvědomí a probudí se v tučňáčím výběhu v Zoo. Zde taktéž na vlastní oči spatří „vetřelce“ – lidi. Snaží se jich zeptat, proč připravují tučňáky o ryby ale marně, neboť mu lidé nerozumí. Zanedlouho taktéž zhloupne a je závislý na rybách, které dostává od ošetřovatelů. Jednou k výběhu přijde malá holčička a začne ťukat do skla. Mumble na to ihned zareaguje svým tancem. To uvidí čím dál víc lidí a Mumble se jim hodně zalíbí.\n\nMumble se vrátí do své tučňáčí kolonie a snaží se všem říci, že kvůli lidem mají tučňáci málo ryb. Nikdo mu ale nevěří a Noah se stále domnívá že je to nejvyšším tučňákem. Mumble má ale na zádech sledovací zařízení, jenž dokazuje, že lidi potkal. Všichni mu začnou věřit. Mumble tak předsvědčí ostatní aby se pustili do tance. Memphis je zdrcený svými vztahy k synovi ale ten ho povzbuzuje a roztančí ho, čímž ho uspokojí. \n\nZanedlouho se zařízení rozpípá a na místo přiletí helikoptéra s průzkumným týmem. Tučňáci začnou ihned tancovat, čímž na ně udělají dojem. Lidé si později uvědomí, že nadměrným rybolovem těmto ptákům škodí a nakonec se moudře rozhodnou zakázat rybolov v antarktických vodách.\n\nV domovině tučňáků se později opět zvýší množství ryb a vše je tak napravené. Film končí záběrem na tančící kolonii tučňáků, včetně Noaha a Mumbla, který má nyní syna s Glorií.\n\n"}
{"id": "603929", "url": "https://cs.wikipedia.org/wiki?curid=603929", "title": "Groucho Marx", "text": "Groucho Marx\n\nGroucho Marx, vlastním jménem Julius Henry Marx (2. října 1890, New York, USA – 19. srpna 1977, Los Angeles, Kalifornie, USA) byl americký herec a komik, který se stal jedním z nejlepších komiků amerického zvukového filmu 30. a 40. let 20. století a spolutvořil komediální skupinu Bratři Marxové. Byl znám svými ironickými, sebeironickými a parodickými vtipnými poznámkami, ve kterých karikoval americkou maloměšťáckou podnikatelskou třídu. Za své celoživotní zásluhy o americký film byl oceněn v roce 1974 Oscarem.\n\n\n"}
{"id": "603933", "url": "https://cs.wikipedia.org/wiki?curid=603933", "title": "Neudegg (zřícenina)", "text": "Neudegg (zřícenina)\n\nZřícenina Neudegg leží skrytá v lese nad říčkou Pulkau asi 3,5 km západně od města Pulkau v okrese Hollabunn v rakouské spolkové zemi Dolní Rakousy. V literatuře je uváděn také jako Nonneck nebo Neuneck.\n\nPoprvé v roce 1183 je v dokumentech zmiňován „Ortolfus de Nonnekke“. Kolem roku 1220 je znám jako majitel „Chunradus z Niweneke“. Kolem roku 1390 je znám „Cherssl“, střelec z Rugers. Zdali je spojitost s hradem Riegersburg, kde byl majitel s podobným jménem, není známo. V každém případě Niklas Newnekker měl právo na Cherssl. Později je ještě znám „Peter Laher“ jako majitel a později je Neuneck označený jako pustý dům.\n\nSousedními hrady či zámky jsou\n"}
{"id": "603934", "url": "https://cs.wikipedia.org/wiki?curid=603934", "title": "Һ", "text": "Һ\n\nҺ (minuskule һ) je písmeno cyrilice. Vyskytuje se v některých turkických (baškirština, jakutština, kazaština, tatarština) a mongolských (burjatština, kalmyčtina) jazycích. Vznik písmena byl inspirován písmenem H v latince, ovšem aby majuskule tohoto písmena nebyla shodná s písmenem Н v cyrilici, majuskule je odvozena od minuskule.\n\nPísmeno se vyslovuje jako české H.\n\nV arménském písmu písmenu Һ odpovídá písmeno Հ (հ), v gruzínském písmu písmeno ჰ.\n"}
{"id": "603936", "url": "https://cs.wikipedia.org/wiki?curid=603936", "title": "Třída Protecteur", "text": "Třída Protecteur\n\nTřída Protecteur byly zásobovací tankery kanadského královského námořnictva. Třída se skládala z jednotek \"Protecteur\" a \"Preserver\", postavených v letech 1966–1970. Tankery byly ze služby vyřazeny v letech 2015–2016. Ve službě je od roku 2019 nahradí dvě nová plavidla pojmenované rovněž jako třída \"Protecteur\". Do té doby bude námořnictvo provizorně využívat upravenou civilní loď MS \"Asterix\".\n\nObě dvě jednotky této třídy postavila kanadská loděnice Saint John Shipbuilding Ltd. v Saint Johnu.\n\nJednotky třídy \"Protecteur\":\nTato plavidla nesla až 14 590 tun topného oleje, 600 tun nafty, 1250 tun munice a 1048 tun suchého nákladu, náhradních dílů a zásob. Pro předání svého nákladu měly čtyři zásobovací stanoviště a dva jeřáby s nosností 15 tun. Nesly také čtyři výsadkové čluny a měly prostory pro výsadek 50 vojáků námořní pěchoty. Původní výzbroj tvořily dva 76mm kanóny, později je nahradily dva 20mm kanóny Phalanx CIWS a šest 12,7mm kulometů. Na zádi se nacházela letová paluba a hangár pro tři vrtulníky. Pohonný systém tvořily dva kotle Babcock & Wilcox a parní turbína General Electric o výkonu 21 000 shp, pohánějící jeden lodní šroub. Nejvyšší rychlost dosahovala 20 uzlů. Dosah byl 7500 námořních mil při rychlosti 11 uzlů.\n"}
{"id": "603938", "url": "https://cs.wikipedia.org/wiki?curid=603938", "title": "Bitva o Habartov", "text": "Bitva o Habartov\n\nBitva o Habartov byla první ozbrojený střet mezi československými četníky a sudetskými Němci. Někdy je označována za první bitvu druhé světové války.\n\nV roce 1938 žilo v Habartově 3135 obyvatel, z toho 207 Čechů. Sloužili zde čtyři četníci: praporčík Jan Koukol (velitel), strážmistr Jan Pardus, strážmistr Antonín Křepela, strážmistr Matěj Příbek. Na četnickou stanici v průběhu roku přišlo několik anonymů, které vyhrožovaly četníkům (hlavně Pardusovi). 12. září byla situace v Habartově napjatá. Na křižovatkách byly rozestavěny hlídky takzvaných ordnerů.\n\nRáno 13. září došlo k prvnímu incidentu. Strážmistr Pardus narazil při cestě z úřadu pro cigarety na dav Němců. Dočkal se od nich urážek, ale zatím napaden nebyl. Situace v obci se pomalu přiostřovala. Němci se začali připravovat k boji proti četníkům. Na věži kostela se objevil říšský prapor s hákovým křížem. Pardus a Koukol se vydali k obecnímu úřadu, aby zjednali pořádek. Nikdo si na ně zatím netroufl a na místo se dostali bez úhony. Zde však situace hrozila přerůst v ozbrojený střet. Oba četníci se vrátili na stanici. Tam je doprovázel německý dav. Ten se z části před stanicí rozešel.\n\nČást vzbouřenců vnikla do budovy a vyvlekla odtud Růženu Pardusovou (ženu četníka Parduse). Ta byla odvedena do svého bytu, kde byla uvězněna. Němci požadovali kapitulaci četníků. Výsledkem byla přestřelka četníků s Němci, kteří vnikli do budovy. Při této přestřelce zemřeli Jan Koukol a velitel vzbouřenců Otto Plass. Strážmistr Příbek byl raněn. Němci byli ze stanice vyhnáni.\n\nPřed stanici byla předvedena Růžena Pardusová, která byla předtím lynčována. Četníkům bylo dáno ultimátum – pokud nesloží zbraně a nekapitulují, bude zastřelena. Četníci poté začali beze zbraní vycházet, první Příbek, druhý Křepela a nakonec Pardus. Pardus byl okamžitě střelen a vrhl se na něho dav. Útok byl surový; například mu byly v ušních boltcích procvakány hákové kříže.\n\nKolem 14 hodiny do obce přijel autokar s 11 četníky. Ti okamžitě zahájili boj s Němci (přitom byli zabiti četníci Roubal a Černý). Němci byli zahnáni na útěk. Poté bylo nalezeno tělo četníka Křepely, který byl umučen.\n"}
{"id": "603941", "url": "https://cs.wikipedia.org/wiki?curid=603941", "title": "Bianca a Giuseppe aneb Francouzové před Nizzou", "text": "Bianca a Giuseppe aneb Francouzové před Nizzou\n\nBianca a Giuseppe aneb Francouzové před Nizzou (v německém originále Bianca und Giuseppe oder Die Franzosen vor Nizza) je první veřejně uvedená a současně nejúspěšnější opera českého skladatele Jana Bedřicha Kittla na libreto německého skladatele a básníka Richarda Wagnera. Z hudebního hlediska patří k nejvýznamnějším českým operám 19. století před nástupem Bedřicha Smetany. Opera byla poprvé uvedena v Praze revolučním roce 1848 a popularitu získala i díky námětu z doby Velké francouzské revoluce, který aktuálně souzněl s dobovou náladou.\n\nRichard Wagner začal náčrt libreta podle románu Heinricha Königa \"Die hohe Braut\" psát v roce 1836, v době, kdy působil ve Würzburgu, ale již se pokoušel prosadit v Paříži. Libreto reagovalo na čerstvou popularitu žánru \"velké opery\" a obsahovalo efektní romantický příběh zasazený do napjaté historické doby. V roce 1838 poslal námět libreta známému francouzskému libretistovi Eugènu Scribovi se žádostí, aby je ve francouzštině rozpracoval a zasadil se o to, aby Pařížská opera zadala složení hudby Wagnerovi. Scribe na žádost nereagoval; Wagner mezitím dohotovil německé libreto. Současně pracoval na \"Rienzim\" (opožděná premiéra 1842), rovněž ve stylu velké opery, ale již na cestě k wagnerovskému \"hudebnímu dramatu\", kterou upevnil \"Bludným Holanďanem\" (1843). Libreto, které již neodpovídalo jeho uměleckému směřování, proto je nabízel jiným skladatelům, nejprve Karlu Reissigerovi (1842), poté Ferdinandu Hillerovi (1845), nakonec si je však odvezl právě Jan Bedřich Kittl, který Wagnera roku 1847 navštívil v Drážďanech při návratu ze své cesty po Německu a Skandinávii. Ihned začal operu zhudebňovat a již počátkem následujícího roku ji uvedl v pražském Stavovském divadle.\n\nWagner s Kittlem udržoval čilou korespondenci a zajímal se o osud díla; pro případ, že by byly nějaké potíže s prosazením opery nebo s kvalitou jejího provedení, nabízel její uvedení v Drážďanech, kde byl kapelníkem. Nedlouho před provedením opery po Kittlovi požadoval změnit závěr hotové opery; namísto vypjatě vlasteneckého konce, kdy Giuseppe vyzývá k boji proti francouzským útočníkům a sám přitom padne, chtěl Wagner osudovější, dramatičtější závěr, kdy je individuální hrdina drcen tíží osudu. Kittl této žádosti nevyhověl, stejně jako žádosti, aby operu uvedl pod názvem původní předlohy \"Die hohe Braut\" (\"Vznešená nevěsta\"), anebo žádosti, aby pro charakterizaci francouzského revolučního vojska využil hudebního motivu \"Marseillaisy\" (místo toho použil Kittl jinou revoluční píseň \"Ça ira\"). Další Wagnerova podmínka, totiž že nebude uváděn jako autor libreta, byla dodržena na divadelních cedulích, nikoli však jinde, neboť Wagnerovo autorství bylo veřejným tajemstvím. Wagner měl v úmyslu zúčastnit se premiéry opery v Praze, nakonec však přijet nemohl a operu nikdy neviděl; rovněž písemný styk s Kittlem byl od té doby na dlouho přerušen.\n\nKittl sice komponoval na Wagnerovo libreto a byl jeho příznivcem, jeho hudba má však jen málo společného s Wagnerem. Přímý vzor měla více ve francouzské velké opeře dávané často ve Stavovském divadle (Meyerbeerovi \"Hugenoti\", Auberova \"Němá z Portici\", Rossiniho \"Vilém Tell\") a v Kittlově osobní inklinaci ke komornějšímu a umírněnějšímu žánru německé romantické hudby. Dobová kritika si povšimla, že opera není důsledně dělena na recitativy a árie či ansámbly jako opery italské, ale na širší uzavřená čísla dále členěná na menší útvary. Árie a duety navíc z hudebního a dramatického hlediska ustupují zejména širším ansámblům a sborům.\n\n\"Bianca a Giuseppe\" byla provedena s náležitou výpravou a stala se významnou kulturní událostí. Kritika Kittla za hudbu všeobecně chválila, i když vytýkala přílišnou délku první verze (představení trvalo čtyři a půl hodiny - brzy následovaly podstatné škrty), jakož i hrubou komiku výstupu s mnichy, kterou naopak oceňovalo obecenstvo. Nejúspěšnější bylo druhé dějství, které bylo dáváno i samostatně. Revoluční události na jaře 1848 odsunuly zájem veřejnosti o divadlo obecně do pozadí, vojenské melodie z \"Biancy a Giuseppeho\" však byly hojně zpívány povstalci. Stejný zájem vzbudila obnovená nastudování v letech 1849 a 1850; následovaly další inscenace v letech 1852, 1857, 1868 a 1870 stejně jako zahraniční provedení v Drážďanech (1851), Frankfurtu nad Mohanem (11. dubna 1853) a Štýrském Hradci (5. prosince 1854). V pražském divadle byla ve čtvrtstoletí po své premiéře nejvíce uváděnou operou domácího skladatele. Pod vlivem nástupu Wagnerových a Verdiho oper a myšlenky národní opery reprezentované např. Bedřichem Smetanou však byla postupně považována za zastaralou. To vytýkala část kritiky i při první premiéře \"Biancy a Giuseppeho\" v češtině (Prozatímní divadlo 20. září 1875 v překladu Bedřicha Pešky a pod taktovkou Jana Nepomuka Maýra), ostatně ani obecenstvo tehdy již nezaujala a dočkala se jen tří repríz.\n\nPo uvedení v Hamburku (premiéra 2. ledna 1886), kde zazněla v úpravě Hermanna Zumpeho a pod původně zamýšleným názvem \"Die hohe Braut\", byla Kittlova opera na dlouho zapomenuta. Znovu ji nastudovala až Pražská konzervatoř roku 1961 při příležitosti oslav 150 let od svého založení a jako vzpomínku na svého zasloužilého ředitele Jana Bedřicha Kittla, a to pod titulem \"Francouzové před Nizzou\". Opět - a prozatím naposledy - byla uvedena v poloscénické podobě ve Stavovském divadle v roce 2003 (premiéra 20. 3. a dvě reprízy), a to v rámci projektu \"Český triptych 1 - Předsmetanovská opera\".\n\nOpera se odehrává roku 1793 ve městě Nizze a okolí.\n\n(Venkovská náves před zámkem markýze Malviho) Připravuje se slavnost a lid se veselí (sbor \"Freut euch, freut euch!\"). Mezi nimi je dívka Clara i Giuseppe, syn správce panského statku, do kterého je Clara zamilována. Ten se však radovat nemůže; přiznává se Claře, že jeho srdce patří jiné. Sbor oslavuje dceru markýze, slečnu Biancu, a vysmívá se starému chromému žebrákovi Colovi, který by si také rád zatančil (arioso \"Ich gäb' was drum, könnt' ich\"). Rozzlobená Clara vyhmátne natruc mezi přítomnými kaprála Bonattiho a představí ho vesničanům jako svého ženicha. Bonatti je překvapen, ale potěšen (tercet \"Wie dies geschah, soll man mir sagen\" a árie se sborem \"Hurrah! Hurrah!\"). Veselice pokračuje.\n\nPřichází Bianca a ihned se setkává z Giuseppem; to do ní je mladík zamilován. Jejich lásce ale stojí v cestě rozdílné společenské postavení a ostatně i skutečnost, že má být brzy provdána za hraběte Rivoliho. Giuseppe má bojovnou náladu a proklíná stavovská privilegia a jejich představitele; jakožto syn správce statku navíc trvá na svém právu vyzvat panskou dceru k tanci (rozsáhlý duet \"O Gott sei dank!... Verderben komme über alle\").\n\nMarkýz zahájí slavnost a připomene lidu povinnou věrnost králi (\"Habt dank und sei auch mir gegrüßt\"). Za zvuků vesnické kapely (na jevišti) probíhají slavnostní obřady (pochod a tanec savojských chlapců). Žebrák Cola vyprosí, aby mohla na slavnosti zazpívat harfenistka Brigitta (árie \"O ihr an Glanz und Freude reichen\"). Její zpěv vyvolá rozhořčení hraběte Rivoliho: Brigitta je totiž jeho sestra, která se poskvrnila láskou k neurozenému člověku, a byla proto vyhnána a zavržena. Markýz Malvi a Bianca jsou sice zaraženi a je jim Brigitty líto, Rivoli ale vyzývá k tanci, o který žádá Biancu. Tu se však o první tanec hlásí Giuseppe, čímž vyvolá pozdvižení. Jen markýzovi biřici jej od Bianky odtrhnou a chtějí jej na Malviho rozkaz uvěznit (závěrečný ansámbl \"Hinweg, wem lieb sein Leben\"). Náhle se však v davu objevuje ozbrojený Sormano; v momentu překvapení se Giuseppemu podaří utéci.\n\n(Vrcholky Alp na hranici mezi Nizzou a Francií) Sormano a Giuseppe jsou v bezpečí v kouzelné horské krajině (scéna \"In Sicherheit sind wir\"). Sormano vypravuje Giuseppemu svůj příběh: to on je Brigittiným manželem. Z nenávisti vůči Rivolimu se postavil do čela vzbouřenců podporovaných Francií a ke své manželce se hodlá vrátit teprve poté, co se pomstí za její pohanu (árie \"Nun denn! Vernimm und lern' mein Schicksal\"). Sormano Giuseppeho přesvědčuje, aby se přidal k povstalcům a ukázal vojsku cestu horami, Giuseppe se ale zdráhá zradit svou vrchnost (duet \"Du siehst mich hier als der Verbannten Haupt\"). Náhle do ticha hor zaznívají trojí zvuky - z jedné strany vojenská hudba přibližujícího se vojska, z druhé strany pohřební průvod (\"Sei gnädig, Herr, der Armen\"). Přináší tělo Brigitty, kterou našli utopenou v horské potoce. Konečně zezdola zaznívá svatební hudba: dnes si bere hrabě Rivoli Biancu. To Giuseppa přesvědčí, aby se přidal k povstalcům, kterým Sormano dává signál k útoku na pevnost Saorgio.\n\n(Komnata na markýzově zámku) Bianca si o samotě zoufá nad svou ztracenou láskou (\"So ist es wahr? Und muß ich's glauben?\"). Přichází Clara se špatnou zprávou: útok povstalců se nevydařil, Giuseppe i Sarmano byli zajati, jsou nyní vězněni v pevnosti a čekají na popravu. Clara prosí Biancu, aby jí pomohla Giuseppeho osvobodit (duet \"Preis dir, mein Gott! Ich treffe Euch allein... Allmächt'ger, sei gepriesen\"). Pro nevěstu přichází nejdříve její otec, markýz Malvi. Bianca se mu svěřuje, že je zamilována do Giuseppeho; pokud otec zařídí jeho osvobození, je Bianca ochotna vzít si nenáviděného Rivoliho. Markýz svoluje a Rivoli si ji odvádí (duet \"Verweil', mein Kind, und höre deinen Vater\" a tercet \"Ist's mir erlaubt, zu nahn mit dieser Wunde\").\n\n(Proměna: Před pevností Saorgio) Pevnost hlídá vojenská jednotka, již velí Bonatti, a oddává se pití (sbor \"Stößet an, wack're Kameraden!\"). Provázena Colou přichází Clara, v níž sbor vítá Bonattiho nevěstu. Následně se objevují dva poustevníci, kteří přicházejí vyzpovídat oba odsouzence na smrt. Clara je přesvědčí, aby se přidali k zábavě u stolu a u džbánů, kterou sama rozproudí písní \"Mein Schatz ist ein Soldat\". Poustevníci se dají lehce přemluvit a sami dají k dobru svému stavu přiměřenou nábožně-rozvernou píseň \"Ein armer Sünder ließ mich Rufen\". Cola s Clarou mezitím nepozorovaně proniknou do pevnosti a vyvedou z ní Giuseppeho a Sarmana rovněž v převlečení za poustevníky. Když vojáci zjistí, že vězni zmizeli, je již pozdě.\n\n(Hlavní ulice v Nizze) Sarmano a Giuseppe jsou dosud v převlečení a se soumrakem hodlají uprchnout z Nizzy do Francie, i když se Giuseppe nerad vzdává myšlenky na shledání s Biancou (scéna a duet \"Willkomm'ne Nacht!... Warum mein Leben mir erhalten\").\n\nUlice se zaplňuje lidem, který přišel sledovat svatbu Biancy a Rivoliho bor \"Seht, welcher Glanz! Seht, welche Pracht!\"). Clara a Cola a přinášejí zprávu o Giuseppově a Sarmanově omilostnění. Když však Giuseppe vidí svatební průvod, přiměje jej Sarmano k přísaze pomsty na Rivolim (duet \"Der Sünder soll erbleichen\"); oba se vmísí do davu a když se zástup rozestoupí, leží Rivoli na ulici mrtev. Bianca však již předtím požila jed, aby nemusela žít ve vnuceném manželství, a umírá v Giuseppově náručí. Všeobecný zmatek se přemění v paniku, když přijde zpráva o tom, že Francouzi dobyli pevnost Saorgio a chystají se vpadnout do města. Giuseppe mění svou přináležitost a staví se do čela obránců města (\"Zu meines Königs Fahnen\"). První kulkou dobyvatelů padne.\n\nObě novodobá nastudování \"Biancy a Giuseppeho\" existují na nahrávkách, které však nejsou obchodně dostupné.\n\nFinále druhého dějství bylo jako jediné vydáno veřejně, a to Supraphonem v roce 1971 v kompletu LP \"Dějiny českého divadla - soubor zvukových dokumentů\". Zpívají (Giuseppe) Jiří Zahradníček a (Sormano) Antonín Švorc, orchestr a sbor Smetanova divadla řídí Josef Chaloupka.\n\n"}
{"id": "603949", "url": "https://cs.wikipedia.org/wiki?curid=603949", "title": "Josef Grus (1869)", "text": "Josef Grus (1869)\n\nJosef Grus (2. srpna 1869 Pardubice – 8. února 1938 Brno) byl český kreslíř, karikaturista, ilustrátor a propagátor turistiky. Civilním povoláním byl poštovní úředník.\n\nJe vzdáleným příbuzným Víta Gruse z Pardubic a jeho synů.\n\nIlustroval průvodce a články turistického charakteru. Některé publikace sám napsal a vydal vlastním nákladem.\n\nPro různé brněnské noviny kreslil karikatury.\n\nJeho pozůstalost obsahuje asi 1 400 kreseb a je dnes součástí sbírky grafiky Etnografického ústavu Moravského zemského muzea v Brně. V této sbírce jsou dochovány kresby venkovských staveb a jejich detailů (komíny, štíty, žudra apod.) a dalších objektů (studny, smírčí kříže apod.) z mnoha moravských regionů. Většina je z okolí Brna (Horní Heršpice, Žabovřesky, Ivanovice u Brna) a jihomoravských oblastí (například Lanžhot, Ivančice). Další soubory jsou z okolí Ostravy, z Lipníku a obcí Valašska . Grusovy kresby mají pro svou preciznost rovněž velkou dokumentární hodnotu.\nJako malíř se věnoval především krajinomalbě.\n\n\n\n"}
{"id": "603958", "url": "https://cs.wikipedia.org/wiki?curid=603958", "title": "Voodoo People", "text": "Voodoo People\n\n„Voodoo People“ je skladba britské skupiny The Prodigy, která vyšla jako jejich osmý singl dne 12. září 1994 a jako třetí singl z alba \"Music for the Jilted Generation\". Vydán byl ve formátu 12\" a jeho vlastní EP bylo v USA vydáno vydavatelstvím Mute Records.\n\nBritské vydání obsahuje remix od The Chemical Brothers, kteří si tehdy říkali „The Dust Brothers“.\n\nPůvodní video režírovali Walter Stern a Russell Curtis. Bylo natočeno v Santa Lucii a ukazovalo Leeroye Thornhilla jako voodoo kněze. Tato verze obsahovala scény zobrazující skutečný šamanismus, ale scény byly kvůli televizní cenzuře vystřiženy.\n\nMluvené části ( „... the voodoo who do what you don't dare do people...“ ) jsou převzaty ze skladby „The Shalimar“ od Gylana Kaina, který byl členem The Last Poets.\n\nHlavní riff ve skladbě je založen na vzoru skladby „Very Ape“ od Nirvany z jejich třetího alba \"In Utero\".\n\nSkladba byla použita skupinami jako Refused a britskou funkovou skupinou 6ix Toys, ale i v remixu skupiny Pendulum a dalších známých a méně známých umělců jako Eskimo a Shayning. Skladba byla součástí mnoha soundtracků k filmům jako \"Hackers\", \"Doberman\", atd.\n\n\n\n\n"}
{"id": "603966", "url": "https://cs.wikipedia.org/wiki?curid=603966", "title": "Třída Collins", "text": "Třída Collins\n\nTřída Collins je třída dieselelektrických ponorek australského námořnictva. Jejich projekt vytvořila švédská loděnice Kockums jako Typ 471. Jedná se o zvětšenou verzi ponorek třídy \"Västergötland\". Austrálie získala celkem šest jednotek této třídy, pojmenovaných \"Collins\", \"Farncomb\", \"Waller\", \"Dechaineux\", \"Sheean\" a \"Rankin\". Všechny jsou stále v aktivní službě.\n\nStavba šestice ponorek, které nahradily dosavadní ponorky třídy \"Oberon\", byla objednána v roce 1987. Různé sekce ponorek byly stavěny ve Švédsku a Austrálii, přičemž konečná montáž probíhala v australském Adelaide. Do služby byly jednotlivé ponorky zařazeny v letech 1996–2003.\n\nJednotky třídy \"Collins\":\nVýzbroj ponorek tvoří šest 533mm torpédometů, ze kterých mohou být vypouštěna těžká torpéda Mk 48, protilodní střely UGM-84C Sub-Harpoon či námořní miny BAE Systems Stonefish MK III. Na palubě je neseno až 22 torpéd a střel či 44 min. Pohonný systém tvoří tři diesely Hedemora VIBB/14 a jeden elektromotor Jeumont Schneider. Lodní šroub je jeden. Nejvyšší rychlost dosahuje 10 uzlů na hladině a 20 uzlů pod hladinou. Maximální hloubka ponoření je 300 metrů.\n\nAustralská společnost Thales Australia v roce 2016 získala kontrakt na komplexní modernizaci sonarového systému třídy \"Collins\".\n\n"}
{"id": "603974", "url": "https://cs.wikipedia.org/wiki?curid=603974", "title": "Širvinta", "text": "Širvinta\n\nNázev Širvinta může znamenat:\n\n\n\n"}
{"id": "603977", "url": "https://cs.wikipedia.org/wiki?curid=603977", "title": "Protržení hráze odkaliště u Ajky", "text": "Protržení hráze odkaliště u Ajky\n\nProtržení hráze odkaliště poblíž města Ajka a následné zaplavení několika sídel červeným kalem byla rozsáhlá ekologická havárie v Maďarsku, která se odehrála v říjnu roku 2010.\n\nK protržení hráze odkaliště poblíž města Ajky došlo 4. října 2010 v odpoledních hodinách, kdy se ve 12:25 SELČ protrhla hráz kaliště hliníkárny Ajkai Timföldgyár společnosti MAL Magyar alumínium a silně zásaditý žíravý červený kal obsahující těžké kovy zaplavil několik sídel a zamořil vodní toky. Silně postižena byla vesnice Kolontár a město Devecser, katastrofa způsobila smrt 10 lidí včetně dětí, mnoho materiálních a ekologických škod a přes 130 lidí bylo chemicky popáleno nebo jinak zraněno, z toho 11 vážně. S pátráním po nezvěstných pomáhalo i 13 slovenských záchranářů ze Špeciálnej kynologickej záchrannej služby Slovakia, kvůli bahnu ale nakonec psy použít nemohli.\n\nZ kaliště uniklo cca 700 tis. kubíků červeného kalu obsahujícího podle měření Greenpeace 110 mg/kg arzénu, 1,3 mg/kg rtuti a 660 mg/kg chromu, což jsou velmi vysoké hodnoty. Zaplavená oblast se odhaduje na 40 km². Místy vrstva bahna dosahovala až výše dvou metrů. Vláda v oblasti vyhlásila stav ohrožení.\n\nAž dva metry vysoká vlna kalu, která vydávala podle svědků „ničivý a bublající hluk“, zničila v postižených obcích většinu domů a zahrad, vzala most, vyvracela stromy, převracela automobily. Některé z nich odnesla až dva kilometry daleko, stejně jako nábytek a další věci. Kal se dostal do řeky Marcal a do potoka Torna. V řece Marcal bylo naměřeno 6. října pH 12, což je hodnota neslučitelná se životem jakýchkoliv živočichů, v řece i v potoce zmizel veškerý život, na jejich březích ležely mrtvé ryby. Na 500 pracovníků krizového centra, vojáci a experti MAL se snažili snížit sádrovcem a octem pH v řece alespoň na 9, aby ochránili život v řekách Rába a Mošonský Dunaj, potažmo i Dunaj. Do Ráby a 7. října i do Dunaje se nakonec kal dostal, ale tam životní prostředí díky neutralizaci výrazně neohrozil, k neutralizaci bylo použito více než 300 tun látek. Situaci někteří lidé přirovnali ke katastrofě v Černobylu, zpočátku kolovaly informace o zvýšené radioaktivitě kalu a o obsahu kyanidu, které byly vzápětí ochranným výborem dementovány.\n\n20. října už bylo v řece Marcal naměřeno pH už jen 9,5, ale za únosnou mez je považováno pH 8. Po několika dnech, kdy se objevovaly prudké deště, se 21. října dostalo červené bahno z okolních polí opět do potoka Torna, jeho voda byla opět červená.\n\nMinisterstvo životního prostředí tvrdí, že původní hráz již nelze opravit a že se dříve nebo později celá severní stěna zřítí. To by mělo za následek vytečení dalších cca 500 tisíc kubíků kalu. Proto byla vybudována nová hráz, která má zachytit, případně zpomalit případný další tekoucí kal, který již bude hustší s menším obsahem vody a tudíž i pomalejší. Hráz je dlouhá cca 1500 metrů (o kilometr víc, než se počítalo v původních krizových plánech), v základně je široká 30 metrů a vysoká je čtyři metry. 9. října byl kvůli hrozbě dalšího protržení hráze evakuován Kolontár a obyvatelé Devecseru byli vyzváni, aby byli na případnou evakuaci připraveni. Obyvatelé se vrátili do domovů 15. října, až po dostavbě nové hráze. Přes 200 se jich ale podle Úřadu ochrany proti katastrofám rozhodlo nadobro přestěhovat, prázdných zůstalo asi 94 domů. Obyvatelé Kolontáru a dalších dvou vesnic, kteří o své domy zcela přišli, získají podle ministra vnitra náhradní bydlení.\n\nOdstraňování škod bude trvat nejméně rok a bude stát asi miliardu korun, škody se odhadují na 1,7 mld. Kč. V celé oblasti bude muset být podle odhadů Ministerstva životního prostředí odtěžena dvoucentimetrová vrstva půdy. Později se objevily informace o zamoření až deseticentimetrové vrstvy půdy. Evropská unie prostřednictvím komisařky pro mezinárodní spolupráci, humanitární pomoc a krizové situace Kristaliny Georgievové oznámila, že EU poskytne Maďarsku stroje, vozidla a materiál potřebný k překonání následků neštěstí. S finanční pomocí při sanaci, kterou Maďarsko očekávalo, země počítat nemůže, protože katastrofu zavinilo lidské selhání a škody nepřesahují 0,6 procenta HDP. EU ale zvažuje poskytnutí finančních prostředků pro obecný rozvoj venkova a na projekty zaměřené na ochranu životního prostředí.\n\nExistují obavy, že i přes skrývku kontaminované půdy se kal v zemině usadí a zpustoší tak zemědělské plochy. Další obavou je, že vítr rozfouká vysušený kal až do patnáctikilometrové vzdálenosti.\n\nSvětový fond na ochranu přírody upozornil na leteckou fotografii společnosti Interspect z 11. června téhož roku, která ukazuje podle odborníků nevelký proud červené hmoty prosakující skrz ochrannou hráz. Šéf firmy Interspect Gábor Bakó prý fotografii poskytl ekologickým a univerzitním odborníkům, ale ti nereagovali. Policie nyní fotografii zkoumá, aby prošetřila, za jakých okolností ke katastrofě došlo. Hráz zkoumala necelé dva týdny před protržením také vládní agentura pro ochranu životního prostředí, ale nenalezla žádné vážné problémy. Ekologové v Maďarsku už delší dobu upozorňovali na špatné zajištění kaliště nejen v Ajce, to ale nebylo bráno na zřetel.\n\nV případu se ihned angažoval premiér Viktor Orbán. 11. října byl obviněn z nedbalosti generální ředitel firmy Magyar Allumínium Zoltán Bakonyi kvůli nevypracování mimořádného plánu pro krizové situace a posléze byl zatčen. Všechna obvinění ale soud označil za nepodložená a 13. října byl Bakonyi opět propuštěn. Později policie vyslýchala ještě další 3 lidi, kteří by mohli být za protržení zodpovědní. V současnosti jsou všichni stíhaní na svobodě, Bakonyi kvůli obvinění ze spáchání trestného činu veřejného ohrožování s následkem úmrtí několika osob a další představitelé společnosti MAL kvůli obvinění z činu veřejného ohrožování a poškození životního prostředí. Všem zablokoval soud ve městě Veszprém majetek.\n\nTovárna byla po incidentu mimo provoz a je na dva roky pod nucenou správou státu. Politici jí chtěli co nejrychleji znovuotevřít, protože zaměstnává spoustu místních obyvatel. To odmítalo Greenpeace a požadovalo po vládě prověření bezpečnosti všech výrobních zařízení MAL mezinárodní nezávislou expertní komisí. Nakonec ale 19. října přece jen k otevření došlo a kal začal být odváděn do prozatím nevyužívané jímky. Hliníkárna oznámila, že obětem havárie vyplatí odškodné, během následujících pěti let by měly ze speciálně zřízeného fondu obdržet postupně 5,5 milionu eur.\n\nPodle ministerstva životního prostředí hrozí společnosti MAL pokuty za poškození životního prostředí. To bylo dosud vyčísleno nejméně na sto milionů dolarů. Společnost MAL se dodatečně omluvila pozůstalým obětí a zraněným a uvedla, že je připravena zaplatit za vzniklé škody určitou kompenzaci úměrně své odpovědnosti, kterou ale podle svých vyjádření odmítá.\n\nSpolečnost MAL tvrdí, že při privatizaci hliníkárny v roce 1997 jí stát zavázal aby na ochranu životního prostředí vyčlenili 3,6 miliard forintů a z této částky postavili desetikilometrovou ochrannou zeď, která měla zabránit pronikání červeného kalu do okolí a do spodních vod. Tento požadavek společnost označila za neodborný a postavení zdi označila za hlavní dílčí příčinu neštěstí. Postavená, do země zapuštěná ochranná zeď podle MAL vytvořila podzemní nádrž pod odkalištěm, kde se shromažďovala voda. Po několikadenním dešti předcházejícímu katastrofě se tak podloží nádrže stalo nestabilním a stěna odkaliště se v důsledku toho protrhla.\n\nV lednu 2016 maďarský soud osvobodil všechny obžalované manažery z vedení hliníkárny, kteří byli podle prokuratury zodpovědní za protržení hráze a obžalováni ve věci veřejného ohrožování či způsobení ekologické katastrofy. Soudní verdikt není pravomocný, neboť prokuratura se proti rozsudku odvolala.\n\nV reakci na tuto havárii prověřili hasiči na popud ministra vnitra Radka Johna 45 vytipovaných odkališť v České republice. Do 20. října byly všechny kontroly vyhodnoceny a u žádného odkaliště nebyly shledány závady. V ČR už k podobnému incidentu došlo. V roce 1982 se protrhla hráz dnes již rekultivovaného odkaliště S - 4 sever neratovické chemičky Spolana ležící nedaleko od pravého břehu Labe. Do okolí uniklo cca 15 000 tun popílku. Šetření tehdy ukázalo, že protržení způsobil silný vítr, průleh hráze, vyšší akumulace vody a nedůsledné provádění technicko-bezpečnostního dohledu.\n\nKontrola odkališť proběhla v reakci na neštěstí v Ajce také na Slovensku. Kontrola odhalila zvýšené riziko havárie na odkališti Slovinky, a to v případě abnormálních dešťů. Skládka ohrožuje některé okolní domy a také nedaleké město Krompachy, v případě protržení hráze by okolí zaplavily statisíce tun kalu s vysokým obsahem arsenu, a to až do třímetrové výšky. Slovenský stát chce situaci na tomto odkališti řešit s pomocí evropských fondů, majitel odkaliště je totiž v konkurzu a sanaci hráze tak nemůže uhradit.\n\n"}
{"id": "603978", "url": "https://cs.wikipedia.org/wiki?curid=603978", "title": "Niederfladnitz (zámek)", "text": "Niederfladnitz (zámek)\n\nZámek Niederfladnitz (česky \"Dolní Blatnice\") je v městě Hardegg (část Niederfladnitz), leží na silnici B30 Thayatalské západně od města Retzu v okrese Hollabrunn v rakouské spolkové zemi Dolní Rakousy ve Waldviertelu (Lesní čtvrti). \n\nV roce 1279 je znám Otto z Vlednitz. Vévoda Albrecht II. Habsburský (1397–1439) přenechal v roce 1425 panství Kaja, k němuž patřil také Niederfladnitz, Ulrichovi z Eyczingu. \n\nNa počátku 16. století přemístil Eyczinger své sídlo z hradu Kaja na Niederfladnitz. Z toho důvodu nechal statkový dvůr přestavět s úmyslem vytvořit pohodlné sídlo. Ovšem budovaný zámek jako správní sídlo se však měnil v reprezentativní palác. V roce 1615 přešel Niederfladnitz jako část panství Kaja dědictvím na rodinu Trautson. Taktéž palác jako správní sídlo, ale nikoliv jako bydliště. \n\nRoku 1775 vlastnila rodina knížete Auersperga Niederfladnitz a Kaja. \n\nV letech 1944 a 1945 byli sem v době nacismu nasazeni na nucené práce Židé z Maďarska na práce v zemědělství a lesnictví. V roce 1945 Kaja byl zříceninou a zámek Niederfladnitz se dostal do vlastnictví rodiny Waldsteinů. \n\nDnes je v zámku v držení obce Hardegg, v prostém zámku je mezi jiným také mateřská škola. \n\nSousedními hrady a zámky jsou: \n\n\n \n"}
{"id": "603987", "url": "https://cs.wikipedia.org/wiki?curid=603987", "title": "Právnická fakulta", "text": "Právnická fakulta\n\nPrávnická fakulta je součást vysoké školy, na níž je možné studovat právo. Absolvent je pak právníkem.\n\nVe středověku byla právnická fakulta vedle fakulty teologické a lékařské jednou ze tří základních odborných fakult tehdejších univerzit, pro její absolvování však bylo třeba nejdříve navštěvovat fakultu artistickou. Vyučovalo se na ní právu římskému i kanonickému, odtud pak titul \"doktora obojího práva\" – JUDr.\n\nV 19. století byly právnické fakulty reformovány. Vyučovalo se na nich jak předmětům historickoprávním (právní dějiny, římské právo), tak platnému právu, ale i souvisejícím předmětům, jako byla národohospodářská politika. Studium trvalo 8 semestrů (později 9 semestrů) a vyučování se dělo formou přednášek a seminářů. Student mohl, ale nemusel, v průběhu studia absolvovat tři státní zkoušky (historickoprávní, judiciální a státovědeckou), které poté opravňovaly k zaměstnání ve státních službách. Pokud chtěl navíc získat akademický titul doktora práv, musel kromě nich úspěšně projít i třemi stejně pojmenovanými přísnými zkouškami doktorskými, tzv. \"rigorózy\". Po prvním rigorózu studenti používali neoficiální čekatelský titul JUC. Titul doktora práv byl podmínkou pouze pro výkon advokacie, k ostatním právnickým profesím, např. soudce, ho nebylo třeba, postačovaly státní zkoušky. Takto upravené studium platilo do roku 1939 a od roku 1945 do roku 1950.\n\nV České republice existují čtyři právnické fakulty veřejných vysokých škol:\n\n\nNa právnické fakultě je v České republice možné studovat v magisterském studijním oboru Právo (program \"Právo a právní věda\"), jehož absolvováním se student stává právníkem, a v doktorských studijních oborech v programu \"Teoretické právní vědy\". S výjimkou pražské fakulty je také možné studovat v bakalářských oborech, moravské fakulty nabízejí i navazující magisterské studijní obory.\n\nKromě těchto veřejných vysokých škol zde fungují i tři soukromé vysoké školy s právním zaměřením. V Praze, Brně a Ostravě funguje soukromá Fakulta práva Panevropské vysoké školy. Tato škola však není v Česku akreditována a její absolventi nemohou být bez dalšího zapsáni do seznamu advokátních koncipientů, protože jde o zahraniční vysokou školu, byť působící na území České republiky. Právní zaměření má také soukromá Vysoká škola Karlovy Vary, kde však lze studovat pouze bakalářské obory, a Fakulta právních a správních studií Vysoké školy finanční a správní.\n\nNa Slovensku existují také čtyři právnické fakulty veřejných vysokých škol:\n\nVe Slovinsku existují dvě právnické fakulty veřejných vysokých škol a jedna právnická fakulta soukromé vysoké školy:\n\n"}
{"id": "603989", "url": "https://cs.wikipedia.org/wiki?curid=603989", "title": "Niederweiden (zámek)", "text": "Niederweiden (zámek)\n\nZámek Niederweiden je barokní zámek v městysi Engelhartstettenu na Moravském poli v okrese Gänserndorf v rakouské spolkové zemi Dolní Rakousy.\n\nPrvní písemná zmínka o hradu Grafenweiden, jenž se jako ruina nachází v areálu dnešního zámeckého parku, pochází z roku 1337.\n\nVlastní zámek Niederweiden postavil v letech 1693 až 1694 slavný barokní architekt Johann Bernhard Fischer z Erlachu (1656-1723), u něhož si jej jako lovecký zámeček objednal Ernst Rüdiger Starhemberg.\n\nV roce 1725 získal majetek princ Evžen Savojský (1663-1736). Dnešní vzhled zámku byl vytvořen za Marie Terezie (1717-1780) v roce 1765 dvorním architektem Nikolausem Pacassim (1716-1790). Malířskou výzdobu slavnostního sálu vytvořil Jean-Baptiste Pillement (1728-1808).\n\nPo roce 1945 začal zámek chátrat. Změna přišla až v 70. letech, kdy se začalo s rozsáhlými opravami. Od roku 1980 je zámek obnovený a využívá se pro výstavy, slavnosti a svatební veselky.\n\nV roce 2002 byl zámek privatizován a přešel společně se zámkem Hof do správy revitalizační společnosti Zámky Moravského pole, která je sesterskou firmou společnosti, jež se stará o císařský palác Schönbrunn. Zámek Niederweiden dnes slouží kromě jiného jako restaurace s barokní zvěřinovou kuchyní. Patnáct panských místností se pronajímá pro pořádání výstav.\n\n"}
{"id": "603990", "url": "https://cs.wikipedia.org/wiki?curid=603990", "title": "Registana", "text": "Registana\n\nRegistana (1. dubna 1996 – 31. července 2019) byl dostihový kůň, klisna, dvojnásobná vítězka Velké pardubické steeplechase z let 2003 a 2004, v obou ročnících s žokejem Peterem Gehmem v sedle. Narodila se v Německu z klisny Reklame po otci Tauchsport. Jejím novým majitelem se stala koncem roku 1999 dostihová stáj Wrbna Racing. V srpnu 2006 ukončila svoji dostihovou kariéru, během které absolvovala 33 závodů steeplechase, z nichž 21 vyhrála a získala tak 10 444 608 Kč.\n\n"}
{"id": "603991", "url": "https://cs.wikipedia.org/wiki?curid=603991", "title": "Farma (rozcestník)", "text": "Farma (rozcestník)\n\nFarma může označovat:\n\n\n"}
{"id": "603996", "url": "https://cs.wikipedia.org/wiki?curid=603996", "title": "Železniční trať Velgast–Prerow", "text": "Železniční trať Velgast–Prerow\n\nŽelezniční trať Velgast – Prerow, z které je v současnosti v provozu pouze úsek z Velgastu do Barthu, je lokální jednokolejná trať v německé spolkové zemi Meklenbursko-Přední Pomořansko. Nachází se celá na území zemského okresu Přední Pomořansko-Rujána na severu země. Má také německý název Darßbahn (tj. \"Darsská dráha\"), který se používá zejména pro její dnes nefunkční severní úsek a odkazuje k části Darß poloostrova Fischland-Darß-Zingst.\n\nNa svém jižním konci začíná ve Velgastu, kde je připojena na hlavní železniční trať Rostock - Stralsund. Odtud vede zhruba na severoseverozápad do asi deset kilometrů vzdáleného Barthu, kde v současnosti vlaky končí. Část trati do Prerowa je dnes již bez kolejí, jež byly sneseny za účelem reparací po druhé světové válce.\n"}
{"id": "604001", "url": "https://cs.wikipedia.org/wiki?curid=604001", "title": "Ѯ", "text": "Ѯ\n\nѮ (ksí, minuskule ѯ) je již běžně nepoužívané písmeno cyrilice. Písmeno zachycovalo spřežku \"ks\". Bylo určeno pouze pro používání ve slovech převzatých z řečtiny pro přepis písmena Ξ (ξ).\n\nV hlaholici odpovídající písmeno neexistuje.\n"}
{"id": "604005", "url": "https://cs.wikipedia.org/wiki?curid=604005", "title": "Ӕ", "text": "Ӕ\n\nӔ (minuskule ӕ) je písmeno cyrilice. Je používáno pouze v osetštině. Objevilo se v době, kdy osetština přecházela v psané formě z latinky na cyrilici, kdy z latinky převzala písmeno Æ.\n\n"}
{"id": "604006", "url": "https://cs.wikipedia.org/wiki?curid=604006", "title": "Šeimena", "text": "Šeimena\n\nŠeimena je řeka v Litvě, v Suvalkiji, v okrese Vilkaviškis (Marijampolský kraj). Pramení na severním okraji vsi Daukšaičiai, 2,5 km na jih od obce Pašeimeniai. Řeka se kroutí zpočátku směrem severoseverovýchodním, od vsi Bardauskai dále směrem severoseverozápadním, protéká okresním městem Vilkaviškis, u obce Klausučiai se stáčí na západ, u vsi Gustaičiai přibírá vody horního toku řeky Širvinta, do jejíhož starého původního toku se vlévá 1 km na sever od vsi Lauckaimis na hranici s Kaliningradskou oblastí Ruska, 8,5 km od jejího ústí do Šešupė jako její pravý přítok. Průměrný spád je 209 cm/km.\n\nMimo uvedené má Šeimena v horním toku ještě další jeden nevýznamný levý a další dva nevýznamné pravé přítoky.\n"}
{"id": "604008", "url": "https://cs.wikipedia.org/wiki?curid=604008", "title": "Shaone Morrisonn", "text": "Shaone Morrisonn\n\nShaone Morrisonn (* 23. prosince 1982 v Britské Kolumbie, Vancouver) je kanadský hokejový obránce.\n\nVysoký obránce začal svou juniorskou kariéru v západní juniorské lize WHL, za Kamloops Blazers hrával v letech 1999–2002. Během tohoto období byl draftován, přesněji v roce 2001 v 1. kole, celkově 19. týmem Boston Bruins. Od sezóny 2002/03 začal hrát naplno profesionálně, začátky hrával převážně na farmě Bruins v Providence Bruins hrajíci ligu AHL. Do hlavního týmu Bostonu však nastoupil, připsal si jedenáct startů. Následující sezónu se častěji hrával za Boston, ale na jejich farmě odehrál ještě osmnáct zápasů. 3. března 2004 byl vyměněn do týmu Washington Capitals za Sergeje Gončara. Začátky v Capitals se moc neukázal, nevešel se do soupisky hlavního týmu a zasáhl jen do tří utkání. Do ligy AHL se opět vrátil, ale již hrával za klub Portland Pirates a během výluky 2004/05 hrál jenom v Portland Pirates. Od sezóny 2005/06 hrával pravidelně za Capitals a stal se tak kmenovým hráčem klubu. V roce 2008 po dlouhém vyjednávání s Capitals zažádal o arbitráž, protože chtěl zůstat s týmem, ale nemohl přijít k dohodě o finančních podmínkách. 26. července 2008, rozhodce udělil jeden rok smlouvu v hodnotě 1 975 000 dolarů. Do roku 2010 co hrával za Capitals, odehrál přesně 404 zápasů. 2. srpna 2010 podepsal dvouletou smlouvu s týmem Buffalo Sabres jako volný hráč. V prvním roce působení hrál za Sabres, ve druhé sezóně hrál jenom na farmě v Rochester Americans. Po vypršení smlouvy s klubem Sabres, poprvé ve své kariéře opustil Severní Ameriku a dohodl se na smlouvě s ruským klubem HC Spartak Moskva, hrající v Kontinentální hokejové lize. Ve Spartaku však nevydržel do konce sezóny, 31. ledna 2013 byl vyměněn do klubu HC CSKA Moskva za peněžní náhradu.\n\nBěhem působení v KHL Medveščak získal chorvatské občanství a hrál za chorvatskou hokejovou reprezentaci na mistrovství světa v ledním hokeji 2019 (Divize II).\n\n\nBěhem playoff v sezoně 2007/08 odehrál každý zápas se zlomenou čelistí a měl potíže s ramenem.\n\n\n\n"}
{"id": "604012", "url": "https://cs.wikipedia.org/wiki?curid=604012", "title": "Zvláštní škola (film)", "text": "Zvláštní škola (film)\n\nZvláštní škola (orig. \"Lower Learning\") je americká filmová komedie z roku 2008 režiséra Marka Laffertyho v hlavních rolích s Jasonem Biggsem a Evou Longoria Parker.\n\n"}
{"id": "604019", "url": "https://cs.wikipedia.org/wiki?curid=604019", "title": "Třída Huon", "text": "Třída Huon\n\nTřída Huon je třída minolovek australského námořnictva. Jedná se o variantu italské třídy \"Lerici\". Austrálie získala celkem šest jednotek této třídy, pojmenovaných \"Huon\", \"Hawkesbury\", \"Norman\", \"Gascoyne\", \"Diamantina\" a \"Yarra\". Všechny jsou stále v aktivní službě.\n\nObjednávka byla podepsána v roce 1994. Všech šest lodí postavila v australském Newcastlu loděnice ADI. Do služby jednotlivé lodě vstupovaly mezi léty 1999–2003.\n\nJednotky třídy \"Huon\":\nPlavidla mají samonosný trup ze sklolaminátu. Obrannou výzbroj tvoří jeden dvouúčelový 30mm kanón DS 30B s rychlostí palby 650 ran za minutu. Dostřel kanónu je 3 km proti vzdušným cílům a 10 km proti hladinovým cílům. Miny jsou vyhledávány pomocí sonaru s měnitelnou hloubkou ponoru typu 2093 a dalších detekčních systémů. Každá minolovka nese dva systémy pro odstraňování min Bofors SUTEC Double Eagle II. Nasazeni mohou být i potápěči. Palubní dekompresní komora jich pojme šest. Pohonný systém tvoří jeden diesel Fincantieri GMT. Lodní šroub je jeden. Nejvyšší rychlost dosahuje 14 uzlů.\n\n"}
{"id": "604025", "url": "https://cs.wikipedia.org/wiki?curid=604025", "title": "Malá československá encyklopedie", "text": "Malá československá encyklopedie\n\nMalá československá encyklopedie je tištěná encyklopedie vydaná v letech 1984–1987 v Praze. Šest svazků encyklopedie obsahuje asi 110 000 hesel.\n\nObsahuje vybraná encyklopedická hesla řazená abecedně, přičemž každý svazek obsahuje skupinu počátečních písmen jednotlivých hesel. I přes vysokou odbornou propracovanost a výběr hesel je na encyklopedii patrný vliv politiky tehdejší ČSSR, kdy byl z obsahu encyklopedie vyřazen např. Waldemar Matuška a Ota Šik. Encyklopedie taktéž neobsahuje informace neslučitelné s ideovými názory socialismu. \n\nEncyklopedii vytvořil Encyklopedický ústav ČSAV a vydala Academia.\n\nHlavní redakce pracovala na encyklopedii v tomto složení:\nPředsedové Bohumil Kvasil u prvních dvou dílů, následně Josef Říman\nZdeněk Bakovský, Vlastimil Baruš, Zdeněk Bažant, Oldřich Benda, Jiří Beneš, Josef Blahož, Antonín Brůžek, Ladislav Burlas, Milan Burša, Samuel Cambel, Jaroslav Cesar, Vladimír Cirbes, Stanislav Čelikovský, Zdeněk Čeřovský, Zdeněk Češka, Ján Dekan, Antonín Dolejší, Jiří Dvorský, Jiří Dvořák, Božena Filová, Jan O. Fisher, Emanuel Gramiš, Jiří Hájek, Vladimír Hajko, Eduard Hála, Miroslav Havel, František Havlíček, Slavomil Hejný, Vlastimil Herout, Hana Hrzánová, Bohuslav Chropnický, Václav Chvalovský, Jiří Klíma, †Josef Kočí, Miloslav Nikodým, Ivan Krejzlík, Vladimír Kubánek, Stanislav Kubík, Karel Kudrna, Vladimír Kunohlávek, Jaroslav Lichtenberg, Milan Lukeš, †Michal Lukniš, Emil Mazúr, Miroslav Mucha, František Mužík, Miloš Nebeský, Miroslav Nechleba, Jaroslav Němec, Josef Novák, Jaromír Obzina, Pavel Oliva, Jan Petr, Viliam Plevza, Vladimír Pokorný, Josef Poulík, Jaroslav Purš, Miroslav Richter, Antonín Robek, Karol Rosenbaum, Bohumír Rosický, Jarmila Skalková, Jan Slouka, †Zdeněk Snítil, Josef Starý, Vojtěch Sýkora, Gustav Šebor, Zdeněk Štábla, Miroslav Štěpánek, Radoslav Švec, Miloš Tomčík, Karel Vacek, František Valenta, Jozef Vladár, Miroslav Vyskot, Slavomír Wollman, Jozef Zachar, Jindřich Zelený\n\nVýkonná redakce pracovala na encyklopedii v tomto složení:\nMiroslav Štěpánek\nVáclav Brouček, Věra Hončíková, Václav Hubinger, Zdeněk Kos, Ladislav Křehla, Ivana Rybáková, Marcela Skuhravá, Jan Stehlík, Jana Svobodová, Jiří Vašíček, Josef Zima\n\n\n"}
{"id": "604027", "url": "https://cs.wikipedia.org/wiki?curid=604027", "title": "Peter Ustinov", "text": "Peter Ustinov\n\nSir Peter Alexander Ustinov, CBE (16. dubna 1921 Londýn, Anglie, Spojené království – 28. března 2004 Genolier, Vaud, Švýcarsko) byl britský herec, humorista, novinář, scénograf, divadelní i filmový režisér, scenárista, moderátor a divadelní organizátor, dvojnásobný držitel ceny Americké akademie filmových umění a věd Oscar, trojnásobný držitel ceny Emmy, držitel ceny Zlatý glóbus, BAFTA a Emmy.\n\nPocházel z uměleckého prostředí, jeho otec byl novinář, maminka malířka. Měl ruské, německé, francouzské a italské předky.\nVe filmu se poprvé objevil na počátku 40. let 20. století.\n\nMezi jeho nejznámější role patří ztvárnění detektiva Hercule Poirota ve snímku \"Smrt na Nilu\" z roku 1978 nebo role římského císaře Nerona ve filmové adaptaci románu \"Quo Vadis?\".\n\nSvého prvního Oscara obdržel za snímek \"Spartakus\", druhého za snímek \"Topkapi\" z roku 1964.\n\nČeskoslovensko navštívil poprvé v roce 1968, následně v roce 1991, kdy vystupoval v pražském Národním divadle, potřetí pobýval v Česku v roce 2001.\n\nVíce jak 35 let působil také jako ambasador dětského fondu UNICEF.\n\n\"(výběr)\"\n\n\n"}
{"id": "604028", "url": "https://cs.wikipedia.org/wiki?curid=604028", "title": "Červeno-zelený blok", "text": "Červeno-zelený blok\n\nČerveno-zelený blok ( Röd-gröna blocket) je politické spojenectví politických stran ve Švédsku, které bylo veřejně zahájeno 7. prosince 2008. Blok se skládá ze tři politických stran nalevo od středu a vznikl jako protipól k Alianci.\n\n\n\n"}
{"id": "604030", "url": "https://cs.wikipedia.org/wiki?curid=604030", "title": "Pro pár dolarů navíc", "text": "Pro pár dolarů navíc\n\nPro pár dolarů navíc (v italském originále Per qualche dollaro in più) je italský spaghetti western z roku 1965. Režíroval ho Sergio Leone a hlavní role si v něm zahráli Clint Eastwood, Lee Van Cleef a Gian Maria Volonté. Roli druhého filmového padoucha si zahrál německý herec Klaus Kinski. Hudbu složil Ennio Morricone. Jedná se o druhý díl tzv. dolarové trilogie.\nEastwood (označovaný jako \"muž beze jména\") a Van Cleef (plukovník Douglas Mortimer označovaný jako \"muž v černém\") představují dva lovce odměn na stopě El India (Volonté), jednoho z nejhledanějších mužů v západních teritoriích, a jeho party (jednoho z nich hraje Kinski). Indio je nemilosrdný, inteligentní muž. Má hudbu hrající kapesní hodinky, které nechává hrát před střeleckými souboji. Záběry do minulosti ukazují, že hodinky byly milencův dar mladé ženě (Rosemary Dexter), která se zabila, zatímco ji Indio znásilňoval.\n\nOba lovce odměn svede dohromady pátrání po jistém Canaghovi a rozhodnou se spojit síly proti El Indiovi. Ten má právě v plánu vykrást banku v El Pasu. Ve hře je milion dolarů.\nPo kasovním úspěchu předchozího filmu v Itálii se režisér Sergio Leone a jeho nový producent Alberto Grimaldi rozhodli zahájit produkci pokračování. K tomu ale potřebovali, aby Clint Eastwood souhlasil, že si v dalším filmu zahraje (není ovšem jasné, zda představuje tu samou postavu jako v prvním díle). Clint Eastwood nebyl ochotný zavázat se k druhému filmu, když ještě ani neviděl ten první. Brzy dostal italskou verzi prvního filmu, kterou sledoval společně s práteli. Prý si ale všichni film užili, jako kdyby byl v angličtině. Nikdo nerozuměl ani slovo, ale líbil se jim vizuální styl a akce. Eastwood tedy souhlasil, že s Leonem bude spolupracovat znovu.\n\nFilm byl natočen ve španělském městě Almería, interiéry římských studiích Cinecittà. Výtvarník Carlo Simi postavil v Almeríi reprodukci El Pasa, která stále existuje jako turistická atrakce \"Mini Hollywood \".\n"}
{"id": "604035", "url": "https://cs.wikipedia.org/wiki?curid=604035", "title": "Jsem v kapele", "text": "Jsem v kapele\n\nJsem v kapele (v anglickém originále I'm in the Band) je americký sitcom, který začal být vysílán v USA na Disney XD. Jeho první epizoda měla premiéru 14. července 2009, pravidelně však byl vysílán od 27. listopadu 2009. Seriál byl ukončen druhou řadou, poslední díl byl vysílán 9. prosince 2011. V Česku je vysílán na Disney Channel.\n\nKomediální televizní seriál \"Jsem v kapele\" sleduje osudy čtrnáctiletého Trippa Campbella. Ten se stane kytaristou rockové kapely Iron Weasel, kterou odmalička obdivoval. Tripp však brzy zjistí, že vrátit kapele její bývalou slávu nebude vůbec žádná brnkačka.\n\nRocková kapela Iron Weasel má tři členy: Hlavního zpěváka Dereka Jupitera, baskytaristu Burgera Pitta, a bubeníka Ashe. Členové kapely se myšlence mít v kapele puberťáka zpočátku vysmívají. Poté, co jim Tripp nabídne ubytování ve svém domě, však svůj názor přehodnotí. Tripp přesvědčí svou matku, Beth Campbellovou, že členové kapely se budou chovat slušně a ta jim dovolí zůstat. \n\nTripp vkládá do Iron Weasel velké naděje a dělá všechno proto, aby kapela prožila comeback. Bohužel, rockeři z Iron Weasel přitahují smůlu a potíže. Navzdory nepřízni osudu však Tripp a jeho kamarádi z kapely vždycky najdou způsob, jak problémy vyřešit a hlavně dělat to, co mají na světě nejradši – hrát hry bolesti.\n\n"}
{"id": "604038", "url": "https://cs.wikipedia.org/wiki?curid=604038", "title": "Alberto Terrile", "text": "Alberto Terrile\n\nAlberto Terrile (* 11. března 1961 Janov, Itálie) je portrétní a módní fotograf narozený v Itálii. Známý je nejen ve své rodné zemi, ale také ve Francii a v USA, aktivně publikuje, působí v divadle, hudbě, filmu a v reklamě. Specializuje se na černobílou portrétní fotografii, za kterou získal několik ocenění, pravidelně doplňuje svůj cyklus \"Andělé\". Mezi jeho nejuznávanější díla patří snímky z živých vystoupení Corrado Rustici, Dee Dee Bridgewater a Ute Lemper. Individuální výstavy jeho děl se konaly v Miláně, Římě, Berlíně, Paříži, Avignonu, Chicago, Montrealu a Torontu.\n\nNarodil se v Janově v Itálii 11. března 1961 do rodiny ze střední městské vrstvy. Terrile projevil silný zájem o figurativní umění již jako dítě. Svá dospívající léta strávil ve svém rodném městě s nejdůležitějším italským přístavem, jedním z největších ve Středozemním moři a v Evropě.\n\nDruhou část dětství strávil v Iola di Montese, malé obci v Apeninách na hranici Toskánska a Emilia-Romagna kde Terrilova rodina má venkovské sídlo. Velký kulturní a lidský kontrast mezi oběma místy měli vliv na jeho pozdější umělecký vývoj, a také pravděpodobně ovlivnili jeho lásku k divoké přírodě, neznečištěné přírodě (zejména lesů a hor) a samotě - postoji, který je jasně viditelný v jeho práci fotografa.\n\nVe 14. letech nastoupil ke studiu umělecké střední školy Nicolò Barabino v Janově, oficiálně jako student malby. Jeho přirozený vztah k malířství a k umění obecně nebyl zřejmý, alespoň ne jeho učiteli, který mu v prvním ročníku doporučil aby od umělecké kariéry upustil a \"našel si místo toho dobrou práci.\" Nicméně po střední škole a s podporou svých rodičů Terrile nastoupil na Accademia di Belle Arti Ligustica (Ligurskou Akademii výtvarných umění) v Janově, kde také rozvíjel své zájmy o výtvarné umění a hudbu.\n\nNa akademii Terrile využíval své kolegy z ročníku jako modely. Celková atmosféra vzpoury proti pravidlům a touha experimentovat ho přivedla k realizaci, mimo jiné, série barevných portrétů metodou low key s převahou tmavých tónů a vysokým kontrastem mezi světlem a stínem, téměř monochromatických, ale s vyloženě červenými rty nebo modrýma očima. Orgány a obličeje jsou napěchované do jediného snímku, jako kdyby byl ponořen do vody nebo zabalen do akvária. Soubor \"Fluttuare\" (\"vzdouvání, plavání, nadnášení\") je dobrým příkladem jeho raného stylu.\n\nV těchto letech byla jeho činnost velmi různorodá, od analytické malby (součást abstraktní malby), populární hudby a barevné fotografie. Mezi jeho raná díla pozoruhodné hodnoty patří \"Calligrafie\" (\"Kaligrafie\"), \"Tracce\" (\"Stopy\") a \"Segni\" (\"Znamení\"), tři série realizovaných portrétů v letech 1977 - 1979 na velkých svislých plochách, magnetofonových páscích, videu nebo na jiných heterogenních materiálech. Tyto řady nakonec byly shromážděny v práci s názvem \"'Quelle improbabili immagini\" (\"Tyto nepravděpodobné snímky\") a vystavené na výstavách v Janově, Grossetu, Cosenze a Bari. V letech 1979-1980 napsal také experimentální skladbu pro altový saxofon pro skladatele Luca Barbieri-Vialeho nazvanou \"Cromofonie\". Skladba se hrála v Janově, Miláně a Certaldo poblíž Florencie.\n\nPo úspěšném dokončení Accademie v roce 1984 Terrile našel svou cestu fotografie a začal studovat v Miláně, jako třetí asistent Paolo Gondoly, tehdy mladého, ale již známého módního fotografa. Během 80. let město Miláno ovlivňuje jeho charakter vlivem italského hlavního města módy a financí, kde peníze se stávají více a více hlavním motorem lidských vztahů a korupce bují na všech úrovních včetně místní samosprávy. Ne náhodou jsou tyto roky známkou vzestupu Silvia Berlusconiho jako stavebního a televizního podnikatele. V té době vznikla slavná komerční reklama na likér Ramazzotti, který byl parodován jako \"Milano da bere\" (Milano, které můžete pít) s odkazem na nekonečné možnosti, které nabízí nekontrolovatelný kapitalismus a životní styl podobný tomu ve Spojených státech a v Itálii dosud neznámý.\n\n\n\n\n\n\n\n\n\n\n\n"}
{"id": "604039", "url": "https://cs.wikipedia.org/wiki?curid=604039", "title": "Biskupský dvůr (Praha)", "text": "Biskupský dvůr (Praha)\n\nBiskupský dvůr, později arcibiskupský dvůr, byl opevněný románský hrádek, který ležel na území dnešní Malé Strany v Praze v místech mezi dnešními ulicemi Mostecká, U lužického semináře, Letenská a Josefská, včetně oblasti dnešního Dražického náměstí. Pražský biskup Jindřich Břetislav ve 12. století opustil dosavadní biskupské sídlo na Pražském hradě a založil si vlastní dvorec, aby byl méně závislý na panovníkovi, ve 13. století byla dřevěná stavba nahrazena kamennou. V roce 1410 zde byly páleny knihy Johna Wycliffa, v roce 1414 sem Jan Hus přibil na vrata své prohlášení o víře a o své ochotě hájit svoje stanovisko u koncilu v Kostnici. Roku 1420 dvůr srovnali se zemí husité a už nikdy nebyl obnoven; arcibiskupský stolec v Praze zůstal neobsazen až do roku 1561. Ze dvora se dodnes zachovala v zadní části parcely domu Mostecká 47/16 hranolová věž, která sloužila jako průchod mezi reprezentační a hospodářskou částí dvora. \n\nVýstavba pravděpodobně navazovala na stavbu Juditina mostu (1158–1172), ve stejném období (1165–1182) vznikla nedaleko i johanitská komenda naproti (dnes kostel Panny Marie pod řetězem); funkce obou opevněných areálů je vztahována též k Juditině mostu, který měly strážit. Iniciativa k výstavbě mostu je připisována biskupu Danielovi. Dle Hradů.cz by i biskupský dvorec měl být založen roku 1158, kdy byl biskupem Daniel. \n\nNěkteré zdroje však dávají vznik biskupského dvora do souvislosti až s působením Jindřicha Břetislava, který na biskupský stolec nastoupil až roku 1182. V souvislosti s budováním biskupské nezávislosti údajně Jindřich Břetislav opustil biskupské sídlo na Pražském hradě (pozdější Staré proboštství) a vybudoval si někdy ve druhé polovině 12. století dvorec na pozemcích u řeky na dnešní Malé Straně (město zde založil až Přemysl Otakar II. roku 1257). Pražský biskup Jindřich Břetislav se v biskupském úřadě snažil církev vymanit z podřízenosti světské moci. Snažil se omezit výběr daní od duchovních, kolem roku 1186 uvalil interdikt na území ovládané jeho bratrem Děpoltem II., který nechal své úředníky libovolně zasahovat do správy biskupských statků, a v letech 1186–1187 si v Hasslochu stěžoval u císaře Fridricha Barbarossy na obdobné jednání ze strany knížete Bedřicha. Kníže Bedřich si císaře a německé duchovenstvo popudil tím, že se k projednávání stížnosti nedostavil, a císař 5. března 1187 biskupu Jindřichovi předal zlatou bulu, v níž byl jmenován říšským knížetem podřízeným přímo císaři, nezávislým na českém panovníkovi, čímž byly biskupské statky až do Jindřichovy smrti vyňaty z působnosti panovníka. \n\nPrvní biskupský dvůr byl postavený ze dřeva a poměrně skromný. Po požáru v roce 1248 byl za biskupa Mikuláše postaven znovu a z kamene. Písemně je dvůr poprvé zmiňován kolem roku 1249, kdy byl zničen za bojů mezi kralevicem Přemyslem a jeho otcem králem Václavem I. Mocná tvrz zde byla rychle znovu postavena; její hradby jsou zmíněny při popisech opevňování předmostí v roce 1253. Z rokou 1279 je zmínka, že Braniboři tento palác obsadili a velmi dobře se zde zaopatřili potravinami.\n\nPalác byl vyzdoben nástěnnými malbami a přepychově vybaven. Jeho součástí byla kaple, knihovna a velké sklady potravin.\n\nPřestavěn a rozšířen byl dvůr především za biskupa Jana IV. z Dražic (1301–1343), další stavební úpravy pokračovaly za Arnošta z Pardubic a Jana z Jenštejna. \n\nV roce 1410 zde byly páleny knihy Johna Wycliffa, v roce 1414 sem Jan Hus přibil na vrata své prohlášení o víře a o své ochotě hájit svoje stanovisko u koncilu v Kostnici.\n\nNa začátku roku 1419 a následně v květnu téhož roku byl dvůr silně poničen davem, v listopadu 1419 pod vedením Jana Žižky bylo zničení dokončeno. Během bitvy o Malou Stranu v roce 1420 byl biskupský dvůr vypálen a z velké části pobořen a již nikdy nebyl obnoven. Arcibiskupský stolec v Praze zůstal neobsazen až do roku 1561, kdy se novým biskupským dvorem stal až do roku 1694 křižovnický dvůr u kostela svatého Petra na Poříčí, jehož velmistři nesli titul pražských arcibiskupů. Později Habsburkové nechali postavit nový Arcibiskupský palác u Pražského hradu.\n\nDochovala se pouze jedna z gotických věží, 20 metrů vysoká hranolová věž, která sloužila jako průchod mezi reprezentační a hospodářskou částí dvora. Přistavět ji nechal Jan IV. z Dražic ve 14. století.\n\nNachází se v zadní části parcely domu U Tří zlatých zvonků (Mostecká 47/16), uvnitř bloku, skryta pohledům z okolních ulic. Věž je nově opravena a dno věže sníženo téměř až k historické středověké úrovni. Vzácností ve věži jsou zachovalé erby, zdobené portály průjezdu i fragmenty středověkých kreseb.\n\n"}
{"id": "604040", "url": "https://cs.wikipedia.org/wiki?curid=604040", "title": "Miranda Richardson", "text": "Miranda Richardson\n\nMiranda Jane Richardson (* 3. března 1958, Southport, Lancaster (hrabství), Anglie, Spojené království) je britská herečka, držitelka ceny BAFTA a dvojnásobná držitelka ceny Zlatý glóbus.\n\nHerectví se věnuje již od dětství. Původně chtěla být veterinářkou ale nakonec ve věku 17 let začala studovat herectví.\n\nBěhem svého života vystupovala ve více jak 90 hraných filmech. Poměrně často ve filmech ztvárňuje královny nebo vévodkyně.\n\nV současné době žije v západním Londýně se svými dvěma kočkami a dvěma psy. Mezi její koníčky patří kreslení, pěší procházky, zahrádkářství, móda, sokolnictví a hudba.\n\n\n"}
{"id": "604044", "url": "https://cs.wikipedia.org/wiki?curid=604044", "title": "Tapír horský", "text": "Tapír horský\n\nTapír horský (\"Tapirus pinchaque\"), někdy též tapír Roulinův, či tapír huňatý, je savec patřící do řádu lichokopytníků, čeledi tapírovitých.\n\nMá nejdokonalejší srst ze všech pěti druhů tapírů: je hustá, tmavohnědá až černá a chrání tapíra proti chladu v jeho domově ve vysoké nadmořské výšce. Pysky a uši má obvykle lemované bílou srstí. Dospělý jedinec dorůstá až 1,8 m délky. Je to ohrožený druh.\n\nTapír horský je býložravec. Přes den hledá stín pod porostem keřů a menších stromů, za potravou vyráží až navečer. Jsou to samotářská zvířata (až na matky s mláďaty). Tapír horský se vyskytuje na severozápadě Jižní Ameriky. Jeho trus obsahuje mnoho nepoškozených semen, tím tapíři pomáhají v rozšiřování rostlinstva a tudíž i při regeneraci lesa.\n\n"}
{"id": "604047", "url": "https://cs.wikipedia.org/wiki?curid=604047", "title": "Seznam dílů seriálu Jsem v kapele", "text": "Seznam dílů seriálu Jsem v kapele\n\nToto je seznam dílů seriálu \"Jsem v kapele. \"Americký seriál \"Jsem v kapele\" byl v USA vysílán od 27. listopadu 2009 až do 9. prosince 2011. Natočilo se celkem 42 dílů ve dvou řadách. Díl „Rockeři na moři“ je crossover díl s Disney Channel seriálem \"Sladký život na moři\". V Česku se seriál vysílal od 17. července 2010 až do 13. října 2012. Z neznámých důvodů nebyl nikdy v Česku uveden třetí díl první řady.\n\n<onlyinclude></onlyinclude>\n\n"}
{"id": "604048", "url": "https://cs.wikipedia.org/wiki?curid=604048", "title": "Tapír středoamerický", "text": "Tapír středoamerický\n\nTapír středoamerický (\"Tapirus bairdii\"), někdy též tapír Bairdův, je savec patřící do řádu lichokopytníků, čeledi tapírovitých.\n\nTapír středoamerický je největší americký tapír: dospělý jedinec dorůstá až 2 m délky a hmotnosti 400 kg. Zbarvený je tmavě hnědě, tváře a hrdlo jsou světle šedožluté, ušní boltce mají bílé okraje.\n\nJe býložravý, živí se pupeny a listy stromů a keřů a spadaným ovocem. Vyhledává vlhká místa, obývá mokřady a bažiny a mangrovové porosty, dále žije v tropickém deštném lese, monzunové opadavé lesy, mlžné lesy a parámo až do nadmořské výšky 3600 m n. m.\n\nTapír středoamerický žije samotářským způsobem života, ostatní jedince před vstupem do svého teritoria varuje ostrými hvizdy. Březost trvá asi 390–400 dní a samice rodí jedno mládě, které váží 5–8 kg a s matkou zůstává dva roky.\n\n"}
{"id": "604064", "url": "https://cs.wikipedia.org/wiki?curid=604064", "title": "Legitimisté", "text": "Legitimisté\n\nLegitimisté ( ) je royalistické, legitimistické a tradicionalistické politické hnutí ve Francii usilující o obnovení konstituční monarchie a dosazení legitimního panovníka podle (jednoduché aplikace) salického práva, které pro určení následnictví na francouzský trůn platilo už od stoleté války.\n\nSoučasný legitimistickým pretendentem francouzského trůnu je Ludvík Alfons, vévoda z Anjou, který je legitimisty uváděn jako král Ludvík XX., i když on sám používá pouze titul Dauphin. \n\n\n\n\n"}
{"id": "604067", "url": "https://cs.wikipedia.org/wiki?curid=604067", "title": "Josef Wenig", "text": "Josef Wenig\n\nJosef Wenig (12. února 1885, Staňkov u Horšovského Týna – 8. září 1939, Praha) byl český malíř, ilustrátor, jevištní a kostýmní výtvarník.\n\nPocházel z učitelské rodiny ze Staňkova, kde jeho otec a předtím i děd působili jako řídící učitelé.\n\nJeho bratr Adolf byl spisovatelem a i další členové širší rodiny byli aktivní v oblasti kultury.\nByl synovcem divadelního ředitele a dramatika Františka Adolfa Šuberta a strýcem výtvarníka Adolfa Weniga.\n\nMatka Josefa Weniga Marie Wenigová (rozená Schubertová, 1846–1917) ovdověla a se čtyřmi dětmi se odstěhovala ke svému bratrovi Františku Adolfu Šubertovi do Prahy. Od roku 1888 již byla s dětmi policejně hlášena sama.\n\nStudoval na Uměleckoprůmyslové škole v Praze u prof. Emanuela Lišky a na Akademii výtvarných umění, kterou ukončil v roce 1905. V roce 1907 jej přivedl F. A. Šubert do nově založeného Divadla na Král.Vinohradech jako jevištního výtvarníka. Zde působil s dvojím přerušením (mimo Vinohrady byl od 24. 9. 1908 do roku 1912 a od roku 1917 do roku 1920) až do své smrti. V letech 1922 až 1939 byl i šéfem výpravy. Jen za prvních deset měsíců působení v Divadle na Král. Vinohradech vypravil pětačtyřicet her. Spolupracoval však i s dalšími pražskými a mimopražskými divadly a kabarety a rovněž s Národním divadlem, jehož byl členem v letech 1918–1922. Za třicet let své činnosti jako jevištní výtvarník vypravil přes 620 inscenací.\n\nVýtvarný projev Josefa Weniga směřoval k náladové jevištní stylizaci a vyhovoval proto inscenačnímu způsobu Jaroslava Kvapila. Jejich první společnou prací byla inscenace Tylova \"Strakonického dudáka\". Společně pracovali i na mnoha inscenacích her Williama Shakespeara a zdokonalili tzv. shakespearovské jeviště, které s využitím hloubky členěného prostoru dovolovalo bez složitých přestaveb inscenovat hru s mnoha obrazy tak, že pro důležité scény bylo využíváno vyvýšeného jeviště s dekorovaným pozadím, a prostor před oponou, oddělený portálem, sloužil epizodním výstupům.\n\nKromě scény navrhoval i divadelní kostýmy a podílel se na návrzích divadelních plakátů. Rovněž navrhoval scény a kostýmy pro film a zajišťoval výtvarný doprovod pro různé publikace a knihy.\n\n\n\n\n\n"}
{"id": "604072", "url": "https://cs.wikipedia.org/wiki?curid=604072", "title": "Vatra Games", "text": "Vatra Games\n\nVatra Games byla brněnská vývojářská společnost, která se zabývala tvorbou počítačových her. Nezaměřovala se jen na jednu platformu, vytvářela tituly pro PC, PlayStation 3 i Xbox 360. Vyvíjela hlavně FPS, akční a hororové hry.\n\nK tvorbě her využívala Vatra Games technologii Unreal Engine 3. První leader studia byl Matthew Seymour. V roce 2011 se stal hlavou studia Andy Pang (dříve pracoval ve vedoucích pozicích společností Climax, Argonaut Games a 2K Czech). Vedoucí designu her je Ricardo Viana (bývalý designer Relic Entertainment, Eidos, EA a Crytek Mobile). O ozvučení a hudbu her se stará Nathan McCree (skládal hudbu pro řadu her včetně Tomb Raider). Současným vydavatelem her je japonská vydavatelská společnost Konami.\n\nVatra Games vznikla, když britská společnost Kuju Entertainment hledala vývojáře pro založení nového studia ve střední Evropě. Několik vývojářů z 2K Czech (dříve Illusion Softworks) se rozhodlo odejít a založit si nové studio. V roce 2007-2008 tak vzniklo tedy druhé největší herní studio v Brně. Většina vývojářů pocházela z bývalého Pterodonu, který se v roce 2006 s 2K Czech spojil. Podle účtu na twitteru je Vatra v současnosti již neaktivní. Firma je od 21. září 2012 v konkursu.\n\n\n\n\n"}
{"id": "604077", "url": "https://cs.wikipedia.org/wiki?curid=604077", "title": "Craig Armstrong", "text": "Craig Armstrong\n\nCraig Armstrong (* 29. dubna 1959, Glasgow, Skotsko, Spojené království) je skotský hudební skladatel, důstojník Řádu britského impéria. Je celosvětově znám, především komponováním filmové hudby.\n\nZa své práce získal mnoho ocenění, mimo jiné i cenu BAFTA, Zlatý glóbus nebo cenu Grammy. Jeho nejznámější práce se vztahují k filmům: \"Láska nebeská\", \"Moulin Rouge!\", \"Romeo a Julie\", \"World Trade Center\", \"\" a dalším.\n\nV letech 1977–1981 vystudoval komponování a hru na klavír na anglické Royal Academy of Music. V té době získal první ze svých ocenění – cenu Charlese Lucase za komponování hudby. Po ukončení svých studií, v roce 1984, pracoval jako specialista na hudbu a tanec ve Strathclyde Regional Council. V letech 1994–2002 pracoval pro Královskou Shakespearovskou společnost, která mu zadala práci napsat hudbu pro krátký film \"Broken Heart\". V roce 2001 obdržel ocenění BAFTA, Zlatý glóbus, Cenu Amerického filmového institutu, World Soundtrack Award a Golden Satellite Award za hudbu k muzikálu \"Moulin Rouge!\". Stal se velmi populárním a pracoval již s takovými umělci jako Madonna, U2, Luciano Pavarotti nebo Massive Attack.\n\n"}
{"id": "604078", "url": "https://cs.wikipedia.org/wiki?curid=604078", "title": "Rýt barvířský", "text": "Rýt barvířský\n\nRýt barvířský (\"Reseda luteola\") je plevelná, bledožlutě kvetoucí rostlina z čeledě rýtovitých rostoucí v mírném i subtropickém klimatickém pásu.\n\nRozšířen je nejvíce okolo Středozemního moře, odkud také pochází. Tam roste v evropských přímořských státech (vyjma Francie), na Balkánském poloostrově, dále v Turecku, na Kypru, ve státech severní Afriky i v Makaronézii. Pravidelně se vyskytuje téměř v celé západní i střední Evropě až po Ukrajinu, na severu zasahuje i na jih Švédska a Norska. V Asii je rozšířen v Afganistanu, Iráku, Íránu i Pákistánu. Byl zavlečen také do Severní Ameriky a téměř do celé Austrálie, na Tasmánii i Nový Zéland.\n\nRýt barvířský roste na úrodných i zcela kamenitých, dobře propustných zásaditých půdách na plném slunci, nesnáší trvalou vlhkost. Často ho lze nalézt také na stanovištích ovlivněných člověkem, podél cest, na náspech, rumištích, štěrkových náplavách apod. V České republice se vyskytuje roztroušeně, hojnější je v teplejších oblastech.\n\nJe to dvouletá, výjimečně i jednoletá bylina se vzpřímenou, žebernatou, jednoduchou nebo zřídka dělenou lodyhou. Bývá vysoká 0,3 až 1,5 m v závislosti na kvalitě stanoviště. Kořen je tuhý, vřetenovitý, rostlina se špatně po přesazení ujímá.\n\nListy vesměs nedělené, jsou dvojího druhu. Prvé se nacházejí v přízemní růžici, která má v průměru až 25 cm, jsou úzce vejčité nebo obkopinaté, barvy tmavě zelené, na povrchu holé a hladké, s vertikálně zvlněným okrajem. Druhé listy vyrůstající střídavě z lodyhy jsou úzké, celokrajné, kopinaté až obkopinaté. Bývají dlouhé 5 až 10, výjimečně i 15 cm, a široké od 0,5 po 2 cm. Směrem nahoru se jejích čepele zmenšují. Stonek končí hustým hroznovitým květenstvím dlouhým 10 až 50 cm, které vyrůstá z paždí neopadavých listenů.\n\nDrobné, oboupohlavné, čtyřčetné květy, mající asi 0,5 cm v průměru a jsou na stopkách 1 až 3 mm dlouhých. Bílé až nazelenalé, neopadavé vejčitě kopinaté kališní lístky jsou dlouhé 1,5 mm. Nažloutlé, nepravidelné korunní lístky jsou veliké 2 až 4 mm, největší horní je rozeklán do 3 až 7 úzkých laloků a ostatní menší spodní jen do 3 štíhlých lalůčků. Tyčinek dlouhých 2 až 3 mm bývá různý počet, od 20 po 40, mají výrazné žluté prašníky. Je velká variabilita vzhledu květů, a to i na jedné rostlině.\n\nRostlina vykvétá od května do července, květy jsou opylovány hmyzem, převážně včelami a motýly. Plodem jsou pukavé tobolky s červenohnědými semen, ledvinovitého tvaru. Semena, která za nepříznivých podmínek si zachovávají klíčivost několik let, většinou po vypadnutí z tobolky v pozdním létě ještě vyklíčí a do příchodu zimy vyroste přízemní růžice listů, která přezimuje. Z růžice se druhým rokem během jara rychle vyvine lodyha s listy a květy. Mnohdy takto vysemeněné rostliny vytvářejí husté kolonie a působí dojmem široce rozvětvené rostliny.\n\nRýt barvířský byl ve středověku i počátkem novověku významnou rostlinou pěstovanou speciálně pro výrobu barviv. Rostlina obsahuje ve všech částech (nejvíce v květech) trvanlivé žluté barvivo luteolin (tj. tetrahydroxyflavon C H O) , kterým se za pomoci různých mořidel obarvovaly textilie na různé odstíny žluté. Kamenec způsoboval jasně žlutou, sloučeniny chrómu dávaly zlatě žlutou, cínu žlutě oranžovou a se zelenou skalicí se dosahovalo barvy olivové.\n\nOd druhé poloviny 18. století se toto barvivo postupně nahrazovalo novým barvivem kvercitronem (kvercitron) (tj. pentahydroxyflavon C H O) , vyráběného z kůry dubu sametového (\"Quercus velutina\") původem ze severovýchodu USA a také i barvivy připravenými chemicky. Upustilo se i od lisování jeho semen, z nichž se vyráběl olej ke svícení. Tak rýt barvířský zcela ztratil na významu a bývá občas povšimnut jen jako málo nebezpečný plevel v zahradách, vinicích, na polích v okopaninách nebo rostoucí na strništích.\n\n"}
{"id": "604079", "url": "https://cs.wikipedia.org/wiki?curid=604079", "title": "Xenie (genetika)", "text": "Xenie (genetika)\n\nXenie \"(z řečtiny)\" je v rostlinné říši vliv otcovského genotypu na fenotyp semen u rostlin, které se vytvářejí na mateřské rostlině.\n\nXenie je projev fenotypu následné generace, která se již projeví na jedincích rodičovské generace, tedy ovlivnění rodičovské generace generací potomků. Tento znak je širším smyslu podmíněn již podmíněn genotypem rodiče ale z důvodu pohlavního dimorfismu se nemůže projevit.\n\n"}
{"id": "604080", "url": "https://cs.wikipedia.org/wiki?curid=604080", "title": "Xenie (literatura)", "text": "Xenie (literatura)\n\nXenie \"(z řečtiny)\" v literatuře jsou drobné básně, epigramy nebo aforismy.\n\nVýrazem \"xenie\" označil Marcus Valerius Martialis svou 13. knihu epigramů, které používal jako doprovod k dárkům pro hosty. Ironicky použili označení xenie Johann Wolfgang von Goethe v díle Krotké xenie a Friedrich von Schiller použil název xenie pro satiry proti svým literárním odpůrcům.\n\n"}
{"id": "604081", "url": "https://cs.wikipedia.org/wiki?curid=604081", "title": "Xenie", "text": "Xenie\n\nXenie může znamenat:\n"}
{"id": "604087", "url": "https://cs.wikipedia.org/wiki?curid=604087", "title": "Námořní vyšetřovací služba L. A.", "text": "Námořní vyšetřovací služba L. A.\n\nNámořní vyšetřovací služba L. A. (v anglickém originále NCIS: Los Angeles) je americký akční televizní seriál spojující prvky válečného dramatu a krimi, který měl premiéru 22. září 2009 na stanici CBS a ve kterém hrají Chris O'Donnell and LL Cool J. Seriál se odehrává v Los Angeles v Kalifornii a sleduje příběhy příslušníků úřadu zvláštních operací v tajném oddělení Námořní vyšetřovací služby (NCIS). Jedná se o první spin-off úspěšné série \"NCIS\". 23. března 2017 stanice CBS prodloužila seriál o devátou řadu, která měla premiéru 1. října 2017. Nia Long byla obsazena do seriálu jako Shay Mosleyová v deváté řade po po smrti herce Miguela Ferrera. 18. dubna 2018 stanice CBS prodloužila seriál o desátou řadu. V Česku měl seriál premiéru 5. dubna 2011 na stanici Prima Cool.\n\nSeriál sleduje zvláštního agenta G. Callena (Chris O'Donnell), \"legendu\" přidělenou Oddělení pro zvláštní úkoly (The Office of Special Projects – OSP), fiktivní pobočce Námořní kriminální vyšetřovací služby (reálné NCIS nemá žádné úřady v Los Angeles). Callen vede elitní tým tajných agentů, kteří bojují proti nepřátelům, jak cizím, tak domácím, pod bdělým pohledem operační manažerky Henrietty Langeové (Linda Hunt). Tým sestává z agentky Kensi Blyeové (Daniela Ruah), forenzní vyštřovatelky, Sama Hannu (LL Cool J), Callenova parťáka a bývalého mariňáka, operačního technika Erica Bealea (Barrett Foa) a nového člena týmu Shay Mosleyové (Nia Long), zástupkyně ředitele NCIS.\n\nDalším členy týmu jsou LAPD spojka v NCIS Marty Deeks (Eric Christian Olsen), operační analytička Nell Jonesová (Renee Felice Smith), operační psycholog Nate „Doc“ Getz (Peter Cambor) a nováček, který se musí naučit, jak používat své vědomosti v praxi Dominic Vail (Adam Jamal Craig), všichni pracujou pod vedením zástupce ředitele NCIS Owena Grangera (Miguel Ferrer), lakonického agenta a kvalifikovaného byrokrata.\n\n\n\nZvláštní agent G. Callen byl zpočátku agent CIA, kterého vytvořil Shane Brennan pro seriál, který nikdy nevznikl. Poté, co převzal funkci show runnera NCIS, kterou předtím měl Donald P. Bellisario, využil potenciální sin-off, aby přivedl přivedl svůj příběh k úspěchu.\n\nSeriál byl původně znám jako \"NCIS: Legend\" (s odkazem na díly seriálu NCIS, ve kterých byl spin-off představen) a další názvy zahrňující \"OSP: Office of Special Projects, NCIS: OSP\" a \"NCIS: Undercover\". Natáčení začalo v únoru 2009 s postavami, které byly představeny v dvoudílné epizodě seriálu \"NCIS\" nazvané \"\"Legend\"\", jejíž první část byla vysílána 28. dubna 2009. Tato epizoda sloužila jako backdoor pilot pro seriál, podobně jako seriál \"NCIS\" byl představen prostřednictvím dvoudílného dílu seriálu \"JAG\".\n\n5. listopadu 2012 Deadline.com zveřejnilo první zprávy o spin-offu seriálu \"NCIS: Los Angeles\" pod názvem \"NCIS: Red\". Nové postavy byly představeny v dvoudílném dílu seriálu \"NCIS: Los Angeles\". Spin-off měl představovat tým mobilních agentů, kteří cestují po celé zemi řešit zločiny. Měl to být druhý spin-off franšízy \"NCIS\". Nicméně, 15. května 2013, stanice CBS potvrdila, že \"NCIS: Red\" bylo oficiálně prodáno a nebude se vyrábět. Scott Grimes si znovu zahrál svou potencialní spin-offovou roli jako agent NCIS Red Dave Flynn během osmé řady seriálu \"NCIS: Los Angeles\".\n\nV Indii se seriál vysílá na stanici AXN (Indie). Ve Spojeném království se seriál vysílá na stanicích Sky 1 a Channel Five. V Holandsku se seriál vysílá na stanici SBS 6. V Australii se vysílá na stanicích Network Ten a TVH!TS (dříve TV1). V Portugalsku se seriál vysílá na stanici FOX. A ve Francii na stanici M6.\n\nV srpnu 2016 společnost Titan Books publikovala knihu \"NCIS Los Angeles: Extremis\", román Jeroma Preislera. O tři měsíce později byla vydána další kniha \"NCIS Los Angeles: Bolthole\", napsaná Jeffem Mariottem. Obě knihy obsahují původní příběhy představujíci postavy ze seriálu.\n\n"}
{"id": "604088", "url": "https://cs.wikipedia.org/wiki?curid=604088", "title": "Belveder (palác)", "text": "Belveder (palác)\n\nBelveder je barokní palácový komplex ve Vídni, v městském okrese Landstraße, jihovýchodně od centra města, nedaleko od Hlavního nádraží.\nVýstavba paláců, zejména jejich interiér, byla mimo jiné zamýšlena jako památník vojenské a politické slávy Evžena Savojského.\n\nZámek byl postaven v letech 1714–1723 podle návrhu architekta Johanna Lukase von Hildebrandta pro prince Evžena Savojského, jednoho z nejvýznamnějších rakouských vojevůdců ve válce proti Turkům. Komplex sestává z Horního a Dolního Belvederu, oranžérie a palácových stájí. Jeho součástí je i rozsáhlá zahrada. Dnes v něm sídlí umělecké muzeum Belvedere.\n\nPozemky pro stavbu zakoupil princ Evžen již v roce 1697 a koncem 90. let 17. století zde pravděpodobně založil architektonicky řešenou zahradu. Dolní Belveder byl postaven v letech 1714-1716, budování Horního začalo roku 1721 a skončilo v roce 1723. Po smrti jeho zakladatele koupila Dolní Belveder roku 1752 císařovna Marie Terezie, ale nikdy ho nevyužívala. Zámek později, v letech 1899-1914, používal jako své sídlo arcivévoda František Ferdinand d'Este.\n\nHorní palác byl od 19. století využíván jako umělecká galerie a také jako centrum zábavy, v jeho okolí se pořádala například cirkusová představení.\n\n"}
{"id": "604089", "url": "https://cs.wikipedia.org/wiki?curid=604089", "title": "Širvinta (přítok Šeimeny)", "text": "Širvinta (přítok Šeimeny)\n\nŠirvinta je řeka v Litvě, v Suvalkiji, v okrese Vilkaviškis, náleží do povodí řeky Šešupė. Horní tok řeky Širvinta byl regulován v 19. století, kdy bylo její koryto zkráceno o 38 km. Horní tok původní řeky byl vykopáním kanálu jménem Alvito perkasas u města Alvitas oddělen od zbytku řeky a sveden do přítoku Šeimeny jménem Vailiškis a vzápětí jeho prostřednictvím do samotné Šeimeny, která je přítokem původní řeky Širvinta.. Horní tok řeky Širvinta pramení na jižním okraji vísky Armudiškiai, 9 km na východ od jezera Vištytis. Teče převážně severním směrem. Do řeky Šeimena se vlévá 1 km na východ od vsi Šūkliai, 13,2 km od jejího nynějšího ústí do původně dolního toku téže řeky Širvinta. Až do 19. století byla celá Širvinta přítokem Šešupė. Po odvedení části vod kanálem Kastinė přes jezero Paežerių ežeras a Vilkaviškis do Šeimeny je část koryta za tímto kanálem mělká. Střední tok spadá do Hydrografické rezervace Širvinty.\n"}
{"id": "604093", "url": "https://cs.wikipedia.org/wiki?curid=604093", "title": "Viktor Kozlov", "text": "Viktor Kozlov\n\nViktor Nikolaevič Kozlov (Ви́ктор Никола́евич Козло́в; *14. února 1975 v Toljatti) je bývalý ruský hokejový útočník. Momentálně je asistent hlavního trenéra týmu Metallurg Magnitogorsk.\n\nS hokejem začínal v rodném městě Toljatti kde odehrál svou první sezonu 1991/92 v ruské Superlize. Sezonu 1992/93 začal hrál za tým HC Dynamo Moskva kde odehrál 3 sezony a pomohl vybojovat 1 titul mistra Superligy a 1 vicemistra Superligy. Sezonu 1994/95 začal v Dynamu ale po 3 odehraných zápasech přešel do zámoří do týmu San Jose Sharks a 4 zápasy odehrál v týmu Kansas City Blades hrajíci IHL ligu. V San Jose odehrál celkem 4 sezony (1994/98) a ani jednou si nezahrál v týmu playoff. Sezonu 1997/98 začal v San Jose kde po 18 zápasech byl vyměněn do týmu Florida Panthers kde odehrál 6 sezon a od sezony 1998/99 hrál se svým krajanem Pavlem Burem kdy spolu odehráli 4 sezony (1998/02).\n\n17. července 2003 prodloužil smlouvu s týmem Florida Panthers.\n\n1. března 2004 byl vyměněn do týmu New Jersey Devils za Christiana Berglunda a Victora Uchevatova.\n\n17. července 2004 prodloužil smlouvu s týmem New Jersey Devils o jeden rok.\n\nBěhem výluky v NHL se vrátil do mateřského klubu HC Lada Toljatti kde pomohl týmu se stát vicemistrem Superligy.\n\nPřed sezonou 2006/07 se domluvil s týmem New York Islanders a podepsal roční smlouvu jako nechráněný volný hráč.\n\n1. července 2007 podepsal smlouvu na dva rok smlouvu s týmem Washington Capitals.\n\n26 května 2009 se rozhodl ukončit působení v NHL a podepsal tříletou smlouvu s týmem Salavat Julajev Ufa kde působí dodnes.\n\nV září 2015 se nadobro rozloučil se svou hráčskou kariérou, nadále působí v Metallurgu Magnitogorsk jako asistent trenéra. S týmem vyhrál Gagarinův pohár v sezóně 2015/2016.\n\nByl draftován v roce 1993 v 1. kole, celkově 6. týmem San Jose Sharks.\n\n11. února 2002 kdy odehrál zápas proti Bostonu Bruins si natáhl břišní sval a musel vynechat OH 2002.\n\n3. prosince 2006 vstřelil svůj druhý hattrick v kariéře a poprvé v kariéře vstřelit čtyři góly za 1 zápas za tým Islanders proti New York Rangers kdy je porazili 7:4.\n\n15. dubna 2009 po 15 odehraných sezónách v NHL, vstřelil svůj první gól v playoff za tým Washington Capitals.\n\n\n\n\n"}
{"id": "604098", "url": "https://cs.wikipedia.org/wiki?curid=604098", "title": "English Defence League", "text": "English Defence League\n\nEnglish Defence League (EDL, Liga na obranu Anglie) je anglická, krajně pravicová antiislamistická skupina, vzniklá roku 2009. Činnost EDL se vyznačuje především organizováním demonstrací, které často končí konfrontací s jejími odpůrci a zatýkáním účastníků policií. Liga je silně vázána na tzv. hooligans (fotbalové výtržníky).\n\nEDL podle svých tvrzení hodlá bojovat proti islamistickému radikalismu a nikoliv proti muslimům samotným, zůstává však faktem, že mnoho členů popisuje sebe samé jako anti-islamisty. Členy strany jsou jak křesťané, tak židé či sikhové, stejně jako homosexuálové nebo černoši. Liga se distancuje od nacismu a na jejích akcích lze spatřit i izraelské vlajky. Hlavní představitel Britské národní strany, nejsilnějšího reprezentanta krajní pravice, Nick Griffin prohlásil, že účast na akcích EDL představuje \"disciplinární pochybení\" pro členy strany.\n\nPodle anglického modelu vznikla i Liga na obranu Francie, Liga na ochranu Holandska a také Česka.\n\n"}
{"id": "604099", "url": "https://cs.wikipedia.org/wiki?curid=604099", "title": "Mark Streit", "text": "Mark Streit\n\nMark Streit (narozen 11. prosince 1977 v Englisbergu ve Švýcarsku) je bývalý švýcarský profesionální hokejista. V roce 2017 ukončil aktivní hokejovou kariéru. Patří k nemnoha švýcarským hokejistům, kteří se v NHL výrazněji prosadili.\n\nZačínal v týmu Fribourg-Gottéron ve švýcarské lize, poté působil ve stejné soutěži v HC Davos a ZSC Lions v Curychu. Draftován byl v roce 2004 jako celkově 262. Montreal Canadiens. Tam se také v sezóně 2005/06 prosadil do prvního týmu a začal pravidelně nastupovat. Od sezóny 2008/09 hraje za New York Islanders. Patří k nejproduktivnějším obráncům NHL (v ročníku 2007/08 skončil mezi obránci v bodování třetí za Niklasem Lidströmem a Sergejem Gončarem s 62 body v 81 utkáních. Celkově do konce sezóny 2009/10 v NHL odehrál 361 zápasů a zaznamenal 214 kanadských bodů.\nCelou sezónu 2010/2011 vynechal pro zranění ramene. 28. června 2013 podepsal s týmem Philadelphia Flyers čtyřletou smlouvu, za kterou si přijde na 21 miliónů amerických dolarů.\n\nV letech 1996 a 1997 reprezentoval Švýcarsko na dvou mistrovstvích světa juniorů do 20 let. V seniorské reprezentaci se na mistrovství světa poprvé objevil v roce 1998, v domácím prostředí. Švýcarský národní tým tehdy vybojoval překvapivé čtvrté místo. V letech 1998 až 2007 startoval Mark Streit na deseti světových šampionátech v řadě. Nejlepšího individuálního výsledku dosáhl v roce 2005, když v zaznamenal sedm bodů v sedmi utkáních. Dosud své poslední mistrovství světa odehrál v roce 2015. Účastnil se také třech olympijských turnajů (v letech 2002, 2006 a 2010. Nejvýrazněji se zapsal na olympiádě v roce 2006, kdy v základní skupině proti České republice vstřelil vítězný gól a přihrál na gól ve vítězném utkání proti Kanadě.\n\n"}
{"id": "604104", "url": "https://cs.wikipedia.org/wiki?curid=604104", "title": "Olga Kuzenkovová", "text": "Olga Kuzenkovová\n\nOlga Sergejevna Kuzenkovová ( ; * 4. října 1970, Smolensk) je bývalá ruská atletka, olympijská vítězka a mistryně Evropy v hodu kladivem.\n\nJako první žena v historii přehodila sedmdesátimetrovou hranici, když 11. června 1997 v rodném městě poslala kladivo do vzdálenosti 70,78 metru. 22. června téhož roku vylepšila vlastní světový rekord na evropském poháru v Mnichově na 73,10 m a získala stříbrnou medaili na světové letní Univerziádě.\n\nCelkově devětkrát posunula hodnotu světového rekordu až na 73,80 m (15. květen 1998, Togliatti), šest jejich rekordů bylo ratifikováno. Na evropském šampionátu 1998 v Budapešti, kde byl hod kladivem zařazen do programu vůbec poprvé vybojovala stříbrnou medaili, když prohrála jen s Rumunkou Melinteovou. Se stejnou soupeřkou prohrála také na MS v atletice 1999 v Seville.\n\nNa letních olympijských hrách 2000 v australském Sydney získala další stříbrnou medaili. Její nejdelší hod měřil 69,77 m. První olympijskou vítězkou v této disciplíně se stala Polka Kamila Skolimowska. Další stříbro vybojovala také na světovém šampionátu v Edmontonu 2001 a v Paříži 2003. V roce 2002 se stala v Mnichově mistryní Evropy. O dva roky později vybojovala v Athénách výkonem 75,02 m zlatou olympijskou medaili.\n\nV roce 2005 původně získala na světovém šampionátu v Helsinkách zlatou medaili, když v páté sérii hodila 74,03 m. V poslední sérii se navíc zlepšila na 75,10 m. Kvůli pozitivnímu dopingovému nálezu však musela v roce 2013 svou zlatou pozici přepustit původně druhé Kubánce Yipsi Morenové. \n\nJejím posledním velkým závodem byla účast na Mistrovství světa v atletice 2007 v japonské Ósace, kde skončila v kvalifikaci.\n\n"}
{"id": "604106", "url": "https://cs.wikipedia.org/wiki?curid=604106", "title": "Égalité et Réconciliation", "text": "Égalité et Réconciliation\n\nÉgalité et Réconciliation (česky \"Rovnost a usmíření\") je francouzská politická asociace, kterou v roce 2007 založil Alain Soral, bývalý aktivista Francouzské komunistické strany, následně vysoký představitel Národní fronty. Hlásí se k levicovému nacionalismu a jejím cílem je \"národní usmíření\". Sebe sama klasifikuje \"levici práce a pravici hodnot\".\n\nV rámci tradice francouzského anarchistického a nacionalistického syndikalismu (viz Cercle Proudhon) vystupuje proti světovému ekonomickému liberalismu, globalizaci a Evropské unii. Naopak se vyslovuje pro rozvoj národní identity, ochranu zaměstnanců a pro podporu malých a středních podniků. Na krajní levici se vymezuje především vůči trockistům.\n\n"}
{"id": "604111", "url": "https://cs.wikipedia.org/wiki?curid=604111", "title": "Ze'ev Elkin", "text": "Ze'ev Elkin\n\nZe'ev Elkin ( זאב אלקין‎, narozen 3. dubna 1971 Charkov) je izraelský politik, poslanec Knesetu za stranu Likud a od května 2015 ministr absorpce imigrantů a ministr pro strategické záležitosti. V letech 2013 až 2014 působil ve funkci náměstka ministra zahraničí.\n\nNarodil se v Charkově v Sovětském svazu (dnešní Ukrajina) a byl aktivní v sionistickém hnutí Bnej Akiva. V roce 1990 se stal generálním tajemníkem sovětského zastoupení Bnej Akiva a v prosinci téhož roku podnikl aliju do Izraele.\n\nStudoval na Hebrejské univerzitě v Jeruzalémě, kde získal bakalářský titul v oborech matematika a historie a magisterský titul v oboru historie. Později se začal angažovat v židovských a středověkých studiích, konkrétně v dílech Sa'adji Ga'ona a zajímal se o židovské vzdělávání v zemích bývalého Sovětského svazu.\n\nVe volbách v roce 2006 byl za stranu Kadima zvolen poslancem Knesetu a během svého funkčního období předsedal podvýboru pro absorpci dětí přistěhovalců a mládeže. V listopadu 2008 se rozhodl Kadimu opustit, jelikož se podle něj stávala levicovou stranou. Následně vstoupil do Likudu, za nějž z 20. místa na kandidátní listině kandidoval ve volbách v roce 2009. Svůj poslanecký mandát si udržel, neboť Likud ve volbách získal 27 poslaneckých mandátů. Mandát obhájil i ve volbách v roce 2013, po nichž se stal náměstkem ministra zahraničí ve třetí Netanjahuově vládě. Tuto funkci zastával do května 2014. Poslanecký mandát obhájil rovněž ve volbách v roce 2015. Od května 2015 zastává ve čtvrté Netanjahuově vládě post ministra absorpce imigrantů a ministra pro strategické záležitosti.\n\nJe rozvedený a žije v osadě Alon Švut na Západním břehu Jordánu.\n\n"}
{"id": "604112", "url": "https://cs.wikipedia.org/wiki?curid=604112", "title": "Berlínská konference", "text": "Berlínská konference\n\nBerlínská konference (německy \"Kongokonferenz\") bylo mezinárodní jednání, které se konalo na přelomu let 1884 a 1885 v Berlíně. Jejím cílem bylo regulovat jak tehdejší evropskou expanzi do Afriky, tak tamější obchod. Konference byla odrazem rychlého vzestupu Německa jako světové velmoci. Byla svolána Portugalskem a zorganizována kancléřem Otto von Bismarckem. Jejím výsledkem byla všeobecná dohoda, která se považuje za formalizaci rozdělení Afriky. Konference byla začátkem období zvaného dělení Afriky, tedy zvýšené kolonialistické aktivity evropských zemí a zároveň konce zavedených forem samosprávy v Africe.\n\nVzhledem k hojnosti cenných surovin vzrostl začátkem 80. let 19. století evropský zájem o Afriku. Poté, co Stanley prošel v letech 1874 – 77 povodím Konga, a odstranil tak poslední části \"Terra incognita\" z evropských map, přizval ho Leopold II. Belgický do jím založené \"Mezinárodní africké společnosti\". Tato společnost měla za cíl průzkum a civilizování kontinentu. O dva roky později (1878) založená \"Mezinárodní konžská společnost\" měla více cílů, především ekonomických. Tím se odlišovala od Mezinárodní africké společnosti, která působila spíše jako filantropické hnutí. Leopold II. tajně vykoupil cizí podílníky a v letech 1879 – 1885 vyslal Stanleyho do Konga s posláním zorganizovat tam stát, který byl později znám jako Svobodný konžský stát. Současně byl na výpravě v Kongu francouzský námořní důstojník Pierre de Brazza, který vztyčil francouzský prapor na pravém břehu řeky, v místě dnešního Brazzaville. Vzhledem ke svým úmluvám s Konžskou říší, mělo na území nároky rovněž Portugalsko, a tak uzavřelo 28. února 1884 dohodu s Británií, aby odřízlo Konžské společnosti přístup k Atlantiku.\nI ostatní evropské mocnosti získávaly své opěrné body v Africe. V roce 1881 obsadila Francie pravobřežní část Konga a Tunisko, což bylo jedním z důvodů, proč se Itálie přiklonila k Trojspolku. V r. 1882 Britové okupovali formálně turecký Egypt, který na druhé straně ovládal Súdán a část Afrického rohu (pozdější Britské Somálsko). V. r. 1884 Francie obsadila Guineu.\n\nLeopold II. přesvědčil Francii a Německo, že společný obchod v Africe je v nejlepším zájmu těchto tří zemí. Z portugalské iniciativy pozval Otto von Bismarck zástupce Belgie, Dánska, Francie, Itálie, Nizozemí, Rakousko-Uherska, Ruska, Spojeného království, Spojených států, Španělska, Švédska a Turecka do Berlína, aby vypracovali společnou politiku. Spojené státy americké svého zástupce na konferenci nevyslaly.\nVšeobecná úmluva řešila ve 38 článcích následující body:\nÚmluva byla první mezinárodní dohodou o sférách vlivu, která ukládala jejím signatářům nějaké povinnosti.\nPrincip efektivity stanovuje, že mocnosti mohou držet kolonie, pouze jestliže je ovládají. Jinými slovy: mají-li dohody s místními vládci, vyvěsily-li na území svoji vlajku, ustanovily-li nad ovládaným územím administrativní správu s policejními silami zajišťujícími pořádek. Koloniální mocnost musela rovněž území hospodářsky využívat. V případě, že koloniální mocnost neprovedla tyto úkony, mohla to udělat jiná mocnost a území takto převzít. A tak se stalo podstatným získat místní vládce k podpisu smlouvy o protektorátu a mít dostatečné síly k ochraně území.\n\nDělení Afriky se po Berlínské konferenci urychlilo, a to i v územích označených jako sféry vlivu, protože evropské mocnosti musely postupovat podle principu efektivity. Zejména do střední Afriky jezdily výpravy, aby uzavřely smlouvy s místními vládci, třeba i za použití síly.\nBěhem několika let byla Afrika jižně od Sahary přinejmenším formálně rozdělena. V roce 1895 zde byly následující nezávislé státy:\n"}
{"id": "604113", "url": "https://cs.wikipedia.org/wiki?curid=604113", "title": "Gid'on Ezra", "text": "Gid'on Ezra\n\nGid'on Ezra (: , 30. června 1937 − 17. května 2012) byl izraelský politik, poslanec Knesetu za stranu Kadima a ministr ochrany životního prostředí, vnitřní bezpečnosti a turismu. Více než 30 let pracoval pro hlavní bezpečnostní službu Šin bet.\n\nNarodil se v Jeruzalémě a v letech 1955 až 1958 sloužil v Izraelských obranných silách v oddílu Nachal. Vystudoval geografii a politologii na Haifské univerzitě a od roku 1962 pracoval pro bezpečnostní službu Šin bet (Šabak). V té pracoval až do roku 1995 a poté působil jako poradce tehdejšího ministra pro vnitřní bezpečnost Moše Šachala.\n\nVe volbách v roce 1996 byl zvolen poslancem Knesetu za stranu Likud a svůj poslanecký mandát obhájil v následujících volbách v letech 1999 a 2003. Poté, co Ariel Šaron porazil Ehuda Baraka v přímých premiérských volbách v roce 2001, byl Ezra jmenován náměstkem ministra vnitřní bezpečnosti.\n\nV srpnu 2002 se Ezra vyjádřil k americké invazi do Iráku: „Čím agresivnější invaze bude, tím více pomůže Izraeli proti Palestincům.“ Dodal, že vojenská akce proti Iráku Palestincům „bezpochyby zasadí psychologickou ránu.“\n\nPo volbách v roce 2003 se stal poprvé ministrem, když byl jmenován ministrem při úřadu premiéra. V červenci 2004 nahradil Binjamina Elona na postu ministra turismu (zprvu působil jako úřadující ministr, v postu stanul trvale od konce srpna). Od září 2004 rovněž zastával post úřadujícího ministra vnitřní bezpečnosti poté, co Cachi Hanegbi rezignoval pro obvinění z korupce. Natrvalo se stal ministrem pro vnitřní bezpečnost v listopadu téhož roku a z této funkce dohlížel evakuaci osada Amona z února 2006. V listopadu 2005 byl zraněn během protestů ve Sderotu proti izraelskému jednostrannému stažení z Pásma Gazy, které podporoval.\n\nV lednu 2005 jej na postu ministra turismu nahradil Avraham Hirschson. Když Šaron koncem roku 2005 opustil Likud a založil novou centristickou stranu Kadima, Ezra jej následoval a získal post ministra pro ochranu životního prostředí, kde vystřídal Šaloma Šimchona.\n\nPo volbách v roce 2006 byl jmenován ministrem ochrany životního prostředí ve vládě Ehuda Olmerta. V dubnu 2007 oznámil zamítavé rozhodnutí v otázce vybudování solární elektrárny poblíž Dimony, a to kvůli potenciálnímu narušení zdejší přírodní rezervace.\n\nVe volbách v roce 2009 obhájil svůj poslanecký mandát. Přišel však o ministerský post, jelikož Kadima nebyla až do května 2012 (tedy do doby krátce před jeho smrtí) součástí Likudem vedené koalice premiéra Benjamina Netanjahua. Dlouho patřil k silným kuřákům cigaret a poté, co u něj byla diagnostikována rakovina plic, již nakonec podlehl, se zapojil do osvětové kampaně proti kouření. Po jeho smrti jej na postu poslance Knesetu vystřídal Akram Hasson.\n\nByl ženatý a má tři děti.\n\n"}
{"id": "604133", "url": "https://cs.wikipedia.org/wiki?curid=604133", "title": "Filmová série", "text": "Filmová série\n\nFilmové série jsou obvykle skupiny po sobě jdoucích a na sebe více či méně navazujících hraných filmů. V převážné většině případů vznikají z důvodů komerčních. Vznikají tedy v případech, kdy předchozí snímek zaznamená u diváků komerční úspěch a vydělá pro své tvůrce a producenty hodně peněz, na podkladě tohoto úspěchu je následně natočeno jeho další pokračování, obvykle se stejnými herci v hlavních rolích - filmové dílo tedy vzniká postupně, kaskádovitě. Původ této praxe lze vystopovat již hluboko v éře němého filmu, kdy jednotlivé filmové grotesky často tvořily na sebe navazující řady, někdy jen volně spojené osobou hlavního hrdiny.\n\nDějově navazující filmy jsou označovány jako sequely, dějově předcházející filmy natočené později jsou prequely.\n\nNěkteré speciální filmové série mohou mít i jiný než čistě komerční účel, například série \"Full Flame\" režiséra Reinharda Bonnkeho slouží jakožto křesťanská evangelizační kampaň . Takovéto série pak mohou mít spíše povahu zvláštního filmového seriálu.\n\nV české resp. československé kinematografii takovouto unikátní sérii tvoří kupříkladu šestice filmů režiséra Dušana Kleina:\n\nFilmy navazující na československý televizní seriál \"Hříšní lidé města pražského\"\n\n\n\n\nErotické filmy.\n\n\n\nKoprodukce Francie, Itálie, Německo\n\nKoprodukce Německo, Jugoslávie, Itálie, Francie\n\n\n"}
{"id": "604145", "url": "https://cs.wikipedia.org/wiki?curid=604145", "title": "NF-κB", "text": "NF-κB\n\nNF-κB (resp. NFκB, čteno \"nukleární faktor kappa B\") je skupina transkripčních faktorů, které se vážou na promotory RNA polymerázy II a ovlivňují tak expresi genů důležitých pro imunitu, zánětlivou odpověď, buněčný růst a buněčnou smrt, embryonální vývoj a další významné procesy. Aktivace NF-κB je přísně regulována a dochází k ní především pomocí receptorů pro cytokiny TNF-α či IL-1. Po navázání zmíněných cytokinů se spouští signalizační cesta, která způsobí rozklad inhibitoru I-κB. To umožní transkripčním faktorům NF-κB vstoupit do jádra a regulovat přepis určitých genů.\n\nNF-κB je heterodimer proteinů p50 a p65 (též RelA). Tyto proteiny mají velmi podobnou stavbu jako protein dorsal známý od octomilek. Název je odvozen od skutečnosti, že ovlivňuje mimo jiné expresi κ-řetězce imunoglobulinů. U obratlovců se tedy NF-κB účastní produkce protilátek, u octomilek navozuje protein dorsal vylučování antimikrobiálních peptidů – zdá se tedy, že signalizační dráha NF-κB v podstatě nezměnila za půl miliardy let své existence svou primární funkci.\n\nPři poškození dráhy NF-κB hrozí rakovina, artritida, astma či různá srdeční onemocnění.\n\nObjev\n\nSen, Baltimore et al. Objevili NF-κB díky jeho interakce s Ig v B buňkách. Proto  jeho jméno „nuclear factor kappa-light-chain-enhancer of activated B cells“.\n\nStruktura\n\nNF-κB funguje v formě homodimer nebo heterodimer. Dimer NF-κB tvoří dvě podjednotky. p50 (NF-κB1), p52 (NF-κB2), p65 (RelA), RelB et c-Rel jsou podjednotky, které tvoří homo nebo heterodimer NF-κB.\n\nSignalizační draha\n\nV nepřítomnosti stimuly je NF-κB inaktivován a zadržován v cytoplazmě díky jejich interakci s molekulami z rodiny IκB. Tato rodina proteinů zahrnuje: IκBα, IκBβ, IκBε, a prekurzory p105 a p100, které hrají dvě role. Podněty jako cytokiny včetně TNFα, interleukin-1, bakteriální či virové proteiny a různé stresové signály fosforylují kinázovým komplexem molekuly IκB. Po fosforylaci, IκB se skládá ze tří jednotek: IKKα a IKKβ (katalytických podjednotek s aktivitou serin/threoninové kinázy) a jedna regulační podjednotka NEMO (IKKγ). Tyto kroky fosforylace indukují ubikvitinylaci IκB a následně jejich degradaci v proteasomu 26S. V důsledku toho jsou uvolněny dimery NF-κB, které postupují do jádra, kde se váží na promotory svých cílových genů.\n\nFunkce \n\nNF-κB je aktivován cca 150 podněty a ovlivňuje transkripci vice než 150 genů (Pahl 1999). Jeden z nejdůležitějších transkripčích faktorů, NF-κB hraje důležité role v přirozené a adaptivní imunitní odpovědi. Jeho aktivace v imunitních buňkách indukuje produkci TNFα, interleukiny atd.\n\n"}
{"id": "604152", "url": "https://cs.wikipedia.org/wiki?curid=604152", "title": "Ralf Wolter", "text": "Ralf Wolter\n\nRalf Wolter (* 26. listopadu 1926, Berlín, Německo) je německý herec – komik.\n\nPochází z umělecké rodiny, jeho otec byl kabaretní a varietní herec, zpěvák a akrobat. Herectví vystudoval v rodném Berlíně, kde také začal hrát nejen v tamních divadlech, ale vystupoval i v kabaretech.\n\nBěhem svého života účinkoval zhruba ve 120 různých hraných filmech, českým divákům jsou patrně nejznámější jeho role z filmů \"Poklad na Stříbrném jezeře\", \"Vinnetou\", \"Old Shatterhand\", \"Vinnetou – Poslední výstřel\" a \"Vinnetou a míšenka Apanači\", \"Vinnetou a Old Shatterhand v Údolí smrti\", kde ztvárnil postavu Sama Hawkense.\nHrál i v dalších, v Česku méně známých mayovkách (například Žut atd.), kde ztvárnil přítele hlavního hrdiny Kara ben Nemsího – Hadží Halef Omar.\n\nV českém znění jej namluvilo mnoho herců, například František Filipovský (\"Vinnetou – poslední výstřel\") nebo Valter Taub (\"Poklad na Stříbrném jezeře\").\n\n\n"}
{"id": "604163", "url": "https://cs.wikipedia.org/wiki?curid=604163", "title": "Ernest Bokroš", "text": "Ernest Bokroš\n\nErnest Bokroš (* 25. srpna 1959 v Karviné), je česko-slovenský hokejový trenér a bývalý československý lední hokejista.\nJe ženatý a má dva syny Lukáše a Tomáše, kteří svůj život rovněž spojili s hokejem. Bydlí v Trenčíně. Mezi jeho zájmy patří tenis, příroda a procházky se psem.\n\nByl asistent trenéra reprezentace Slovenska, která vyhrála MS 2002 ve švédském Goteborgu, získal extraligové mistrovské tituly se Zvolenem, Slovanem Bratislava, třikrát triumfoval s juniory Trenčína.\n\nV ČR dovedl jako trenér v sezoně 2003/2004 k titulu tým HC Hamé Zlín.\n\nV červnu 2011 se stal trenérem slovenského týmu do 18 let a v listopadu téhož roku trenérem slovenské hokejové reprezentace do 20 let. Na Mistrovství světa U20 2015 v Kanadě vštípil týmu svůj charakteristický defenzivní styl, což slavilo úspěch. Jeho svěřenci získali bronzové medaile po kvalitním výkonu na tomto turnaji. Ve čtvrtfinále porazili ČR, v semifinále prohráli s Kanadou a v boji o třetí místo zdolali Švédy.\n\n"}
{"id": "604167", "url": "https://cs.wikipedia.org/wiki?curid=604167", "title": "Dachla", "text": "Dachla\n\nDachla (arabsky الداخلة [\"ad-Dáchla\"], španělsky Dajla, francouzsky Dakhla) je město ležící na atlantickém pobřeží Západní Sahary, se zhruba 100 tisíci obyvateli (stav 2008). Rozkládá se na úzkém poloostrovu Rio de Oro, který v délce 40 km vybíhá do moře téměř rovnoběžně s pevninou.\nJe to nejvýznamnější rybářský přístav na Atlantiku (a to i z hlediska Maroka, jímž je spravován) a v době rybolovu se jeho obyvatelstvo zdvojnásobuje.\n\nV minulosti se město nazývalo Villa Cisneros.\n\nMěsto založil v r. 1884 \"Emilio Bonelli y Hernando\" a pojmenoval ho Villa Cisneros na počest španělského kardinála \"Franciska Jiméneze de Cisneros\". V koloniálním období bylo hlavním městem oblasti Rio de Oro, která byla jednou ze dvou částí kolonie Španělská Sahara. V té době zde vzniklo celé nové město, m.j. přístav, pevnost, kostel, letiště. Letiště mělo velký význam ve 20. a 30. letech 20. století, kdy sloužilo k mezipřistání pro lety do subsaharské Afriky. Během španělské republiky zde byli internováni její odpůrci.\n\nPo rozdělení Španělské Sahary v r. 1975 připadlo město do části anektované Mauritánií a do r. 1979 bylo střediskem mauritánské provincie \"Tiris al-Gharbiyya\". Od toho roku patří do části Západní Sahary ovládané Marokem. V r. 2005 proběhly ve městě protesty proti marocké vládě.\nVe městě je významný rybářský přístav. Letiště má mezinárodní status a zajišťuje pravidelné spojení s Casablankou. Významný je turistický ruch; v zimě se každoročně pořádá sraz karavanů; za letního slunovratu se pořádají výlety na obratník Raka, který leží 30 km jižně od města.\n\n"}
{"id": "604171", "url": "https://cs.wikipedia.org/wiki?curid=604171", "title": "Moše Šachal", "text": "Moše Šachal\n\nMoše Šachal (: משה שחל‎, narozen 20. května 1934) je bývalý izraelský politik, poslanec Knesetu a ministr izraelských vlád.\n\nNarodil se v iráckém Bagdádu a aliju do Izraele podnikl v roce 1950. Vystudoval ekonomii a politologii na Haifské univerzitě a následně právo na Telavivské univerzitě.\n\nSvou politickou kariéru začal v roce 1964 zvolením do Haifské rady pracujících, kde působil až do roku 1971. V letech 1964 až 1969 byl rovněž členem haifské městské rady. Do izraelského parlamentu poprvé kandidoval ve volbách v roce 1969, nicméně na kandidátní listině startoval z 57. místa a aliance Ma'arach, za níž se o post poslance ucházel, ve volbách získala 56 mandátů. Poslancem se však stal ještě před koncem funkčního období Knesetu, do kterého nebyl těsně zvolen, když 1. září 1971 nahradil zesnulého poslance Mordechaje Ofera.\n\nZnovuzvolen byl ve volbách v letech 1974, 1977, 1981 a mezi lety 1981 a 1984 byl místopředsedou Knesetu. Po svém čtvrtém znovuzvolení ve volbách v roce 1984 byl jmenován ministrem energetiky a infrastruktury. Tento ministerský post zastával i po následujících volbách v roce 1988 a to až do roku 1990, kdy strana Ma'arach opustila vládní koalici.\n\nPřed volbami v roce 1992 se strana Ma'arach transformovala na současnou Stranu práce a ve volbách zaznamenala mimořádný úspěch. Šachal po nich byl jmenován do dvou ministerských funkcí, a to na post ministra komunikací a inistra policie. Portfolio komunikací zastával do 7. června 1993, kdy byl nahrazen Šulamit Aloniovou. Ve stejné období však získal portfolio energetiky a výstavby, které už v minulosti zastával. V této ministerské funkci působil až do ledna 1995, kdy jej v nové Rabinově vládě nahradil Gonen Segev. Post ministra policie mu byl ponechán i po vraždě premiéra Jicchaka Rabina, avšak byl přejmenován na ministra vnitřní bezpečnosti.\n\nI když poslanecký mandát obhájil v následujících volbách v roce 1996, z nichž Strana práce vyšla jako nejsilnější strana, vládu vytvořil Benjamin Netanjahu z Likudu, který zvítězil v přímých parlamentních volbách, které se tento rok poprvé konaly. Přišel tak o svou ministerskou funkci a 20. března 1998 nakonec rezignoval na svůj poslanecký mandát, načež byl nahrazen Rafikem Cha'dž Jachijou.\n\nV době, kdy byl ještě poslancem, působil v letech 1974 až 1976 jako stálý pozorovatel při Radě Evropy a v letech 1976 až 1984 jako stálý zástupce při Meziparlamentní unii. Mimo Kneset byl předsedou Izraelské rady spotřebitelů.\n\n"}
{"id": "604178", "url": "https://cs.wikipedia.org/wiki?curid=604178", "title": "Lemko-rusínská republika", "text": "Lemko-rusínská republika\n\nLemko-rusínská republika (lemsky \"Ruská Narodna Respublika Lemkiv\") byl malý stát v Malopolsku (tehdy Halič), vytvořený dne 5. prosince 1918 po rozpadu Rakousko-Uherska, který byl ovšem brzy po svém vzniku připojen k Polsku.\n\nLemkové žili v polském jiho-východním pohraničí od XIV století v pásu širokém 10-25 km od Popradské doliny až k údolí řeky Oslawy. Mezi lemkovské osady patří Krynica-Zdrój, Uście Gorlickie, Rzepedź, Komańcza, Łosie, Nowica, Zdynia, Gładyszów, Hańczowa, Bartne, Bielanka, Regietów, Mokre, Szczawne, Kulaszne, Turzańsk, Zyndranowa, Świątkowa Wielka, Śnietnica, Florynka. V Gładyszówě 27. listopadu 1918 vznikla Rusínská Rada, která si stanovila cíl připojit Lemkovské území k Rusku. Koncem roku 1918 vznikly také Okresní Ruská Rada v Śnietnici a Ruská Rada v Krynici. 5. prosince 1918 se lemkovské rady spojily a ve Florynce vyhlásily vytvoření Lemko-rusínské republiky. Kromě území obydleného Lemky si Lemko-rusínská Republika nárokovala rozsáhlá okolní území obydlená a ovládaná Poláky (oblast Zakopaného, Nového Targu, Nového Sadce atd.), na kterých Lemkové nikdy nežili.\n\nJako prorusky orientovaná země se chtěla tato republika spojit s Ruskem, což však za přítomnosti bolševiků nepřicházelo v úvahu.\n\nVůdčími postavami lemkovského hnutí se stali Dr. Jarosław Kaczmarczyk, Dr. Aleksander Cichański a kněz Mychal Jurczakewycz. Nebyly však určeny jednoznačné cíle hnutí - jedni se chtěli připojit k Rusku, jiní k Ukrajině, jiní k Československu (což podpořil zejména Hrihorij Žatkovič, který již dříve pomohl k ČSR připojit Podkarpatskou Rus) a rovněž se objevil požadavek nechat republiku samostatnou, ale s jiným hlavním městem (např. Prešov nebo Užhorod). Situace se záhy zkomplikovala po vypuknutí polsko-ukrajinské války a obsazení Ukrajinské lidové republiky polskými vojsky. Od konce ledna 1919 se v Lemko-rusínsku konaly manifestace za sjednocení s Rusíny v ČSR, Polsko se však nemínilo vzdát části Malopolska a Československo nemělo valný zájem o jeho ovládnutí.\n\nBrzy po vyhlášení Republiky bylo území osídlené Lemky obsazeno polskou armádou a Lemko-Rusínská Republika přestala existovat. V březnu 1919 byli přední představitelé republiky (mezi nimi i Jurczakiewycz a Kaczmarczyk) uvězněni a obviněni z vlastizrady, ale soud v Novém Sadci je osvobodil. Saint-Germainská smlouva, podepsána 10. září 1919, přidělila oficiálně celý Halič Polsku.\n\n"}
{"id": "604179", "url": "https://cs.wikipedia.org/wiki?curid=604179", "title": "Velcí bratři", "text": "Velcí bratři\n\nVelcí bratři (v anglickém originále Role Models) je americká filmová komedie z roku 2008 režiséra Davida Waina v hlavních rolích s Seannem Williamem Scottem a Paulem Ruddem. Film pojednává o dvou prodavačích energetických nápojů, kteří musí splnit 150 hodin prospěšných prací. Jejich úkolem je dělat dětem \"velké bratry\".\n\nDanny Donahue a Anson Wheeler (obvykle nazývaný pouze Wheeler) předvádějí po školách reklamu na energetický nápoj Minotaur a odrazují děti od drog. Wheeler tuto práci miluje, Danny ji nenávidí, nevidí v ní smysl. Dannyho pesimismus vyústí v konec jeho vztahu s Beth Jonesovou poté, co ji náhle bez rozmyslu požádá o ruku. Po odchodu z jedné školy Danny a Wheeler zjistí, že jejich auto je odtahováno. Danny se pokouší od odtahovacího vozidla odjet, čímž odtahovací vozidlo poškodí, téměř srazí policistu a narazí do sochy.\n\nOba jsou zatčeni. Beth dohodne se soudcem, že oba splní 150 hodin veřejně prospěšných prací během následujících 30 dní, místo 30 dní za mřížemi. Soudce pro jejich veřejně prospěšné práce vybere organizaci Křídla snů, která dává dohromady dospělé s dětmi a ti mají společně trávit čas. Křídla snů vede Gayle Sweenyová, vyléčená alkoholička. Gayle od počátku Dannyho a Wheelera nemá ráda a upozorní je, že pokud ve svém úkolu selžou, může je poslat do vězení. Wheeler získá jako svého \"malého\" Ronnieho Shieldse, drzého pouličního lotra posedlého ženskými prsy, jenž odradil všechny ostatní \"velké\", kteří k němu byli přiřazeni. Danny získá Augusta \"Augieho\" Farcquese, nerda posedlého středověkou live action role-playing game.\n\nDanny nemůže s Augiem najít společné záliby. Ronnie předstírá, že ho Wheeler nezajímá. Danny se rozhodne raději odejít do vězení, ale Wheeler ho přinutí zůstat, protože by jinak ztratili svou práci. Nakonec se oba se svými svěřenci spřátelí. Ronniemu se zalíbí Wheelerova oblíbená kapela Kiss a zjistí, že Wheeler je rovněž posedlý ňadry. Danny se zapojí do Augieho hry s názvem ŽIVOD.\n\nJejich úspěchy jsou brzy narušeny. Když se Augiemu podaří porazit krále ŽIVODu Argotrona, král lže a tvrdí, že on zabil Augieho. Danny se Augieho zastane a způsobí tak, že je král vyloučí z ŽIVODu. Danny pak urazí Augieho rodiče, když je nařkne z toho, že nepodporují synův koníček. Wheeler vezme Ronnieho na party a přestane ho tam hlídat, což způsobí, že Ronnie odejde domů sám. Ronnieho i Augieho rodiče požádají Křídla snů o nové mentory pro jejich syny. Beth slíbí, že bude Dannyho a Wheelera obhajovat u soudu, ale věří, že to nebude platné a oba budou uvězněni. Danny a Wheeler se pohádají a oba se vydají svou cestou.\n\nDanny přesvědčí krále Argotrona, aby Augiemu povolil účastnit se dlouho očekávané bitvy, jejíž poslední přeživší se stane novým králem ŽIVODu. Wheelerovi Ronnieho matka povolí se setkávat s Ronniem, až ho propustí z vězení. Augieho země z ŽIVODu ho ale odmítne. Aby Danny a Augie mohli založit novou zemi, potřebují další dva, a tak Danny požádá Wheelera a Ronnieho. Společně vytvoří novou zemi založenou na Kiss, použijí jejich kostýmy. Augie nakonec bojuje s králem a porazí ho. Sarah, Augieho tajná láska, která byla po celou hru schovaná pak ale přijde a porazí Augieho. Augieho rodiče pak Dannymu odpustí.\n\nKdyž uvidí, že se Danny a Wheeler starají i o děti a ne pouze u sebe, zastane se jich Sweenyová u soudce. Danny a Beth se k sobě vrátí.\n\nFilm byl původně ohlášen v prosinci 2006 pod názvem \"Big Brothers\", režie se měj ujmout Luke Greenfield a scénář napsat Timothy Dowling. Když se křesla režiséra chopil David Wain název byl změněn na \"Little Big Men\". Společnost Universal Pictures pak snímek uvedla na svých stránkách pod konečným názvem \"Role Models\" a datum uvedení určila na 7. listopad 2008.\n\n"}
{"id": "604182", "url": "https://cs.wikipedia.org/wiki?curid=604182", "title": "Nadine Velazquez", "text": "Nadine Velazquez\n\nNadine Velazquez (20. listopadu 1978, Chicago, Illinois, USA) je americká herečka a modelka. K jejím významným rolím patří Catalina v seriálu \"Jmenuju se Earl\" a role Sofie Ruxin v seriálu \"Liga snů\".\n\nNarodila se v Chicagu a je portorikánskeho původu. Navštěvovala Notre Dame High School pro dívky a má bakalářský titul v marketingu z Columbia College v Chicagu. \n\nValazques se objevila v několika reklamách, televizních seriálech a filmech. Její první rolí byla obsluha v reklamě pro McDonald's. Byla původně obsazena do role přítelkyně Fernanda Sucreho Maricruz Delgado v seriálu \"Útěk z vězení,\" ale rozhodla se pro roli v seriálu \"Jmenuju se Earl\". První filmová role přišla s filmem \"Boj\", ve kterém si zahrála s Jasonem Stathamem. V roce 2008 byla jedním z porotců v soutěži \"Miss Universe\" a v roce 2009 v \"Miss USA\".\n\nV roce 2011 si zahrála v pilotním dílu seriálu \"Charlieho andílci\". Její postava však byla zabita po několika minutách a byla nahrazena Minkou Kelly. Zahrála si vedlejší roli ve fotbalovém sitcomu \"Liga snů\" a v dramatickém seriálu \"Doktorka z Dixie\". V roce 2012 si zahrála ve filmu \"Let\"\",\" po boku Denzela Washingtona. Hostující roli získala v seriálu \"Vychovávat Hope\". Připojila se k obsazení seriálu \"\".\n\nV roce 2005 se provdala za agenta Marca Provissiera. Rozvedli se v roce 2011.\n\n"}
{"id": "604185", "url": "https://cs.wikipedia.org/wiki?curid=604185", "title": "Breathe (píseň, The Prodigy)", "text": "Breathe (píseň, The Prodigy)\n\n„Breathe“ je skladba a jedenáctý singl skupiny The Prodigy z jejich alba \"The Fat of the Land\" z roku 1997. Skladba se dvakrát za sebou dostala na 1. místo ve finském a britském singlovém žebříčku. Její B-strana „The Trick“, jazzově naplněná drum & bass skladba, se stala hitem v kruzích londýnských tanečníků.\n\n\n\n\nSkladba byla celosvětovým hitem, v Austrálii, Rakousku, Belgii, Holandsku, Novém Zélandu a Švýcarsku dosáhla Top 10. Na 1. místě byla ve Finsku, Norsku, Švédsku a Spojeném království.\nV USA dosáhla 18. pouice v žebříčku US Hot Modern Rock Tracks .\n\n"}
{"id": "604186", "url": "https://cs.wikipedia.org/wiki?curid=604186", "title": "Download Festival", "text": "Download Festival\n\nDownload Festival je třídenní (do roku 2005 dvoudenní) hudební festival, který se od roku 2003 koná každoročně v Donington Parku v Anglii.\n\n\n\n\n\n\n\n\n\n\n\n\n"}
{"id": "604187", "url": "https://cs.wikipedia.org/wiki?curid=604187", "title": "Jicchak Olšan", "text": "Jicchak Olšan\n\nJicchak Olšan ( ; 19. února 1895 – 5. února 1983) byl izraelský právník a v pořadí druhý předseda izraelského Nejvyššího soudu.\n\nNarodil se v Kaunasu v Ruském impériu (dnešní Litva) a aliju do osmanské Palestiny podnikl v roce 1912. Vstoupil do Hagany a během druhé světové války do Židovské legie. Vystudoval právo a orientalistiku na Londýnské univerzitě. Jako právník zastupoval jišuv před správou britské mandátní Palestiny.\n\nV roce 1948 byl jmenován soudcem Nejvyššího soudu. Vedl parlamentní komisi, která měla prošetřit rozpočet izraelské armády a též vedl ústřední volební komisi druhého Knesetu. V roce 1954 byl tehdejším premiérem Moše Šaretem jmenován předsedou vyšetřovací komise, která měla prošetřit okolnosti Lavonovy aféry (součástí komise též byl prezident Technionu a bývalý náčelník Generálního štábu Ja'akov Dori).\n\nV roce 1954 nahradil Moše Zmoiru ve funkci předsedy Nejvyššího soudu. Tu zastával až do roku 1965, kdy jej nahradil Šimon Agranat. Zemřel v roce 1983.\n"}
{"id": "604189", "url": "https://cs.wikipedia.org/wiki?curid=604189", "title": "Viasat Nature", "text": "Viasat Nature\n\nViasat Nature je digitální televizní kanál provozovaný společností Viasat, který byl spuštěn v roce 2010. Vysílá pořady o zvířatech, přírodě a životě v divočině. V České republice jej přes satelit poskytuje společnost Skylink. Dále jej poskytují některé kabelové a IPTV společnosti.\n\n"}
{"id": "604191", "url": "https://cs.wikipedia.org/wiki?curid=604191", "title": "Ochsenburg (zámek)", "text": "Ochsenburg (zámek)\n\nZámek Ochsenburg je zámek v rakouské spolkové zemi Dolní Rakousy. Leží na skalním výstupku asi 30 metrů vysokém, u břehu řeky Traisen v jižní části statutárního města Sankt Pöltten, Ochsenburgu.\n\nStředověký hrad \"pánů z Ochsenburgu\" byl v průběhu 16. století přestavěn na zámek v renesančním slohu. Barokní jižní křídlo pravděpodobně postavil Jakob Prandtauer (1660-1726) teprve kolem roku 1898. V 18. století byla zřízena zámecká kaple svatého Mikuláše, při které byl rozhodujícím účastníkem Martin Johann Schmidt (1718-1801).\n\nZámek byl v letech 1383 až 1530 ve vlastnictví kláštera kanovníků St. Pölten. V roce 1699 za probošta Christopha Müllera byl klášter koupen. V průběhu Josefínských reforem byl roku 1784 klášter St. Pölten zrušen a budovu zámku získal dolnorakouský náboženský fond. Roku 1785 získala uživatelské právo nově založená diecéze St. Pölten.\n\nVe druhé světové válce byl zámek využit jako vojenská nemocnice a nakonec zpustl. Po obnově zámek sloužil jako letní sídlo St. pöltnerských biskupů. V roce 2010 je známo, že diecéze St. Pölten nabízela zámek k prodeji za tři miliony Euro.\n\nZámek a statek ležící ve východním sousedství je pod památkovou ochranou.\n\n\n"}
{"id": "604193", "url": "https://cs.wikipedia.org/wiki?curid=604193", "title": "Kristián II. Dánský", "text": "Kristián II. Dánský\n\nKristián II. (1. července 1481, Nyborg – 25. ledna 1559, Kalundborg) byl v letech 1513 až 1523 dánský a norský a v letech 1520 až 1521 také švédský král.\n\nKristián II. se narodil jako třetí syn dánského krále Jana I. a jeho manželky Kristiny Saské (1461–1521).\n\nV letech 1506–1513 byl vicekrálem Norska, kde poznal svou milenku \"Dyveke Sigbritsdatter\" (nizozemsky \"Duyveke Siegfriedsdochter\"), jež na něj měla velký blahodárný vliv. V roce 1517 Dyveke zemřela a u Kristiána nastal velký zvrat k horšímu. Zatvrdil se především vůči dvořanům, jež podezíral z jejího odstranění.\n\n12. srpna roku 1515 se oženil s Isabelou Habsburskou, sestrou císaře Karla V. Z manželství vzešlo pět potomků, z nichž však pouze poslední dvě dcery se dožily dospělosti:\n\n\nZatímco dánská a norská říšská rada zvolila Kristiána po smrti jeho otce v rozporu s platnými zvyklostmi králem, Švédové se tomu vzepřeli a pokusili se zpochybnit Kalmarskou unii. V jejich čele stál Sten Sture mladší, zatímco arcibiskup Gustav Trolle zastupoval prodánskou stranu. Mnohé pokusy dostat Švédy pod dánskou nadvládu ztroskotaly. Teprve v roce 1520 Kristián II. s žoldnéřskou armádou nad Švédy zvítězil. Sten Sture padl, ale jeho vdova \"Christina Gyllenstierna\" kolem sebe shromáždila švédské patrioty a až do podzimu kladla odpor; teprve po příslibu amnestie pro její přívržence a proti slibu, že ve Švédsku se bude vládnout podle švédského práva, kapitulovala. Kristián II. své sliby vzápětí porušil: když byl 1. listopadu roku 1520 korunován králem, zavedl dědičné království, ačkoli švédské právo (stejně jako dánské i norské) předpokládalo obsazování trůnu volbou.\n\nPokusil se navrátit vládu Dánska nad Švédskem pomocí teroru, což se mu přesto nepodařilo a jeho centralizační politika vedla nakonec k jeho svržení. 7. listopadu 1520 nechal Kristián za pomoci \"Gustava Trolle\" uvěznit a popravit 82 vedoucích švédských šlechticů. Tento masakr, který vešel do dějin jako Stockholmská krvavá lázeň, přinesl Kristiánovi přídomek \"Tyran\" a vyvolal v Švédsku povstání v čele s Gustavem I. Vasou. Kalmarská unie, tedy svazek tří severských zemí (Dánska, Norska a Švédska), se rozpadla a Gustav I. Vasa byl roku 1521 zvolen regentem Švédska; dánský král propříště vládl již jen dvěma zemím, Dánsku a Norsku.\n\nKristián se pokusil omezit pro něj ponižující vliv šlechty a říšské rady; z toho těžila vzkvétající města i obchodníci, jež sílili i vůči hanze. Také obyvatelstvo země profitovalo z jeho politiky zaměřené proti všemohoucnosti šlechty. Šlechta se ovšem postavila proti Kristiánovi jak v Dánsku, tak v Norsku a přiměla ho v roce 1523 k útěku do Nizozemí; na dánský a norský trůn po něm nastoupil v roce 1523 jeho strýc Frederik I. Dánský.\n\nTřebaže Kristiánův švagr, císař Karel V., ho kvůli špatnému zacházení se svou sestrou Isabelou nepodporoval, pokusil se Kristián v letech 1531–1532 o znovuovládnutí Norska, avšak neúspěšně. Po své porážce neměl jinou volbu než se vrátit k jednání s Frederikem I. do Kodaně. Zde byl jat a vězněn nejprve na zámku Sonderburg ve velmi tvrdých podmínkách. Ty od roku 1540 několikrát král Kristián III. zmírnil a od roku 1549 nechal Kristiána II. převézt na zámek Kalundborg, kde ten pak žil v relativně snesitelných poměrech až do své smrti v roce 1559.\n\nU měšťanů a sedláků se nicméně těšil velké oblibě i po svém sesazení. To se projevilo v občanské válce v letech 1534–1536, jež propukla v městech Malmö a Kodaň s cílem přivést opět Kristiána II. na trůn a v níž došlo i k povstání sedláků pod vedením \"Skippera Clementa\".\n\n"}
{"id": "604194", "url": "https://cs.wikipedia.org/wiki?curid=604194", "title": "Metro (film)", "text": "Metro (film)\n\nMetro, anglicky Creep, slovensky Hrôza v metre , je německo-britský hororový film roku 2004 natočený režisérem Christopherem Smithem. Jedná se o hororový film natočený v podzemním prostředí.\n\nHlavní hrdinkou příběhu je Kate (Franka Potente), která se po firemním večírku snaží dostat na schůzku s Georgyem Cloonyem. Protože nemůže sehnat taxi, rozhodne se jet metrem. Když ovšem mírně opilá čeká na vlak, spadne jí hlava a jakmile se probudí, zjistí, že je v metru sama. Ať se podívá kamkoliv, nikde ani živáčka. Rozhodne se odejít, ale metro je však zamčené. Náhle přijíždí vlak a Kate nastoupí. Ve vlaku je jedinou cestující. Poté, co vlak však zastaví, objeví v něm kolegu z práce, který se jí pokusí znásilnit. Než se mu to ale podaří, něco neznámého ho vytáhne ze soupravy ven a zabije. Kate po kolejích utíká zpátky do stanice. Snaží se zavolat na policii, ale mobil nemá zde signál a telefony jsou odpojeny. Poprosí o pomoc bezdomovce přebývající zde. Ti ovšem při pokusu pomoct jí zahynou. Když zavolá hlídače, tak i ten je zavražděn. V metru je tedy úplně sama a jediné, co jí zbývá je se za každou cenu dostat ven. Utíká po kolejích, odkud se dostane do kanalizace. Zde objeví tajný vchod do podzemních laboratoří. Zjišťuje, že zde žije onen vrah, vyšinutý blázen, který se snaží stát doktorem stejně jako jeho otec a proto vraždí všechny lidi, kteří se zde objevují. A potom si na nich zkouší své bizarní pokusy s lékařskými nástroji. Kate zde osvobodí jednoho dělníka a utíká s ním zpátky do stanice. Vrah je jim však v patách a zabije jejího komplice. Kate však stihne vraha hodit pod vlak, který právě přijíždí do stanice. Zjišťuje že, když vlak jede do stanice, tak tím pádem je metro už otevřené a jsou zde lidi. Na stanici je tak zubožená, že si lidi myslí, že je žebračka a dávají jí peníze.\n\n"}
{"id": "604200", "url": "https://cs.wikipedia.org/wiki?curid=604200", "title": "Moše Zmoira", "text": "Moše Zmoira\n\nMoše Zmoira (: משה זמורה, žil 25. října 1888 – 8. října 1961) byl izraelský právník a první předseda izraelského Nejvyššího soudu.\n\nNarodil se v Königsbergu v Německém císařství (dnešní Rusko) ruským chasidským imigrantům Leiserovi a Perel Zmoirovým. V mládí studoval hebrejštinu a stal se sionistou. Jeho budoucí manželka Ester Horovitzová z Minska byla příbuznou někdejšího izraelského prezidenta Zalmana Šazara.\n\nJeho studium práv na Heidelberské univerzitě přerušila první světová válka, během níž bojoval v řadách německé císařské armády a byl zraněn během bojů. Po válce pořádal v Berlíně kurzy hebrejštiny a později získal doktorát z práva na univerzitě v Giessenu, kde získal rovněž titul magistra v oboru semitských jazyků.\n\nV roce 1921 podnikl aliju do britské mandátní Palestiny, kde si společně se svým partnerem Pinchasem Rosenem, budoucím izraelským ministrem spravedlnosti, otevřel právní kancelář. Již v té době Zmoira sympatizoval se stranou Mapaj. Ve 20. letech mu bylo britskou mandátní správou nabídnuto působení na Jeruzalémské právnické škole, kde posléze přednášel. Mimo to působil jako právník odborové federace Histadrut. Jeho specializací bylo pracovní právo a stal se jedním z iniciátorů a tvůrců mandátního zákona, na jehož základě byla propuštěnému zaměstnanci vyplacena kompenzace.\n\nVe 30. letech byl jmenován prezidentem čestného soudu při Světové sionistické organizaci a prezidentem Asociace židovských právníků v Erec Jisra'el (země izraelská). Po vyhlášení izraelské nezávislosti v květnu 1948 byl jmenován předsedou izraelského Nejvyššího soudu. Izraelskou deklaraci nezávislosti nepovažoval za právně závazný dokument.\n\nV roce 1954 opustil z důvodu nemoci post předsedy Nejvyššího soudu, kde jej nahradil Jicchak Olšan. O sedm let později, v roce 1961, zemřel v Jeruzalémě. V roce 1989 byla na jeho počest v Izraeli vydána poštovní známka. Jeho dcera Michal se provdala za soudce Nejvyššího soudu Chajima Kohena.\n"}
{"id": "604204", "url": "https://cs.wikipedia.org/wiki?curid=604204", "title": "Búdždúr", "text": "Búdždúr\n\nBúdždúr (arabsky بوجدور [\"Būjādūr \"], španělsky Bojador, francouzsky Boujdour) je město ležící na atlantickém pobřeží Západní Sahary, se zhruba 40 tisíci obyvateli (stav 2004).\n\nMěsto leží u mysu Búždúr (arabsky رأس بوجادور [\"Rā's Būjādūr\"], španělsky \"Cabo Bojador\", francouzsky \"Cap Boujdour\").\n\nMěsto vzniklo z osady u majáku na mysu, který je historicky významný. Pro Evropany byl mys po staletí mezníkem, za který lodi nepluly kvůli nejistému návratu. Prvnímu, komu se podařilo mys obeplout a vrátit se, byl Hanno Mořeplavec, který v 5. století př. n. l. vedl velkou kartaginskou námořní výpravu, jež dorazila pravděpodobně až do Guinejského zálivu. Ovšem další známé obeplutí přišlo až o 18 století později, když portugalský kapitán Gil Eanes roku 1434 na podnět Jindřicha Mořeplavce uskutečnil plavbu k Senegalu. Podle tohoto mysu vytyčovaly pak evropské velmoci hranice:\n\nOsada změnila svůj charakter na město poté, co se oblast stala součástí marockého záboru Západní Sahary v r. 1976, a začalo se rozrůstat kolem nově budovaného přístavu. Příliv přistěhovalců z Maroka, který změnil demografii obyvatelstva, je spojen s povýšením města na sídlo provincie.\n\nVe městě je rybářský přístav a odsolovací stanice mořské vody. Městem prochází marocká státní silnice N1.\nPřehled přírůstku obyvatel v nedávné době dává tabulka níže:\n\n"}
{"id": "604205", "url": "https://cs.wikipedia.org/wiki?curid=604205", "title": "Jo'el Zusman", "text": "Jo'el Zusman\n\nJo'el Zusman (: יואל זוסמן, v angličtině psáno Yoel Zussman; 24. října 1910 – 2. března 1982) byl izraelský právník a čtvrtý předseda izraelského Nejvyššího soudu.\n\nNarodil se v Krakově v Rakousku-Uhersku (dnešní Polsko). Vystudoval právo na Londýnské univerzitě a doktorát získal na Heidelberské univerzitě. Do britské mandátní Palestiny podnikl aliju v roce 1934 a stal se certifikovaným právníkem a později hlavním obhájcem Izraelských obranných sil. V roce 1951 byl jmenován soudcem Nejvyššího soudu a do roku 1953 působil jako místopředseda Nejvyššího soudu.\n\nV roce 1976 nahradil Šimona Agranata a stal se předsedou Nejvyššího soudu. V této funkci působil až do roku 1980, kdy jej nahradil Moše Landau. Je autorem řady knih o zákonech a arbitrážním právu. Zemřel roku 1982.\n\nV roce 1975 mu byla udělena Izraelská cena za přínos v oblasti práva.\n"}
{"id": "604208", "url": "https://cs.wikipedia.org/wiki?curid=604208", "title": "Orth an der Donau", "text": "Orth an der Donau\n\nOrth an der Donau je městys v okrese Gänserndorf v rakouské spolkové zemi Dolní Rakousy.\n\nOrth an der Donau leží ve Weinviertelu (Vinné čtvrti) v Dolních Rakousích uprostřed Národního parku Donau-Auen. Plocha území městyse je 33,41 kilometrů čtverečních a 31,02 % plochy je zalesněno. Neexistuje žádné další katastrální území kromě Orth an der Donau.\n\n\n\nNezemědělských pracovišť bylo v roce 2001 93, zemědělských a lesnických pracovišť bylo v roce 1999 52. Počet výdělečně činného obyvatelstva v místě bydliště bylo v roce 2001 912, tj. 47,6 %.\n\nDůležitým hospodářským činitelem jsou laboratoře a výrobní základna firmy Baxter International. V roce 1997 převzala firmu Immuno AG. Orth, stojící v blízkosti Vídně je hlavním pracovištěm v Evropě. V roce 2010 Baxter výstavbou dalších pracovišť přesunul kapacity z USA do Orthu.\n\nOd roku 1981 je uzavřeno partnerství s městem Fehmarn (škola Petersdorf, přístav Orth) na německém Baltském moři ostrov Fehmarn.\n\n\n\n\n\"Čestné občanství:\"\n"}
{"id": "604211", "url": "https://cs.wikipedia.org/wiki?curid=604211", "title": "Lovec draků", "text": "Lovec draků\n\nLovec draků (: ) je částečně autobiografický román od amerického spisovatele afghánského původu Khaleda Hosseiniho. Je vyprávěn retrospektivně v ich-formě. Román vyšel 29. května 2003 v New Yorku. V češtině vyšel román roku 2009 přeložen Evou Kondrysovou.\n\nV roce 2001 v San Francisku autor sedí na lavičce a pozoruje létající papírové draky a vzpomíná na své dětství v Kábulu roku 1975.\n\nAmír (Hosseiniho sebestylizace) a Hasan jsou přátelé, Hasan, Hazár, je zároveň Amírovým sluhou. Žije s otcem Alím. Hasan se narodil roku 1964, jeho matka Sanaubar utekla po porodu. Amír žije také jen s otcem, jemuž neřekne jinak, než \"Bábá\" (přezdívka vznikla, když ho jeho přítel Rahím Chán označil jako „Túfan Ághá“ – Pán vichrů) a stejně jako Hasan nepoznal svou matku, Sofii Akramiovou – učitelku perské literatury, protože zemřela při porodu. Hasan jako první slovo vyslovil Amírovo jmeno, Amír jméno svého otce, měli stejnou kojnou, často si spolu hráli, chodili do kina, byli téměř jako bratři. Amír velmi rád četl (Rúmího, Hafíze, Huga, Verna, Twaina, Fleminga aj.), jednou omylem vyslechl rozhovor Bábá s Rahímem, zjistil tak, že ho Bábá nepovažuje za pravého muže, povahově mu je bližší Hasan, z toho důvodu začal Amír na Hasana žárlit, velmi toužil, aby na něj byl jeho otec pyšný. Přátelství chlapců začíná slábnout, Hasan by pro Amíra klidně zemřel, on jím ale začíná opovrhovat.\n\nAmíra s Hasanem přepadnou starší kluci, Ásef, Walí a Klamal, schyluje se k fyzické potyčce, ale Hasanovi se je podaří s pomocí praku zahnat, zachránil tak Amíra, ale získal nepřátele. Kamarádi spolu bojují s draky, Amírovi se podaří vyhrát, jeho výhra v podobě modrého draka, kterého spolu s Hasanem vybojoval, uletí. Hasan se ho vydává hledat, draka najde, narazí ale na Ásefa Walího a Klamala, chtějí, aby jim odevzdal draka, Hasan jim odmítá dát Amírovu výhru a tak ho Ásef znásilní, draka Hasanovi ponechali. Amír je ukrytý za rohem a všechno pozoruje, Hasanovi ale ze strachu nepomůže. Přátelství chlapců je definitivně zničeno, Hasan se nikomu nesvěřil, s tím, co se mu stalo, neví, že se Amír stal svědkem hrůzného činu. Amír se stydí, že Hasanovi nepomohl a nikomu nic neřekne.\n\nAmír se snaží s Hasanem stýkat co nejméně, začíná psát povídky, s Bábá jede za přáteli do Džaláládádu. Na oslavě Amírových narozenin Hasan obsluhuje hosty, Amír se setká s Ásefem, který Amíra urazí a obdaruje ho knihou – životopisem Adolfa Hitlera. Bábá daroval Amírovi hodinky, které Amír podstrčil Hasanovi, poté na Hasana svedl, že je ukradl. Hasan se, i přesto že byl nevinný, přiznal ke krádeži a opět se tak pro Amíra obětoval. Bábá Hasanovi odpustil, ale Hasan s Alím přesto odcházejí z domu do Hažáradžatu za příbuznými.\n\nRoku 1981 v březnu je Kábul okupován Šoraví, Bábá s Amírem emigrují do Pákistánu, posléze do Kalifornie. Bábá sice snil o Americe, ale když v ní žil, tak ho zklamala, Jimmyho Cartera nazval „zubatým kreténem“ s Reaganovou politikou ale vcelku souhlasil, pracoval na čerpací stanici ve Fremontu. V roce 1983 bylo Amírovi dvacet let, když úspěšně odmaturoval, Bábá mu koupil ojetý Ford Grand Torino. Posléze Bábá i s Amírem prodávali na bleším trhu, seznámili se generálem Táherí Táhgereiem a jeho dcerou Sorajjou (studentka anglického tvůrčího psaní), do které se Amír zamiloval, její otec, ale jejich lásce nepřeje. Bábá onemocní rakovinou plic, chemoterapii a později i ozařování odmítá. Umírá. Generála požádal o ruku jeho dcery pro Amíra, jež ho o to požádal. Generál jim dá svolení. Sorajja se před svatbou Amírovi svěřuje, že v osmnácti utekla z domu s Afgáncem, který fetoval, a žili spolu asi měsíc. Novomanželé žijí spolu s Bábá, ten po měsíci umírá, Manželé se stěhují do bytu poblíž generálova domu, Amír je přijat na univerzitu v San José (hlavní obor Angličtina), pracuje jako noční hlídač a začíná psát svůj první román, který vychází roku 1989, v Afghánistánu právě zuří občanská válka. Amír se Sorajjou se marně pokoušejí o dítě, ale Sorajja je neplodná. V červnu roku 2001 se Amír dozvídá, že Rahím Chán je smrtelně nemocen, odjíždí tedy do Pákistánu, kde Tálibán dokonce zničil i sirotčinec, který Bábá založil. Rahím vypráví, že Alího zabila mina Hasan je ženat s Farzánou a má i syna Sohrába (pojmenován, podle oblíbené postavy ze Šáhnámy). Hasan se sám naučil číst a psát a setkal se s matkou Sanaubar. Hasana i Farzánu zastřelil Táliban. Sohráb se dostal do sirotčince, Rahím požádal Amíra, aby odvezl k adopci k manželům Caldwellovým. Amír také zjišťuje, že Hasan je jeho nevlastním bratrem, Alí byl neplodný, Hasanovým otcem je Bábá.\n\nAmír tedy jede Sohrába vyzvednout, ale v sirotčinci již není, řiditel sirotčince Zamán se jim svěří, že občas prodá dítě a za peníze koupí jídlo pro ostatní děti. Sirotčinec vede bez nároku na mzdu – vše, co měl, prodal, aby nakrmil děti. Kdyby dítě odmítl prodat, Táliban by si je stejně vzal a možná i více a možná by i ostatní děti zastřelili. Amír nakonec Sohrába najde v moci Ásefa, který se přidal k Tálibanu. Zjišťuje, že rodinu Caldwellových si Rahím vymyslel, aby Amír Sohrába zachránil. Amír se rozhodne Sohrába adoptovat, jenže osvojení je provázeno mnoha těžkostmi a nejjednodušší by bylo umístit Sohrába na chvíli do sirotčince. Amír ale slíbil, že do dětského domova Sohráb už nikdy nepůjde. Sohráb po zjištění o možnosti sirotčince v emočním závalu usne. Ten večer si podřeže žíly. Sohráb je odvezen do nemocnice, Amír je zoufalý a poprvé po dlouhé době se pomodlí za záchranu Sohrába. Sohráb přežije, ale ztratí naději a přestane mluvit. Amír se Sorajjou tedy Sohrába adoptují, ale chlapec stále nekomunikuje a je apatický. \n\nKniha končí oslavou afghánského nového roku v březnu 2002, kde Amír se Sohrábem pouštějí draky. Tehdy se do chlapcových očí znovu vrátí jiskra a usměje se.\n\nV roce 2007 byla kniha zfilmována, pod stejným názvem, v režii Marca Forstera, podle scénáře Davida Benioffa, v hlaních rolích hrají: Khalid Abdalla, Atossa Leoni, Shaun Toub. Film byl nominován na Oscara (Hudba).\n\n"}
{"id": "604212", "url": "https://cs.wikipedia.org/wiki?curid=604212", "title": "Čakovice (zámek)", "text": "Čakovice (zámek)\n\nZámek Čakovice leží v pražské městské části Čakovice, Cukrovarská 23, vedle budov Čakovického cukrovaru. Mezi cukrovarem a zámkem se rozprostírá anglický park, který byl využíván mimo jiné i jako ovocný sad. \n\nDnešní zámeček byl původně tvrzí, jejíž starší verze byla za třicetileté války značně zpustošena. Hrabě Caretto-Millesino prodal v roce 1698 Čakovice prezidentovi dvorské komory Františku Josefovi Šlikovi. Šlik však neměl děti, a tak v roce 1740 připadl čakovický statek podle jeho přání hrabatům Josefovi a Quidovi z Weissenwolfu, od nichž ho v roce 1760 koupila ovdovělá Šlikova manželka Antonie Josefa, rozená Krakovská z Kolovrat.\n\nJedna z dalších majitelek, Antonie z Klebelsberku, dala zdejší tvrz pravděpodobně v letech 1773-1785 přestavět na zámek. V r. 1799 odkázala čakovický statek svému synovi Františkovi z Klebelsberku. V druhé polovině 19. století proběhla ještě jedna stavební úprava zámku.\nV letech 1964-1973 zde sídlilo gymnázium založené roku 1953 ve staré čakovické škole, které se posléze přestěhovalo do nově postavené budovy v Litoměřické ulici na Proseku. \n\nOd roku 1988 je zámeček sídlem Lidové školy umění v Praze 9, od roku 2004 byl dosti nešetrně opraven.\n\n\n"}
{"id": "604215", "url": "https://cs.wikipedia.org/wiki?curid=604215", "title": "Velká pardubická 2008", "text": "Velká pardubická 2008\n\nVelká pardubická 2008 byla 118. ročníkem tohoto dostihu. Konala se 12. října na pardubickém dostihovém závodišti. Vítězství získala podruhé bělka Sixteen v sedle s žokejem Josefem Bartošem. Na dalších místech doběhli Hirsch a Juventus. Sixteen překonala časem 8:58,49 minuty traťový rekord, jako první absolvovala trať nejslavnějšího překážkového dostihu na evropském kontinentu pod devět minut.\n\nChyba v orientaci připravila o vítězství francouzského koně v českém chovu Amant Grise a jeho žokeje Marka Stromského. O diskvalifikaci rozhodla dostihová komise na základě projednávání tzv. protestu ex offo, tedy šetření, které si zadala sama. Zhruba po čtvrthodinovém jednání diskvalifikovala Amant Grise i britského Ivoire de Beaulieu.\n\nNa startu bylo 16 koní. Přechod přes Velký Taxisův příkop zvládli všichni jezdci, ale na pád na jiné překážce doplatil životem Klip pod vedením žokeje Jana Faltejska.\n\nHlavním sponzorem byla Česká pojišťovna a běželo se o celkovou částku 4 500 000 Kč.\n\n"}
{"id": "604217", "url": "https://cs.wikipedia.org/wiki?curid=604217", "title": "Ja'akov Šimšon Šapira", "text": "Ja'akov Šimšon Šapira\n\nJa'akov Šimšon Šapira (: יעקב שמשון שפירא, žil 11. dubna 1902 – 14. listopadu 1993) byl izraelský právník a politik. V letech 1948 až 1950 byl prvním izraelským Generálním prokurátorem a v 60. a 70. letech byl ve dvou funkčních obdobích ministrem spravedlnosti.\n\nNarodil se v Jelizavetgradu v Ruském impériu (dnešní Kropyvnyckyj, Ukrajina). Studoval na ješivě a posléze vystudoval medicínu na univerzitě v Charkově. Byl aktivní v sionistickém socialistickém hnutí a za své aktivity byl v letech 1923 až 1924 vězněn. Po svém propuštění podnikl aliju do britské mandátní Palestiny, kde v Petach Tikvě pracoval jako sadař, a kde vstoupil do skupiny „Vítězství pracujících.“ Byl jedním ze zakladatelů kibucu Giv'at ha-Šloša. Působil rovněž jako tajemník strany Achdut ha-Avoda v Jeruzalémě a člen jeruzalémské rady pracujících.\n\nVystudoval právo na Hebrejské univerzitě v Jeruzalémě a stal se certifikovaným právníkem. V roce 1934 se přestěhoval do Haify, kde si otevřel právnickou kancelář, kterou provozoval až do roku 1948. Před britskou mandátní správou mimo jiné zastupoval Haganu a další skupiny. Po založení Izraele se stal generálním ředitelem na ministerstvu spravedlnosti a v letech 1948 až 1950 prvním Generálním prokurátorem.\n\nVe volbách v roce 1951 byl zvolen poslancem za stranu Mapaj a během svého funkčního období byl členem parlamentního výboru práva a spravedlnosti, ústavního výboru a výboru pro bydlení. Během třetího Knesetu byl předsedou poslaneckého klubu Mapaje. V roce 1955 rezignoval na svůj poslanecký mandát po obviněních, že jeho angažovanost v naftařském obchodním prostředí není patřičná pro zástupce strany pracujících. V letech 1966 až 1973 (až na krátké období v roce 1972, kdy byl nahrazen Goldou Meirovou) byl ministrem spravedlnosti. Ve volbách v roce 1969 byl zvolen poslancem Knesetu za stranu Ma'arach (následovnici Mapaje) a opět působil v řadě parlamentních výborů. Jako ministr spravedlnosti se po šestidenní válce postavil proti anexi východního Jeruzaléma. Po jomkipurské válce v roce 1973 rezignoval na svůj vládní post poté, co nebyl vyslyšen jeho požadavek na odvolání Moše Dajana z postu ministra obrany.\n\n"}
{"id": "604221", "url": "https://cs.wikipedia.org/wiki?curid=604221", "title": "Kaarlo Juho Ståhlberg", "text": "Kaarlo Juho Ståhlberg\n\nKaarlo Juho Ståhlberg (28. ledna 1869, Suomussalmi – 22. září 1952, Helsinky) byl finský právník a politik. V rozmezí let 1908–1918 pracoval jako profesor práv na Helsinské univerzitě. Dále stál u zrodu Finské národní pokrokové strany.\nPo vzniku samostatného Finska v roce 1917 se stal aktivním v politickém životě, což jej dovedlo roku 1919 do úřadu prvního prezidenta nezávislého Finska (jeho mandát vypršel roku 1925). Účastnil se také voleb v roce 1931 a 1937 (finský prezident úřaduje vždy šest let), ale ani jednou nezískal potřebný počet hlasů pro zvolení.\n\nRoku 1920 získal estonské vyznamenání \"Kříž Svobody\" první třídy.\n\n"}
{"id": "604224", "url": "https://cs.wikipedia.org/wiki?curid=604224", "title": "Mechanika Praha", "text": "Mechanika Praha\n\nMechanika Praha je družstvo zabývající se opravou domácích elektrospotřebičů a prodejem náhradních dílů a příslušenství. Družstvo vzniklo v roce 1936 a zpočátku bylo zaměřeno na opravy elektroměrů a drobnou kovovýrobu. Postupem času svoji činnost rozšiřovalo, po roce 1948 se k němu připojovali (často nedobrovolně) i drobní živnostníci. V 60. letech 20. století bylo družstvo zaměřeno především na opravy drobných elektrospotřebičů a zařízení na vytápění a ohřev vody. V 70. a 80. letech se stalo celostátním nositelem servisu, zabývalo se i dovozem, distribucí a prodejem náhradních dílů po celém Československu. Podobný charakter, byť již ve výrazně omezenějším objemu, zůstal družstvu dodnes.\n\n\n"}
{"id": "604230", "url": "https://cs.wikipedia.org/wiki?curid=604230", "title": "Chajim Kohen", "text": "Chajim Kohen\n\nChajim Herman Kohen (: חיים הרמן כהן, žil 11. března 1911 – 10. dubna 2002) byl izraelský právník a politik.\n\nNarodil se v německém Lübecku do religiózní rodiny a během svého mládí byl předsedou hamburské pobočky World Agudat Jisra'el. V roce 1930 podnikl aliju do britské mandátní Palestiny a studoval na ješivě Merkaz ha-rav. Působil rovněž jako chazan v Me'a Še'arim. Později se vrátil zpět do Německa, kde vystudoval právo na Frankfurtské univerzitě. Do mandátní Palestiny se vrátil již jako doktor práv. V roce 1936 získal právnické osvědčení a téhož roku si v Jeruzalémě otevřel právnickou kancelář.\n\nPo založení Izraele byl jmenován manažerem na právním odboru ministerstva spravedlnosti a později se stal státním prokurátorem. V roce 1949 byl jmenován generálním ředitelem na ministerstvu spravedlnosti a o rok později generálním prokurátorem. Z pozice generálního prokurátora se rozhodl obžalovat Malchiela Gruenwalda v soudním procesu s Rudolfem Kastnerem.\n\nV roce 1952 se jako nestraník stal ministrem spravedlnosti, avšak v tomto postu setrval pouze tento rok. V roce 1960 byl jmenován soudcem Nejvyššího soudu, kde působil až do svého odchodu do penze v roce 1981.\n\nMimo působení v oblasti práva byl též hostujícím přednášejícím na právnických fakultách Telavivské univerzity (1956–1969) a Hebrejské univerzity v Jeruzalémě (1954–1976). Působil taktéž jako zástupce Izraele v Radě OSN pro lidská práva a byl členem Mezinárodního soudního dvoru v Haagu. Byl také členem hnutí „T'chila“ pro izraelský židovský sekularismus.\n\nV roce 1980 mu byla udělena Izraelská cena za přínos v oblasti práva a mimo to mu byly uděleny čestné doktoráty na řadě amerických univerzit, včetně Georgetown University. Napsal pět knih, včetně \"The Trial and Death of Jesus\" (1968), ve které tvrdil, že to byli Římané a ne Sanhedrin, kdo soudil a popravil Ježíše Nazaretského.\n\nZemřel v roce 2002 a je pochován na jeruzalémském hřbitově Har ha-Menuchot. Předseda Nejvyššího soudu Aharon Barak jej popsal jako jednoho ze zakladatelů izraelského práva.\n\nMezi Kohenova vybraná díla patří:\n"}
{"id": "604232", "url": "https://cs.wikipedia.org/wiki?curid=604232", "title": "Marie Versini", "text": "Marie Versini\n\nMarie Versini (* 10. srpna 1940, Paříž, Francie) je francouzská herečka, kterou proslavila především její role Nšo-či ve filmu Vinnetou.\n\nPochází z rodiny středoškolského učitele původem ze středomořského ostrova Korsika. Tanci a herectví se věnovala již od dětství. Již ve věku 17 let v letech 1957-1959 se stala členkou významné francouzské divadelní scény Comédie-Française. Zde úspěšně účinkovala, mimo jiné, také v Shakespearově dramatu \"Romeo a Julie\".\n\nV roce 1956 také úspěšně debutovala ve filmu, svoji první větší rolí získala v roce 1958 v anglickém snímku \"A Tale of Two Cities\". Díky svým jazykovým schopnostem (mluví italsky, anglicky, francouzsky a německy) se uplatnila i v dalších zahraničních filmech, například v americkém snímku \"Pařížské blues\". V roce 1963 zvítězila v konkursu na svoji nejznámější životní roli Vinnetouovy sestry Nšo-či ve snímku \"Vinnetou\", což jí zajistilo velkou proslulost i dodnes trvající popularitu. Poté si zahrála ještě v několika dalších dobrodružných filmech natočených na námět knih Karla Maye. V 70. a 80. letech se věnovala v převážné míře herecké práci v televizi. V roce 1984 vystupovala ve filmu a v televizi naposledy.\n\nBěhem svého života hrála ve 33 hraných filmech.\n\nOd roku 1974 byla provdána za o 22 let staršího scenáristu a režiséra Pierra Vialetta. V roce 1984 opustila svět filmu, aby se o něj mohla ve stáří starat (zemřel v 94 letech v roce 2013).\n\n\n"}
{"id": "604235", "url": "https://cs.wikipedia.org/wiki?curid=604235", "title": "Široký kámen", "text": "Široký kámen\n\nŠiroký kámen (německy \"Langer Stein\") je stolová hora o výšce 430 m n. m. a přírodní památka na území Ralské pahorkatiny ve východní části okresu Česká Lípa. Skalní masiv je pozoruhodný svým zarovnaným vrcholem, obdobným známé Stolové hoře v Jižní Africe.\n\nNa katastrálním území obce Hamr na Jezeře je mnoho různě zvrásněných pískovcových vrcholů. Skalisko Široký kámen (430,2 m n. m.) se zde vyjímá jako mohutná, nahoře plochá skála, ze třech stran se strmými stěnami, jen málo rozrušená obvyklou erozí. Je dobře viditelná z okružné modře značené turistické cesty z Hamru na Jezeře, není k ní však žádná vyznačená odbočka. Od Hamru je vzdálená 3,5 km. Skála je zčásti nahoře na některých okrajích zarostlá borovým lesem s ojedinělými břízemi, úpatí je zarostlé zcela.\n\nV geomorfologickém členění je lokalita v Zákupské pahorkatině, jejím okrsku Kotelská vrchovina.\nPřírodní památka byla vyhlášena v souladu s zákonem 114 / 1992 sb. O ochraně přírody a krajiny na rozloze 29,81 ha 20. ledna 1996. Podkladové materiály zpracoval Okresní úřad Česká Lípa. Týká se skalního masivu ve výšce 350 – 440 m. n.m s reliktními bory, ale i vzácné květeny, např. zde byla zjištěna kostřava sivá, ostřice vřesovištní, smldník jelení, hadí mord nízký. V lokalitě hnízdí sokol stěhovavý a výr velký. Byl zaznamenán výskyt krkavce velkého, zmije obecné, ještěrky obecné, slepýše křehkého.\n\nPamátku zařazenou mezi Maloplošná zvláště chráněná území bývalého vojenského výcvikového prostoru Ralsko (MZCHÚ Ralsko) spravuje Ministerstvo životního prostředí prostřednictvím Agentury pro ochranu přírody a krajiny ČR (AOKP ČR).\n\n"}
{"id": "604237", "url": "https://cs.wikipedia.org/wiki?curid=604237", "title": "Zirkonová vlákna", "text": "Zirkonová vlákna\n\nZirkonová vlákna jsou keramický textilní materiál vyrobený na bázi oxidu zirkoničitého (ZrO).\n\nPokusy se zvlákňováním zirkonu jako materiálu s vysokou ohnivzdorností začaly koncem 80. let minulého století. \n\nVýchozí látkou k výrobě je oxid zirkoničitý, který se dá získat velmi nákladným způsobem z přechodného kovu ZrSiO a nahrazuje se proto také syntetickou \"zirkonií\" (viz snímek vpravo). K oxidu zirkoničitému se zpravidla přidává 5-10 % \"stabilizačních látek\" (např. vápník nebo yttrium). \n\nJedna z výrobních technologií spočívá v extrudování vodnaté směsi zirkonu a stabilizátoru s polymerem (např. PVA). Po zvláknění se tato směs zahřívá a sintruje. \n\nPodrobnosti technologie a rozsahu výroby nebyly dosud popsány v žádné odborné publikaci. Známé je pouze, že se vlákno vyrábí s průřezem 4-10 µm ve formě filamentu (na tkaniny a pleteniny) nebo stříže (k výrobě netkaných textilií).\n\nVlákno je polykrystalin s bodem tavení 2593 °C, snáší trvale teplotu 1649 °C, má tažnou pevnost 2,07 GPa, modul pružnosti 344 a vynikající odolnost proti účinku chemikálií. Zirkonová vlákna patří k nejdražším ohnivzdorným materiálům.\n\nVýrobci (např. \"Zircarzirconia\") nabízejí běžná vlákna z zirkonu stabilizovaného 10 % yttria, pro zvláštní účely se dodává také zirkon bez stabilizátoru.\nZ plošných textilií ze zirkonu byly v roce 2006 známé \n\nPlošné textilie mohou být vyztuženy povrstvením sloučeninou hliníku nebo jako méně tuhé pláty plněny křemenným práškem\n\nJako možné uplatnění plošných textilií udává výrobce:\n\n– separátory v bateriích a palivových článcích\n\n– izolace k posílení žáruvzdornosti kovových ploch\n\n– izolace pecí k výrobě růstem krystalů\n\n– filtrování horkých plynů\n\n– podklad k sintrování kovového prášku nebo ve spojení s tavením křemenného skla \n\n"}
{"id": "604248", "url": "https://cs.wikipedia.org/wiki?curid=604248", "title": "Ja'akov (rozcestník)", "text": "Ja'akov (rozcestník)\n\nJa'akov (: ) je hebrejský tvar jména praotce izraelského národa Jákoba. Dalšími významy jsou:\n\n\n\n\n"}
{"id": "604249", "url": "https://cs.wikipedia.org/wiki?curid=604249", "title": "Gerhard Gentzen", "text": "Gerhard Gentzen\n\nGerhard Karl Erich Gentzen (24. listopadu 1909, Greifswald, Německo – 4. srpna 1945, Praha, Československo) byl německý matematik a logik. Jeho hlavní práce tkví v základech matematiky, v teorii důkazů a zavední sekventního kalkulu matematické logiky.\n\nGentzen byl v letech 1939 až 1941 spojařem Wehrmachtu v blízkosti Braunschweigu, mohl se však habilitovat na univerzitě v Göttingenu. V důsledku nemoci byl vojenské služby zproštěn. V roce 1943 jej profesor matematiky na pražské Německé univerzitě Hans Rohrbach povolal jako docenta do Prahy.\n\nGentzen neodešel do Německa ani po skončení druhé světové války, přestože byl varován. Byl pak v květnu 1945 zatčen jako příslušník NSDAP. Zemřel na podvýživu tři měsíce poté ve vězení na Karlově náměstí v Praze.\n\n"}
{"id": "604250", "url": "https://cs.wikipedia.org/wiki?curid=604250", "title": "Dúbravka (Bratislava)", "text": "Dúbravka (Bratislava)\n\nDúbravka (německy \"Kaltenbrunn\", maďarsky \"Pozsonyhidegkút\") je městská část Bratislavy IV., která dnes patří k největším městským částem hlavního města Slovenska Bratislavy.\n\nPůvodně šlo o samostatnou vesnici, kterou postupem doby pohltila Bratislava. Původní ves je dnes jen její malou částí. Nachází se na východním úpatí Devínské Kobyly. Její rozloha činí 8,6 km. Počet obyvatel se pohybuje okolo 50 000. Je rozdělena na místní části Krčace, Záluhy a Podvornice.\n\nNarodil se zde Gustáv Husák, bývalý prezident Československa.\n\n\n"}
{"id": "604254", "url": "https://cs.wikipedia.org/wiki?curid=604254", "title": "Marie Hübnerová", "text": "Marie Hübnerová\n\nMarie Hübnerová, \"rozená\" Marie Rufferová (12. října 1865 Slatina nad Zdobnicí – 5. srpna 1931 Praha) byla význačná česká divadelní herečka počátku 20. století.\n\nPo otcově smrti byla vychovávána v německém klášteře v Brně, v roce 1882 odešla ke Košnerově divadelní společnosti. Odtud přešla v roce 1887 k div. společnosti F. Ludvíka. V sezóně 1891/1892 byla angažována v Národním divadle v Brně. V závěru roku odešla s ředitelem divadla Václavem Hübnerem do jeho vlastní nově vytvořené divadelní společnosti \"České lidové divadlo\" na venkově. Po smrti Hübnerovy manželky Anny (1861–1891) se za něj 11. února 1893 v Uherském Hradišti provdala. \nDo roku 1893 používala v divadle pseudonym \"Slatinská\".\n\nV únoru roku 1896 byla přijata do souboru Národního divadla v Praze, kde setrvala až do své smrti. Vytvořila zde přes 370 rolí, některé i opakovaně (např. Martu v Goethově hře \"Faust\", Fanku v Čapkově \"Loupežníkovi\" a Kláskovou v Jiráskově \"Lucerně\"). \n\nČasto hostovala i v dalších českých městech (Plzeň, Brno, Olomouc a jiné) a v Bratislavě. V Praze též hostovala na menších scénách (např. v roce 1908 v Pištěkovo divadle, v roce 1914 v Uranii a v Intimním divadle. V letech 1910 a 1929 vystoupila úspěšně ve Vídni, v roce 1928 ve Varšavě a v roce 1931 v Jugoslávii, kde obdržela řád sv. Sávy.\n\nByla učitelkou hereček A. Sedláčkové, L. Ostrčilové, E. Vrchlické, J. Kronbauerové, O. Scheinpflugové, M. Májové, B. Durasové, Z. Baldové, A. Iblové, M. Pačové, M. Wintrové-Bečvářové, J. Svaté a dalších.\n\nV roce 1931 vystupovala v jediném filmu, a sice v roli \"Fanky\" v Čapkově „Loupežníkovi“ v režii Josefa Kodíčka.\n\nZemřela 5. srpna 1931 v podolském sanatoriu. Je pochována v Praze na Olšanských hřbitovech.\n\n\nJaroslav Kvapil\n\n\nLadislav Boháč\n\n\nFrantišek Černý\n\n\nLeopolda Dostalová\n\nJoža Götzová\n\n\nEduard Kohout\n\n\nLadislav Pešek\n\nEdmond Konrád\n\nJindřich Vodák\n\n\nRůžena Nasková\n\n\n\n"}
{"id": "604255", "url": "https://cs.wikipedia.org/wiki?curid=604255", "title": "Dúbravka", "text": "Dúbravka\n\nDúbravka může být:\n\n\n\n"}
{"id": "604256", "url": "https://cs.wikipedia.org/wiki?curid=604256", "title": "Velká pardubická 2007", "text": "Velká pardubická 2007\n\nVelká pardubická 2007 byla 117. ročníkem tohoto dostihu. Konala se 14. října na pardubickém dostihovém závodišti. Vítězství získala bělka Sixteen v sedle s žokejem Dušanem Andrésem. Na dalších místech doběhli Decent Fellow a Eliška Přemyslovna.\n\nNa Taxisově příkopu skončili dostih dva koně, vítěz z roku 2002 a 2005 Maskul a Cieszymir. Druhý jmenovaný musel být utracen.\n\nVítězného žokeje Dušana Andrése ocenila v cíli princezna Anna, dcera královny Alžběty.\n\nHlavním sponzorem byla Česká pojišťovna a běželo se o celkovou částku 4 500 000 Kč.\n"}
{"id": "604257", "url": "https://cs.wikipedia.org/wiki?curid=604257", "title": "IK Colouring", "text": "IK Colouring\n\nIK Colouring je značka náramkových hodinek vyráběných čínskou firmou \"Xinxin Jing Cheng Watch Company\" (). Většina její produkce jsou hodinky typu Skeleton, tedy takové, u kterých je možné vidět na mechanismus strojku skrze ciferník. IK Colouring jsou jak tradiční mechanické hodinky (většinou s automatickým nátahem), tak hodinky na bázi technologie Quartz.\n\n"}
{"id": "604260", "url": "https://cs.wikipedia.org/wiki?curid=604260", "title": "Gad Ja'akobi", "text": "Gad Ja'akobi\n\nGad Ja'akobi (: גד יעקבי, v angličtině přepisováno jako Gad Yaacobi; 18. ledna 1935 – 27. srpna 2007) byl izraelský politik, poslanec Knesetu za stranu Ma'arach, ministr izraelských vlád a izraelský velvyslanec při Organizaci spojených národů (OSN).\n\nNarodil se v mošavu Kfar Vitkin v centrálním Izraeli, ještě za dob britské mandátní Palestiny. V mošavu vystudoval střední školu, po níž studoval ekonomii a politologii na Telavivské univerzitě.\n\nV letech 1960 až 1961 byl asistentem ministra zemědělství a v letech 1961 až 1966 ředitelem centra pro plánování a ekonomický rozvoj na ministerstvu zemědělství. V roce 1965 byl jedním ze zakladatelů strany Rafi. Když se strana sloučila se Stranou práce (která tvořila alianci Ma'arach), byl jmenován do jejího vedení. Ve volbách v roce 1969 byl zvolen poslancem Knesetu a v roce 1972 byl jmenován náměstkem ministra dopravy. V roce 1974 se stal ministrem dopravy ve vládě Jicchaka Rabina a v této funkci působil až do voleb v roce 1977. Po volbách v roce 1984 byl součástí vlády Likudu a Ma'arachu, v níž až do roku 1987 zastával post ministra ekonomiky a plánování. Tehdy (1987) byl jmenován ministrem komunikací, kterým byl až do roku 1990.\n\nPo jeho nezvolení ve volbách v roce 1992 byl jmenován izraelským velvyslancem při OSN, kde působil od září 1992 do června 1996. Po svém návratu byl jmenován předsedou Israel Electric Corporation, v jejímž čele stál do roku 1998. O dva roky později byl jmenován ředitelem Izraelské správy přístavů a železnic. Mimo to přednášel na Telavivské univerzitě a Interdisciplinary Center v Herzliji a působil v managementu několika neziskových organizací.\n\nNapsal patnáct knih, z nichž tři byly dětské a dvě byly sbírky básní. Mimo to přispíval do několika periodik.\n\n"}
{"id": "604263", "url": "https://cs.wikipedia.org/wiki?curid=604263", "title": "Medal of Honor (počítačová hra, 1999)", "text": "Medal of Honor (počítačová hra, 1999)\n\nMedal of Honor je první díl z dlouhé série videoher Medal of Honor a byl vydán v listopadu 1999 pro konzoli PlayStation. V červnu 2009 byl vydán ke stažení na online službě PlayStation Network pro majitele konzolí PlayStation 3. Příběh pro hru napsal režisér Steven Spielberg.\n\nMichael Giacchino vysvětloval, že ve hře hlavní postava Jimmy Patterson reprezentovala dvě odlišné věci. Hlavní téma hry a jeho téma v osobním životě, kde se musel střetávat s tvrdými momenty. Hru napsal a ztvárnil Peter Hirschmann, jako vojenský poradce sloužil Dale Dye.\n\nHráč přebírá roli fiktivního vojáka, poručíka Jimmyho Pattersona, který se přidal k vojenské službě OSS. Hra se odehrává skoro na konci druhé světové války (1944–1945). Úkol hry je plnění misí, ničení nepřátelských pozic a zabíjení nacistických vojáků. Hra také obsahuje hru dvou hráčů proti sobě, obrazovka se rozdělí do splitscreenu a hraje se na několika dostupných mapách. Hráči také můžou odemknout tajné postavy po dohrání hry nebo zadání cheatů.\n\nMedal of Honor v recenzích dostal velmi dobré hodnocení, nejlepší hodnocení bylo uděleno na webu Metacritic, činilo 92/100. Hra byla vyzdvihována za příběh, grafiku, umělou inteligenci nepřátel, design misí a i soundtrack. Herní web IGN dal hru na 21. místo z žebříčku \"Nejlepší hry doby\" pro konzoli PlayStation.\n"}
{"id": "604264", "url": "https://cs.wikipedia.org/wiki?curid=604264", "title": "Orbis Pictus (film)", "text": "Orbis Pictus (film)\n\nOrbis Pictus je slovensko-český hraný film z roku 1997 režiséra Martina Šulíka.\n\nJde o příběh šestnáctileté dívenky z dětského domova Terezky, která se vypraví hledat svoji matku a na své cestě se setkává s mnoha podivnými lidmi.\n\n\n\n"}
{"id": "604266", "url": "https://cs.wikipedia.org/wiki?curid=604266", "title": "Velká pardubická 2006", "text": "Velká pardubická 2006\n\nVelká pardubická 2006 byla 116. ročníkem tohoto dostihu. Konala se 8. října na pardubickém dostihovém závodišti. Vítězství získal v čase 9:20,60 minuty jedenáctiletý ryzák Decent Fellow v sedle s žokejem Josefem Bartošem. Na dalších místech doběhli Juventus s žokejem Josefem Váňou a Cieszymir.\n\nStartovalo 17 koní, dostih dokončilo osm koní. Spadli oba zahraniční žokejové ve startovním poli - Brit Johnson s Juniusze a Němec Fuhrmann s Maskula.\n\nHlavním sponzorem byla Česká pojišťovna a běželo se o celkovou částku 4 500 000 Kč.\n"}
{"id": "604269", "url": "https://cs.wikipedia.org/wiki?curid=604269", "title": "Vstupní draft NHL 2010", "text": "Vstupní draft NHL 2010\n\nVstupní draft NHL 2010 byl 48. vstupním draftem v historii NHL. Konal se 25. a 26. června 2010 ve Staples centru v Los Angeles, v Kalifornii, ve Spojených státech amerických (v domácí aréně Los Angeles Kings). Los Angeles hostilo vstupní draft poprvé.\n\nDraftová loterie vstupního draftu NHL 2010 byla uskutečněna 13. dubna 2010. 1. místo připadlo již po čtvrté za posledních pět let poslednímu týmu NHL. V tomto případě to byl Edmonton Oilers, který tedy mohl vybírat jako první v každém kole (pokud některou ze svých voleb nevyměnil s jiným týmem).\n\n† = Hvězdy. Hráči jsou bráni jako hvězdy v případě, že kdykoliv v jejich kariéře byli vybráni do NHL All-Star Game.\nVýběr kol draftu:\nLegenda (hráčova pozice)\nC Centr (Střední útočník)   O Obránce   Ú Útočník   B Brankář   LK Levé křídlo   PK Pravé křídlo\n\n"}
{"id": "604270", "url": "https://cs.wikipedia.org/wiki?curid=604270", "title": "Socket", "text": "Socket\n\nSlovo socket může označovat:\n\n"}
{"id": "604273", "url": "https://cs.wikipedia.org/wiki?curid=604273", "title": "Orth (zámek)", "text": "Orth (zámek)\n\nZámek Orth stojí v městysi Orth an der Donau v okrese Gänserndorf v rakouské spolkové zemi Dolní Rakousy.\n\nVodní hrad se čtyřmi věžemi, jejž vybudoval jeden z Lengenbacherů, mocné šlechtické rodiny v době Babenberků, je poprvé uveden v dokumentech z roku 1201. Hrad byl výstavný a podobal se nejstarší části vídeňského Hofburgu, švýcarskému křídlu.\n\nV 15. století se zámek Orth stal místem rozmíšky mezi císařem Fridrichem III. (1415–1493) a dolnorakouskými stavy, které zastupoval Ladislav Pohrobek (1440–1457) jako jejich zákonný zeměpán. Dne 15. srpna 1452 byl hrad vojsky stavů pod vedením Ulricha z Eyczingu († 1460) dobyt. Po Ladislavově smrti v roce 1457 došlo k novým rozporům a v roce 1460 hrad obsadil Gamareth Fronauer, neboť se považoval za jeho dědice. Fronauer utekl z hradu chodbou a hrad byl 26. března 1460 bez boje obsazen.\n\nHrad byl v roce 1529 během prvního tureckého obléhání Vídně zničen. Posléze jej obnovil hrabě Mikuláš ze Salmu (1459–1530) v renesančním slohu. V 17. století byl dvůr využíván při honitbách a v letech 1679 a 1680 byl přestavěn v barokním slohu.\n\nV roce 1824 koupili zámek od říšského hraběte Mořice z Friese (1777–1826) lotrinští Habsburkové a učinili z něj svůj soukromý rodinný majetek. Korunní princ Rudolf (1858–1889) užíval zámek jako lovecký a kolem roku jej 1873 vybavil sbírkami ve stylu historismu.\n\nZámek Orth byl v roce 2005 opraven a stal se sídlem a centrem Národního parku Donau-Auen a čtyř muzeí:\n\n\n"}
{"id": "604275", "url": "https://cs.wikipedia.org/wiki?curid=604275", "title": "Hamburg (loď)", "text": "Hamburg (loď)\n\nLoď Hamburg patří mezi jedno z plavidel určených zejména pro výletní plavby po Vltavě. Byla vyrobena v roce 1983 a v roce 2005 prošla kompletní rekonstrukcí, aby vyhovovala současným požadavkům lodní přepravy.\n\nCelková kapacita lodi je 164 osob, v restaurační části s barem je k dispozici 94 míst. V horní, částečně zastřešené palubě je 70 míst. Loď je 37 metrů dlouhá a 5 metrů široká. Salónky jsou v případě potřeby klimatizované i vytápěné, takže loď může být v plném provozu po celý rok. Na lodi je rovněž dostupný bufet s širokým výběrem rautového občerstvení. \nLoď slouží zejména k výletním plavbám po historickém centru Prahy od Štvanice až po Vyšehrad, ale i k delším cestám na Vranov, Slapy, Štěchovice, nebo třeba i do Mělníka. \n\nLoď kotví v přístavištích Výtoň, Na Františku (pod Čechovým mostem), Kampa či Troja.\n\n"}
{"id": "604279", "url": "https://cs.wikipedia.org/wiki?curid=604279", "title": "Dmitrij Mironov", "text": "Dmitrij Mironov\n\nDmitrij Olegovič Mironov (Миронов, Дмитрий Олегович;* 25. prosince 1965 v Moskvě) je bývalý ruský hokejový obránce a trenér.\n\nDmitrij Mironov začal svou hokejovou kariéru v roce 1985 v Armádní sportovní klub SKA MVO Kalinin, v ročníku 1985/86 odehrál pár zápasů za HC CSKA Moskva. Od poloviny sezony 1986/87 byl kmenovým hráčem CSKA Moskva a v roce 1987 vyhrál s CSKA sovětský ligový titul a Evropský pohár. Po těchto úspěchů se později připojil ke klubu Křídla Sovětů Moskva, sportovní klub letectva. V roce 1989 zvítězil v soutěži Sovětský poháru s Krylja. V průběhu roku 1991 byl draftován v osmém kole na 160. místě týmem Toronto Maple Leafs. Téhož roku odešel z Křídla Sovětů a přestěhoval se do National Hockey League a připojil se následně k Maple Leafs. V červenci 1995 byl vyměněn z Maple Leafs do Pittsburgh Penguins za kanadského obránce Larry Murphy. V klubu Penguins dlouho nesetrval, 19. listopadu 1996 byl vyměněn společně se spoluhráčem Shawnem Antoskim do týmu Mighty Ducks of Anaheim za Alexe Hickse a Fredrika Olaussona. Stejně tak jak v Pittsburghu odehrál za Anaheim necelé dvě sezony, 24. března 1998 byl opět vyměněn do týmu Detroit Red Wings za Jamieho Pushora a 4. kolo draftu 1998 (touto volbou byl vybrán švédský obránce Viktor Wallin). V Detroitu se potkal s Larrym Murphym, kterým byl právě v roce 1995 vyměněn. V Detroit Red Wings jenom dohrál sezonu, v základní části odehrál jedenáct zápasů, v playoff přidal dalších sedm a pomohl tak k zisku Stanley Cupu. Po vypršení kontraktu se dohodl 29. července 1998 na smlouvě s týmem Washington Capitals jako volný hráč. Ve Washingtonu Capitals odehrál poslední tři sezony své hráčské kariéry. 23. ledna 2001 utrpěl zranění zad, takže minul zbytek sezony 2000/01 a celou následující sezónu. Později se rozhodl kvůli zranění ukončit kariéru.\n\n\n\n"}
{"id": "604283", "url": "https://cs.wikipedia.org/wiki?curid=604283", "title": "Velká pardubická 2005", "text": "Velká pardubická 2005\n\nVelká pardubická 2005 byla 115. ročníkem tohoto dostihu. Konala se 9. října na pardubickém dostihovém závodišti. Vítězství získal v čase 9:11,26 minuty jedenáctiletý valach Maskul v sedle s žokejem Dirkem Fuhrmannem. Na dalších místech doběhli Decent Fellow a Laneret.\n\nNa druhé překážce skončil jeden z favoritů dostihu, klisna Registana s anglickým žokejem Jamesem Crowleyem. Na rovinovém úseku pak zemřel kůň Takagi, údajně na absolutní vyčerpání organismu. Závod dokončilo pouze sedm koní.\n\nHlavním sponzorem byla Česká pojišťovna a poprvé se běželo o celkovou částku 4 500 000 Kč.\n"}
{"id": "604284", "url": "https://cs.wikipedia.org/wiki?curid=604284", "title": "Tarfaja", "text": "Tarfaja\n\nTarfaja (arabsky طرفاية, francouzsky Tarfaya) je město ležící v jihozápadním Maroku, s 5 615 obyvateli (2004). Náleží k regionu Al-´Ajún-Budždúr-Sakia al-Hamra.\n\nMěsto leží u mysu Juby (arabsky رأس جوبي [\"Rā's Ŷubī\"], španělsky Cabo Juby, francouzsky Cap Jubi).\n\nV minulosti se město nazývalo Villa Bens.\n\nMěsto se vyvinulo z obchodní stanice \"Port Victoria\", kterou založil v roce 1882 Skot \"Donald MacKenzie\". Pod marockou suverenitu se navrátilo v roce 1895, kdy za něj sultán \"Mulaj Hasan\" zaplatil odstupné 50 000 liber. V roce 1916 guvernér španělské kolonie Rio de Oro Francisco Bens obsadil území Cabo Juby, na němž město leží, a přejmenoval ho po sobě na \"Villa Bens\". Od té doby bylo hlavním městem tohoto protektorátu.\n\nOd roku 1927 město bylo významnou leteckou základnou, kterou využívala především francouzská společnost \"Aéropostale\" zejména pro dopravu pošty do subsaharské Afriky, ale i Lufthansa pro své lety do Jižní Ameriky. S prodlužováním doletu letadel význam místního letiště postupně upadal. V roce 1958 po krátké válce se Španělskem získalo Maroko zpět svoje území včetně města.\n\nVe městě je přístav, především rybářský. Od roku 2007 je přístav spojen pravidelnou lodní linkou s městem Puerto del Rosario na Fuerteventuře, nejbližším z Kanárských ostrovů. Městem prochází státní silnice N1. Letiště není v provozu.\n\n"}
{"id": "604300", "url": "https://cs.wikipedia.org/wiki?curid=604300", "title": "Joseph Saxton", "text": "Joseph Saxton\n\nJoseph Saxton (22. března 1799 Huntingdon - 26. října 1873 Washington, USA) byl americký vynálezce a fotograf narozený v Huntingdonu v Pensylvánii. Je autorem několika vynálezů, ale také první pořízené fotografie na americkém území.\n\nOdešel do Philadelphie v roce 1818 kde vynalezl stroj na řezání zubů, námořní chronometr, krokové ústrojí a kompenzační hodinové kyvadlo nebo zkonstruoval hodiny pro věž Independence Hall. Do Londýna odešel v roce 1828 a pobýval tam devět let, mohl se seznámit s Michaelem Faradayem. Po svém návratu do Philadelphie dohlížel na výrobu strojů pro Mincovnu Spojených států a potom měl na starost výstavbu standardních měr a vah, kterými byly vybaveny státní vlády. Mezi geniální přístroje, které vynalzel, mohou být zmíněny například srovnávací zrcadlo pro porovnávání délkových standardů, nová forma dělicího stroje, samočinně zapisující přílivový vodočet nebo ponorný hustoměr.\n\nJoseph Saxton dne 25. září 1839 (některé zdroje uvádějí 16. října) pořídil první fotografii v USA — daguerrotypii Centrální střední školy ve Filadelfii, (anglicky: \"Philadelphia Central High School\"). Tedy pouze jeden měsíc po vynálezu fotografie. Jedná se o pohled z mincovny Spojených států, který zachytil na kameru vyrobenou ze zvětšovací lupy a krabičky cigaret.\n\nJoseph Saxton poté, co nasnímal první fotografii, požádal Roberta Cornelia, aby mu podle ní zhotovil stříbrný talíř. Cornelius se specializoval na stříbření a leštění kovů a byl známým svou dobře vykonávanou prací jako zručný mistr. Toto však bylo setkání, které v Corneliovi zažehlo zájem o fotografování.\n\nRoku 1862 namaloval Christian Schussele olejomalbu na plátně \"Muži pokroku\" (\"Men of Progress\") velkou 128.3×190.5 cm, na které zpodobnil velké muže svého věku: William Thomas Green Morton, James Bogardus, Samuel Colt, Cyrus Hall McCormick, Joseph Saxton, Charles Goodyear, Peter Cooper, Jordan Lawrence Mott, Joseph Henry, Eliphalet Nott, John Ericsson, Frederick Sickels, Samuel F. B. Morse, Henry Burden, Richard March Hoe, Erastus Bigelow, Isaiah Jennings, Thomas Blanchard, Elias Howe.\n\nV pozadí na zdi visí namalovaný portrét Benjamina Franklina.\n\n"}
{"id": "604302", "url": "https://cs.wikipedia.org/wiki?curid=604302", "title": "Mikroregion Běleč", "text": "Mikroregion Běleč\n\nBěleč, z.s.p.o., je zájmové sdružení právnických osob v okresu Domažlice a okresu Klatovy, jeho sídlem je Švihov a jeho cílem je rozvoj venkovského mikroregionu, přeshraniční spolupráce, regionální rozvoj. Sdružuje celkem 16 obcí a byl založen v roce 1999. Mikroregion Běleč je členem Místní akční skupiny Pošumaví.\n\n\n"}
{"id": "604305", "url": "https://cs.wikipedia.org/wiki?curid=604305", "title": "Aharon Uzan", "text": "Aharon Uzan\n\nAharon Uzan (: אהרן אוזן, žil 1. listopadu 1924 – 23. ledna 2007) byl izraelský politik, který během 70. a 80. let zastával řadu postů v izraelských vládách.\n\nNarodil se v tuniském městě Moknine a v mládí byl členem revizionistického hnutí Betar. V roce 1949 podnikl aliju do Izraele a vstoupil do levicové strany Mapaj. Usadil se v mošavu Gilat, kde v letech 1952 až 1959 působil jako tajemník a pokladník. V roce 1960 založil společnost \"Negev Moshav Purchasing Company\", kterou vedl až do roku 1968. Mimo to založil vodárenskou společnost Negev a přepravní společnost Merchav.\n\nVe volbách v roce 1965 byl zvolen poslancem za alianci Ma'arach (formace zastupující Mapaj a Achdut ha-Avodu) a v lednu 1966 byl jmenován náměstkem ministra zemědělství, kterým byl až do voleb v roce 1969, v nichž neobhájil svůj poslanecký mandát.\n\nV letech 1970 až 1973 byl tajemníkem hnutí Mošavim. Přestože nebyl poslancem, byl v roce 1974 jmenován ministrem komunikací ve vládě Goldy Meirové. Po její rezignaci vytvořil její nástupce Jicchak Rabin později téhož roku novou vládu, v níž Uzan zastával post ministra zemědělství. V březnu 1975 navíc získal někdejší portfolio komunikací. Po vítězství Likudu ve volbách v roce 1977 přišel o své ministerské funkce.\n\nV roce 1981 opustil Ma'arach a společně s Aharonem Abuhacirou založil novou stranu Tami. Ta ve volbách v témže roce získala tři poslanecké mandáty a stala se součástí koaliční vlády Menachema Begina. Ještě v červenci téhož roku byl Uzan jmenován náměstkem ministra pro absorpci imigrantů. V květnu 1982 jeho spolustraník Abuhacira rezignoval pro usvědčení z krádeže, ztráty důvěry a podvodu, načež Uzan získal jeho posty ministra pro absorpci přistěhovalců a ministra práce a sociálních věcí. Oba ministerské posty zastával až do voleb v roce 1984, v nichž neobhájil svůj poslanecký mandát.\n\n"}
{"id": "604306", "url": "https://cs.wikipedia.org/wiki?curid=604306", "title": "Mikroregion Dobrohost", "text": "Mikroregion Dobrohost\n\nMikroregion Dobrohost je sdružení v okresu Domažlice, jeho sídlem jsou Poběžovice a jeho cílem je budování cyklistických stezek, zlepšení podmínek turistického ruchu, oprava komunikací, cestovní ruch, spolupráce s MAS na německé straně hranice (začlenění mikroregionu do MAS Brückenland Bayern-Böhmen / Südlicher Oberpfälzer Wald - Český les). Sdružuje celkem 7 obcí a byl založen v roce 2005.\n\n\n"}
{"id": "604311", "url": "https://cs.wikipedia.org/wiki?curid=604311", "title": "Kenz-Küstrow", "text": "Kenz-Küstrow\n\nKenz-Küstrow je obec v německé spolkové zemi Meklenbursko-Přední Pomořansko. Leží v okrese Přední Pomořansko-Rujana na severním okraji státu, u břehu Baltského moře. Svou severozápadní hranicí sousedí s městem Barth s kterým jej spojuje železniční trať Velgast–Prerow.\n\nObec vznikla 31. prosince 1999 spojením vsí Küstrow a Kenz. Ty jsou obě slovanského původu, přičemž první zmínka o Küstrowě je z roku 1280 a první zmínka o Kenzu z roku 1313.\n"}
{"id": "604313", "url": "https://cs.wikipedia.org/wiki?curid=604313", "title": "Dobrovolný svazek obcí CHODSKÁ LIGA", "text": "Dobrovolný svazek obcí CHODSKÁ LIGA\n\nDobrovolný svazek obcí CHODSKÁ LIGA je svazek obcí v okresu Domažlice, jeho sídlem je Klenčí pod Čerchovem a jeho cílem je všestranný rozvoj regionu a možnost koordinace činnosti za účelem efektivního využití různých podpůrných prostředků a vzhledem k poloze při hranici s Bavorskem přeshraniční spolupráce. Sdružuje celkem 14 obcí a byl založen v roce 1998.\n\n\n"}
{"id": "604319", "url": "https://cs.wikipedia.org/wiki?curid=604319", "title": "Dobrovolný svazek obcí Sedmihoří", "text": "Dobrovolný svazek obcí Sedmihoří\n\nDobrovolný svazek obcí Sedmihoří je svazek obcí v okresu Domažlice a okresu Tachov, jeho sídlem je Staré Sedlo a jeho cílem je všestranný rozvoj regionu a možnost koordinace činnosti za účelem efektivního využití různých podpůrných prostředků a vzhledem k poloze při hranici s Bavorskem přeshraniční spolupráce. Sdružuje celkem 5 obcí a byl založen v roce 1999.\n\n\n"}
{"id": "604325", "url": "https://cs.wikipedia.org/wiki?curid=604325", "title": "Zingst", "text": "Zingst\n\nZingst je obec v německé spolkové zemi Meklenbursko-Přední Pomořansko. Leží v okrese Přední Pomořansko-Rujana na severním okraji státu. Z větší části se územím shoduje s částí Zingst poloostrova Fischland-Darß-Zingst v Baltském moři.\n\nObcí dříve vedla železniční trať Velgast - Prerow, ale na té dnes končí provoz v Barthu a v úseku procházejícím Zingstem už ani nejsou koleje, protože byly po druhé světové válce v rámci reparací odevzdány Sovětskému svazu.\n\n"}
{"id": "604326", "url": "https://cs.wikipedia.org/wiki?curid=604326", "title": "Parametrizace", "text": "Parametrizace\n\nParametrizace, parametrické vyjádření neboli parametrické rovnice geometrického útvaru (křivky, plochy) je zobrazení, které určuje souřadnice bodů tohoto útvaru jako funkce parametru. Opakem je implicitní rovnice útvaru například v podobě \"F\"(\"x\",\"y\") = 0. Z parametrického vyjádření je snadné získat jednotlivé body, naopak implicitní rovnice útvaru umožňuje snadno testovat, zda daný bod patří do útvaru. Parametrické vyjádření geometrického útvaru není jednoznačné.\n\nPříkladem může být parametrická rovnice křivky v rovině, jež se definuje takto: Nechť x=x(t), y=y(t) spojité na T=[α,β] a jsou po částech diferencovatelné na (α,β). Pak zobrazení formula_1 nazveme křivkou danou parametricky.\nJednotková kružnice v rovině tak má parametrické vyjádření \nzatímco implicitní vyjádření stejné křivky je \nZ prvního vyjádření tak lze bezprostředně získat body na kružnici, například pro \"t\" = 0,3 je to bod (cos 0,3; sin 0,3). Naopak z druhého vyjádření lze bezprostředně určit, že bod (0,6; 0,8) leží na kružnici, zatímco (0,4; 0,9) nikoli, protože 0,4² + 0,9² = 0,97 ≠ 1.\n"}
{"id": "604327", "url": "https://cs.wikipedia.org/wiki?curid=604327", "title": "Josef Serlin", "text": "Josef Serlin\n\nJosef Serlin (: יוסף סרלין, žil 24. února 1906 – 15. ledna 1974) byl sionistický aktivista, právník a izraelský politik. Více než 20 let byl poslancem izraelského parlamentu a v 50. letech zastával posty ministra dopravy a zdravotnictví.\n\nNarodil se v Białystoku v Ruském impériu (dnešní Polsko), kde navštěvoval hebrejskou střední školu. Vystudoval právo na Varšavské univerzitě v roce 1929 se stal certifikovaným právníkem. Aktivně se angažoval v polském sionistickém hnutí a byl předsedou Federace akademických sionistů ve Varšavě. V roce 1930 se stal osobním tajemníkem Nachuma Sokolova. Rovněž tak byl členem ústřední komise polských Radikálních sionistů.\n\nV roce 1933 podnikl aliju do britské mandátní Palestiny, kde pracoval jako právník v Tel Avivu. Byl jedním ze zakladatelů Všeobecných sionistů a později místopředseda Světové konfederace společnosti Všeobecných sionistů. Mimo to byl taktéž členem Akčního sionistického výboru.\n\nPo založení Izraele v květnu 1948 byl členem prozatímní státní rady. V prvních parlamentních volbách v roce 1949 byl zvolen poslancem za Všeobecné sionisty a v roce 1954 se přidal k Josefu Sapirovi a Simchovi Erlichovi ve snaze pevněji uchopit vedení strany. V roce 1957 však došlo k rozkolu mezi ním a Sapirem a Serlinova pozice v rámci strany začala postupně upadat. V roce 1961 se stal jedním z vůdců Liberální strany, za kterou téhož roku kandidoval do parlamentních voleb. Liberální strana se posléze sloučila v Gachal, za nějž kandidoval ve volbách v letech 1965 a 1969. Během svého působení v Knesetu byl členem parlamentních výborů pro bydlení, práci, ústavu, právo a spravedlnost, ekonomického výboru a finančního výboru. Rovněž tak zastával funkci místopředsedy Knesetu.\n\nV letech 1952 až 1953 zastával post ministra dopravy a následně až do roku 1955 též funkci ministra zdravotnictví. Snažil se o posílení národní kontroly nad systémem zdravotnictví na úkor nemocenských pokladen. Byl pokládán za „jestřábího“ ministra a Moše Šaret si o něm do svého deníku poznamenal, že jej Serlin v roce 1954 požádal o útok na Pásmo Gazy v odvetě za nájezdy arabských fedajínů. V roce 1958 navrhl smíšený volební systém, na jehož základě by byli poslanci voleni ve třiceti volebních obvodech.\n\n"}
{"id": "604334", "url": "https://cs.wikipedia.org/wiki?curid=604334", "title": "František II. Rákóczi", "text": "František II. Rákóczi\n\nFrantišek II. Rákóczi (; 27. března 1676, Borša, Uhersko – 8. dubna 1735, Tekirdağ, Osmanská říše) byl sedmihradský kníže, vůdce neúspěšného protihabsburského uherského povstání v letech 1703–1711.\n\nNarodil se roku 1676 do významného uherského šlechtického rodu Rákócziů. Jeho otec František I. Rákóczi a někteří jeho další příbuzní se účastnili protihabsburských povstání, a proto byl během svého dospívání pod rakouským dohledem. Po sňatku s tehdy patnáctiletou Šarlotou Amálií z Hessen-Wanfriedu žil od roku 1694 na svém panství na východním Slovensku.\n\nV roce 1701, nespokojený s habsburskou politikou v Uhersku, se pokusil na dálku navázat spojenectví s rakouským nepřítelem, francouzským králem Ludvíkem XIV. Plán uhersko-francouzského spojenectví byl však prozrazen a Rákóczi uvězněn. Po útěku z vězení žil v polském exilu. V roce 1703 se po návratu do vlasti stal vůdcem právě vypuklého protihabsburského povstání. To začalo v době, kdy byla velká část rakouských vojsk zaměstnána válkou o španělské dědictví s Francií, a proto se rychle rozšířilo. Do prosince 1703 povstalci, zvaní kuruci, ovládli většinu tehdejšího Uherska a Sedmihradska. V roce 1704 se stal Rákóczi sedmihradským knížetem a roku 1705 byl zvolen v Sečanech hlavou uherské stavovské konfederace. Kuruci si udržovali své pozice i díky francouzské finanční pomoci a jejím vojenským odborníkům. Velkou podporu mělo povstání u poddaných, kterým Rákóczi slíbil osvobození od jejich povinností. Situace se ale změnila v roce 1708, kdy posílená rakouská armáda porazila kuruce u Trenčína. Část povstalců přešla na stranu císaře Josefa I., jehož vojska převzala iniciativu a v letech 1708–1711 postupně dobývala zpět Uhersko. Roku 1710, kdy byl již uherský odboj téměř poražen, se sedmihradský kníže rozhodl odejít do Polska, aby zde vyjednal vojenskou podporu od ruského státu. Zbylí uherští povstalci ale ukončili boje a v dubnu 1711 podepsali s císařem tzv. Satmárský mír. Ta jim zajistila amnestii, náboženskou svobodu a stavovské výsady.\n\nRákóczi amnestii odmítl a odjel do francouzského exilu. Zde pobýval nejdříve ve Versailles, poté v karmelitánském klášteře, kde psal své paměti. Při vyjednávání rastattského míru v roce 1714 se Ludvík XIV. marně přimlouval za jeho odškodnění. Od roku 1717 žil na území dnešního Turecka, kde 8. dubna 1735 ve městě Tekirdağ také zemřel. Pochován byl nejdříve v Cařihradu, roku 1906 byly jeho ostatky převezeny na Slovensko, kde jsou uloženy v košické katedrále svaté Alžběty.\n\n"}
{"id": "604346", "url": "https://cs.wikipedia.org/wiki?curid=604346", "title": "Aslan", "text": "Aslan\n\nAslan je hlavní postavou sedmidílné série Letopisy Narnie, kterou napsal C. S. Lewis. Je „velkým lvem“ z knihy \"Lev, čarodějnice a skříň\" a jeho role v Narnii se rozvíjí v průběhu zbývajících knih. Jako jediná postava se objevuje ve všech sedmi dílech. Aslan je turecký výraz pro „lva“. Když Lewis odkazuje na Aslana, často používá slovo lev s velkým L, protože Aslan (alespoň částečně) představuje Ježíše.\n\nAslan je vyobrazen jako mluvící lev, král zvířat, syn velkého císaře za mořem, vládce Narnie, moudrý, milosrdný, tajemný a laskavý rádce lidských dětí, strážce a spasitel Narnie. Autor C. S. Lewis popsal Aslana jako alternativní verzi Krista, jako formu Ježíše, který by se mohl objevit ve světě fantazie. \n\nBěhem všech příběhů je uváděno, že Aslan „není ochočený lev“, protože navzdory své mírné a milující povaze je silný a může být nebezpečný. Má mnoho přívrženců, včetně lidí, mluvících zvířat a mytologických stvoření, jako jsou kentauři, fauni, dryády, trpaslíci, satyrové, najády, hamadryády, mořské panny, jednorožci a okřídlení koně.\n"}
{"id": "604348", "url": "https://cs.wikipedia.org/wiki?curid=604348", "title": "Eulerova faktorizační metoda", "text": "Eulerova faktorizační metoda\n\nEulerova faktorizační metoda, pojmenovaná po Leonhardu Eulerovi, je metoda hledání prvočíselného rozkladu založená na možnosti zapsat zkoumané přirozené číslo \"N\" jako součet dvou čtverců dvěma různými způsoby:\n\nformula_1\n\nOdečtením formula_2 a formula_3 od obou stran získáváme rozdíl dvou čtverců:\n\nformula_4\n\na odtud plyne, že \n\nformula_5\n\nBez újmy na obecnosti lze předpokládat, že formula_6 a formula_7 jsou buď obě sudá, nebo lichá, tedy že jejich rozdíl bude sudý. Nechť formula_8 je největší společný dělitel formula_9 aformula_10, tedy\n\nformula_11, formula_12 a formula_13\n\nDosadíme-li získaný vztah do rovnosti součinů výše, máme \nformula_14\n\nProtože jsou formula_15 a formula_16 nesoudělná, musí být formula_17 dělitelné formula_16. Tato myšlenka dává:\n\nformula_19 a formula_20 \n\nZe získaných rovností plyne formula_21 a formula_22, odkud po dosazení do původního zapsání formula_23 máme:\n\nformula_24\n"}
{"id": "604350", "url": "https://cs.wikipedia.org/wiki?curid=604350", "title": "Silnice II/261", "text": "Silnice II/261\n\nII/261 je silnice druhé třídy, která začíná ve městě Liběchově ve Středočeském kraji a končí v Děčíně v Ústeckém kraji.\n\nSilnice vede podél Labe po jeho pravém břehu od Liběchova na severozápad. Prochází Štětím, Hoštkou, Litoměřicemi, Ústím nad Labem a končí v Děčíně v Ústeckém kraji.\n"}
{"id": "604352", "url": "https://cs.wikipedia.org/wiki?curid=604352", "title": "Kostel svatého Mikuláše (Velké Žernoseky)", "text": "Kostel svatého Mikuláše (Velké Žernoseky)\n\nKostel svatého Mikuláše je původně pozdně gotická sakrální stavba založená na počátku 16. století, která se nachází ve vsi Velké Žernoseky v okrese Litoměřice nedaleko Labe. Kostel je obklopen hřbitovem založený roku 1875, který se v průběhu let rozšiřoval. Je chráněn jako kulturní památka České republiky.\n\nKostel byl postavený v jednoduché pozdní gotice v roce 1516 na místě původního dřevěného malého kostela připomínaného v roce 1824. Zachovala se původní věž ze 14. století, která byla roku 1881 v horní části, spolu s kostelem, upravena. Z původní stavby zůstala jen spodní část nesoucí na portále letopočet 1535-1562. Na podlaze kostelní lodi je málo čitelná deska a legenda říká, že jsou zde uloženy ostatky pánů z Žernosek. Až do roku 1864 byl filiálkou farního kostela v Prackovicích, poté se stal filiálním kostelem farnosti Libochovany. Nedělní bohoslužby se v něm konají pravidelně i ve 21. století.\n\nKostel je obdélnou jednolodní síní s trojbokým závěrem, sakristií na severní straně a průčelní hranolovou věží. Zevně má kostel opěrné pilíře. Ve věži jsou velká hrotitá okna, klíčová střílna a na západní straně pozdně gotický portál s přetínavými pruty v ostění a s letopočtem 1516. Na jižní straně loi se nachází půlkruhový profilovaný boční portál a v hrotitých oknech pozdně gotické kružby.\n\nUvnitř kostela je pozdně gotická síťová klenba na konzolách. Klenba má klínová žebra dvakrát vyžlabená. Na západní straně je velký otevřený gotický oblouk vedoucí do věže, kde je vestavěna dřevěná kruchta s varhanami.\n\nZařízení je pseudogotické a pochází z roku 1881. Na hlavním oltáři je jsou tři sochy: uprostřed vyřezávaná socha sv. Mikuláše, patrona kostela. Po stranách je socha sv. Josefa a sv. Jana Nepomuckého. Vedle oltáře je vchod do sakristie.\n\nNa stěnách je několik kamenných náhrobníků: v dlažbě je náhrobník z červeného mramoru z roku 1614, u zdi náhrobník s českým nápisem a letopočtem 1525. Nad kazatelnou se nachází kamenná deska se čtyřmi znaky: \"Viléma Kamýckého\" († 1555) a jeho matky, ženy a bratrance.\n\nVelký zvon o průměru 1 metr byl za války roztaven, druhý zvon z roku 1863 byl odvezen neznámo kam. V kostele je na začátku 21. století umístěn malý zvon o průměru 35 cm a na věži stále funkční věžní hodiny z roku 1906.\n\n\n\n"}
{"id": "604357", "url": "https://cs.wikipedia.org/wiki?curid=604357", "title": "Volby prezidenta USA 1980", "text": "Volby prezidenta USA 1980\n\nPrezidentské volby v USA v roce 1980 se konaly 4. listopadu 1980. Hlavními kandidáty byli Jimmy Carter a Ronald Reagan. Zvítězil Ronald Reagan, který získal 50,7% hlasů (Jimmy Carter 41,0%) a 489 z 538 volitelů (Jimmy Carter jich získal 49).\n\nV roce 1980 získal Reagan nominaci Republikánské strany na post prezidenta, poté co vyhrál většinu primárek, ačkoliv na začátku kampaně prohrál v Iowě. Během kongresu navrhl Reagan na viceprezidenta Geralda Forda, ale ten se jím nakonec nestal. Místo toho si nakonec vybral svého oponenta z primárek, George H. W. Bushe, který měl značné mezinárodní zkušenosti.\n\nDne 4. srpna 1980 pronesl jako kandidát na prezidenta projev poblíž Philadelphie v Mississippi na výroční pouti Neshoba Country. Reagan nadchl dav, když řekl: \"Věřím v práva států. Věřím, že jsme zdeformovali vyvážení mocí, když jsme dali federální vládě pravomoci, které jí podle ústavy neměly náležet.\" Pokračoval a slíbil, že \"vrátí státům a místním vládám pravomoci, které jim náleží.\" V Philadelphii byli 21. června 1964 zavražděni tři aktivisté za lidská práva, James Chaney, Andrew Goodman a Michael Schwerner a Reaganovi kritici se domnívali, že Reagan vyslal publiku rasistický vzkaz. Řeč byla pronesena v souladu s jeho filosofií omezené vlády, ale kritici se domnívali, že si místo vybral tak, aby apeloval na bílé jižanské voliče. V biografii, kterou o Reaganovi napsal Edmund Morris stojí, že Reagan pevně podporoval nadvládu federální vlády. Reagan si myslel, že mnoho zákonů o občanských právech, které byly přijaty v 60. letech je zbytečných, protože je již chrání ústava. Reagan byl přesto zranitelný obviněními, nebo alespoň necitlivostí týkající se občanských práv černochů. Podle knihy \"Running on Race: Racial Politics in Presidential Campaigns\" se Carter pokusil obvinit Reagana z rasismu, ale obrátilo se to brzy proti Carterovi samotnému, když se jeden z nejvýznamnějších Carterových černých stoupenců, bývalý velvyslanec u OSN, Andrew Young pokusil vyburcovat černou opozici proti Reaganovi tvrzením, že pokud bude zvolen, bude \"normální zabíjet negry\". Tento ostrý výpad pravděpodobně ztratil Carterovi více bělochů, než získal černochů.\n\nPrezidentská kampaň, kterou řídil William J. Casey, byla vedena ve stínu íránské krize s rukojmími a média každý den přinášela zprávy o neúspěšných Carterových snahách osvobodit rukojmí. Většina analytiků se shoduje, že tímto byla oslabena Carterova pozice a Reagan měl možnost zaútočit na jeho neefektivitu. Na druhou stranu, Carterova neschopnost si poradit s dvoucifernou inflací a nezaměstnaností, nevýrazným ekonomickým růstem, nestabilitou trhu s ropou vedoucí k dlouhým frontám před benzínovými stanicemi a slabost americké obrany možná měly na voliče ještě větší dopad. Během kampaně v roce 1976 přišel Carter s \"indexem strádání\", který zahrnoval nezaměstnanost a inflaci. Tento \"index strádání\" se během jeho volebního období neustále zhoršoval a Reagan toho v kampani využil. S respektem k ekonomii, řekl Reagan: \"Bylo mi řečeno, že nemám používat slovo deprese. Dobře, řeknu vám definici. Recese je když váš soused ztratí práci, deprese je, když vy ztratíte práci. Obnova je, když Jimmy Carter ztratí svou práci.\"\n\nReaganovo vystupování v televizních debatách rozproudilo jeho kampaň. Zdál se být v pohodě, kritice z Carterovy strany se bránil poznámkami jako \"a je to tu zase\". Jeho nejvlivnější poznámkou ale byla závěrečná otázka k publiku v době raketově rostoucích cen a vysokých úrokových sazeb, \"Máte se lépe než před čtyřmi lety?\" Stejnou frázi poté používal i v kampani v roce 1984.\n\n\n\n"}
{"id": "604361", "url": "https://cs.wikipedia.org/wiki?curid=604361", "title": "Getafe CF", "text": "Getafe CF\n\nGetafe CF je španělský fotbalový klub z Getafe, města ležícího na jižních předměstích Madridu. Byl založen v roce 1983 a v současnosti je účastníkem nejvyšší španělské soutěže Primera División.\n\nKlub nově vlastní skupina sídlící v Dubaji zvaná Royal Emirates Group of Companies, která klub zakoupila na jaře 2011.\n\n\nhttp://www.getafecf.com\n"}
{"id": "604365", "url": "https://cs.wikipedia.org/wiki?curid=604365", "title": "Dobrovolný svazek obcí silnice I/27", "text": "Dobrovolný svazek obcí silnice I/27\n\nDobrovolný svazek obcí silnice I/27 je svazek obcí v okresu Plzeň-město a okresu Plzeň-sever, jeho sídlem je Plzeň a jeho cílem je koordinovaná spolupráce měst a obcí ležících na trase a v okolí silnice I/27 počínaje průtahem Plzně až na hranice Plzeňského kraje přes Kralovice, zajistit v co nejkratší možné době realizaci všech dílčích staveb na zmíněném úseku a uvedení do provozu. Sdružuje celkem 11 obcí a byl založen v roce 2009.\n\n\n"}
{"id": "604369", "url": "https://cs.wikipedia.org/wiki?curid=604369", "title": "Ottenstein", "text": "Ottenstein\n\nOttenstein je hrad na pahorku nad vodní nádrží Stausee Ottenstein v okrese Zwettl ve Waldviertelu v rakouské spolkové zemi Dolní Rakousy.\n\nPrvní písemná zmínka o hradu pochází z roku 1177 a nachází se v predikátu Huga de Ottenstaine (Ottensteiner). Hrad mohl být však starší. Ottensteinerové byli příbuznými s pány ze zříceniny hradu Rauheneck u Badenu. Hrad byl až do první poloviny 15. století byl v jejich vlastnictví.\n\nJako majitel následoval \"Tobias von Rohr\", který byl ale v roce 1448 po obléhání hradu zajatý. Později byli páni z Rohr ve službách Matyáše Korvína. Roku 1516 přešel hrad do vlastnictví Paula Stodoligka. Za jeho syna Eustacha došlo k přestavbě hradu a bylo vystavěno předhradí. V roce 1536 koupila hrad šlechtická rodina Lamberků, kteří hrad vlastnili přes 400 let. Lamberkové byli roku 1544 povýšeni na barony a získali predikát baroni z Orteneggu a Ottensteinu. Roku 1667 získali hraběcí titul.\n\nBěhem Třicetileté války byl hrad v letech 1622 a 1640 neúspěšně obléhán.\n\nOd roku 1679 probíhala barokní přestavba, která je ještě dnes patrná. Kapli svatého Floriana vyzdobil štuky Lorando Aliprandi. V tzv. papežském pokoji visí portréty 241 papežů.\n\nUměleckou sbírku, kterou založili Lamberkové, daroval Franz Adam z Lamberka v roce 1822 založené galerii Akademie výtvarného umění ve Vídni.\n\nJako mnoho jiných hradů, dostal i hrad Ottenstein kolem roku 1867 až 1878 kuželové a stanové střechy a červeno-bíle-červené okenice.\n\nNejstarší částí hradu je hradní kaple s freskou z druhé poloviny 12. století. První freska byla odkryta v roce 1975.\n\nKolem roku 1940 sloužila oblast v okolí hradu pro nově zřízené Vojenské cvičiště Döllersheim. Hrad koupila Německá říše. Německý majetek po druhé světové válce převzal Sovětský svaz pod správu USIA a využila jako důstojnickou ubytovnu.\n\nV předhradí byla zřízena zámecká restaurace k turistickému využití. V roce 2001 zámek hostil, spolu s nedalekým zámkem Waldreichs, dolnorakouskou zemskou výstavu \"Sein und Sinn, Burg und Mensch\" (bytí a smysl, hrad a člověk). \n"}
{"id": "604370", "url": "https://cs.wikipedia.org/wiki?curid=604370", "title": "Horní Berounka, povodí Klabavy", "text": "Horní Berounka, povodí Klabavy\n\nHorní Berounka, povodí Klabavy je svazek obcí v okresu Plzeň-město a okresu Rokycany, jeho sídlem jsou Rokycany a jeho cílem je ochrana zájmů a zmnožení sil a prostředků při prosazování záměrů přesahujících svým rozsahem a významem každou účastnickou obec. Sdružuje celkem 24 obcí a byl založen v roce 1999.\n\n\n"}
{"id": "604374", "url": "https://cs.wikipedia.org/wiki?curid=604374", "title": "Lučina - sdružení obcí", "text": "Lučina - sdružení obcí\n\nLučina - sdružení obcí je svazek obcí v okresu Tachov, jeho sídlem je Halže a jeho cílem je řešení hospodářského, ekonomického a společenského rozvoje příhraničního území, zejména v obl. dopravy, vzdělávání, cest. ruchu a turistiky, zdravotnictví, školství a zaměstnanosti. Sdružuje celkem 9 obcí a byl založen v roce 1998.\n\n\n"}
{"id": "604385", "url": "https://cs.wikipedia.org/wiki?curid=604385", "title": "Codex diplomaticus et epistolaris Slovaciae", "text": "Codex diplomaticus et epistolaris Slovaciae\n\nCodex diplomaticus et epistolaris Slovaciae (jinak též zvaný Slovenský diplomatár; ve zkratce uváděn jako CDSI) je edice obsahující texty všech středověkých listin týkajících se úplně nebo okrajově území dnešního Slovenska nebo slovenských dějin od roku 805 do roku 1301. Prozatím byly vydány dva díly pokrývající období do roku 1260.\n\nPo prvních pokusech Márie Jeršové-Opočenské, která začala v meziválečném období s edicí listin ke slovenským dějinám se tento tento projekt podařilo obnovit v padesátých letech na půdě Historického ústavu Slovenské akademie věd. Přípravou byl pověřen Richard Marsina, který vypracoval ediční metodiku. V Slovenském diplomatáři se měly publikovat listiny a listy týkající se slovenských dějin v plném znění do roku 1301 – do smrti posledního Arpádovce na uherském trůně Ondřeje III. První svazek obsahující materiál do roku 1235 (konec vlády Ondřeje II.) vyšel v roce 1971. Druhý (zatím poslední) svazek končící rokem 1260 byl vydán v roce 1987. Celkový rozsah diplomatáře má činit přes 3000 středověkých listin.\n\n"}
{"id": "604392", "url": "https://cs.wikipedia.org/wiki?curid=604392", "title": "L-číslo", "text": "L-číslo\n\nL-číslo (anglicky L-number, německy L-Nummer) je identifikační číslo, sloužící ke klasifikaci dosud vědecky nepopsaných nebo neurčených sumců čeledi krunýřovcovití (Loricariidae). Jednomu druhu může být přiřazeno více L-čísel nebo jedno L-číslo může být používáno pro více druhů. Systém L-čísel zavedl německý vivaristický časopis DATZ (Die Aquarien und Terrarienzeitschrift). Časopis Das Aquarium zavedl obdobný, ale méně populární systém, využívající čísla s předponou LDA.\n"}
{"id": "604397", "url": "https://cs.wikipedia.org/wiki?curid=604397", "title": "Třída Kingston", "text": "Třída Kingston\n\nTřída Kingston jsou víceúčelové hlídkové lodě kanadského královského námořnictva. Oficiálně jsou označeny jako lodě pobřežní obrany (MCDV – \"Maritime Coastal Defense Vessel\"). Mezi hlavní úkoly plavidel patří průzkum, výcvik, vyhledávání a ničení min. Jejich posádky přitom tvoří zejména rezervisté. Všechny postavené jednotky jsou stále v aktivní službě.\n\nTřída se skládá z celkem 12 jednotek, pojmenovaných \"Kingston\", \"Glace Bay\", \"Nanaimo\", \"Edmonton\", \"Shawinigan\", \"Whitehorse\", \"Yellowknife\", \"Goose Bay\", \"Moncton\", \"Saskatoon\", \"Brandon\" a \"Summerside\", postavených v letech 1994–1999. Postavila je loděnice Halifax Shipyards v Halifaxu.\n\nJednotky třídy \"Kingston\":\nVybavení nutné pro přizpůsobení lodí specifikám jednotlivých misí je na palubě neseno ve dvou standardizovaných kontejnerech, které je možné snadno měnit. Výzbroj lodí tvoří jeden rychlopalný 40mm kanón Bofors Model 60 Mk 5C a dva 12,7mm kulomety M2 Browning. Vybavení zahrnuje i tři různé systémy odminování, včetně dálkově ovládaného plavidla Sutec. Pohonný systém tvoří 4 diesely Wartsila UD 23V12 s alternátory a dva elektromotory Jeumont DC. Elektřina pohání dva pody – plně otočné závěsy obsahující elektromotory a dvojici lodních vrtulí. Loď tak nepotřebuje kormidlo a má vysokou manévrovatelnost. Nejvyšší rychlost je 15 uzlů.\n\n"}
{"id": "604401", "url": "https://cs.wikipedia.org/wiki?curid=604401", "title": "Velká pardubická 2004", "text": "Velká pardubická 2004\n\nVelká pardubická 2004 byla 114. ročníkem tohoto dostihu. Konala se na pardubickém dostihovém závodišti. Vítězství z předchozího ročníku obhájila v tehdy rekordním čase 9:15,48 minuty osmiletá klisna Registana v sedle s žokejem Peterem Gehmem, pro kterého to bylo čtvrté vítězství v řadě. Na druhém místě skončil se ztrátou devět délek (cca 27 metrů) Retriever s Josefem Váňou, třetí doběhl Decent Fellow s Radkem Havelkou.\n\nNa startu bylo 17 koní, přes Velký Taxisův příkop přešli všichni v pořádku, v cíli ale bylo klasifikováno sedm startujících, 10 koní dostih nedokončilo.\n\nHlavním sponzorem byla Česká pojišťovna a běželo se o celkovou částku 4 450 000 Kč. Významným hostem dostihového dne byl spisovatel detektivních románů z dostihového prostředí Dick Francis.\n"}
{"id": "604405", "url": "https://cs.wikipedia.org/wiki?curid=604405", "title": "Jakub III. Skotský", "text": "Jakub III. Skotský\n\nJakub III. (10. července 1451 – 11. června 1488) byl králem Skotska v letech 1460 až 1488. Byl to nepopulární panovník, usiloval o spojenectví s Anglickým královstvím a se zbytkem své rodiny měl katastrofální vztahy.\n\nNarodil se jako syn Jakuba II. a jeho manželky Marie z Guelders. Přesné datum narození není známo; jeho životopisec Norman Macdougall se přiklání k tomu, že se narodil na konci května 1452. Nástupcem svého otce se stal 3. srpna 1460 a o týden později byl korunován. Do doby jeho dospělosti byl zastupován svou matkou, Jakubem Kennedym, biskupem z St. Andrews, Gilbertem, lordem Kennedym, a Robertem, lordem Boydem.\n\nRodina Boydů zneužívala svou moc, prosazovala pro své členy mnohé výhody a stala se tak velmi nepopulární. Synovi lorda Boyda Tomášovi byl udělen titul hraběte z Arranu a oženil se s královou sestrou Marií. Nicméně rodině se podařilo roku 1469 domluvit králův sňatek s Markétou Dánskou, dcerou Kristiána I. S Markétou získal Jakub Orkneje a Shetlandy. Tím roku 1470 Skotsko, poté co Jakub oba ostrovy připojil trvale, dosáhlo největší rozlohy ve své historii.\n\nKonflikt s rodinou Boydů vypukl po Jakubově svatbě. V době, kdy byli Robert a Tomáš (se svou ženou princeznou Marií) v zahraničí na diplomatickém jednání, byla jejich moc zlomena. Členové rodiny sira Alexandra Boyda byli roku 1469 popraveni a Mariin sňatek byl roku 1473 anulován.\n\nV 70. letech se Jakub zaměřil na ambiciózní plán dobýt území na kontinentu a vytvořit spojenectví s Anglií. V letech 1471 až 73 představil svůj plán na obsazení Bretaně, Saintonge a Gueldersu. Tyto nereálné plány se setkaly s kritikou v parlamentu, především proto, že král nebyl schopen prosadit dodržování práva ve své vlastní zemi.\n\nRoku 1474 byl dohodnut s anglickým králem Eduardem IV. sňatek budoucího Jakuba IV. s Cecilií, Eduardovou dcerou. Mohlo se jednat o důležitou událost pro Skotsko, ale tato dohoda nebrala v úvahu tradiční nepřátelství obou národů. To bylo také jednou z příčin královy nepopularity. V 70. letech se rozhořel spor mezi Jakubem a jeho dvěma bratry, Alexandrem, vévodou z Albany, a Janem, hrabětem z Maru. Alexandr byl obviněn ze zrady a roku 1479 utekl do Francie. Jan náhle zemřel roku 1480 a jeho panství byla převedena na králova spojence Roberta Cochrana.\n\nSpojenectví s Anglií se zhroutilo a v letech 1480 až 82 probíhaly občasné střety mezi oběma zeměmi. Roku 1482 vyslal Eduard do Skotska silné vojsko vedené Richardem, vévodou z Gloucesteru spolu s Alexandrem, titulovaným jako Alexandr IV. Jakub, který chtěl vyrazit proti Angličanům, byl zajat skupinou nespokojených šlechticů, kteří byli zřejmě ve spojení s vévodou z Albany. Byl uvězněn na Edinburském hradu a v průběhu podzimu 1482 byla vytvořena nová vláda vedená Alexandrem. Mezitím se anglická armáda, které se nepodařilo dobýt Edinburský hrad a došly jí prostředky, ze Skotska stáhla.\n\nJakub obnovil svou moc i tím, že si zavázal mnohé členy Alexandrovy vlády udělením titulů a panství. V prosinci 1482 Alexandrova vláda padla. V lednu Alexandr odcestoval na své panství do Dunbaru a po smrti svého patrona Eduarda IV. utekl do Anglie. Roku 1484 se zapojil do další neúspěšné invaze a roku 1485 byl zabit v Paříži.\n\nJakub ani po těchto událostech nezměnil své chování a stále se snažil dojednat spojenectví s Anglií. Prosazoval své oblíbence, kteří byli neoblíbení mezi vlivnými šlechtici. Odmítl cestovat po své zemi, aby prosadil výkon spravedlnosti, a téměř trvale pobýval na Edinburském hradu. Odcizil se i své manželce Markétě a svému nejstaršímu synovi, na jehož úkor prosazoval svého druhorozeného syna.\n\nRozpory vyvrcholily roku 1488, kdy musel vzdorovat armádě sestavené nespokojenými šlechtici. V bitvě u Sauchieburnu bylo jeho vojsko poraženo a on sám padl.\n"}
{"id": "604416", "url": "https://cs.wikipedia.org/wiki?curid=604416", "title": "Patrick Demarchelier", "text": "Patrick Demarchelier\n\nPatrick Demarchelier (* 21. srpna 1943) je francouzský módní a portrétní fotograf. Je považován za jednoho z nejlepších a nejznámějších módních fotografů.\n\nNarodil se v blízkosti Paříže v roce 1943, dětství prožil v Le Havre se svou matkou a čtyřmi bratry. Po sedmnáctých narozeninách dostal od nevlastního otce svou první fotoaparát Eastman Kodak. Demarchelier se naučil jak vyvolat film, retušovat negativy a začal portrétovat své přátele a svatby.\n\nRoku 1975 odešel se svou přítelkyní z Paříže do New Yorku. Tam začal působit jako fotograf módy na volné noze. Díky tomu objevil svět fotografie, kde se učil a spolupracoval s takovými jmény jako byli Henri Cartier-Bresson, Terry King nebo Jacque Guilbert. Netrvalo dlouho a jeho práce přitáhla pozornost známých magazínů \"Elle\", \"Marie Claire\" nebo \"20 Ans\".Později začal pracovat pro Vogue a Harper's Bazaar, ale až v září 1992 začala jejich 12letá spolupráce. Žil od roku 1975 v New Yorku, oženil se Miou a narodili se jim dvojčata. Na konci 70. let fotografoval obálky pro téměř všechny významné módní časopisy, včetně amerického, britského a pařížského \"Vogue\". Také pracoval na obálce magazínu \"Rolling Stone\", \"Glamour\",\"Life \", \"Newsweek\", \"Elle\" nebo a\"Mademoiselle\". Fotografoval mnoho mezinárodních reklamních kampaní, včetně šamponu Farrah Fawcett v roce 1978, panenky Brooke Shields v roce 1982, Ralph Lauren, Cutty Sark, Calvin Klein, Talisa Soto, Giorgio Armani, Chanel, Gap, Gianni Versace, L'Oréal, Elizabeth Arden , Revlon, Lancôme, Gianfranco Ferré, Dior, Louis Vuitton, Celine, TAG Heuer, Yves Saint Laurent nebo Lacoste.\n\nByl také hlavním fotografem knihy \"On Your Own\" (\"Na vlastní pěst\"), průvodce životního stylu a krásy psaný pro mladé ženy vydané firmou Brooke Shieldsová. Od roku 1992 pracuje pro \"Harper's Bazaar\" jako jeho hlavní fotograf. Demarchelier roku 2005 získal zakázku na Kalendář Pirelli. V průběhu let jeho kariéra katapultovala ke spolupráci s nejlepší make-upovými umělci jako jsou například Laura Mercier, Jason Marks nebo Pat McGrath.Demarchelier je zmiňován ve filmu \"Ďábel nosí Pradu\" z roku 2006, když se \"dračí dáma\" Miranda Priestly (Meryl Streepová) ptá Andy (Anne Hathawayová) po jejím prvním dnu v práci: \"Už to Demarchelier potvrdil?\", opouštějíc ji naprosto zmatenou. První asistentka Emily (Emily Bluntová) s klidem vstoupí do děje a říká \"Mám Patricka\". Toto hlášení se ve filmu objevuje dvakrát.\n\nV roce 2007 mu francouzská ministryně kultury Christine Albanel udělila Řád umění a literatury (Officier).\n\nMezi jeho nejznámější fotografie patří například: Christy Turlington, New York, 1992, Nadja Auermann, Paříž, 1994, Nadja, New York, 1995.\n\nSpolupracoval také s českými modelkami Terezou Maxovou a Veronikou Vařekovou.\n\nDnes Patrick Demarchelier žije v New Yorku se svou ženou Miou a jejich dvěma dětmi.\n\nFotografie Patricka Demarcheliera se kromě výstav objevily i v jeho knihách: Patrick Demarchelier Fashion Photography (1989), Photographs (1995), Exposing Elegance (1997) a Forms (2000).\n\n"}
{"id": "604424", "url": "https://cs.wikipedia.org/wiki?curid=604424", "title": "Tiumen", "text": "Tiumen\n\nTiumen (* 4. března 2001, Moszna, Polsko) je dostihový kůň. Tento anglický plnokrevník, hnědák, valach je trojnásobný vítěz Velké pardubické s žokejem Josefem Váňou, jenž je i jeho trenérem. Majitel Tiumena je Ivo Köhler, působí ve stáji Köi Dent. Na steeplechase má celkem 16 startů a 5 vítězství se ziskem 6 189 540 Kč.\n\nNarodil se v polské Moszně 4. března 2001. Mateřským otcem Tiumena je Demon Club, syn Masisovy dcery Demony, která zvítězila v polském Derby, St. Leger a také dvakrát ve Velké varšavské ceně, sám Masis byl nejlepším plemeníkem z domácí české produkce v celé historii a matka Toskanella. Tiumen v mládí pobýval u trenérky Lenky Horákové. Jako tříletý se nejlépe umístil na mostecké dráze v dostihu III. kategorie, kde obsadil 4. místo. Posléze přešel k trenérovi Josefovi Váňovi. Tam startoval na rovině, kde se nejlépe umístil v dostihu III. kategorie na třetím místě.\n\nPod žokejem Bartošem zvítězil v dostihu přes proutěné překážky. Pod stejným jezdcem zvítězil těsně o měsíc později v Meranu, když porazil Halling Boye, pozdějšího vítěze Gran Premia Merano. Další sezónu startoval pouze dvakrát s jezdcem Bartošem, závodil v proutěnkách a ve steeplechase v Kolesách, kde obsadil druhé místo za Whinnys. O rok později startoval pouze třikrát. První závod kros III. kategorie začátkem května v Pardubicích nedokončil. O necelý měsíc později zde však pod stejným jezdcem obsadil třetí místo v těžkém cross country II. kategorie. Třetí místo obsadil i v červenci v Meranu. Předloni startoval pouze třikrát.\n\nSezónu 2009 uzavřel ve velkolepém a nečekaném vítězství 119. ročníku Velké pardubické v sedle s Josefem Váňou, když suverénně porazil největší favority.\n\nVe 120. ročníku Velké pardubické obhájil loňské vítězství, tentokrát těsně před druhým Amant Grisem. Žokej Josef Váňa tak vyhrál již po sedmé Velkou Pardubickou a podruhé s Tiumenem. V cílové rovince však došlo ke spornému momentu, mezi těmito jezdci. Stáj Amanta Grise se chtěla dokonce odvolat proti výsledků 120. Ročníku Velké Pardubické, nestalo se tak, a Tiumen je tak regulérním vítězem tohoto ročníku.\n\nHattrick zaznamenal Tiumen při 121. ročníku Velké pardubické opět s žokejem Josefem Váňou. Velmi dramatický závod Tiumen vyhrál i přes to, že málem upadl na Taxisově příkopu a v cíli jen těsně porazil Sixteen.\n\n"}
{"id": "604425", "url": "https://cs.wikipedia.org/wiki?curid=604425", "title": "Supermarine Spiteful", "text": "Supermarine Spiteful\n\nSupermarine Spiteful byl britský stíhací letoun vyvinutý na konci druhé světové války; byl odvozen od Spitfiru Mk XIV. Modelové označení původního Supermarine Spitfire bylo přeneseno i na první model Spiteful, takže byl označen Mk. XIV. Původně byl stroj objednán v počtu 150 kusů, ale v nastupující éře proudových letounů byl Spiteful zařazen do výzbroje pouze v menších počtech.\n\nV roce 1942 dospěli vývojáři firmy Supermarine k závěru, že aerodynamické vlastnosti křídla, použitého na Supermarine Spitfire, jsou limitujícím faktorem pro dosažení vyšších rychlostí. Pod specifikací číslo 470 definovali požadavky na nový typ křídla s laminárním profilem, které se podobalo křídlu legendární stíhačky P-51 Mustang. Výhodou laminárního profilu křídla bylo i zachování ovladatelnosti křidélek ve vysokých rychlostech. Na návrh vrchního konstruktéra firmy Supermarine, Joa Smithe, bylo křídlo použito i při vývoji proudové stíhačky Supermarine Attacker.\n\nDalším zlepšením Supermarine Spiteful bylo použití podvozku s větším rozchodem kol. Původní typ Spitfire trpěl stejně jako německý Messerschmitt Bf 109 špatnou stabilitou na neupravených přistávacích plochách.\n\nPro urychlení vývoje byl použit trup s ocasními plochami ze Spitfiru Mk. XIV (NN660), který byl s novým křídlem zalétán jako předprototyp Spitefulu dne 30. června 1944, pilotován Jeffreyem K. Quillem. Tento letoun byl ztracen i s pilotem F. Furlongem při havárii již 13. září. Druhý prototyp, zcela nové konstrukce trupu a s polokapkovitým překrytem kabiny zalétal J. K. Quill 8. ledna 1945 a krátce poté létal i třetí předsériový kus (NN667) s modifikovanými křidélky, zvětšenou svislou ocasní plochou a s posunutým lapačem vzduchu ke kompresoru až pod vrtulový kužel.\n\nNa přelomu let 1944-45 se již pracovalo na ověřovací sérii letounů Supermarine Spiteful Mk.XIV, z nichž první (RB515) poprvé vzlétl 2. dubna 1945. Stroj poháněl motor Griffon 65 o výkonu 1509 kW a jeho výzbroj tvořila čtveřice kanónů Hispano ráže 20 mm, uložených po dvou v každé polovině křídla.\n\nNásledovalo 16 exemplářů (RB516 až RB531) s pohonnou jednotkou Griffon 69 o výkonu 1748 kW, z nichž RAF k letovým testům převzalo jen 8, ostatní postupně bez zalétání skončily na šrotišti.\nBěhem vývoje palubní verze Supermarine Seafang byly v roce 1946 postaveny prototypy Supermarine Spiteful Mk.XV a Spiteful Mk.XVI, z nichž druhý byl poháněn motorem Griffon 101 o výkonu 1781 kW s protiběžnými vrtulemi. V roce 1947 dosáhl ve výšce 8700 m vodorovné rychlosti 795 km/h jako nejrychlejší britské vrtulové letadlo s pístovým motorem vůbec.\n\n\n\n\n\n\n\nSpiteful byl původně objednán do výroby jako Spiteful Mk. XIV (který neměl předchozí verze, číslování bylo přeneseno z původní konverze Spitfire Mk. XIV) v počtu 150 letadel. Nicméně s příchodem tryskového pohonu bylo jasné, že výkonné stíhačky budou již jen proudové, a tak byla objednávka později, po postavení několika kusů Spiteful, zrušena. V té době však panovala určitá nejistota ohledně toho, zda proudový letoun bude schopen operovat z letadlové lodě, a tak bylo rozhodnuto o vytvoření námořní verze Spiteful podle specifikace N.5 / 45, následně označovaná jako Seafang.\n\nSeafang představil skládací konce křídel, přistávací hák typu \"sting\" a motor Griffon 89 nebo 90, plněný z prodlouženého sání karburátoru vzduchu a pohánějící šestilistou protiběžnou vrtuli Rotol. První z postavených byl předělaný Spiteful Mk.XV (RB520), ale s úspěšným provozem de Havilland Sea Vampire z lodi HMS Ocean v roce 1945 potřeba Seafangu zmizela.\n\nS koncem druhé světové války, Supermarine vstoupil do jednání se Société nationale de constructions aéronautiques du Nord (SNCAN) o licenční výrobě Spiteful ve Francii, ale opět zavedení proudových stíhaček zastínilo stíhačky s pístovými motory a rozhovory nevedly k ničemu.\n\n\n"}
{"id": "604427", "url": "https://cs.wikipedia.org/wiki?curid=604427", "title": "Har Bental", "text": "Har Bental\n\nHar Bental nebo jen Bental ( הר בנטל, تل الغرام, \"Tal ar-Ram\") je hora sopečného původu o nadmořské výšce 1171 metrů na Golanských výšinách, tedy na syrském území od roku 1967 obsazeném Izraelem.\n\nNachází se v severovýchodní části Golanských výšin, 17 kilometrů severovýchodně od města Kacrin a 15 kilometrů jižně od města Madždal Šams, cca 3 kilometry od linie izraelské kontroly.\n\nHar Bental vytvoří spolu se sousední horou Har Avital jednotný geologický celek. Jde o dva izolované vrcholy, které vystupující cca 200 metrů nad okolní náhorní planinu. Na severozápadním úpatí hory leží vesnice Merom Golan situovaná na nánosech původního lávového proudu. Oba vrcholky tvoří přírodní rezervaci (שמורת הר אביטל - הר בנטל, \"Šmoret Har Avital-Har Bental\"). Har Bental je turisticky využíván. Na vrcholku je návštěvnické centrum a kavárna Kafe Anan. Turistické centrum spravuje obec Merom Golan.\n\nZ vrcholu se nabízí kruhový výhled na celý region Golanských výšin. Východním směrem je vidět hluboko do syrského vnitrozemí. Před rokem 1967 se tu nacházel syrský vojenský opěrný bod, pak zde měla pozorovací stanici izraelská armáda. Během jomkipurské války v roce 1973 se v okolí Har Bental odehrávala jedna z největších tankových bitev v dějinách. Syrská armáda se tu pokoušela o průlom pomocí 1500 tanků. Izraelské síly čítaly 160 tanků. V prostoru mezi tímto vrcholem a masivem Hermon severně odtud byla ze 100 izraelských tanků drtivá většina vyřazena z bojů. Nakonec tu zbylo jen 7 tanků proti 600 syrských a Izraelcům se podařilo útok zastavit. Krajina mezi Har Bental a Hermonem dostala pak přezdívku Údolí slz.\n\nNa severním úpatí kopce leží umělá vodní nádrž (מאגר בנטל, \"Ma'agar Bental\") zbudovaná v 80. letech 20. století pro soustřeďování povrchových vod a chov ryb.\n\n"}
{"id": "604428", "url": "https://cs.wikipedia.org/wiki?curid=604428", "title": "Kostel svatého Vojtěcha (Dejvice)", "text": "Kostel svatého Vojtěcha (Dejvice)\n\nKostel svatého Vojtěcha v Praze 6-Dejvicích je seminární kostel-bazilika postavená v letech 1925 až 1927.\n\nAutorem projektu prostorné trojlodní baziliky byl František Havlena jako součást areálu tehdy nově vybudovaného Arcibiskupského kněžského semináře. Během komunistické totality nemohl kostel sloužit svému účelu.\n\nNěkolikrát došlo ke stavebním úpravám jako byla vestavba balkónu, snížení podhledu, zazdění bazilikálních oken, odstranění varhan. V 80. letech 20. století dokonce došlo k novým moderním úpravám interiéru.\n\nNa počátku 70. let 20. století zde bylo nahrávací studio Supraphonu. Víme, že někdy v 70. či 80. letech zde proběhlo zasedání nejvyšších představitelů RVHP. Ve zbývající části objektu v té době sídlila redakce Otázky míru a socialismu.\n\nV roce 1990 byl objekt vrácen církvi a při kostele byla v říjnu 1991 zřízena samostatná duchovní správa. Kostel leží na území farnosti u kostela sv. Matěje.\n\n\n\n\n"}
{"id": "604434", "url": "https://cs.wikipedia.org/wiki?curid=604434", "title": "Thaya (Dolní Rakousy)", "text": "Thaya (Dolní Rakousy)\n\nThaya (česky \"Dyje\") je městys v okrese Waidhofen an der Thaya v rakouské spolkové zemi Dolní Rakousy.\n\nThaya leží v severní části Waldviertelu (Lesní čtvrti) v Dolních Rakousích na toku Rakouské Dyje. Plocha území městysu je 43,34 km a 27,95 % plochy je zalesněno.\n\n\n\nO místě Thaya se poprvé hovoří v roce 1175. Zdejší oblast má stejně proměnlivé dějiny jako celé Rakousko. Mezi majetky hrabat z Raabsu zaujímala Thaya čelné místo. V roce 1294 byla obec povýšena na městys. Dřívější hřbitov kolem farního kostela byl v roce 1793 opuštěn. Dnešní hřbitov byl založen v roce 1787 a v roce 1894 rozšířen. V 19. století zde byl důležitým hospodářským odvětvím chov a prodej vepřů.\n\nKatastrální území Großgerharts a Schirnes bylo poprvé v dokumentech zmíněno v roce 1112, Peigarten kolem roku 1200 a Eggmanns, Jarolden, Niederedlitz, Oberedlitz a Ranzles teprve v roce 1230.\n\nSamota (místo) Hard východně od městysu Thaya (o níž je jako o obývaném místě první písemná zmínka z roku 1112 a poslední v roce 1369) platila za nejlépe zdokumentovanou samotu v Dolních Rakousích.\n\n\nStarostou městysu je Eduard Köck a vedoucím kanceláře Alois Semper. V zastupitelstvu městyse je 19 křesel a po volbách konaných v roce 2010 byla rozdělena podle získaných mandátů:\n\n\nNezemědělských pracovišť bylo v roce 2001 30. Zemědělských a lesnických pracovišť bylo v roce 1999 126. Počet výdělečně činných obyvatel v místě bydliště bylo při sčítání lidu v roce 2001 635, což činí 43,93 %.\n\n\n"}
{"id": "604436", "url": "https://cs.wikipedia.org/wiki?curid=604436", "title": "Fotbalista roku (FIFA)", "text": "Fotbalista roku (FIFA)\n\nFotbalista roku FIFA (angl. \"FIFA World Player of the Year\") je ocenění pro nejlepšího fotbalistu (od roku 2010 jen pro nejlepší fotbalistku), udělované na základě hlasování všech trenérů národních reprezentaci. Každý trenér hlasuje pro tři jména, kterým přiděluje 1, 3, nebo 5 bodů. Vítězem se stává hráčka, která získala nejvíc bodů. V roce 2004 se hlasování, kromě trenérů, účastnili také kapitáni národních reprezentací a zástupci FIFAPro. \n\nOcenění je přiznáváno v kategorii žen od roku 2001, a v mužské kategorii od roku 1991. Roku 2010 byla mužská kategorie sloučena s cenou Zlatý míč při vytvoření ocenění Zlatý míč FIFA.\n\n\n"}
{"id": "604437", "url": "https://cs.wikipedia.org/wiki?curid=604437", "title": "Har Avital", "text": "Har Avital\n\nHar Avital nebo jen Avital ( הר אביטל, تل أبو الندى, \"Tal Abu Nida\") je hora sopečného původu o nadmořské výšce 1204 metrů na Golanských výšinách, na syrském území od roku 1967 obsazeným Izraelem.\n\nNachází se v severovýchodní části Golanských výšin, 16 kilometrů severovýchodně od města Kacrin a 17 kilometrů jižně od města Madždal Šams, cca 2 kilometry od linie izraelské kontroly.\n\nHar Avital vytváří spolu se sousední horou Har Bental jednotný geologický celek. Jde o dva izolované vrcholy, které vystupující cca 200 metrů nad okolní náhorní planinu. Na jižním úpatí hory leží vesnice Ejn Zivan. Oba vrcholky tvoří přírodní rezervaci (שמורת הר אביטל - הר בנטל, \"Šmoret Har Avital-Har Bental\"). Har Avital má podobu podkovovitého hřbetu o rozměrech 2,5 x 1,8 kilometru, který obepíná rozsáhlý bývalý kráter.\n\nArabské jméno hory Tal Abu Nida („Nida“ znamená \"rosa\") odkazuje na vlhkost a rosu, která je typická pro zdejší klima (60 mm rosy za rok). Na vrcholku se nachází muslimská svatyně Šejch Abu Nida. Část svahů hory Har Avital pokrývá lesní porost, který je posledním zbytkem souvislých lesů, jež ve starověku pokrývaly Golanské výšiny. Z vrcholu se nabízí kruhový výhled na celý region Golanských výšin. Východním směrem je vidět hluboko do syrského vnitrozemí.\n\n"}
{"id": "604444", "url": "https://cs.wikipedia.org/wiki?curid=604444", "title": "Jules Michelet", "text": "Jules Michelet\n\nJules Michelet (21. srpna 1798, Paříž – 9. února 1874, Hyères) byl francouzský historik.\n\nNarodil se v Paříži 21. srpna 1798 do rodiny s hugenotskou tradicí. Otec ho poslal studovat na univerzitu \"Collège or Lycée Charlemagne\". Závěrečnou zkoušku udělal v roce 1821, a brzy byl jmenován profesorem historie na vysoké škole Rollin. Od roku 1830 se stal ředitelem státních archivů. Během svého života napsal mnoho významných děl. Zemřel 9. února roku 1874 v Hyères. Jeho socha je jednou ze 146 soch umístěných na fasádě budovy Hôtel de ville de Paris.\n\na jiné\n\n"}
{"id": "604449", "url": "https://cs.wikipedia.org/wiki?curid=604449", "title": "Har Bar'on", "text": "Har Bar'on\n\nHar Bar'on nebo Har Bar On (: הר בראון, : \"Tal al-Barm\") je hora sopečného původu o nadmořské výšce 1056 metrů na Golanských výšinách, na syrském území od roku 1967 obsazeným Izraelem.\n\nNachází se v severovýchodní části Golanských výšin, 20 kilometrů severovýchodně od města Kacrin a 12 kilometrů jižně od města Madždal Šams, cca 5 kilometrů od linie izraelské kontroly.\n\nJde o menší kopec, který vystupuje cca 100 metrů nad okolní náhorní planinu. Je součástí pásu vyhaslých vulkánů lemujících východní okraj Golanských výšin. Jižně odtud leží například výrazné vrcholy Har Bental a Har Avital. Severně od hory leží vesnice El Rom, jižně Merom Golan. Nedaleko jižního úbočí Har Bar'on se nachází přírodní areál Bab al-Hawa u stejnojmenné vysídlené syrské vesnice. Poblíž západních svahů hory pramení vodní tok Nachal Orvim.\n\nPřed rokem 1967 byl kopec nazýván arabsky Syřany \"Tal al-Barm\" (na mapách z doby francouzské mandátní správy nad Sýrií též בורעם, \"Bur'am\").\n\n"}
{"id": "604454", "url": "https://cs.wikipedia.org/wiki?curid=604454", "title": "Žalud (plod)", "text": "Žalud (plod)\n\nŽalud (odborně \"glans\") je nepukavý suchý plod, charakteristický pro dub a litokarpus z čeledi bukovité. Žaludy jsou složené z oříšku a číšky. \n\nŽalud se skládá z číšky a vlastního plodu, který bývá nejčastěji označován jako oříšek. Přesnější morfologický termín pro tento typ plodu je \"calybium\", což je suchý, tvrdý plod vzniklý z jediného plodolistu spodního semeníku. Termín \"calybium\" zahrnuje i plody jiných zástupců čeledi bukovité, např. bukvice buku nebo kaštany kaštanovníku, číška plodů zástupců těchto rodů je však na rozdíl od žaludu dubu pukavá a plody jsou zpravidla vícesemenné. U rodu litokarpus bývá číška velmi tvrdá a s tím souvisí i latinský název rodu (\"lithos\" = kámen, \"carpus\" = plod). Žaludy mohou být přisedlé nebo krátce či dlouze stopkaté. Šupiny číšky se buď střechovitě či kruhovitě překrývají nebo jsou redukované na hrbolky.\nČíška žaludu až na řídké výjimky nijak nepuká a v žádném stádiu vývoje na ní nejsou patrné švy. Bývá miskovitá až pohárkovitá a zpravidla zcela neobaluje plod. Výjimkou jsou některé druhy litokarpu (\"Lithocarpus javensis\", \"L. maingayi\", \"L. turbinatus\", \"L. coopertus\", \"L. encleisacarpus\", \"L. wrayi\" a příbuzné druhy), jejichž plod je kompletně obalený číškou, která může za zralosti i nepravidelně pukat.<ref name=\"mam-7/2\"></ref> Rovněž plody dubu lyrovitého (\"Quercus lyrata\") jsou za zralosti téměř celé obaleny číškou.\n\nŽaludy jsou na rozdíl od plodů ostatních zástupců bukovitých v průřezu okrouhlé, nikoliv trojúhelníkovité, a šupiny číšky nejsou nikdy přeměněny v ostny.\nPlody litokarpu jsou skladbou i vzhledem velmi podobné plodům dubu, tyto dva rody však nejsou bezprostředně příbuzné a v některých znacích (zejm. květenství, květy a morfologie pylu) se výrazně odlišují. Rod \"Lithocarpus\" je dokonce řazen do jiné podčeledi (\"Castaneoideae\") než dub (\"Quercoideae\") a je blíže příbuzný s rody \"Castanea\" (kaštanovník), \"Chrysolepis\" a \"Castanopsis\", které mají plody skladbou dosti odlišné. Podobnost plodů dubu a litokarpu je vysvětlována konvergentním vývojem.\nRod \"Quercus\" je někdy na základě morfologie plodů rozdělován do dvou podrodů: u podrodu \"Quercus\" jsou šupiny na číšce plodu střechovitě uspořádané, zatímco u podrodu \"Cyclobalanopsis\" jsou kruhovité.\n\nŽalud se vyvíjí z oplozeného semeníku samičího květu. Semeník je z větší části obklopen číškou, tvořenou zejména listeny podepírajícími květ. Podrobnými morfologickými a anatomickými studiemi bylo zjištěno, že číška má složitou cévní síť a představuje zřejmě celé stažené, redukované a modifikované vrcholičnaté květenství. Semeník je většinou trojpouzdrý a každé pouzdro obsahuje 2 vajíčka. V plod se vyvíjí pouze jediné vajíčko v jednom pouzdru, zatímco ostatní pouzdra zakrňují. U dubu číška podpírá vždy jen jediný samičí květ. Některé litokarpy mají číšku pevně srostlou se žaludem, zatímco u dubů srostlá není.\nPlody jsou v průběhu vývoje chráněny tvrdým, sklerifikovaným oplodím a dřevnatějící číškou s vysokým obsahem tříslovin. U některých druhů dozrávají 1. rokem, u jiných 2. rokem.\nŽaludy klíčí pod zemí a masité dělohy zůstávají pod povrchem.\n\nŽaludy obsahují 37 procent škrobu, rostlinné oleje, třísloviny, sacharidy a další. Přes značnou výživnou hodnotu se v lidské stravě uplatňovaly v minulosti pouze jako nouzová potravina, kvůli svíravé chuti. Pražením plodů se získávala přísada do kávy se stimulačními účinky.\nPři nadbytku žaludů se plodů užívá jako krmiva pro vepřový dobytek.\n\nPlody vzhledově připomínající žalud lze nalézt i u některých jiných, vesměs cizokrajných rostlin. Příkladem může být např. obaleň (\"Ocotea\") z čeledi vavřínovité. Skladba těchto plodů je však jiná, plodem obaleně je bobule a číška která ji podepírá je dužnatá, nikoliv dřevnatá jako u žaludu.\n"}
{"id": "604456", "url": "https://cs.wikipedia.org/wiki?curid=604456", "title": "Klaus-Jürgen Wrede", "text": "Klaus-Jürgen Wrede\n\nKlaus-Jürgen Wrede (1963 Meschede, Německo) je autorem stolních her.\n\nNarodil se v německém městě Meschede, spolková země Severní Porýní-Vestfálsko. Jako dítě hrál hry hry jako Monopoly a šachy. Vyrostl v německém městě Arnsberg. Studoval vysokou školu v Kolíně nad Rýnem, teologii a hudbu.\nVytvořil hry Carcassonne a Pád Pompejí. Žije nedaleko Kolína nad Rýnem a vyučuje hudbu a náboženskou výchovu.\n"}
{"id": "604458", "url": "https://cs.wikipedia.org/wiki?curid=604458", "title": "Har Chozek", "text": "Har Chozek\n\nHar Chozek též Tel Chozek (: הר בראון nebo תל חזקה) je hora sopečného původu o nadmořské výšce 1158 metrů na Golanských výšinách, na syrském území od roku 1967 obsazeným Izraelem.\n\nNachází se ve východní části Golanských výšin, 16 kilometrů severovýchodně od města Kacrin a 25 kilometrů jihovýchodně od města Madždal Šams, přímo na linii izraelské kontroly.\n\nJde o podlouhlý hřbet, který vystupuje cca 200 metrů nad okolní náhorní planinu. Je součástí pásu vyhaslých vulkánů lemujících východní okraj Golanských výšin. Severně odtud leží například výrazné vrcholy Har Bental a Har Avital, přímo na severní straně na horu navazuje vrchol Har Bnej Rasan. Západně od hory leží vesnice Alonej ha-Bašan. Na vrcholku se nachází stanoviště izraelské armády. Je odtud kruhový výhled na celé Golanské výšiny a hluboko do vnitrozemí Sýrie.\n\n"}
{"id": "604461", "url": "https://cs.wikipedia.org/wiki?curid=604461", "title": "Třída Upholder", "text": "Třída Upholder\n\nTřída Upholder je třída ponorek postavených pro britské královské námořnictvo, v současnosti provozovaných kanadským námořnictvem jako třída Victoria. Třída se skládá z jednotek \"Victoria\", \"Windsor\", \"Corner Brook\" a \"Chicoutimi\". Všechny čtyři jednotky jsou stále v aktivní službě (\"Chicoutimi\" však stále čeká na opravu po požáru).\n\nPonorky třídy \"Upholder\" byly navrženy v 70. letech ve Velké Británii jako doplněk britských jaderných ponorek. Loděnice Vickers Shipbuilding and Engineering v Barrow-in-Furness postavila na přelomu 80. a 90. let prototyp \"Upholder\", přičemž jeho sesterské lodě \"Unseen\", \"Ursula\" a \"Unicorn\" postavila loděnice Cammell Laird v Birkenheadu. Britové je ze služby vyřadili už roku 1994, protože byly po skončení studené války nadbytečné. V roce 1998 je koupila Kanada jako náhradu za starší ponorky třídy \"Oberon\". Ponorky byly nějaký čas upravovány firmou BAE Systems a do kanadské služby byly zařazeny v letech 2000–2004. Nějaký čas však byly jejich operace zastaveny, protože na ponorce \"Chicoutimi\" došlo k požáru, jehož příčinu bylo nejdříve nutné objevit.\n\nJednotky třídy \"Upholder\":\nVýzbroj ponorek tvoří šest 533mm torpédometů. Z nich mohou být odpalována těžká torpéda Mark 24 Tigerfish s dosahem 38 kilometrů při rychlosti 55 uzlů. Alternativou jsou americká torpéda Mk 48 používaná už na ponorkách třídy \"Oberon\". Torpéd je na palubě celkem 18 kusů. Zařízení pro odpalování střel Sub-Harpoon či min bylo před předáním lodí Kanadě demontováno. Pro vlastní obranu ponorky nesou dvě zařízení Submerged Signal Ejector (SSE). Dvojice sonarů firmy Thales Underwater Systems je zastoupena typy 2007 a 2046. Pohonný systém je dieselelektrický. Ponorky mají dva diesely Paxman Valenta 16SZ, alternátory a elektromotory Alsthom. Lodní šroub je jeden. Pro operace pod ledem mohou být ponorky vybaveny palivovými články, což by jim umožnilo dlouhodobou nezávislost na přístupu vzduchu. Ponorky dosahují rychlosti 12 uzlů na hladině a 20 uzlů pod hladinou. Ponořit se mohou do hloubky 200 metrů.\n\nPonorka HMCS \"Corner Brook\" dne 4. června 2011 při plavbě v hloubce 45 metrů úžiny Nootka poblíž ostrova Vancouver narazila na mořské dno. Nárazem vznikla dvoumetrová trhlina v přídi. Ponorku se podařilo zachránit.\n\n"}
{"id": "604468", "url": "https://cs.wikipedia.org/wiki?curid=604468", "title": "Zanyla", "text": "Zanyla\n\nZanyla je řeka v Litvě, v Suvalkiji, v okrese Vilkaviškis. Pramení u severního okraje vísky Liubiškiai, 7 km na severovýchod od jezera Vištytis. Teče zpočátku směrem severním, velmi pozvolna se stáčí směrem severovýchodním, protéká rybníkem Kunigiškių tvenkinys (15,8 ha), dále se stáčí do směru východního a za obcí Karalkrėslis se prudce stáčí na sever a ústí do řeky Širvinta jako její levý přítok 31,5 km od jejího ústí do Šeimeny. \n\nLiubiškiai, Ančlaukys, Ėglupiai, Pajevonys, Kunigiškiai, Būdviečiai, Karalkrėslis, Stolaukis.\n\nHradiště Pajevonio piliakalnis.\n"}
{"id": "604475", "url": "https://cs.wikipedia.org/wiki?curid=604475", "title": "Velká pardubická 2003", "text": "Velká pardubická 2003\n\nVelká pardubická 2003 byla 113. ročníkem tohoto dostihu. Konala se na pardubickém dostihovém závodišti. V čase 9:30,14 minuty zvítězila sedmiletá hnědka Registana, která ke třetímu vítězství v tomto dostihu donesla německého žokeje Petera Gehma. Těsně před cílem odrazila útok Maskula s žokejem Jiřím Kameníčkem. Josef Váňa přivedl do cíle Decent Fellowa na třetím místě.\n\nNa Taxisově příkopu skončily šance dvou koní – Renta a v roce 2002 třetího Kedona. Závod dokončilo 10 z 19 startujících koní.\n\nHlavním sponzorem byla Česká pojišťovna a běželo se o celkovou částku 4 000 000 Kč.\n\n"}
{"id": "604478", "url": "https://cs.wikipedia.org/wiki?curid=604478", "title": "Peigarten (zámek)", "text": "Peigarten (zámek)\n\nZámek Peigarten leží v severní části Waldviertelu v městysi Thaya (Dolní Rakousy) v okrese Waidhofen an der Thaya v rakouské spolkové zemi Dolní Rakousy.\n\nZámek Peigarten leží při potoce Taxenbachu, jenž obtéká skalní útes u západního přístupu do osady Peigarten. Od hradní věže je pohled na statek a osadu Peigarten.\n\n„Pevnost Peygarten\" pochází z dob osídlování území v 11. století. První písemná zmínka o ní pochází z roku 1200.\nV roce 1375 patřil hrad Peigarten do vlastnictví rytířského rodu Taxnerů. Dalším zámeckými pány byli Heinrich z Neuhausu a Bernhard z Inprucku.\nV roce 1644 nabyl hrad lilienfeldský opat Cornelius, který jej přeměnil na zámek, k němuž příslušel statek s chovem ovcí, hospoda, pivovar a lihovar. V té době prožívá Peigarten období rozkvětu.\nV roce 1809 kupuje zámek a polnosti hrabě Grünne a sjednocuje panství Peigarten se sousedním panstvím Dobersberg.\nPotom se majitelé zámku často měnili.\nV roce 1978 získali zámek Pegarten manželé Martin a Ula Wolferovi a začali rozsáhlou renovaci. Roku 1979 byla veřejnosti zpřístupněna zámecká kapli. O té doby se zde pravidelně konají každoroční tradiční Martinské slavnosti zasvěcené Janu Křtiteli. V roce 1987 byly při renovaci zámecké kaple objeveny románské fresky.\n\nMartin Wolfer je velkým důstojníkem Řádu svatého Lazara, který založil v roce 1979, a ze svého zámku učinil jeho základnu. Prohlídky jsou možné po předchozí dohodě.\n\n\n\n"}
{"id": "604479", "url": "https://cs.wikipedia.org/wiki?curid=604479", "title": "Har Ram", "text": "Har Ram\n\nHar Ram (: הר רם, : \"Tal al-Manfucha\") je hora sopečného původu o nadmořské výšce 1185 metrů na Golanských výšinách, na syrském území od roku 1967 obsazeným Izraelem.\n\nNachází se v severovýchodní části Golanských výšin, 30 kilometrů severovýchodně od města Kacrin a 3 kilometry jihovýchodně od města Madždal Šams, cca 3 kilometry od linie izraelské kontroly.\n\nMá dva vrcholky. Západní z nich dosahuje nadmořské výšky 1182 metrů a východní 1185 metrů. Har Ram je nejsevernější součástí vrcholů sopečného původu, které lemují východní okraj Golanských výšin. Jižně odtud na nej navazuje hora Har Kramim. Na jihozápadním úbočí Har Ram leží jezero Ram.\n\n"}
{"id": "604482", "url": "https://cs.wikipedia.org/wiki?curid=604482", "title": "Xanthippos", "text": "Xanthippos\n\nXanthippos byl athénský vojevůdce a politik, otec Periklův.\n\nV roce 484 př. n. l. nebo 483 př. n. l. spolu se Sparťany zvítězil nad perským loďstvem v bitvě u Mykalé.\n\n"}
{"id": "604485", "url": "https://cs.wikipedia.org/wiki?curid=604485", "title": "Har Kramim", "text": "Har Kramim\n\nHar Kramim (: הר כרמים, doslova „\"Viniční hora\"“, : تل صدر العروس, \"Tal Sedi Al-Arus\") je hora sopečného původu o nadmořské výšce 1190 metrů na Golanských výšinách, na syrském území od roku 1967 obsazeným Izraelem.\n\nNachází se v severovýchodní části Golanských výšin, 26 kilometrů severovýchodně od města Kacrin a 5 kilometrů jižně od města Madždal Šams, cca 4 kilometry od linie izraelské kontroly. Severozápadně od hory se rozkládá drúzské město Mas'ade, na jižním úpatí je to drúzské město Buk'ata.\n\nHar Ram je součástí pásu vrcholů sopečného původu, které lemují východní okraj Golanských výšin. Severně odtud na nej navazuje hora Har Ram, na jižní straně Har Varda. Na severním úbočí Har Kramim leží jezero Ram.\n\n"}
{"id": "604492", "url": "https://cs.wikipedia.org/wiki?curid=604492", "title": "Har Varda", "text": "Har Varda\n\nHar Varda (: הר ורדה, doslova „\"Růžová hora\"“, : تل وردة, \"Tal Wardi\") je hora sopečného původu o nadmořské výšce 1226 metrů na Golanských výšinách, na syrském území od roku 1967 obsazeným Izraelem. Jde o nejvyšší vrchol na Golanských výšinách, mimo masiv Hermonu.\n\nNachází se v severovýchodní části Golanských výšin, 25 kilometrů severovýchodně od města Kacrin a 6 kilometrů jihovýchodně od města Madždal Šams, cca 2 kilometry od linie izraelské kontroly. Na jihozápadním úbočí hory se rozkládá drúzské město Buk'ata. Povrch hory je odlesněný a z velké části zemědělsky využívaný.\n\nHar Varda je součástí pásu vrcholů sopečného původu, které lemují východní okraj Golanských výšin. Severně odtud na něj navazuje hora Har Kramim, na jejímž severním úbočí leží jezero Ram.\n\n"}
{"id": "604493", "url": "https://cs.wikipedia.org/wiki?curid=604493", "title": "Institut Karolinska", "text": "Institut Karolinska\n\nInstitut Karolinska (švédsky Karolinska Institutet) je lékařská univerzita ve švédském městě Solna na severním okraji Stockholmu. Patří mezi největší lékařské univerzity Evropy, v žebříčku světových univerzit (podle Šanghajské univerzity) je nejvýznamnější evropskou lékařskou univerzitou a osmou nejvýznamnější na světě. Společně s univerzitní nemocnicí Karolinska v Solně a Huddinge vytváří významné centrum lékařského vzdělávání a výzkumu.\n\nInstitut byl založen v roce 1811 jako místo vzdělávání a tréninku armádních chirurgů. Původní název byl \"Medico-Chirurgiska Institutet\". V roce 1817 bylo do názvu přidáno označení \"Karolinska\" podle tehdejšího švédského krále Karla XIII. Původně sídlila na stockholmském ostrově Kungsholmen, později byla přesunuta do Solny severně od švédské metropole. Druhý kampus byl otevřen v Huddinge jižně od Stockholmu.\nSoučasný název \"Karolinska Institutet\" je používán oficiálně od roku 1968.\n\nInstitut poskytuje pregraduální i postgraduální lékařské vzdělávání a odehrává se zde 40% objemu medicínského výzkumu ve Švédsku. Sbor složený z 50 profesorů institutu ('Nobelförsamlingen vid Karolinska Institutet') každoročně rozhoduje o držitelích Nobelovy ceny za fyziologii a medicínu.\n\n"}
{"id": "604500", "url": "https://cs.wikipedia.org/wiki?curid=604500", "title": "Har Šifon", "text": "Har Šifon\n\nHar Šifon (: הר שיפון, doslova „\"Žitná hora\"“, : \"Tal Abu Chanzira\") je hora sopečného původu o nadmořské výšce 971 metrů na Golanských výšinách, na syrském území od roku 1967 obsazeným Izraelem.\n\nNachází se v centrální části Golanských výšin, 11 kilometrů severovýchodně od města Kacrin a 22 kilometrů jižně od města Madždal Šams, cca 7 kilometrů od linie izraelské kontroly. Na severním úbočí hory se rozkládá vesnice Ortal. Jde o součást pásu vrcholků sopečného původu, které lemují východní okraj Golanských výšin. Má podobu izolovaného kužele vystupujícího cca 150 metrů nad okolní planinu.\n\nBěhem jomkipurské války v roce 1973 se v okolí Har Šifon odehrávaly bitvy mezi izraelskou armádou a syrskými vojsky. Kopec je součástí přírodní rezervace Šifon, jež má rozlohu 850 dunamů (85 hektarů). Z vrcholu se nabízí kruhový výhled na Golanské výšiny.\n\n"}
{"id": "604505", "url": "https://cs.wikipedia.org/wiki?curid=604505", "title": "Stegosauridae", "text": "Stegosauridae\n\nStegosauridi (\"zastřešení ještěři\") byla čeleď býložravých ptakopánvých dinosaurů ze skupiny Thyreophora. Vyskytovali se v období svrchní jury až spodní křídy na území několika kontinentů.\n\nFosilie těchto dinosaurů často obsahují charakteristické osteodermy a kostěné hřbetní pláty nebo bodce. Dlouhé kolce na ocase sloužily nepochybně k aktivní obraně před dravými teropody. Největším a zároveň nejznámějším zástupcem čeledi je severoamerický \"Stegosaurus\", který dosahoval délky až kolem 9 metrů. Podobných rozměrů však dosahoval také evropský \"Dacentrurus\".\n\nFosilie stegosauridů byly objeveny již v polovině 19. století. Populární skupinou se stali již na konci stejného století, zejména díky objevu populárního rodu \"Stegosaurus\". Fosilie těchto dinosaurů však byly objeveny i v Evropě, Asii a Africe. Počátkem 20. století se objevila domněnka, že stegosauři mohli mít v těle \"druhý mozek\", umístěný nad pánevní oblastí. Dnes víme, že se pravděpodobmě jednalo o rozšíření nervového kanálu v podobě tzv. glykogenového tělíska, sloužícího jako zásoba tukových buněk pro lepší řízení zadních končetin.\n\n\n\n"}
{"id": "604512", "url": "https://cs.wikipedia.org/wiki?curid=604512", "title": "Har Odem", "text": "Har Odem\n\nHar Odem (: הר אודם, doslova „\"Rubínová hora\"“, : رأس الأحمر, \"Tal al-Ahmar\") je hora sopečného původu o nadmořské výšce 1187 metrů na Golanských výšinách, na syrském území od roku 1967 obsazeným Izraelem.\n\nNachází se v severovýchodní části Golanských výšin, 23 kilometrů severovýchodně od města Kacrin a 7 kilometrů jižně od města Madždal Šams, cca 6 kilometrů od linie izraelské kontroly. Na východním úbočí hory se rozkládá drúzské město Buk'ata, na západním leží vesnice Odem, na jižních svazích obec El Rom.\n\nHar Odem je součástí pásu vrcholů sopečného původu, které lemují východní okraj Golanských výšin. Východně odtud na něj navazují hory Har Kramim a Har Varda, na jejichž severním úbočí leží jezero Ram.\n\nPovrch hory je zčásti zemědělsky využívaný (zejména východní svahy přikloněné k městu Buk'ata), zčásti zalesněný. Nachází se tu přírodní rezervace s úseky lesní vegetace. Jde o zbytky souvislých lesů, jež ve starověku pokrývaly Golanské výšiny. Z vrcholu se nabízí kruhový výhled na Golanské výšiny a do vnitrozemí Sýrie. Stojí tu stanoviště izraelské armády.\n\n"}
{"id": "604517", "url": "https://cs.wikipedia.org/wiki?curid=604517", "title": "Rétorománi", "text": "Rétorománi\n\nRétorománi je národnostní skupina v oblasti severní Itálie (Friulové, Ladini) a ve Švýcarsku (Ladini, Romanši), celkem asi 500-550 tisíc osob.\n\nRétorománi jsou potomky starověkých Rétů, kteří byli romanizování začátkem našeho letopočtu. V současnosti ale postupně splývají s ostatním okolním obyvatelstvem.\n\nRétorománi jsou bilingvní, to znamená, že mimo vlastního jazyka běžně používají další jazyk (italština, němčina). Jejich dialekty tvoří podskupinu románských jazyků. Tyrolské a švýcarské (grisonské) dialekty jsou germanizované, friulské jsou pod silným vlivem italštiny.\n\nVe Švýcarsku je rétorománština od roku 1968 jedním z úředních jazyků.\n\n"}
{"id": "604519", "url": "https://cs.wikipedia.org/wiki?curid=604519", "title": "Pařížská observatoř", "text": "Pařížská observatoř\n\nPařížská observatoř (\"Observatoire de Paris\") je hvězdárna založená roku 1667. Doplňuje Akademii věd založenou v roce 1666. Observatoř v minulosti přispěla k rozvoji věd jako geodézie, kartografie a meteorologie. Pařížská observatoř se skládá ze tří pracovišť v Paříži, Meudonu a Nançay. Má statut tzv. grand établissement.\n\nPod tlakem mnoha vědců, především fyzika a astronoma Adriena Auzouta (1622-1691), který napsal v roce 1665 dopis Ludvíku XIV. se žádostí o vytvoření vědecké společnosti, založili v roce 1666 Ludvík XIV. a jeho ministr Jean-Baptiste Colbert Královskou akademii věd. Na jejím prvním zasedání dne 22. prosince 1666 bylo rozhodnuto vytvořit královskou observatoř, která se stala později dnešní Pařížskou observatoří. Měla sloužit pro bádání všem akademikům, ale z důvodů její vzdálenosti od tehdejší Paříže ji využívali pouze astronomové.\n\nDne 21. června 1667 (den letního slunovratu) matematici akademie vytyčili na zemi umístění stavby, poledník a další nezbytné úkony pro přesné umístění budovy podle návrhu architekta a lékaře Claude Perraulta (1613-1688). Středem observatoře pak procházel pařížský poledník. V roce 1669 Colbert jmenoval ředitele observatoře, kterým se stal Giovanni Domenico Cassini. Následujících 125 let zůstalo vedení observatoře v rukou této rodiny.\n\nGiovanni Domenico Cassini (1625-1712) byl ředitelem až do své smrti. Za jeho vedení prošla observatoř velkým rozvojem. Během tohoto období zde působili astronomové jako Christiaan Huygens nebo Ole Rømer. Astronom a geodet Jean Picard zde upravil měření zemského povrchu a položil tak základy geodézie.\n\nJeho syn Jacques Cassini (1677-1756) vedl observatoř v letech 1712-1756. Observatoř byla sice pod správou Akademie věd, ale řediteli zůstaly mnohé pravomoci.\nCésar-François Cassini (1714-1784), syn Jacquese řídil observatoř 1756-1784. V tomto období se rozvíjela geodézie a kartografie.\n\nJean-Dominique Cassini (1748-1845), druhý syn Jacquese vedl observatoř od roku 1784. Jako monarchista v roce 1793 ze své funkce odstoupil. Po jeho demisi neměla observatoř za Francouzské revoluce dobré postavení pro své silné vazby s monarchií.\n\nV roce 1795 byl založen Úřad zeměpisné délky (Bureau des longitudes), jehož posláním mělo být rozvíjet astronomii. Jmenováni byli astronomové Jérôme Lalande, Jean-Dominique Cassini, Pierre Méchain a Jean-Baptiste Joseph Delambre. Členové se postupně vystřídali ve funkci ředitele observatoře. Lalande v letech 1795-1800. Pod jeho vedením observatoř přispěla 10. prosince 1799 ke standardizaci měrných jednotek metr a kilogram. Oba etalony měr byly v observatoři uloženy až do roku 1889, kdy byl v Sèvres založen Mezinárodní úřad pro míry a váhy. Pierre-François-André Méchain byl ředitelem v letech 1800-1804 a Jean-Baptiste Joseph Delambre 1804-1822. Poté vedl observatoř Alexis Bouvard pokladník úřadu do své smrti v roce 1843. V dubnu 1834 byl ředitelem observatoře jmenován Dominique François Jean Arago. Arago rozvíjel v observatoři polymetrii a fotometrii a dělal první daguerrotypie Slunce. Nechal nainstalovat ve věži velký dalekohled. Proto architekt Alphonse de Gisors rozšířil a modernizoval v letech 1846-1847 věž s novou kupolí. Z technických důvodů mohl být dalekohled používán až o 25 let později.\n\nV letech 1854-1870 byl ředitelem Urbain Le Verrier. Založil zde meteorologickou stanici, která se později přestěhovala do parku Montsouris. Jako senátorovi se mu podařilo rozšířit pravomoci ředitele observatoře a rovněž došlo ke zvýšení platů astronomů. Ale jeho autoritářský charakter vytvořil velké napětí s pracovníky observatoře. Krátce po hromadné rezignaci 14 astronomů, byl zbaven funkce.\n\nŘeditelem observatoře se v letech 1878-1892 stal Amédée Mouchez. V roce 1887 se rozhodl vytvořit Atlas nebe, na kterém spolupracovalo na 180 observatoří po celém světě. Obnovil přístroje, otevřel observatoř pro veřejnost a sjednotil počítání času v celé Francii podle pařížského poledníku.\n\nFrançois-Félix Tisserand vedl observatoř v letech 1892-1896. Po něm nastoupil Maurice Lœwy v letech 1897-1907. Aktivně se podílel na tvorbě Atlasu nebe.\n\nBenjamin Baillaud zastával pozici ředitele 1908-1926. Inicioval založení Mezinárodního úřadu pro měření času. Od 1927 do 1929 byl ředitelem Henri Deslandres, který předtím vedl observatoř v Meudonu. Deslandres chtěl přesunout observatoř z Paříže do Meudonu, ale tento projekt nebyl nikdy realizován.\n\nErnest Esclangon byl ředitelem observatoře v letech 1929-1944. Po napadení Francie Německem Esclagon s částí zaměstnanců odešel do Bordeaux a observatoř spravoval Armand Lambert. Po příměří ze dne 22. června 1940 observatoř udržovala téměř normální aktivitu. Lambert ačkoliv byl židovského původu, mohl vykonávat svou práci. Přesto byl v roce 1943 zatčen a poslán do Osvětimi, kde zahynul.\n\nNa konci druhé světové války na místo ředitele nastoupil André Danjon, který vedl observatoř až do roku 1963. Významně rozšířil finanční zdroje observatoře a jeho personál. Podílel se aktivně na vývoji zařízení, jako elektronické kamery. Vzhledem k rostoucímu počtu vědců, bylo postaveno několik dalších budov a omezena výška a osvětlení budov v okolí observatoře, s cílem udržet určitou kvalitu pozorování.\n\nJules Janssen představil projekt na obnovu hradu ve městě Meudon a v roce 1876 na jeho místě založil observatoř. Observatoř je jednou z výzkumných středisek pro studium Slunce. V roce 1926 byla připojena k Pařížské observatoři.\n\nObservatoř byla k Pařížské observatoři připojena v roce 1953. Věnuje se studiu sluneční koróny a Jupitera.\n\nObservatoř se skládá z výzkumných středisek v Paříži, Meudonu a Nangay a je pod správou ministerstva vysokého školství a výzkumu. Výzkum probíhá ve všech oblastech současné astronomie a astrofyziky:\n\n"}
{"id": "604521", "url": "https://cs.wikipedia.org/wiki?curid=604521", "title": "Har Peres", "text": "Har Peres\n\nHar Peres (: הר פרס, : تل الفرس, \"Tal al-Faras\") je hora sopečného původu o nadmořské výšce 929 metrů na Golanských výšinách, na syrském území od roku 1967 obsazeným Izraelem.\n\nNachází se v jihovýchodní části Golanských výšin, 16 kilometrů východně od města Kacrin a 35 kilometrů jihovýchodně od města Madždal Šams, cca 2 kilometry od linie izraelské kontroly. Jde o řídce zalidněnou krajinu. Nejbližším sídlem je vesnice Kešet 5 kilometrů severozápadním směrem. Ze západu horu míjí dálnice číslo 98.\n\nHar Peres je součástí pásu vrcholů sopečného původu, které lemují východní okraj Golanských výšin. Jde o izolovaný odlesněný kužel, který vystupuje cca 200 metrů nad okolní planinu. Z vrcholu se nabízí kruhový výhled na Golanské výšiny i hluboko do vnitrozemí Sýrie, zejména do regionu Džebel Drúz. Krátce po roce 1967 se na jihovýchodním svahu hory usadila skupina židovských osadníků z polovojenských oddílů Nachal, kteří se později přesunuli o něco hlouběji do vnitrozemí a zřídili současnou vesnici Gešur. Na jižním úbočí Har Peres se nachází lom na kámen provozovaný vesnicí Merom Golan.\n\nBěhem jomkipurské války v roce 1973 se v okolí Har Peres odehrávaly těžké boje mezi izraelskou armádou a syrskými vojsky. V kruzích izraelské armády je hora známá též jako Tel Zohar (תל זוהר), podle vojáka, který tu tehdy při obraně státu padl.\n\n"}
{"id": "604523", "url": "https://cs.wikipedia.org/wiki?curid=604523", "title": "Torpédoborec typu 052C", "text": "Torpédoborec typu 052C\n\nTyp 052C (v kódu NATO: \"třída Luyang-II\") je třída torpédoborců Námořnictva Čínské lidové republiky. Jejich primárním úkolem je prostorová protivzdušná obrana. Třídu tvoří šest torpédoborců postavených ve dvou skupinách. Tato třída tak představuje první moderní čínské torpédoborce postavené ve více než dvou kusech. První dvě jednotky \"Lan-čou\" (170, 兰州) a \"Chaj-kchou\" (171, 海口) jsou již v aktivní službě. Další čtyři jednotky druhé série byly do služby zařazeny v letech 2012–2015. Po šesté jednotce této třídy začala výroba plavidel nové vylepšené třídy typu \"052D\".\n\nV letech 2002–2005 postavila čínská loděnice Ťiang-nan v Šanghaji torpédoborce \"Lan-čou\" a \"Chaj-kchou\". Vypadalo to tedy, že se opět bude jednat o dvojčlennou třídu, jak bylo u předchozích tříd čínských torpédoborců obvyklé. V roce 2010 se však objevily snímky z loděnic Jiangnan (součást CSSC – China State Shipbuilding Corporation), zachycující stavbu dalších čtyř jednotek této třídy. Ty byly do služby přijaty v letech 2012–2015.\n\nJednotky typu \"052C\":\nTato třída vychází z předchozího typu \"052B\". Liší se především složením elektroniky a výzbroje. V rozích jejich hlavní nástavby jsou umístěny čtyři pevné antény multifunkčních radiolokátorů. Podrobnosti o nich nejsou známy, přesto jsou to první čínská plavidla nesoucí radary této kategorie.\n\nVýrazným pokrokem oproti předcházející třídě je nahrazení raketového systému protivzdušné obrany Štil-1 domácím čínským systémem HQ-9, který je odvozen od ruských střel S-300. Každý torpédoborec tak nese osm šestinásobných vertikálních vypouštěcích sil pro protiletadlové řízené střely HQ-9 (tedy celkem 48 raket). Šest skupin vertikálních vypouštěcích sil se nachází na přídi mezi dělovou věží a můstkem, další dvě jsou na zádi vedle hangáru. Uvádí se, že systém HHO-9 má dosah 120–200 km.\n\nHlavňovou výzbroj tvoří jeden automatický 100mm kanón v dělové věži na přídi. Doplňují ho dva systémy blízké obrany typu 730, každý s jedním sedmihlavňovým 30mm rotačním kanónem. Jeden komplet se nachází na přídi před můstkem a druhý na střeše hangáru. Torpédoborce rovněž nesou osm podzvukových protilodních střel C-602 ve dvou čtyřnásobných kontejnerech. Střely mají dosah okolo 200 km. Na zádi lodí je přistávací paluba a hangár pro uskladnění jednoho protiponorkového vrtulníku Kamov Ka-28.\n\nPohonný systém je koncepce CODOG. Pro ekonomickou plavbu slouží dva německé diesely MTU, zatímco v bojové situaci loď pohání pouze dvě plynové turbíny ukrajinského typu DA80/DN80. Nejvyšší rychlost dosahuje 30 uzlů.\n"}
{"id": "604526", "url": "https://cs.wikipedia.org/wiki?curid=604526", "title": "Dělník a kolchoznice", "text": "Dělník a kolchoznice\n\nDělník a kolchoznice () je monumentální sousoší (výška 24,5 m) ve stylu socialistického realismu. Dílo vytvořila v roce 1937 sochařka Věra Muchina pro světovou výstavu v Paříži. Pomník se nachází v Moskvě.\n\nPo opožděném schválení tohoto sousoší, zejména kvůli námitkám předsedy Rady lidových komisařů Molotova, byl vydán souhlas k jejímu vytvoření 11. listopadu 1936. Pomník byl zhotoven během pouhých tří měsíců, dokončen byl v březnu 1937. 19. března 1937 bylo sousoší rozebrané na 60 dílů odesláno ve 24 vagónech na světovou výstavu do Paříže, aby zde zdobilo sovětský pavilón. Poté bylo dílo přeneseno zpět do Moskvy, kde bylo instalováno před severním vchodem tehdejšího Výstaviště úspěchů národního hospodaření (dnes Všeruské výstavní centrum) na žulový podstavec. Od roku 1947 je socha poznávacím znamením sovětské a později ruské filmové společnosti Mosfilm.\n\nU příležitosti příprav na Expo 2010, které plánovala Moskva, bylo rozhodnuto památník zrestaurovat. Na podzim 2003 byla socha demontována. Původně měly být práce hotové v roce 2005, ale nakonec se dokončení restaurování zdrželo. Protože se nakonec Expo 2010 v Moskvě nekonalo, nastaly problémy s nedostatkem peněz a také kvůli nevyřešené otázce týkající se místa vystavení. Podle původních plánů na Expo 2010 měl stát pomník na \"Prospektu Míru\" (проспект Мира). Nakonec byl však vrácen na původní místo a 28. listopadu 2009 opět odhalen.\n\n"}
{"id": "604530", "url": "https://cs.wikipedia.org/wiki?curid=604530", "title": "Har Bnej Rasan", "text": "Har Bnej Rasan\n\nHar Bnej Rasan (: הר בני רסן, : تلّ الغسانية, \"Tal al-Ghasanija\") je hora sopečného původu o nadmořské výšce 1072 metrů na Golanských výšinách, na syrském území od roku 1967 obsazeným Izraelem.\n\nNachází se ve východní části Golanských výšin, 16 kilometrů severovýchodně od města Kacrin a 22 kilometrů jihovýhodně od města Madždal Šams, 1 kilometr od linie izraelské kontroly.\n\nJde o vrch, který vystupuje cca 200 metrů nad okolní náhorní planinu. Je součástí pásu vyhaslých vulkánů lemujících východní okraj Golanských výšin. Severně odtud leží například výrazné vrcholy Har Bental a Har Avital, na jihu na něj navazuje hora Har Chozek. Jižně od hory leží také vesnice Alonej ha-Bašan, na severozápadní straně obec Ejn Zivan.\n\nNa vrcholu hory bylo roku 1993 instalováno deset větrných elektráren (takzvaná Golanská větrná farma), které poskytují proud okolním vesnicím. Mají výšku 30 metrů a délku lopatek 18 metrů. Jižní, východní a západní svahy hory Har Bnej Rasan jsou začleněny do přírodní rezervace Reches Bašanit. Z vrcholu je kruhový výhled na celé Golanské výšiny a hluboko do vnitrozemí Sýrie.\n\n"}
{"id": "604535", "url": "https://cs.wikipedia.org/wiki?curid=604535", "title": "Élie Ducommun", "text": "Élie Ducommun\n\nÉlie Ducommun (19. února 1833 Ženeva - 7. prosince 1906 Bern) byl švýcarský mírový aktivista a držitel Nobelovy ceny míru (1902, spolu s Charlesem Albertem Gobatem).\n\nNarodil se v Ženevě, pracoval jako tutor, učitel cizích jazyků, novinář, fotbalista a překladatel pro švýcarské federální kancléřství (1869-1873).\n\nV roce 1867 se podílel na založení Ligue de la paix et de la liberté (Liga pro mír a svobodu), zároveň pracoval od roku 1873 na pozici sekretáře železniční společnosti Jura-Bern-Luzern (od roku 1891 Jura-Simplon). Zde působil do roku 1903. V roce 1891 byl jmenován ředitelem nově vzniklé instituce, Bureau International Permanent de la Paix (Stálý mezinárodní výbor míru), která se stala první nevládní mezinárodní mírovou organizací na světě a sídlila v Bernu. Odmítal přijmout plat za svoji funkci s tím, že chce poskytnout své schopnosti z ryzího idealismu. Díky jeho zaujetí tato skupina dosáhla mnohých úspěchů. V roce 1902 obdržel Nobelovu cenu míru. Post ředitele vykonával až do své smrti v roce 1906.\n\n"}
{"id": "604540", "url": "https://cs.wikipedia.org/wiki?curid=604540", "title": "Har Josifon", "text": "Har Josifon\n\nHar Josifon (: הר יוסיפון, : تل يوسف, \"Tal Jusuf\") je hora sopečného původu o nadmořské výšce 981 metrů na Golanských výšinách, na syrském území od roku 1967 obsazeným Izraelem.\n\nNachází se ve východní části Golanských výšin, 12 kilometrů východně od města Kacrin a 23 kilometrů jižně od města Madždal Šams, cca 5 kilometrů od linie izraelské kontroly. Jde o řídce zalidněnou krajinu. Nejbližším sídlem je vesnice Ortal 4 kilometry severozápadním směrem a Alonej ha-Bašan na jihovýchodní straně. Ze severu horu míjí lokální silnice 9099, jež pak východně odtud ústí do dálnice číslo 98.\n\nHar Josifon je součástí pásu vrcholů sopečného původu, které lemují východní okraj Golanských výšin. Jde o izolovaný odlesněný kužel, který vystupuje cca 200 metrů nad okolní planinu. Z vrcholu se nabízí kruhový výhled na Golanské výšiny i do vnitrozemí Sýrie. V okolí kopce se nacházejí prameniště vodního toku Nachal Josifon, na kterém je jihozápadně odtud umělá nádrž Ma'agar Josifon (מאגר יוסיפון) určená pro záchyt dešťových vod.\n\nJméno hory je odvozeno od starověkého díla Flavia Iosepha, který popsal židovské osídlení na dnešních Golanech v době okolo přelomu křesťanského letopočtu. Původně se plánováno použít prostý hebrejský překlad původního arabského místního názvu \"Tal Jusuf\"-\"Tel Josef\", ale vládní výbor pro pojmenování to odmítl, protože by mohlo docházet k záměně s obcí Tel Josef v severním Izraeli. Během jomkipurské války v roce 1973 se v okolí Har Josifon odehrávaly těžké boje mezi izraelskou armádou a syrskými vojsky. Nachází se tu pomník vojákům z 679. brigády pod vedením Uriho Ora.\n\n"}
{"id": "604542", "url": "https://cs.wikipedia.org/wiki?curid=604542", "title": "Červený kal", "text": "Červený kal\n\nČervený kal či červené bahno je silně zásaditý odpadní produkt vznikající při výrobě hliníku Bayerovým zásaditým pochodem. Vzniká tak, že se z rozdrceného bauxitu pomocí vodného roztoku hydroxidu sodného louhuje hydroxid hlinitý Al(OH). Charakteristická červená barva vzniká následkem přítomnosti hydroxidů železa. Červený kal kromě vody a hydroxidu sodného obsahuje sloučeniny křemíku, titanu a železa. Na jednu tunu vyrobeného hliníku vzniká podle kvality suroviny od 1,6 t červeného kalu u tropického bauxitu až po 3,7 t u některých evropských bauxitů.\n\nSilně zásaditý kal se původně pouze deponoval nebo vypouštěl do řek, což vedlo ke značným škodám na životním prostředí. Nyní se obvykle ukládá v odkalištích, dokud se pevná složka neusadí, a louh se pak používá znovu. Zbytek se buď zahrne pískem a zeminou, nebo v poslední době i dále používá jako plnivo při stavbě silnic nebo jako surovina pro výrobu keramiky. \n\nHavárie hliníkárny u Ajky v Maďarsku, kde následkem protržení hráze z odkaliště 4. října 2010 uniklo velké množství červeného kalu, patří mezi největší ekologické katastrofy v dějinách Evropy.\n"}
{"id": "604544", "url": "https://cs.wikipedia.org/wiki?curid=604544", "title": "Babez for Breakfast", "text": "Babez for Breakfast\n\nBabez for Breakfast je v pořadí už 5. album od finské skupiny Lordi, které bylo vydáno 15. 9. 2010. Toto album je první, které Lordi nenahráli v jejich rodném Finsku, ale v Nashvillu, USA. Producentem byl Michael Waganer, který v minulosti dělal producenta Alice Cooper, Accept, Metallica... I to je přelomová událost, protože zatím u každého cd byl producentem Fin. Na albu je taky nezvykle příliš mluveného slova. Díky tomu na albu účinkuje i Mark Slaughter (Granny´s Gone Crazy). Další hvězda na albu je Bruce Kulick (Call of the Wedding). Mr. Lordi v jednom rozhovoru řekl, že album Babez for Breakfast může být jejich dosavadní nejlepší. Zároveň připustil, že téma a smysl alba je z dosavadních alb nejmíň vážné a hodně písní je humorně pojaté.\n\nI když celé album nahrál Kita a je i zařazen jako interpret, nehrál ani na jednom z koncertů z Europe for Breakfast tour, které Lordi odehrají k příležitosti vydání tohoto alba. Kita odešel chvíli po vydání albu a posléze byl nahrazen novým bubeníkem Otusem. Roku 2010 přijeli Lordi opět i do České republiky. Koncerty odehráli 18. a 19. listopadu v Praze a Ostravě.\n\n\n"}
{"id": "604547", "url": "https://cs.wikipedia.org/wiki?curid=604547", "title": "Muzeum moře s delfináriem", "text": "Muzeum moře s delfináriem\n\nMuzeum moře s delfináriem je v Litvě, na samé špičce Kurské kosy, na území s názvem Kopgalis, spadajícím pod správu města/městského okresu Klaipėdy. Muzeum bylo slavnostně otevřeno v roce 1979. Roku 1994 bylo jako součást muzea otevřeno Delfinárium.\n\nV 19. století, kolem roku 1866 zde byla obranná přímořská pevnost. Tato pevnost svému účelu nikdy neposloužila, přesto zde byly muniční sklady, hlavně zásoby střelného prachu, dále vybudované pozice pro děla. Centrální reduta byla (a opět je) obehnána vodním příkopem a dále vysokým valem s muničními sklady, skrytými navršenou zeminou. Tento val je opět obklopen dalším vodním příkopem a ve stěnách tohoto příkopu jsou pravidelně rozmístěny částečně zeminou skryté pozorovací věže, spojené podvodními tunely s místnostmi bývalých skladů skrytých ve valu. Koncem války, v lednu roku 1945 byla centrální reduta rozmetána.\n\nV letech 1969 - 1970 předseda Výkonného výboru Rady města Klaipėdy (tehdejší obdoba dnešního starosty) Alfonsas Žalys začal realizovat plán výstavby Muzea moře prvními krůčky: výběr místa, pověření architekta Petra Lapė vypracováním projektu. Práce na obnově pevnosti (pro potřeby muzea) byly započaty v roce 1973. Autoři projektu centrální reduty: P. Lapė, T. Tubis. Autoři projektů obnovy zbylých objektů pevnosti: L. Šliogerienė, V. Šliogeris. Od samého počátku až do obnovy nezávislosti Litvy byly plány a výstavba sama v největší možné míře utajovány, byla odříkána jakákoliv publicita. Pouze pro obyvatele Klaipėdy to bylo veřejným tajemstvím a mnozí se výpomocí či radou na projektu podíleli. Dnes by takové tajnůstkářství vypadalo divně, ale tehdy to byla nezbytnost, protože tehdejší sovětské vládní špičky jakékoliv snahy o vyčnívání z průměru tvrdě zpražily. Muzeum podobného zaměření nebylo v celém SSSR a širší rozhled o podobných objektech v zahraničí brzdilo omezování styků se Západem.\n\nMuzeum moře slavnostně otevřel 28. července 1979 Alfonsas Žalys.\n\n\nOd 11. října 2010 do léta 2011 (plánováno; v létě 2013 uzavření ještě trvá) je delfinárium uzavřeno z důvodu rekonstrukce.\n\nV jižním sousedství vchodu do areálu muzea je expozice historických námořních lodí - největší exponáty muzea: Rybářská loď - trawler \"Dubingiai\" (VŽT–3216), ocelový trawlingový člun „PTB–7167“, malý rybářský člun - trawler „Kolyma“ (MŽT-90).\n\nEtnografická usedlost podle předloh rybářských staveb v okolí Šventoji z 19. a počátku 20. století.\n\n\n"}
{"id": "604548", "url": "https://cs.wikipedia.org/wiki?curid=604548", "title": "Almere", "text": "Almere\n\nAlmere je nejmladší město v nejmladší 12. provincii Nizozemska, zvané Flevoland. První domy vzorového projektu byly vystavěny v letech 1972 – 1976. Se 193.303 obyvateli k (1. únoru 2012) je to největší město v provincii, 8. největší město v Nizozemsku, ale metropolí zůstává Lelystad v severní části provincie.\n\nNa území dnešního Almere a okolí byly dříve chudé zemědělské pozemky, zaplavované každoročními povodněmi. Již po katastrofální povodni roku 1916 vznikl ideový návrh Zuiderzeewerken na odvodnění území a stavbu města, jež se začalo připravovat roku 1927, ale pro silnou lobby místních zemědělců a zejména rybářů, nebylo realizováno. Roku 1932 se podařilo vystavět přehradu a mohutnou 30 kilometrů dlouhou protipovodňovou hráz Afsluitdijk, která zdejší rybolov prakticky likvidovala. Další stavební činnosti ve 30. letech 20. století zabránila velká hospodářská krize.\n\nPo druhé světové válce bylo třeba bydlení pro rychle rostoucí populaci v Amsterdamu. Nový projekt polderu Zuidelijk Flevoland vynikal hydrogeologickým řešením a začal se realizovat roku 1972. V roce 1976 byla hotova druhá protipovodňová bariéra a začalo se s prvními stavbami domovních komplexů a budov v rovnováze s přírodními plochami, systematicky osazovanými lesoparky osídlovanými novou faunou.\n\nObec se rychle rozrůstala také díky zdejším podnikům a bankám a v roce 1984 získala statut města. Celosvětově ceněný vzorový projekt moderního zahradního města se z Almere stal díky přírodnímu faktoru. Nová příroda své projektanty ohromila rychlým a všestranným rozvojem, takže území o ploše 6000 hektarů severovýchodně od dnešní městské části Buiten až po město Lelystad bylo vyhlášeno přírodní rezervací Oostvaardersplassen. Areál je propojen důmyslným systémem 40 kilometrů dobře značených naučných stezek, je snadno přístupný od železničních stanic a stal se turistickým cílem, mimo jiné i pro handicapované návštěvníky na vozíku. Také dopravní spojení města s Amsterdamem je vynikající a trvá něco před 1 hodinu. Pro české turisty je atraktivní také vzhledem k blízkosti historického městečka Naarden s památníkem Jana Ámose Komenského.\n\nDo roku 1990 bylo vystavěno centrum velkoměsta podle hotových plánů. V dalším desetiletí došlo k dramatickému nárůstu populace rezidentů rodinných domů. V letech 2006–2009 byly vystavěny hlavní dominanty města – čtyři výškové stavby. Do roku 2030 se počítá s nárůstem obyvatel až na 350 000.\nEtnické složení obyvatelstva je velmi pestré, 134 národností náleží k 166 etnickým skupinám. Po Holanďanech silné zastoupení mají etničtí Turci.\n\n\n\n"}
{"id": "604551", "url": "https://cs.wikipedia.org/wiki?curid=604551", "title": "The Monster Show", "text": "The Monster Show\n\nThe Monster Show je první best of cd od skupiny Lordi vydané z důvodů proražení na celoevropský trh. Jednalo se o poslední tvorbu pro skupinu od Enary, která později odešla z kapely.\n\n\n"}
{"id": "604558", "url": "https://cs.wikipedia.org/wiki?curid=604558", "title": "Har Chermonit", "text": "Har Chermonit\n\nHar Chermonit (: הר חרמונית, doslova „\"Malý Hermon\"“, : تل الشيخ, \"Tal as-Šajcha\") je hora sopečného původu o nadmořské výšce 1211 metrů na Golanských výšinách, na syrském území od roku 1967 obsazeným Izraelem. Po hoře Har Varda jde o druhý nejvyšší bod Golanských výšin (kromě masivu Hermonu).\n\nNachází se v severovýchodní části Golanských výšin, 23 kilometrů severovýchodně od města Kacrin a 9 kilometrů jižně od města Madždal Šams, cca 3 kilometry od linie izraelské kontroly. Na severozápadním úbočí hory se rozkládá drúzské město Buk'ata. Západně odtud stojí vesnice El Rom.\n\nHar Chermonit je součástí pásu vrcholů sopečného původu, které lemují východní okraj Golanských výšin. Severně odtud na něj navazuje hora Har Varda. Vrcholek hory je začleněn do přírodní rezervace o ploše 1855 dunamů (1,855 kilometru čtverečního). Během jomkipurské války v roce 1973 se v okolí Har Chermonit odehrávaly těžké boje mezi izraelskou armádou a syrskými vojsky - takzvaná Bitva v Údolí slz. V této tankové bitvě stálo zhruba 200 izraelských tanků Centurion proti 1500 tanků a obrněných vozidel Sýrie. Syřané měly ve výzbroji mimo jiné i nejnovější tanky T-62. Bitva trvala v kuse 50 hodin a syrské obrněné síly navzdory svoji dritvé převaze utrpěly porážku. Tato bitva byla největší tankovou bitvou od skončení Druhé Světové války. \n\n"}
{"id": "604561", "url": "https://cs.wikipedia.org/wiki?curid=604561", "title": "Zombilation - The Greatest Cuts", "text": "Zombilation - The Greatest Cuts\n\nZombilation – The Greatest Cuts je druhé best of album na kterém jsou obsaženy nejlepší songy ze čtyř předešlých alb. Jako lákadlo byla na cd přidána skladba Beast Loose in Paradise. Jako bonusy byly přidány všechny bonusové skladby z ostatních alb. Album tím dosáhlo z hlediska Lordi rekordní délky.\n\n\n"}
{"id": "604565", "url": "https://cs.wikipedia.org/wiki?curid=604565", "title": "Giv'at Orcha", "text": "Giv'at Orcha\n\nGiv'at Orcha (: גבעת אורחה, : تل جوخدار, \"Tal al-Džuchadar\") je hora sopečného původu o nadmořské výšce 646 metrů na Golanských výšinách, na syrském území od roku 1967 obsazeným Izraelem.\n\nNachází se v jihovýchodní části Golanských výšin, 16 kilometrů jihovýchodně od města Kacrin a 38 kilometrů jihojihovýchodně od města Madždal Šams, cca 2 kilometry od linie izraelské kontroly. Jde o řídce zalidněnou krajinu. Nejbližším sídlem je vesnice Jonatan 5 kilometrů západním směrem. Ze západu horu míjí dálnice číslo 98, z které tu odbočuje takzvaná Ropná silnice.\n\nGiv'at Orcha je součástí pásu vrcholů sopečného původu, které lemují východní okraj Golanských výšin. Jde o izolovaný odlesněný kužel, který vystupuje jen několik desítek metrů nad okolní planinu.\n\nNa místě byly objeveny pozůstatky z římského a byzantského období. Do roku 1967 tu stávala arabská vesnice al-Džuchadar, poblíž které stával Karavansaraj. Během jomkipurské války v roce 1973 se v okolí Giv'at Orcha odehrávaly těžké boje mezi izraelskou armádou a syrskými vojsky.\n\n"}
{"id": "604571", "url": "https://cs.wikipedia.org/wiki?curid=604571", "title": "Americká hokejová reprezentace do 20 let", "text": "Americká hokejová reprezentace do 20 let\n\nAmerická hokejová reprezentace do 20 let je výběrem nejlepších amerických hráčů ledního hokeje v této věkové kategorii. Po celou existenci juniorského mistrovství světa je jeho účastníkem. Celkově se Američané mohou pochlubit bilancí čtyř zlatých, dvou stříbrných a šesti bronzových medailí.\n\nneoficiální ročníky\nOficiální turnaje\n2004 Dominic Vicari, Al Montoya – Mark Stuart, Corey Potter, Matt Carle, Matt Hunwick, Dan Richmond, Ryan Suter, Jeff Likens, James Wisniewski – Patrick Eaves, Zach Parise, Patrick O'Sullivan, Brady Murray, Greg Moore, Jake Dowell, Ryan Kesler, Drew Stafford, David Booth, Dan Fritsche, Brett Sterling, Steve Werner. \nTrenéři: Mike Eaves, John Hynes a Ken Martel.\n\n2010 Jack Campbell, Mike Lee – John Ramage, Matt Donovan, David Warsofski, John Carlson, Brian Lashoff, Cam Fowler, Jake Gardiner – Danny Kristo, Philip McRae, Tyler Johnson, Luke Walter, Jason Zucker, Bryan Bourque, Jordan Schroeder, Chris Kreider, Derek Stepan, Aj Jenks, Kyle Palmieri, Jeremy Morin, Jerry D'Amigo. \nTrenéři: Dean Blais, Tom Ward, Mark Osiecki a Joe Exter.\n\n2013 John Gibson, Jon Gillies, Garret Sparks – Shayne Gostisbehere, Seth Jones, Jake McCabe, Connor Murphy, Mike Reilly, Pat Seiloff, Jacob Trouba – Cole Bardreau, Riley Barber, Tyler Biggs, Alex Galchenyuk, Johnny Gaudreau, Rocco Grimaldi, Ryan Hartman, Sean Kuraly, Mario Lucia, JT Miller, Blake Pietila, Vincent Trocheck, Jim Vesey. \nTrenéři: Phil Housley, David Lassonde, Mark Osiecki, Grant Potulny.\n\n2017 Jake Oettinger, Tyler Parsons, Joseph Woll, Jack Ahcan, Joseph Cecconi, Casey Fitzgerald, Adam Fox, Caleb Jones, Ryan Lindgren, Charlie McAvoy, Joseph Anderson, Kieffer Bellows, Jeremy Bracco, Erik Foley, Jordan Greenway, Patrick Harper, Clayton Keller, Luke Kunin, Tanner Laczynski, Jack Roslovic, Troy Terry, Tage Thompson, Colin White\nTrenéři: Bob Motzko, Grant Potulny, Greg Brown, Kris Mayotte, Steve Miller\n\n\n"}
{"id": "604580", "url": "https://cs.wikipedia.org/wiki?curid=604580", "title": "Hancock", "text": "Hancock\n\nHancock je film režiséra Petera Berga z roku 2008. Film vypráví o Afroameričanovi jménem John Hancock (Will Smith), který je obdařen superschopnostmi. Jenže místo toho, aby Hancock pomáhal lidem, je jim spíše na obtíž.\n\nJohn Hancock (Will Smith) není normálním superhrdinou, na které jsme zvyklí např. z filmů od společnosti Marvel, nýbrž na počátku příběhu představuje postavu opilce a člověka bez chuti do života. \nI přes tyto vlastnosti se snaží pomáhat lidem, avšak nedaří se mu to úplně podle představ, jelikož vždy napáchá více škody než užitku. Vše se ale změní, když jednoho dne zachrání Raye Embreyho (Jason Bateman), který pracuje jako PR executive (osoba zodpovědná za styk s veřejností) a propaguje svou myšlenku zastoupenou logem ve tvaru srdce, které by mělo znamenat vzájemnou pomoc mezi lidmi. Mezitím co všichni Hancocka vidí jen jako ničitele všeho co mu přijde do cesty, tak Ray v něm spatřuje hrdinu, kterým doopravdy je. Proto Hancocka přesvědčuje, aby k němu, jeho manželce Mary (Charlize Theron) a synu Aaronovi (Jae Head) přišel na večeři. Mary se k němu již od začátku chová odtažitě a má pro to důvod, jelikož se později ukazuje, že i ona má nadpřirozené schopnosti totožné s těmi Hancocka a dále se dozvíme, že Hancock i Mary jsou na Zemi již od samého počátku a nebyli vždy sami. Ostatní jedinci jejich druhu totiž utvořili páry a stali se lidmi, což Mary nechce, protože miluje Raye a navíc ví, že Hancock je předurčen k tomu být hrdinou. Proto naposledy, když byli s Hancockem pár a něho poranili zloději při přepadení tak, že si nic nepamatoval, nehlásila se k němu a myslela si, že bude lepší, když si nebude nic pamatovat a bude tak moci naplnit své poslání. Bohužel, jak tomu osud chtěl, on se po 80 letech znovu objevil a navíc přímo v jejím domě.\nPostupem příběhu se Hancock napraví a lidé si ho velmi oblíbí jako ochránce jejich města Los Angeles. Ovšem příběh se opět zamotává, když Hancock zjistí, co mu Mary tají a následně se to dozví i Ray. Kvůli tomuto zjištění Hancock málem padá do starých kolejí, jenže obchod, kam si jde koupit whisky, je právě vykrádán. John tedy neváhá a zakročuje, ovšem kulky se od něj již neodráží jako dříve, kvůli blízkému kontaktu s Mary, a tudíž je postřelen. Poté co je odvezen do nemocnice ho Mary s Rayem navštíví a vše mu ještě jednou vysvětlí. Ale oni nejsou jediní, kdo za ním přišel do nemocnice. Situace přišli využít i kriminálníci, které dostal Hancock za mříže. Vážně postřelí Mary, která už také není nezranitelná a další na řadě má být John. Ten z posledních sil brání Raye s Aaronem, ale před posledním ze zločinců padne na zem, a když už to vypadá, že je to jeho konec, Ray na poslední chvíli zasáhne a Hancocka zachrání. \nNakonec Mary přežije a má svůj vysněný rodinný život s Rayem a Aaronem. No a Hancock? Ten je tím, kým měl vždy být... hrdinou. \n\n"}
{"id": "604581", "url": "https://cs.wikipedia.org/wiki?curid=604581", "title": "Cusack", "text": "Cusack\n\nPříjmení Cusack nosí více různých osobností:\n\n"}
{"id": "604582", "url": "https://cs.wikipedia.org/wiki?curid=604582", "title": "Akce nemluvně", "text": "Akce nemluvně\n\nAkce nemluvně (\"Bo bui gai wak\") je hongkongský film Bennyho Chana z roku 2006. Vypráví o muži jménem Fong a jeho příteli Landlordovi, kterým se při loupeži dostane do péče malé dítě, o které se v patách se zločinci musejí postarat.\n\n"}
{"id": "604589", "url": "https://cs.wikipedia.org/wiki?curid=604589", "title": "Paolo di Pola", "text": "Paolo di Pola\n\nHrabě Pavel Ludvík Pola italsky: \"Conte Paolo Luigi Pola\", (10.\núnora 1773 – 3. prosince 1841) byl benátský a rakouský šlechtic,\nkomorník na dvoře italského místokrále, rytíř Řádu železné koruny, básník a\noperní libretista.\n\nNarodil se jako nejstarší syn z celkem jedenácti dětí hraběti Antoniovi Polovi a jeho manželce Antonii,\nrozené hraběnce della Torre, dámě Řádu hvězdového kříže. Rodina Polů byla původně istrijského původu, kde je zaznamenána již roku 990, později byla donucena z Istrie odejít a usadila se v Trevisu, kde jí Benátská republika potvrdila titul \"Conte\" – hrabě. Následně se rozvětvila na několik linií, žijících v Benátkách, Milánu a od roku 1607 i v Čechách. Roku 1819 jí bylo rakouským císařem potvrzeno šlechtictví. Rodina patřila mezi přední severoitalské rody, spřízněná je s rodinami Caetani, Colloredo, Gonzaga, della Torre a dalšími. Výrazně se též zapsala do kulturní historie. Pracovali pro ni architekti Pietro Lombardo a Giorgio Massari, malíři Lorenzo Lotto a Tiziánův žák Paris Bordone. Frá Camillo hrabě Pola, vysoký představitel Řádu maltézských rytířů podporoval i hudebníky jako Tomasa Albinoniho, Antonia Vivaldiho a další.\n\nPoté, co se hrabě Antonio Pola vzdal kvůli svému vysokému věku funkce hlavy rodu, převzal tuto funkci jeho nejstarší syn Paolo. Ten se netajil svými sympatiemi k Francii, a tak nadšeně přivítal příchod Francouzů do Benátek roku 1797. Dokonce ve svém paláci hostil generály Vicotra a Louise Baraguey d'Hilliers. Roku 1806 založil hrabě Paolo Pola první zednářskou lóži skotského ritu v Trevisu. V tomto roce také hostil italského místokrále Evžena de Beauharnais. Za své služby byl roku 1807 jmenován Komorníkem na dvoře místokrále a byl mu udělen Řád železné koruny. Když byl císař Napoleon Bonaparte na návštěvě Trevisa, byla na jeho počest v Paláci Pola, postaveném roku 1492 architektem Pietrem Lombardim, uspořádána hostina, které se spolu s císařem zúčastnili i neapolský, později i španělský král Josef Bonaparte, neuchâtelský kníže a Napoleonova pravá ruka Louis Berthier, velkovévoda z Bergu, později král obojí Sicílie Joachim Murat a vrchní dvorní maršálek Géraud Duroc. Porážku Francie nesl Paolo velice těžce, přesto byl nucen svému novému pánu, Rakouskému císařství, odpřisáhnout věrnost.\n\nS rakouskou nadvládou Paolo nesouhlasil, a proto se stáhl do ústraní. Dne 4. srpna 1819 potvrdil rakouský císař rodině pouze šlechtický titul. Od té doby se Paolo začal podepisovat jako \"Cavaliere Paolo Pola\" – \"rytíř Paolo Pola\", na základě řádu obdrženého roku 1807. Zcela se vyhýbal politice a věnoval se studiu, cestování a poezii. Nejprve psal jen kratší básně, později napsal dokonce několik libret. Jeho bezesporu nejznámější dílo, \"Caritea, Regina di Spagna\", bylo zhudebněno hudebním skladatelem Saveriem Mercadantem. Jeho libreta zhudebňovali i další prvotřídní skladatelé, jako Giuseppe Persiani, Stefano Pavesi, Pietro Generali a Giovanni Pacini. Psal též oslavné básně, ku příkladu jako přivítání pro sochaře Antonia Canovu, když navštívil Treviso. Velké zklamání mu způsobilo zatčení a uvěznění jeho bratra Giovanniho, který byl odsouzen za loupežné přepadení. Pravděpodobně kvůli této ostudě pro celou rodinu odjel Paolo z Trevisa do Florencie. Zemřel ve svém paláci roku 1841 a byl pochován na hřbitově ve Fanzolu, který leží poblíž rodové vily v Barconu.\nSe svou manželkou Marianou, rozenou hraběnkou di Porcia měl pouze dceru Antonii Sofii. Ta se provdala za benátského hraběte Giovanniho Battistu Albrizziho.\n\n\n"}
{"id": "604591", "url": "https://cs.wikipedia.org/wiki?curid=604591", "title": "Christina Lathanová", "text": "Christina Lathanová\n\nChristina Lathanová, rozená Brehmerová (* 28. února 1958, Altdöbern, Braniborsko) je bývalá východoněmecká atletka, jejíž specializací byl běh na 400 metrů.\n\nV roce 1975 získala tři zlaté medaile (400 m, 4×100 m, 4×400 m) na juniorském mistrovství Evropy v Athénách. 9. května 1976 v Drážďanech zaběhla čtvrtku v novém světovém rekordu, jehož hodnota byla 49,77 s.\n\nNa letních olympijských hrách v Montrealu si doběhla v čase 50,51 s pro stříbrnou medaili. Olympijskou vítězkou se stala Polka Irena Szewińská. Zlatou olympijskou medaili vybojovala společně s Brigitte Rohdeovou, Ellen Streidtovou a Doris Maletzkiovou ve štafetě na 4×400 metrů. Trať navíc zaběhly v novém světovém rekordu 3:19,23.\n\nStříbro na hladké čtvrtce získala také v roce 1978 na evropském šampionátu v Praze, kde v cíli prohrála jen s Maritou Kochovou. V roce 1980 na olympiádě v Moskvě vybojovala v čase 49,66 s bronzovou medaili. O 20 setin byla rychlejší Jarmila Kratochvílová a zlato brala Marita Kochová, která trať zaběhla v čase 48,88 s.\n\n"}
{"id": "604606", "url": "https://cs.wikipedia.org/wiki?curid=604606", "title": "Tel Saki", "text": "Tel Saki\n\nTel Saki (: תל סאקי, : تل الساقي, \"Tal al-Saki\") je pahorek sopečného původu o nadmořské výšce 594 metrů na Golanských výšinách, na syrském území od roku 1967 obsazeným Izraelem.\n\nNachází se v jihovýchodní části Golanských výšin, 19 kilometrů jihovýchodně od města Kacrin a 45 kilometrů jižně od města Madždal Šams, cca 1 kilometr od linie izraelské kontroly. Jihozápadně od pahorku začíná hustě osídlená a zemědělsky využívaná krajina s četnými izraelskými osadami. Nejbližším sídlem je vesnice Ramat Magšimim 3 kilometry jihozápadním směrem. Ze západu horu míjí dálnice číslo 98.\n\nTel Saki je součástí pásu vrcholů sopečného původu, které lemují východní okraj Golanských výšin. Jde o izolovaný odlesněný kužel, který vystupuje jen cca 30 metrů nad okolní planinu. Na pahorku jsou ruiny starších staveb, na úpatí stojí dolmeny a zdi z místního čediče. Vrch má i přes nevelkou výšku strategický význam, protože kontroluje hluboce zaříznuté údolí Nachal Rakad, východně od něj, které tvoří hranici mezi územím izraelské a syrské kontroly na jihovýchodě Golan. Po roce 1967 tu proto izraelská armáda zřídila pozorovatelnu, která ovšem neměla charakter trvalé posádky. Během jomkipurské války v roce 1973 se v okolí Tel Saki odehrávaly těžké boje mezi izraelskou armádou a syrskými vojsky při pokusu Syřanů o průlom směrem ke Galilejskému jezeru (takzvaná Bitva u Tel Saki).\n\n"}
{"id": "604611", "url": "https://cs.wikipedia.org/wiki?curid=604611", "title": "Americký klub dam", "text": "Americký klub dam\n\nAmerický klub dam byl první český ženský spolek. Působil v letech 1865–1948, znovu obnoven byl v roce 1996.\n\nZaložen byl v roce 1865 jako jeden z prvních českých ženských spolků a zároveň jako jeden z prvních českých spolků vůbec – teprve Říjnový diplom vydaný roku 1860 umožnil zakládat spolky, do té doby nebyla spolková činnost dovolena. Spolek, u jehož zrodu stála i např. Karolina Světlá, vznikl z iniciativy Vojty Náprstka poté, co se vrátil z Ameriky a hodlal se podělit s českými ženami o poznatky, zážitky a dojmy z tamního života. V domě své matky („U Halánků“) kromě osvětových přednášek pořádal i praktické lekce pro moderní hospodyně. Zájem byl značný, členství v klubu patřilo k dobrému tónu tehdejší české vlastenecké společnosti a k jeho členkám náležela většina ženské populace významných českých rodin – manželky a dcery spisovatelů, intelektuálů, novinářů, politiků. Jen v letech 1865–1889 se v Klubu vystřídalo 893 žen, mezi nimi (vedle spoluzakládající Karoliny Světlé) i takové osobnosti jako Renata Fügnerová-Tyršová, Anna Holinová, Eliška Krásnohorská, Teréza Nováková, Sofie Podlipská, Marie Riegrová-Palacká. Členkou byla i Charlotta Garrigue-Masaryková, manželka T. G. Masaryka.\n\nV letech 1948/49 až 1989 byla v Československu veřejná spolková činnost podřízena systému Národní fronty Čechů a Slováků pod vedením KSČ a tak byla znemožněna existence i Amerického klubu dam. Opět obnoven byl až v roce 1996.\n\n\n"}
{"id": "604613", "url": "https://cs.wikipedia.org/wiki?curid=604613", "title": "Ralf Haber", "text": "Ralf Haber\n\nRalf Haber (* 18. srpna 1962, Altenburg, Durynsko) je bývalý východoněmecký atlet, jehož specializací byl hod kladivem.\n\nV roce 1981 skončil čtvrtý na juniorském mistrovství Evropy v nizozemském Utrechtu. Na Mistrovství světa v atletice 1983 v Helsinkách neprošel kvalifikací, když nezaznamenal ani jeden platný pokus. V roce 1986 obsadil čtvrté místo na Hrách dobré vůle v Moskvě a na evropském šampionátu ve Stuttgartu se umístil na 6. místě. O rok později vybojoval výkonem 80,76 m bronzovou medaili na druhém ročníku MS v atletice v Římě.\n\n16. května 1988 si vytvořil v Athénách výkonem 83,40 m nový osobní rekord. V témže roce reprezentoval na letních olympijských hrách v jihokorejském Soulu, kde skončil těsně pod stupni vítězů, na 4. místě, když jeho nejdelší pokus měřil 80,44 m. Bronzovou medaili vybojoval výkonem 81,16 m estonský kladivář hájící barvy Sovětského svazu Jüri Tamm.\n\nV roce 1989 na světovém poháru v Barceloně skončil na třetím místě a pomohl Východnímu Německu k celkovému čtvrtému místu.\n\nČtyřikrát se stal mistrem NDR.\n\n"}
{"id": "604615", "url": "https://cs.wikipedia.org/wiki?curid=604615", "title": "Světáci", "text": "Světáci\n\nSvětáci je český film režiséra Zdeňka Podskalského natočený v roce 1969, jde o situační komedii.\n\n\nJde o vtipný a rozverný příběh tří venkovských zedníků-fasádníků, kteří se jednou dostanou se svou prací do Prahy. Ti tři dělníci, chlapi od stavebního řemesla si usmyslí, že si užijí radovánek, které jim poskytuje československé hlavní město a proto se rozhodnou, že alespoň na jednu noc budou vystupovat jako skuteční životem protřelí světáci. Vyrazí proto do „lepší“ společnosti a seznámí se s jim ne zcela nepodobnou trojicí lehkých dámiček (které ve filmu ztvárnila trojice kamarádek a kolegyň z Vinohradského divadla Jiřina Bohdalová-Jiřina Jirásková-Iva Janžurová). Tuto trojici dam pak doplnila jejich starší kuplířka Trčková (Jiřina Šejbalová).\n\nDivadelní společnost Háta Olgy Želenské v Branickém divadle uvedlo divadelní adaptaci této hudební komedie. Režisérem nové divadelní úpravy je Lumír Olšovský. Účinkují Mahulena Bočanová, Adéla Gondíková, Vlasta Žehrová, Olga Želenská, Monika Absolonová, Ivana Andrlová anebo Jana Zenáhlíková v rolích lehkých dam, Miriam Kantorková nebo Vlasta Peterková v roli paní Trčkové, Dalibor Gondík, Martin Zounar, Zbyšek Pantůček, Aleš Háma, Filip Tomsa, Lumír Olšovský v rolích fasádníků a Martin Sobotka, Pavel Vítek a Lukáš Pečenka v ostatních rolích. Jako zvláštní hosté účinkují v roli emeritního profesora Jan Přeučil nebo Josef Oplt. Slavnostní premiéra proběhla 5. května 2011 v Branickém divadle.\n\nV roce 2013 uvedlo Světáky také československé Nové Divadlo v Torontu v režii Jany Fabiánové.\n\n"}
{"id": "604616", "url": "https://cs.wikipedia.org/wiki?curid=604616", "title": "Nachal Rakad", "text": "Nachal Rakad\n\nNachal Rakad (: נחל רוקד, : \"Wadi al-Ragat\", nebo \"Ruqqad\") je vodní tok o délce 74 km v Izraeli, respektive na Golanských výšinách okupovaných Izraelem od roku 1967, a v Sýrii.\n\nPramení na jižních úbočích masivu Hermon a probíhá pak na syrské straně syrsko-izraelské hranice. Na jihovýchodní straně Golanských výšin se tok prudce zařezává do okolní náhorní planiny a vytváří úzké a hluboké údolí, kterým probíhá linie dotyku mezi izraelským a syrským územím (nikoliv ale přímo středem vodního toku, takže v tomto úseku je Nachal Rakad převážně na izraelské straně). Horní (severní) úsek má charakter nepravidelného vádí, na dolním úseku jde o stálý tok, který patří k nejvydatnějším na Golanských výšinách. Ústí do řeky Jarmúk, již na okraji příkopové propadliny při řece Jordán, v nadmořské výšce cca 60 metrů pod hladinou moře. Poblíž soutoku Nachal Rakad a řeky Jarmuk leží trojmezní bod, kde se stýkají území Izraele, Sýrie a Jordánska. Údolí není běžně turisticky přístupné a pohyb zde vyžaduje speciální bezpečnostní opatření.\n\n"}
{"id": "604617", "url": "https://cs.wikipedia.org/wiki?curid=604617", "title": "Karin Illgenová", "text": "Karin Illgenová\n\nKarin Illgenová (* 7. dubna 1942, Greifswald, Meklenbursko-Přední Pomořansko) je bývalá východoněmecká atletka, jejíž specializací byl hod diskem.\n\nV roce 1968 reprezentovala na letních olympijských hrách v mexickém Ciudad de México, kde skončila ve finále na 10. místě. O rok později vybojovala na evropském šampionátu v Athénách bronzovou medaili. V roce 1970 získala zlatou medaili na světové letní univerziádě v italském Turíně, kde zvítězila výkonem 62,04 m.\n\n"}
{"id": "604619", "url": "https://cs.wikipedia.org/wiki?curid=604619", "title": "Bohumír Martínek", "text": "Bohumír Martínek\n\nBohumír Martínek (21. března 1916, Prostějov – 15. března 1943, nedaleko Mnichova) byl československý voják a příslušník výsadku Bronse.\n\nNarodil se 21. března 1916 v Prostějově. Otec Jan byl strojním zámečníkem, matka Zdeňka, rozená Kressová byla dámskou krejčovou. Měl tři sestry. Po absolvování obecné školy vystudoval reálné gymnázium v Prostějově. Po maturitě si zvolil povolání důstojníka z povolání.\n\nZákladní vojenskou službu nastoupil 1. října 1935 u dělostřeleckého pluku v Hranicích na Moravě, odkud byl po třech dne přeložen do důstojnické školy těžkého dělostřelectva v Bratislavě. Po jejím absolvování se vrátil zpět ke svému útvaru. V hodnosti četaře aspiranta krátce nato absolvoval spojovací kurz v Olomouci. 29. září 1937 nastoupil na Vojenskou akademii v Hranicích na Moravě. Po jejím dokončení byl jmenován poručíkem dělostřelectva a přidělen zpět ke svému pluku jako velitel spojovací čety. Po okupaci byl 1. dubna 1939 propuštěn z armády.\n\nOd září 1939 do začátku února 1940 pracoval jako úředník. 10. února 1940 opustil protektorát a přes Slovensko, Maďarsko, Jugoslávii a Bejrút se dostal do Francie. Zde byl zařazen k 1. dělostřeleckému pluku, bojů se ale nezúčastnil. 7. července 1940 byl evakuován do Anglie. Po přidělení k dělostřeleckému oddílu a následném přeložení k velitelské četě byl již jako spojovací důstojník povýšen na nadporučíka.\n\nOd 18. června do 23. listopadu 1942 prodělal sabotážní kurz, parakurz, spojovací a zpravodajský kurz (výcvik přerušen začátkem listopadu z důvodu operace kýly). 6. prosince 1942 byl jmenován velitelem paravýsadku Bronse.\n\n14. března 1943 odstartovalo letadlo s výsadkem Bronse směrem k protektorátu. Nedaleko Mnichova bylo zasaženo protiletadlovou palbou, Bohuslav Martínek v jeho troskách zahynul. 15. března 1943 byl nedaleko Mnichova pohřben.\n\n28. října byl in memoriam povýšen na štábního kapitána.\n\n\n"}
{"id": "604622", "url": "https://cs.wikipedia.org/wiki?curid=604622", "title": "Carte du Ciel", "text": "Carte du Ciel\n\nCarte du Ciel (doslova \"Mapa oblohy\") a Astrografický katalog byly dvě rozdílné, ale související, části mohutného mezinárodního astronomického projektu započatého na konci 19. století. Cílem bylo vytvoření katalogu a mapy milionů slabých hvězd do 11. až 12. magnitudy. Dvacet hvězdáren z celého světa spolupracovalo při tomto enormním, několik desetiletí trvajícím projektu, při němž bylo exponováno a proměřeno celkem 22 tisíc skleněných fotografických desek. Navzdory, nebo spíše díky mohutnosti tohoto projektu bylo stanovených cílů dosaženo jen zčásti. Mapa oblohy nebyla nikdy dokončena a \"Astrografický katalog\" nebyl skoro padesát let téměř využíván. To se však změnilo s vydáním katalogu Hipparcos v roce 1997. Společně tyto katalogy umožňují porovnávat pozice hvězd ve stoletém intervalu.\n\nMohutný a bezprecedentní mezinárodní projekt mapování hvězdné oblohy byl iniciován v roce 1887 ředitelem Pařížské observatoře Amédéem Mouchezem, který si dobře uvědomoval, že využití nových fotografických technologií může zcela změnit metody tvorby hvězdných map. Výsledkem \"Astrografického kongresu\" konaného v dubnu roku 1887 v Paříži byla dohoda 20 hvězdáren z celého světa o spolupráci na projektu. Dále byly stanoveny 2 cíle:\n\nZa prvé vytvoření \"Astrografického Katalogu\", při kterém měla být vyfotografována celá obloha až k 11 magnitudě a tyto snímky měly zaplnit mezeru v pozicích hvězd do 8 magnitudy změřených již dříve pomocí pasážníků. To mělo poskytnout dostatečně hustou síť souřadnic hvězd zpětně použitelných jako referenční systém při citlivějším snímkování pro druhou část projektu – \"Mapu oblohy\". \nRůzné observatoře na celé Zemi byly pověřeny snímkováním částí oblohy daných deklinační zónou (viz tabulka). Desky pro první část projektu měly expoziční čas typicky 6 minut a byly vyfotografovány, proměřeny a publikovány v celém rozsahu stanoveném projektem. Poskytly katalog pozic hvězd do 11,5 mag, a většina jich byla dokončena v první čtvrtině 20. století.\n\nDruhým cílem bylo pořídit druhou řadu desek s dlouhým expozičním časem a minimálními překryvy, které by zaznamenaly všechny hvězdy do 14 magnitudy. Tyto fotografie měly být reprodukovány a distribuovány jako soubor map \"Carte du Ciel\", odlišný od předešlých map konstruovaných ze souřadnic naměřených pasážníky. Většina těchto fotografií byla složena ze tří fotografií o 20 minutových expozicích orientovaných do rovnostranného trojúhelníku o straně 10 úhlových vteřin. Tato metoda umožňovala snadno rozlišit hvězdy od kazů fotografických desek a asteroidů. \n\nFascinující soudobé shrnutí výsledků této mohutné mezinárodní spolupráce bylo vydáno roku 1912. Autorem byl H. H. Turner, saviliánský profesor astronomie na Oxfordské univerzitě. Další aspekty byly pokryty v různých pojednáních 133. sympozia Mezinárodní astronomické unie v roce 1988. \n\nPři práci na \"Astrografickém katalogu\" bylo spoluprací 20 hvězdáren z celého světa exponováno a proměřeno více než 22 000 skleněných fotografických desek. Více než polovina hvězdáren použila pro tuto práci dalekohledy dílny francouzských astronomů Paula a Prospera Henryových, další užívaly přístroje z továrny Howarda Grubba v Dublinu. Tyto teleskopy byly tzv. normálními astrografy s průměrem objektivů okolo 330 mm a ohniskovou vzdáleností 3,4 m navrženými tak, aby vytvářely na fotografických deskách obraz ve stejném měřítku s rozlišením 60 úhlových vteřin na 1 mm a zorným úhlem 2x2 úhlové stupně. Každé hvězdárně byla pro práci na projektu určena specifická deklinační zóna. První deska byla exponována v roce 1891 ve Vatikánské observatoři (kde dokončení celého úkolu trvalo více než 27 let) a poslední byla exponována v roce 1950 na observatoři v Uccle u Bruselu. Většina desek však byla exponována v letech 1895- 1920. Pro odstranění defektů fotografických desek byla každá zóna fotografována dvakrát tak, aby se výsledná pole překryla dle vzoru roh-střed. Na okrajích deklinačních zón se snímky stejným způsobem překrývaly s deskami pořízenými jinými observatořemi. Spolupracující observatoře se dohodly na používání standardizovaných dalekohledů, takže všechny fotografické desky měly podobné měřítko o 60 úhlových vteřinách na jeden milimetr. Měřitelné oblasti desek odpovídaly oblasti 2,1° x 2,1°, tedy 13 cm x 13 cm, takže vzor překryvu se skládal s desek centrovaných na každý stupeň v deklinaci, ale rozcházely se o dva stupně v rektascenzi. Mnoho faktorů, jako referenční katalog, redukční technika a formát tisku bylo ponecháno na rozhodnutí jednotlivých institucí. Cílová přesnost zaměření snímků byla určena 0,5 úhlové vteřiny na snímek.\n\nProměřování desek bylo zdlouhavou prací. Měření i zapisování bylo prováděno manuálně. Pro určení pozic jednotlivých hvězd byly desky předány velkému množství počtářů, kteří proměřovali vzdálenost každé hvězdy k přibližně desítce referenčních hvězd v rámci každé desky, aby následně provedli výpočty a určili rektascenzi a deklinaci hvězdy. Původní cíl měřit hvězdy do 11. magnitudy byl překonán, když většina observatoří běžně proměřovala hvězdy až ke 13. magnitudě. Celkem bylo pozorováno asi 4,6 milionů hvězd (8,6 milionů záznamů hvězd na deskách). Nejjasnější hvězdy byly na deskách přeexponovány a nebyly tudíž proměřeny a zahrnuty do výsledného katalogu. Výchozí měření desek v pravoúhlých souřadnicích a výpočetní postupy pro převedení do souřadnic rovníkových byly publikovány v původním vydání Astrografického katalogu. Přidružené(?) rovníkové souřadnice mají dnes nicméně jen historickou hodnotu. Vydání těchto měření probíhalo od roku 1902 do roku 1964 a jeho výsledkem je 254 tištěných svazků surových dat.\n\nPo desítky let byl Astrografický katalog ignorován. S daty bylo obtížné pracovat, protože nebyly k dispozici v rovníkových souřadnicích ani ve strojově čitelné formě. Desítky let mezinárodního úsilí bylo vynaloženo, avšak projekt byl nakonec překonán moderními metodami. Jedním problémem bylo, že projekt trval mnohonásobně déle, než původně očekávaných deset až patnáct let. Závažnějším problémem bylo, že zatímco se mnoho evropských astronomů zabývalo tímto projektem, který vyžadoval spíše vytrvalou metodickou práci než kreativitu, v ostatních částech světa, zejména v USA, nabyla astrofyzika mnohem většího významu než astrometrie. Důsledkem toho na desetiletí ustrnul vývoj zejména francouzské astronomie.\n"}
{"id": "604623", "url": "https://cs.wikipedia.org/wiki?curid=604623", "title": "Lokálie", "text": "Lokálie\n\nLokálie (na Moravě a ve Slezsku zpravidla nazývaná lokální kaplanství nebo lokální kuracie) byla v minulosti duchovní správa s vlastním knězem mimo sídlo farnosti. Kněz ustanovený k výkonu duchovní správy v dotyčným místě se označoval jako lokalista (latinsky \"capellanus localis\", na Moravě a ve Slezsku lokální kaplan, popřípadě lokální kurát), eventuálně se používalo označení expozitura, a pro kněze se používalo označení expozita. Oproti farnostem se lokálie lišily tím, že nebyly samostatné, ale patřily pod určitou farnost v jiné obci. Na rozdíl od filiálek (s filiálním kostelem) měly lokálie vlastního kněze.\n\nLokálie vznikaly za vlády Josefa II. v rámci politiky zahušťování duchovní správy. Jejich zřízení bylo administrativně jednodušší a finančně méně nákladné než zřízení farnosti; financování pocházelo většinou z náboženského fondu. V naprosté většině byly později (v průběhu 19. století a počátku 20. století, hromadně zejména v 50. letech 19. století) povýšeny na samostatnou farnost.\n\n"}
{"id": "604625", "url": "https://cs.wikipedia.org/wiki?curid=604625", "title": "Nachal Jehudija", "text": "Nachal Jehudija\n\nNachal Jehudija (: נחל יהודיה) je vodní tok v Izraeli, respektive na Golanských výšinách okupovaných Izraelem od roku 1967.\n\nZačíná na východním okraji Golanských výšin, na náhorní planině poblíž vesnice Alonej ha-Bašan, nedaleko hory Har Chozek. Jeho vody zde plní umělou vodní nádrž \"Bnej Cfat\". Teče pak jihozápadním směrem napříč mírně se svažující rovinatou krajinou. Severně od vesnice Ani'am se začíná prudce zařezávat do podloží a vytváří úzké údolí, jež směřuje stále k jihozápadu. Nachází se v něm několik vodopádů a peřejí. Nad jeho severním okrajem probíhá silnice číslo 87. Tato sekce údolí je turisticky využívaná a je součástí přírodní rezervace Jehudija. Ta zahrnuje i paralelní údolí toků Nachal Dalijot, Nachal Zavitan a Nachal Mešušim. Patří do ní i rozsáhlé zalesněné úseky volné krajiny mezi těmito kaňony.\n\nSeverně od obce Ma'ale Gamla se údolí rozevírá do příkopové propadliny při řece Jordán a Galilejském jezeře. Protéká pak bažinatou rovinou a ústí do toku Nachal Mešušim, který pak po několika kilometrech ústí do Galilejského jezera.\n\nJméno vodního toku je odvozeno od názvu arabské vesnice \"Jahudija\", jež tu poblíž stávala až do roku 1967. Zbytky její zástavby z tmavých čedičových kamenů se tu dodnes dochovaly. Vesnice navazovala na židovské osídlení z římského a byzantského období. Podle některých teorií bývá Jehudija identifikována jako místo, kde stávala židovská pevnost Soganey, jedna ze tří postavená na Golanech na přelomu křesťanského letopočtu Flaviem Iosephem.\n\n"}
{"id": "604628", "url": "https://cs.wikipedia.org/wiki?curid=604628", "title": "Kostel svatého Jana Nepomuckého (Dejvice)", "text": "Kostel svatého Jana Nepomuckého (Dejvice)\n\nKostel sv. Jana Nepomuckého, zvaný V trníčku na Jenerálce v Praze-Dejvicích byl postaven v barokním slohu v roce 1713 a dnes slouží jako římskokatolická kaple. Do 1. poloviny 20. století patřil do katastru obce Nebušice.\n\nNa místě byl nejdříve v roce 1680 zřízen morový hřbitov, a to na území premonstrátů, jimž tehdy dvůr Jenerálka patřil. Na počátku 18. století byla zřízena kaple se sochou Jana Nepomuckého, svatořečeného až roku 1729. Po další morové epidemii v roce 1713 byl hřbitov rozšířen a na místě kaple postaven současný kostel.\n\nPři původně filiálním kostele spadajícím pod strahovskou farnost u kostela sv. Rocha (resp. následně u kostela Nanebevzetí Panny Marie) byla 21. října 1785 (podle jiných pramenů už v roce 1783) zřízena lokálie, povýšená v roce 1857 na samostatnou farnost. V roce 1886 byla zdejší farnost rozdělena a přenesena k nově postavenému kostelu sv. Cyrila a Metoděje v Nebušicích a do Střešovic. Po druhé světové válce přestaly být v kostele slouženy bohoslužby. Kostel byl obnoven teprve koncem 80. let 20. století, v současné době slouží jako kaple.\n\nStojí na nízkém skalnatém kopečku nedaleko silnice z Prahy do Horoměřic a má čtvercovou loď s trojboce uzavřeným kněžištěm. Sakristie na severu byla přistavěna r. 1822. Vnitřní výbava je různorodě poskládána ze zejména 18. a 19. století, včetně soch sv. Norberta a sv. Václava od Františka Platzera. Kostel byl již v 19. století opakovaně vykraden, kdy přišel o vzácnou liturgickou výbavu a dvakrát o zvon. Pod kostelem se nacházel hřbitov, který původně sloužil jako morový a později na něm byli pohřbíváni farníci z Nebušic a Střešovic; hřbitov zanikl koncem 19. století. Některé rodinné náhrobky z něj byly kolem roku 1900 přeneseny na nově založený Střešovický hřbitov. \n\n\n"}
{"id": "604629", "url": "https://cs.wikipedia.org/wiki?curid=604629", "title": "Nachal Zavitan", "text": "Nachal Zavitan\n\nNachal Zavitan (: נחל זוויתן) je vodní tok o délce 19 km v Izraeli, respektive na Golanských výšinách okupovaných Izraelem od roku 1967.\n\nZačíná na východním okraji Golanských výšin, na náhorní planině poblíž vesnice Ejn Zivan, nedaleko hor Har Avital a Har Bnej Rasan. Směřuje pak k jihozápadu, zpočátku mělkým údolím skrz plochou krajinu, kterou člení jen izolované pahorky sopečného původu jako Har Josifon, jež obtéká z jihu. Na dolním toku se Nachal Zavitan postupně zařezává do podloží a vytváří úzké údolí, jež směřuje stále k jihozápadu. Nachází se v něm několik vodopádů a jezírek. Vyniká zejména takzvaný Měděný vodopád (Mapal ha-Nehošet) o výšce 28 metrů. Nachal Zavitan má celoroční vodní průtok a i v létě si voda udržuje relativně nízkou teplotu. Nad jižním okrajem údolí probíhá silnice číslo 87, nad severním okrajem pak stojí správní centrum Golan – město Kacrin.\n\nTato sekce údolí je turisticky využívaná a je součástí přírodní rezervace Jehudija, jež zahrnuje i paralelní údolí toků Nachal Dalijot, Nachal Jehudija a Nachal Mešušim. Patří do ní i rozsáhlé zalesněné úseky volné krajiny mezi těmito kaňony. Východně od obce Chad Nes vtéká Nachal Zavitan do hlubokého údolí toku Nachal Mešušim, který pak směřuje do příkopové propadliny při řece Jordán a ústí do Galilejského jezera.\n\n"}
{"id": "604632", "url": "https://cs.wikipedia.org/wiki?curid=604632", "title": "Nádory mozku", "text": "Nádory mozku\n\nNádory mozku nebo také intrakraniální nádory jsou takové nádory, které postihují mozek a mozkové obaly (mozkové pleny). Může se jednat jak o nádory primární, tedy o nádory vzniklé přímo z příslušných tkání, tak i o nádory sekundární, tedy metastázy jiných nádorů ať už z mozku nebo z těla. Vzhledem k tomu, že tyto nádory rostou v uzavřeném prostoru lebky, liší se od jiných nádorů svým chováním a mnohdy i symptomatologií.\n\nPro nádory mozku je příznačné, že rostou v uzavřeném prostoru lebky, takže i typicky benigní nádor může postiženého usmrtit nárůstem nitrolebního tlaku (nitrolební hypertenzí). O primárních nádorech mozku se proto někdy hovoří jako o nádorech \"topicky maligních\". Kvůli tomu, že je mozek relativně oddělen od zbytku těla selektivní bariérou (hematoencefalická bariéra), jsou výrazně omezeny i terapeutické možnosti. Primární nádory (50-60%) jsou tvořeny z onemocnění gliomů (glioblastom, astrocytom, oligendendrogliom, ependymom), podpůrné tkáně (meningeom, schwannom a z primitivních buněk meduloblastom. Sekundární (20-40%) z mozkových tumorů.\n\nPrimární mozkové tumory nemetastázují s výjimkou likvorové dráhy. Některé gliomy (astrocytom) sice patří do relativně benigních, ale mohou se zvrhnout do maligních.\nV dospělém věku jsou mozkové nádory poměrně vzácné, zato v dětském věku představují nádory mozku druhé nejčastější nádorové onemocnění. Terapie a prognóza se u jednotlivých typů nádorů výrazně liší. Zatímco např. glioblastoma multiforme patří mezi vysoce maligní nádory s pětiletým přežitím menším než 10%, u operabilních a úspěšně odoperovaných gliomů dětského věku je dosaženo úplného vyléčení až u 90% nemocných.\n\nNa celkových příznacích se podílí především nitrolebni hypertenze, takže se projevuje tupou bolestí hlavy (častěji u benigních tumorů), většinou s nenápadným začátkem a pomalou progresí. Zpravidla je bolest horší ráno při probuzení, kdy je spojena s nauzeou a zvracením. Občas se objevuje závrať a nejistota v prostoru. Psychické příznaky se manifestují útlumem, snížením zájmu, aspontenitou, poruchami paměti. Nádory supratentoriálních hemisfér mají tendenci ke generelizovaným nebo parciálním epileptickým záchvatům. V pozdních stadiích se na očním pozadí objevuje městnavá papila.\n\nLožiskové příznaky vyplývají z lokalizace nádoru a mají smysl pro diagnozu.U dětí např. dochází k abnormální fixaci hlavy. Mozkový tumor je typizován lokalizovanou lézí, které odpovídá postižení určité krajiny, výjimkou jsou vícečetné metastázy.\n\nPříčiny většiny mozkových nádorů jsou neznámé. Mezi rizikové faktory patří dědičná neurofibromatóza, vystavení ionizujícími záření, působení vinylchloridu, Virus Epstein-Barrové. Vliv mobilních telefonů nebyl úplně potvrzen.\nNejčastější diagnostický postup je CT, které prokáže expanzivní tumor i kolaterální edém a kalcifikaci. Dále se užívá MR a angiografie. Nativní RTG lebky je v časných stadiích bez nálezu, lumbální punkce je kondraindikována. Samotná hypertenze se dá zjistit na tureckém sedle. Samotný typ tumoru je takto těžko zjistitelný, využívá se proto histologického vyšetření.\n\nNádory mozku se obvykle dělí podle histogeneze, tedy podle tkáně, jejíž rysy alespoň částečně přebírá i tkáň nádorová a ze které pravděpodobně nádor vyrostl. Ke klasifikaci mozkových nádorů se používá klasifikace dle WHO z roku 1993:\n"}
{"id": "604644", "url": "https://cs.wikipedia.org/wiki?curid=604644", "title": "Centrum sportovních aktivit VUT v Brně", "text": "Centrum sportovních aktivit VUT v Brně\n\nCentrum sportovních aktivit (CESA) je celoškolským pracovištěm Vysokého učení technického v Brně, které zajišťuje nepovinnou sportovní výuku pro studenty bakalářského, magisterského i doktorského studia všech fakult školy. Sídlo a většina sportovišť, včetně největší víceúčelové haly pro sálové sporty v Česku, se nachází v areálu Pod Palackého vrchem.\n\nNa Fakultě podnikatelské je ve spolupráci s Centrem sportovních aktivit a fakultami stavební a chemickou vyučován bakalářský studijní program \"Management v tělesné kultuře\". Přijímací zkouška se skládá písemného testu a z talentové zkoušky.\n\n\n"}
{"id": "604646", "url": "https://cs.wikipedia.org/wiki?curid=604646", "title": "Velká pardubická 2002", "text": "Velká pardubická 2002\n\nVelká pardubická 2002 byla 112. ročníkem tohoto dostihu. Konala se 13. října na pardubickém dostihovém závodišti. Vítězem se stal osmiletý hnědák amerického původu Maskul s žokejem Peterem Gehmem z Německa. Pro žokeje to bylo již druhé vítězství. Čas vítěze byl 10:22,07 minuty. Na druhém místě dojel žokej Dušan Andrés na Decent Fellowovi a třetí skončil Kedon v sedle s Josefem Váňou. Závod dokončilo deset koní ze sedmnácti startujících.\n\nHlavním sponzorem byla Česká pojišťovna a běželo se o celkovou částku 4 000 000 Kč.\n\n"}
{"id": "604654", "url": "https://cs.wikipedia.org/wiki?curid=604654", "title": "Strana maďarského dvouocasého psa", "text": "Strana maďarského dvouocasého psa\n\nStrana maďarského dvouocasého psa nebo Maďarská strana dvouocasého psa, , zkráceně MKKP, je recesistická politická strana v Maďarsku, založená v roce 2006 v Segedíně. Projevem strany je především Street art umění.\n\nKaždý volební kandidát strany se jmenuje István Nagy. Proto že Nagy je jedno z nejpočetnějších příjmení v Maďarsku a István je velmi časté křestní jméno. A jedná se de facto o jediného muže Gergelye Kovácse.\n\nStrana sice nebyla zaregistrována pro parlamentní volby 2006, přesto se však aktivně účastnila kampaně. Slibovala například: věčný život, světový mír, jeden pracovní den v týdnu, dva západy slunce denně (v různých barvách), menší gravitaci, pivo zdarma a nízké daně.\n\nVolební plakáty byly především v Segedíně, většina představovala Istvána Nagye, jak sleduje dvouocasého psa s nápisem: \"Je tak roztomilý, že rozhodně nechce krást.\"\n\nKovács v srpnu 2010 oznámil, že v říjnových komunálních volbách bude kandidovat na starostu Segedíně a přislíbil vybudování pohoří a kosmodromu.\n\nDne 19. ledna 2018 byla strana zaregistrována u NVB pro maďarské parlamentní volby, které se konaly 8. dubna 2018.\n\n \"na maďarské Wikipedii.\"\n\n"}
{"id": "604668", "url": "https://cs.wikipedia.org/wiki?curid=604668", "title": "Udo Kiessling", "text": "Udo Kiessling\n\nUdo Kiessling (* 21. května 1955 v Crimmitschau v bývalé NDR) je bývalý německý hokejový obránce.\n\nNarodil se v bývalé Německé demokratické republice, kde jeho otec působil jako reprezentační hokejový trenér. V roce 1957, před výstavbou berlínské zdi, se rodina přestěhovala do Západního Berlína.\n\nTéměř celou svou kariéru strávil v německé hokejové lize. Nejdéle působil v Kölner EC, kde získal všech svých šest titulů mistra Německé spolkové republiky (1977, 1979, 1984, 1986, 1987, 1988). Hrál také za Augsburger EV, EV Rosenheim, Düsseldorfer EG nebo EV Landshut. Třikrát (v letech 1977, 1984 a 1986) byl vyhlášen německým hokejistou roku a patnáctkrát v řadě byl členem All-stars týmu německé ligy. V roce 1981 se stal prvním Němcem, který nastoupil v NHL, v týmu Minnesota North Stars však odehrál jediný zápas a přes zájem klubu se rozhodl pokračovat v Německu.\n\nByl mnohaletým základním pilířem německé hokejové reprezentace, v níž odehrál 320 utkání (stále nepřekonaný německý rekord a do roku 2003 i světový rekord). Reprezentoval na pěti olympijských hrách (jako první hokejista vůbec) a řadě světových šampionátů\n\n\n"}
{"id": "604675", "url": "https://cs.wikipedia.org/wiki?curid=604675", "title": "Zajištění důkazu", "text": "Zajištění důkazu\n\nZajištění důkazu je procesní institut, kterým soud nebo správní úřad dočasně zajistí věc, která může sloužit v dalším řízení jako důkaz.\n\nSoud o zajištění důkazu rozhodne před zahájením řízení pouze na návrh budoucího účastníka takového soudního řízení a pouze tehdy, je-li dána skutečná obava, že ho později nebude možné provést vůbec, nebo jen s velkými obtížemi. Příslušný k zajištění je ten soud, který bude příslušný vést následné řízení, nebo ten, v jeho obvodu se daná věc nachází.\n\nZajištění se provede vždy podle povahy důkazního prostředku. Budoucí účastníci soudního řízení mají právo být zajištění přítomni a vyjádřit se k němu, což se uvede v protokolu o zajištění. Důkaz může být zajištěn také notářským nebo exekutorským zápisem o skutkovém ději nebo o stavu věci.\nPokud půjde o soudní spor týkající se práv z duševního vlastnictví lze za účelem následného provedení důkazu zajistit na návrh zboží (přiměřený vzorek zboží), jehož výrobou mohlo být porušeno právo z duševního vlastnictví, materiál a nástroje, které byly použity k jeho výrobě či rozšiřování a dokumenty, které se ho týkají. O takovém zajištění rozhodne usnesením krajský soud, v jehož obvodu se zajišťované věci nachází, s tím, že navrhovateli zároveň uloží, aby ve lhůtě, kterou mu určí, podal k soudu žalobu k zajištění svých práv z duševního vlastnictví. Navrhovateli je dále možné k zajištění náhrady škody nebo jiné újmy, která by mohla zajištěním vzniknout, uložit povinnost složit k soudu vratnou \"jistotu\" až do výše 100 000 Kč.\n\nPředmět důkazního prostředku, o jehož zajištění bylo rozhodnuto, se složí u soudu nebo u vhodného schovatele. Pokud jej povinná osoba odmítne vydat, bude jí soudem odebrána. Soud zajištění zruší, jakmile pominou důvody, pro které bylo nařízeno, jinak zanikne automaticky tehdy, jestliže navrhovatel k soudu v určené lhůtě žalobu nepodá, anebo ji podá a v soudním řízení se provede důkaz ohledáním zajištěného předmětu, případně soudní řízení pravomocně skončí. Po zrušení nebo zániku zajištění se předmět vrátí původnímu držiteli. Navrhovatel, který následně žalobu nepodal, případně ji podal a úspěšný nebyl, je povinen nahradit všechny škody a újmy, které zajištěním vznikly.\n\nVe správním řízení lze zajistit věc, která může sloužit jako důkazní prostředek buď předběžným opatřením, pokud již bylo řízení zahájeno, nebo návrhem na zajištění důkazu před takovým zahájením. O zajištění důkazu může rozhodnout i správní orgán sám, pokud lze následné správní řízení zahájit z moci úřední. Důkaz však bude zajištěn vždy pouze tehdy, jestliže je dána skutečně důvodná obava, že později by ho nebylo možné vůbec provést, případně jen s velkými obtížemi a zároveň jen tehdy, pokud lze předpokládat, že půjde o důkaz zásadní.\n\nO zajištění rozhodne usnesením ten správní úřad, který bude příslušný vést následné správní řízení, nebo ten, v jeho obvodu se daná věc nachází. Budoucí účastníci správního řízení mají právo být zajištění přítomni a vyjádřit se k němu, což se uvede v protokolu o zajištění. Důkaz může být zajištěn i znaleckým posudkem.\n\n"}
{"id": "604681", "url": "https://cs.wikipedia.org/wiki?curid=604681", "title": "Nachal Mešušim", "text": "Nachal Mešušim\n\nNachal Mešušim (: נחל משושים, :وادي حوا) je vodní tok o délce 35 km v Izraeli, respektive na Golanských výšinách okupovaných Izraelem od roku 1967.\n\nJde o nejdelší vodní tok na Golanských výšinách. Do jeho povodí náleží cca 40 vodních toků a vádí. Pramení na náhorní planině Golanských výšin. Směřuje pak k jihozápadu. Ze severu obchází správní centrum Golan - město Kacrin, kde se postupně zařezává do podloží a vytváří úzké údolí, jež směřuje stále k jihozápadu, později k jihu. Zleva přijímá vodní toky Nachal Kacrin a Nachal Zavitan, přičemž poblíž soutoku s Nachal Zavitan východně od vesnice Chad Nes vytváří lom horniny soustavu kamenných pilířů a jezírek \"Brechat ha-Mešušim\" (בריכת המשושים). Na dolním toku vodní tok vystupuje z úzkého kaňonu do ploché nížinaté krajiny v příkopové propadlině řeky Jordán. Zleva ještě přijímá tok Nachal Jehudija a pak ústí ze severu do Galilejského jezera.\n\nÚdolí Nachal Mešušim je turisticky využívané a je součástí přírodní rezervace Jehudija, jež zahrnuje i paralelní údolí toků Nachal Dalijot, Nachal Jehudija a Nachal Zavitan. Patří do ní i rozsáhlé zalesněné úseky volné krajiny mezi těmito kaňony.\n\n"}
