{"id": "728115", "url": "https://cs.wikipedia.org/wiki?curid=728115", "title": "Drážní návěstidla ve Spojených státech amerických", "text": "Drážní návěstidla ve Spojených státech amerických\n\nDrážní návěstidla ve Spojených státech amerických, ale i v Severní Americe obecně, prošla postupným vývojem a modernizací tak, jak se na severoamerickém kontinentu rozvíjela železniční doprava, narůstal počet současně jedoucích vlaků a narůstala potřeba řízení železničního provozu s ohledem na plynulost a bezpečnost.\n\nVývoj návěstidel a jejich technické řešení nesměřoval přímo k současnému stavu ale byl ovlivněn i technickými prostředky doby, kdy jednotlivé typy návěstidel vznikaly. Z hlediska vývoje lze pozorovat, že některé původní principy řešení byly s technickými úpravami přeneseny až do dnešní doby. V případě některých US návěstidel se jedná o přenos polohy ramene mechanického semaforu do optické – světelné podoby.\n\nAby návěsti přijíždějícímu vlaku předával drážní personál bylo nejjednodušší řešení v počátcích drážní dopravy pomocí rukou (eventuálně s praporkem) ve dne a v noci pomocí světla směřujícího k přijíždějícímu vlaku. Svislý pohyb nahoru a dolu znamenal pokračování jízdy (volno), vodorovný pohyb směrem ke koleji a od koleje znamenalo zastavení (stůj), kroužení znamenalo přiblížení a držení bylo signálem pro zpomalení, opatrně (výstraha). I přes rozvoj signálních návěstidel se ruční signalizace používá dodnes, zpravidla při posunu.\n\nPro řízení jízdy vlaku sloužily akustické návěsti dávané strojvedoucím lokomotivní píšťalou. Podle doporučení z roku 1867 byl jeden signál píšťaly používán pro odbrzdění, dva signály pro zabrzdění a tři pro zajištění. Později byly z důvodu bezpečnosti a snížení rizika omylu návěsti pro zabrzdění a odbrzdění zaměněny. Kromě návěštění pro obsluhu brzd slouží píšťaly a houkačky pro varování osob v kolejišti. Ke stejnému účelu byly lokomotivy (nejen) ve Spojených státech vybavovány zvonci, pro upozornění okolí, kde nebylo neobvyklé vedení kolejí přímo v ulicích měst. Tyto akustické signály předává strojvedoucí do okolí – z lokomotivy ven.\n\nObrácený způsob předání přímého a jednoznačného akustického návěstního signálu jedoucímu vlaku, směrem do lokomotivy, není možný z důvodu vzdáleností, hluku a proudění vzduchu. Výjimečné je použití akustické návěsti na trati s použitím třaskavek pro nouzové zastavení, kdy třaskavky vybuchují přímo pod koly. Třaskavky vynalezl v roce 1841 E. A. Cowper.\n\nPyrotechnické návěsti na principu světlice jsou méně známým, nebo méně očekávaným způsobem pro drážní signalizaci. Světlice se vyráběly v červené, žluté a zelené barvě s dobou hoření 5–15 minut. Červená světlice s dobou hoření 10 minut se používá dodnes na amerických drahách. Světlice může být vystřelena i z jedoucího vlaku a snáší se na padáčku nebo ve stanicích umístěna na břevno. I pomocí světlic je možno řídit jízdu vlakem jednoduchým způsobem: strojvedoucí nebo personál v daním místě vystřelí světlici, která pro následující vlak má význam, že pokud světlice hoří – stůj, což dovoluje vytvořit dostatečné vzdálenosti mezi vlaky.\n\nPevná návěstidla byla předchůdcem pro návěstidla s proměnnými znaky. Vyjadřovala tedy jednu neměnnou návěst, například stůj. Pokračování v jízdě bylo možno až na pokyn drážního personálu.\n\nKošová návěstidla („ball signals“), jsou tvořena stožárem, na který se pomocí lan vytahuje jedna nebo více koulí (košů). Místo koulí se u některých drah používaly jiné tvary (válce, komolé kužely). Koule byly spletené z proutí nebo vyrobené z jiného, lehkého materiálu.\n\nPodle počtu a polohy koulí může návěstidlo předávat strojvedoucímu dva nebo více jízdních signálů v závislosti na jejich poloze. Tento druh návěstidel byl používán nejen ve Spojených státech, ale také v Německu, Anglii a dalších zemích. Ve Spojených státech byl tento druh návěstidel krátkodobě používán kolem roku 1832 na tratích New Castle a Frenchtown. V tomto provedení se tyto návěstidla používala do roku 1840, kdy byly koule nahrazeny kruhovými deskami s výraznějším barevným provedením pomocí výsečí. U těchto návěstidel nebyl signál předávaný barvou ale polohou koule; nahoře – volno, ve středu – výstraha, dole – stůj. Výraz „Highball“ (přeložitelné jako „vysoký míč“) se používá dosud jako slangový pro návěst \"volno\".\n\nPrvní nejčastěji používaná návěstidla byla desková, kdy pro zobrazení stavu byla použita deska s různým barevným nátěrem na každé straně. Platnost signálu pro přijíždějící vlak se nastavovala tak, že obsluha návěstidla otočila desku s požadovanou barvou do směru přijíždějícího vlaku. Pro indikaci signálu byla používána červená barva pro signál stůj a barva bílá pro signál volno. V noci bylo návěstidlo doplněno svítící lucernou červené nebo bílé barvy se stejným významem jako barva desky. Již tehdy bylo zřejmé, že je výhodnější barevným světlem označovat návěst než osvětlovat plochu signální desky. V roce 1867 navrhl Franklinův institut, zabývající se drážní signalizací, použití i modré barvy pro signál výstraha. Toto řešení bylo používáno pouhé tři roky, do roku 1870, kdy byly přejaty britské signály. Při použití modré barvy na deskovém návěstidle, tato nahradila bílou plochu, která znamená volno a červená plocha zůstala zachována. Signál volno byl potom indikován tím, že se deska postavila do polohy rovnoběžně s tratí, tedy z pohledu přijíždějícího vlaku nebyla viditelná. Modrá barva však měla nevýhodu, že za snížené viditelnosti nebo ve stínu byla špatně rozlišitelná od červené barvy.\nRamenová návěstidla (mechanická návěstidla) předávají návěst polohou pohyblivého ramene nebo více rameny, jejich sklopením nebo zvednutím kolem bodu otáčení na stožáru. Ve dne byla poloha ramen dostatečně viditelná pro předání signálu, v noci byla poloha ramen signalizována světlem, jehož barva se měnila podle předsazeného barevného filtru, mechanicky spojeného s ramenem. Ve spojených státech se používaly dvě i tři polohy ramene a tomu odpovídal i počet barevných filtrů (červený, žlutý/zelený a bez filtru/zelený barevný filtr). Použití barev žlutá/zelená/bílá se postupem doby měnilo. Za tmy byly barvy dobře rozlišitelné i v případě, kdy se z počátku používaly olejové lampy s dlouhou dobou svícení, typicky až 6 dní. Problematická je situace s identifikací barvy při přechodu denní doby (den/noc), za různých klimatických podmínek a je subjektivní ze strany strojvedoucího, kde se může vyskytovat určitý stupeň barvosleposti. Tento problém by brzy zjištěn a olejové lampy byly nahrazeny elektrickými žárovkami, které poskytují dostatečný světelný výkon i za dne. Postupně tento typ, světelný, vytlačil ve Spojených státech mechanická návěstidla kolem roku 1920, v ostatních zemích později.\nPrvně používané ramenová návěstidla ve Spojených státech používaly \"sklopná ramena\" (volný konec ramene se z polohy \"stůj\" pohybuje dolu). Signál stůj byl vyjádřen vodorovnou polohou ramene, signál volno pak šikmou (sklopenou) polohou ramene. Z hlediska \"čitelnosti\" polohy ramene se nejčastěji používá úhel 45°, ve Spojených státech, pro lepší odlišení polohy, bylo používáno i sklopení o 60° podle vzoru společnosti Great Western. Souvislost s polohou ramene a barvou byla následující: vodorovně - červená - 0°, šikmo - bílá (později zelená) - 45/60°. Kolem roku 1900, s nástupem potřeby indikovat jedním ramenem tři signály, byly přijaty tři následující polohy ramene: vodorovně - červená - 0°, šikmo - zelená (později žlutá) - 45° a svisle - bílá (později zelená) - 90°. S nástupem používání žluté barvy se začaly používat i \"zvedací ramena\" (volný konec ramene se z polohy \"stůj\" pohybuje nahoru). Z konstrukčního hlediska bylo zvedání ramene výhodnější, protože při přerušení ovládacích táhel se rameno vlastní vahou přestaví do polohy stůj. Od roku 1918 bylo ustanoveno používání žlutého a zeleného barevného filtru (používání bílého světla bylo na návěstidlech zrušeno).\n\nVe spojených státech se ramenová návěstidla zprvu umisťovala vlevo i vpravo a na návěstidle byla umístěna 3–4 ramena. Později, po vzoru společnosti Great Western, byla ramenová návěstidla umisťována vpravo od koleje z důvodu lepšího dohledu strojvedoucího na parní lokomotivě (pohledu na levou stranu vadil kotel před budkou strojvedoucího).\n\nTři polohy jednoho ramene se u návěstidel začaly používat v roce 1900 na trati z Pittsburgu do Homewoodu. Autory tohoto řešení byli Gray z Pittsburgu a Ft. Wayne z Chicaga. Důvodem pro toto řešení byla úspora jednoho ramene pro vyjádření tří návěstí jedním ramenem: stůj – výstraha – volno. Třípolohové \"sklopné rameno\" se pohybovalo se v dolním kvadrantu, a našlo uplatnění u prvního autobloku. Při postavení ramene pod úhlem 45° to však pro strojvedoucího znamenalo okamžitě snižovat rychlost.\n\nO pár let později, v roce 1903, Patenall a Loree zkonstruovali třípolové \"zvedací rameno\", tedy jeho pohyb procházel horním kvadrantem. Z evropských zemí tento princip jako první použily dráhy v Belgii, v roce 1919. \"Zvedací rameno\" u autobloku použila společnost Athchison, Topeka & Santa Fe použila polohu 45° jiným způsobem a to jako výstrahu u autobloku a v roce 1927 bylo toto zakotveno v dopravních přepisech.\n\nDůležité rozlišení mezi návěstidlem autobloku a hlavním návěstidlem byl i tvar zakončení ramene. Pokud byly ramena vodorovně, tak u semaforu s tabulkou toto znamenalo absolutní stůj (blok), u semaforu bez tabulky stůj a pokračuj, u návěstidla s zešikmeným koncem ramene pro \"autoblok\" pak stůj a pokračuj u návěstidla s pravoúhlým zakončením pak absolutní stůj (blok). Vzhledem ke konfliktu významu návěsti s významem u jiných společností byly semafory autobloku u jiných společností označovány identifikační číselnou tabulkou. Na semaforech autobloku společnosti Santa Fe totiž mělo rameno čtvercové zakončení. Poloha 45° na semaforu bez tabulky znamenala omezení (snížení rychlosti), s tabulkou výstraha. Pro další rozlišení byla ramena natřena z pohledové strany bíle, černě nebo pruhovaně v závislosti na pozadí.\n\nNa dvojkolejné trati (provoz jedním směrem na jedné koleji) mohl strojvedoucí po zastavení u návěstidla autobloku pokračovat pomalou rychlostí dále. Na jednokolejné trati musela být na trať před vlakem vyslána osoba s praporkem a strojvedoucí mohl pokračovat v jízdě pomalou rychlostí až po 5 minutách do místa, odkud bylo vidět další návěstidlo. Toto bylo povoleno z důvodu možné chyby či poruchy signalizace, nikoliv v očekávání střetu s protijedoucím vlakem. Na identifikačních značkách byla uvedena vzdálenost v mílích na desetiny, sudá čísla byla používána pro jeden směr, lichá pro opačný. Od ostatních návěstidel se lišily i tím, že dolní světlo bylo umístěno vlevo od stožáru.\nPoužití dvouramenných návěstidel pro autoblok však dovolovalo zobrazení více návěstí. \"Dvě žluté\" znamenaly \"výstraha\" (stůj u dalšího návěstidla). \"Žlutá a zelená\" byla návěst pro \"snížení rychlosti\". Pokud nebylo druhé rameno u dvouramenných návěstidel potřebné k rozlišení návěsti, zobrazovalo shodnou polohu jako horní, \"dvě červené\" pro \"stůj\" a \"dvě zelené\" pro návěst \"volno\". Toto bylo u návěstidel autobloku výhodné hlavně v noci. Od ostatních návěstidel se lišily i tím, že dolní světlo bylo umístěno vlevo od stožáru. U tříramenných návěstidel autobloku byla signalizace obdobná a vyjadřovala čtyři návěsti: \"volno\", \"připravit k zastavení u druhého návěstidla\", \"Výstraha – zastavit u následujícího návěstidla\" a \"Stůj a pokračuj\". Všechna světla na návěstidle byla umístěna vlevo od stožáru. Společnosti New York Central a Pennsylvania Railroad (PRR) používaly tuto signalizaci k rozdělení potřebné zábrzdné vzdálenosti. Používání těchto návěstidel bylo ukončeno v roce 1918 a byly nahrazeny návěstidly se zvedacími rameny. V některých případech po přechodu na návěstidla se zvedacími rameny byla používána návěstidla jen se dvěma rameny.\n\nPatenallova návěstidla se \"zvedacími rameny\" byla přijata jako standard ARA již v roce 1903 a byla používána až do roku 1940, kdy převládla návěstidla světelná. Horní a střední rameno mělo délku 7 stop, dolní potom 6 stop. Pokud by střední nebo spodní rameno nemělo pro zobrazení návěsti význam, mohlo být vynecháno. Nejnižší rameno bylo obvykle 22 stop a 6 palců nad úrovní koleje. Tato výška zajišťovala viditelnost ramen i přes vpředu stojící vlak. Barevná kombinace noční návěsti, tvořená světly a barevnými filtry spojenými s rameny návěstidla, byla později přejata pro signalizaci návěsti u světelných návěstidel. I když v roce 1912 bylo již značně rozšířeno používání tříramenných třípolohových návěstidel se \"zvedacími rameny\"' podle Patenallova patentu, stále bylo používáno hodně návěstidel se \"sklopnými rameny\".\n\nPrincip návěstění pomocí tří ramen je v tom, že umožňuje strojvedoucímu předávat i povolenou rychlost v následujícím úseku, přitom se povolené rychlosti řídily třídou tratě. S vývojem drážních předpisů se jako standard ustálilo pravidlo, že výše umístěná ramena platila pro vyšší rychlosti nebo pro hlavní tratě a pro pomalejší rychlosti a vedlejší tratě byla ramena umístěna níže. Postupně se ustálil standard ramenového návěstidla se třemi rameny. Horní rameno bylo určeno pro maximální rychlost, druhé rameno pro střední traťovou rychlost (30, později 40 mil/h) a spodní rameno (kratší) pro pomalou rychlost (15–20 mil/h), kdy se očekávalo následné zastavení. Toto uspořádání přijaly, podle normy RSA, v roce 1910 všechny společností. Současné předpisy místo střední rychlosti používají termín odlišná rychlost (nižší než traťová). Vhodnou signalizací povolené rychlosti pro projíždějící vlak je možno dosáhnout plynulejšího provozu než při řízení metodou stůj – jeď.\n\nZ prostorových důvodů byly na dvojkolejné trati návěstidla umisťována vpravo od pravé koleje na krakorci. Levé návěstidlo signalizovalo pro levou kolej, pravé pro pravou kolej. V některých případech se odlišovala hlavní a vedlejší trať tak, že návěst pro hlavní trať byla umístěn výše, pro vedlejší trať níže. Pokud nastala situace, že návěstidlo na krakorci umístěném vpravo platil pro levou kolej, bylo místo pravého návěstidla instalováno \"zástupné světlo\" modré nebo fialové barvy umožňující orientaci strojvedoucímu za tmy, v některých případech prostorových poměrů na pravé straně mohl být krakorec instalován vlevo od levé koleje, kdy situace s párováním koleje a návěstidla byla řešena podobně – stranovým převrácením.\n\nV letech 1912–1918 prošla drážní návěstidla rychlými změnami a to i v souvislosti s fúzováním a rozpadem drážních společností. V těchto letech působila v oblasti New Yorku a okolí společnost „New York Central & River Railroad“ se společnými drážními předpisy, která vznikla již v roce 1869 sloučením menších společností mezi Albanou a Buffalo. Ostatní, menší společnosti, tvořící uskupení „New York Central System“, používaly jiné drážní předpisy. Do tohoto systému patřily společnosti: „Lake Shore and Michigan Southern“, „Chicago“, „Cleveland“, „Cincinnati and St. Louis“ (Big Four), „Michigan Central“ a „Boston and Albany“. V těchto letech vzniklo mechanické návěstidlo, které oproti \"klasické\" konstrukci mělo \"dvě horizontální světla\". Není uvedeno, jestli se jednalo o dva samostatné zdroje světla nebo se jednalo o jeden světelný zdroj a světelné paprsky byly vedeny odrazem. Podle zakončení tvaru ramene se návěstidlo používalo jako hlavní (pravoúhlé), automatický autoblok (zešikmené) a ručně ovládané (kulaté). Ze signální strany byla použita červeno-bílá kombinace, ze zadní strany černo-bílá zešikmená kombinace barev. Předvěstní ramena byla potom žluto-bílá ze signální strany a zadní strana bílá s černým zešikmením.\nV tomto období se prvně objevuje konstrukce dvou ramen \"v zákrytu\", což znamená, že pokud jsou ramena ve stejné poloze, přední rameno zakrývá rameno za ním, zadní rameno potom nemá pro signalizaci význam. Tohoto uspořádání se nejprve používalo u posledního návěstidla autobloku, kdy druhé rameno (žluté) bylo instalováno pevně na stožár. Později byla funkce druhého ramene zdokonalena, rameno se mohlo taktéž zvedat a návěst mohla být, podle polohy ramen, používána i jako výstraha.\n\nPro zlepšení viditelnosti postavení ramene v  noci se u  mechanických návěstidel prvně používalo reflexní rameno, které odráželo světlo přijíždějí lokomotivy. Pro lepší rozpoznání konkrétního signálu návěsti se později používaly dvě světla, která se pohybovala s ramenem. Před rokem 1889 se v Bostonu a Albaně používal systém, kdy dvě vodorovně umístěná světla znamenala stůj, dvě světla umístěná svisle potom volno. V Mansfieldu v Massachusetts bylo takovýchto návěstidel používáno 84. Systém návěstí byl rozšířen i o diagonální postavení světel, což znamenalo výstraha. Systém těchto nočních návěstí se nazýval „Hardy“ a „B & A“. Tento systém byl přesto dobře „čitelný“ pouze na malé vzdálenosti, na velké vzdálenosti vzájemná poloha světel splývala. Zlepšení přineslo přidání dalšího světelného bodu jako středu a / nebo použití barevného rozlišení světel podle polohy.\n\nTrpasličí návěstidla, jednoramenná, dvouramenná, se používala ve stísněném prostoru kolejiště, kde nebylo dostatek prostoru k instalování návěstidel normální velikosti.\n\nS postupem doby a s rozvojem elektrické energie a elektrotechnologie bylo ovládací mechanismus pomocí táhel u mechanických ramenových návěstidel nahrazován ovládáním na elektromagnetickém principu.\n\nElektromechanická návěstidla využívají elektrický proud pro přenos požadavku na zobrazení signálu na místo původního mechanického principu. Toto řešení umožnilo překonat vzdálenost 1.000 yardů mezi návěstidly. Již v roce 1838 Steinhei ukazuje možnost použití kolejnice pro přenos elektrického proudu jako vodiče. S řešením pro automatický provoz přišel v roce 1872 William Robinson s uzavřeným okruhem kolejového obvodu a nechal si jej patentovat jako US Patent 130661, 20. srpna 1872. Přesto se dále používá otevřený okruh kolejového obvodu, ve Spojených státech model Franka L. Popeho z roku 1870. Jedním z problémů byla koncepce použití elektrického signálu tak, aby jeho přenos byl jednoznačný. Stále se principiálně jednalo o mechanická návěstidla, kdy jedna poloha byla vyvolána gravitací a hmotnosti návěsti a druhá poloha se ovládala elektromagnetickou indukcí, vyvozením magnetické síly. Příkladem může být Rousseauho autoblok z roku 1870 a nebo Popeův dálkově ovládaný semafor, ve skutečnosti se však jednalo o deskové návěstidlo. Dokonalejší a bezpečnější řešení navrhl Oscar Gassett z Bostonu (US Patent 228455, 8. června 1880), i když stále na principu hmotnosti a gravitace. Základní poloha představovala návěst stůj (deska souběžně s tratí) z které se elektrickým signálem vychylovala do polohy volno (deska viditelně postavena k přijíždějícímu vlaku). Taktéž byla signální plocha přemístěna výše „na stožár“. Osvětlení návěsti bylo zprvu v prostoru otočného disku, později bylo přesunuto nad disk, na vrchol prodlouženou osu.\n\nOba konstruktéři, Oscar Gassett a William Robinson, společně, v roce 1878 založili firmu s příznačným názvem \"Union Signal Company\" a dosáhli komerčního úspěchu umístěním návěstidel v Bostonu a Albaně. Tato společnost však působila pouze do roku 1880, kdy byla pohlcena společností Westinghouse, která ale více podporovala pneumatickou signalizaci a v letech 1883–1894 přestavěna 1055 návěstí. Postupně i tato společnost přešla k elektrickému principu s kolejovými obvody a izolovanými úseky kolejnic. Důležitý princip, že bez elektrického signálu se zobrazuje návěst stop, zůstal zachován. V této době se pomalu formovaly drážní předpisy o jednotném používání barev, tedy návěsti, kterou barva představuje a byly odstraněny stavy, kdy „prázdný“ signál návěsti představoval návěst stůj nebo výstraha.\nSvětelná návěstidla, ale stále na mechanickém principu, se ve Státech objevila již v roce 1870. Autorem této konstrukce byl Thomas S. Hall, který si tento princip nechal patentovat (U.S. Patent 103.875, 7 June 1870). Jednalo se o světelné návěstidlo na mechanickém principu, kde před zdrojem světla byl umístěn barevný filtr, jehož poloha se ovládala elektrickým proudem vyvolávající magnetické pole v cívce. Toto pole otáčelo kotvou, s kterou byl spojen disk s barevným filtrem. Tyto návěstidla se začala používat souběžně s Robinsonovými návěstidly ve Philadelphii a Erie. Pokud byl rozpojen (přerušen) přívod proudu, disk s barevným filtrem se přetočil do polohy stůj a světlo procházelo přes červený filtr. Při uzavření elektrického okruhu byl disk vychýlen, filtr byl přetočen mimo světelný paprsek a bylo zobrazeno světlo lampy (bílé). Toto návěstidlo se zprvu používalo v Nové Anglii jako blokovací na výhybkách u společnosti Eastern Railroad v New Yorku a Harlemu. V letech 1872–1873 byl tento typ návěstidla použit pro první spojitý autoblok mezi Bostonem a Beverly u téže společnosti.\n\nNávěstidlo dále procházelo úpravami, o které se zasloužil W. P. Hall, syn T. S. Halla. V roce 1888 byla modernizována návěstidla v Bostonu a Albaně. Po roce 1890 bylo Hallovo návěstidlo ještě zdokonaleno v součinnosti s kolejovými obvody a provozní riziko bylo sníženo použitím záložních baterií (U.S. Patents 535.102 a 535.103, 5 March 1895). Zdokonalení spočívalo i v tom, že bylo odděleno denní a noční zobrazování signálu. Konstrukcí otvorů pro průchod optických paprsků bylo dosaženo dobré viditelnosti návěsti i v případě, že na návěstidlo dopadalo sluneční světlo. Princip spočíval ve větším otvoru z pohledové strany tak, že byla zobrazována bílá plocha kolem červeného filtru. Jednoduchá a dobře promyšlená konstrukce s rotační kotvou v magnetickém poli ve tvaru písmene „Z“ dala v roce 1890 tomuto návěstidlu možnost širokého rozšíření na drahách. I přes úpravy, mohl tento typ návěstidla zobrazovat pouze dva návěstní znaky, proto bylo nutno v některých případech instalovat dva mechanismy na jeden stožár.\n\nOblíbenost Hallových diskových návěstidel přivedla společnost Union Switch and Signal – US&S v roce 1895 k výrobě tohoto typu návěstidel podle patentu Jense G. Schreudera (U.S. Patent 550.535, 26 November 1895), i když se toto řešení od předchozího příliš nelišilo. Návěstidlo mělo 4 stopy v průměru, mechanizmus byl stále ovládán elektromagnetickou cívkou s kotvou ve tvaru „Z“, disk byl vyroben ze smaltovaného hliníku a barevný filtr byl vyroben z olejovaného papíru kvůli vlhkosti. Tato návěstidla byla používána především pro autoblok na jednokolejných tratích v Cincinnati, New Orleans a u společnosti Texas Pacific, na 132 mil dlouhém úseku \"„Rat Hole“\" (Krysí, myší díra). V té době (1891) se jednalo a jedno z nejmasivnějších nasazení návěstidel s použitím u tunelů, kde vytvářela samostatné izolované oddíly. I přes tento úspěch měl tento typ návěstidel poměrně krátkou dobu používání a byly nahrazeny motorovými systémy.\n\nV průběhu 19. století se konstrukční provedení drážních návěstidel dále rozvíjelo.\n\nZa denního světla poskytovala mechanická návěstidla dostatečnou informaci o zobrazené návěsti a v noci byla doplňována lucernami, které polohou nebo barvou zobrazovaly návěst. Ve dne však tehdejší zdroje světla nedokázaly poskytnout dostatečný světelný výkon a tak byla návěstidla kombinována. Teprve s nástupem elektrického osvětlení, žárovek, které již měly dostatečný světelný výkon, bylo možno světelné návěsti používat v denní a samozřejmě i noční době.\n\nBrian Solomon v knize \"Railroad Signaling\" uvádí, že pouze optická signalizace se používala od roku 1904, ale pouze v tunelech, kam nepronikalo sluneční světlo. První instalace byla provedena v tunelu na východě Bostonu. Dalšího rozšiřování se světelná návěstidla dočkala až po roce 1914, kdy byly vynalezeny žárovky s centrovaným vláknem, tedy s definovanou polohou vlákna vůči ohnisku optiky. Světlo – paprsek světla z takovýchto světelných zdrojů byl viditelný až na 4.000 stop (1.219 m), což již bylo pro drážní provoz uspokojivé. Pro další rozšíření světelných návěstidel bylo nutno vyřešit i optiku usměrňující světelný paprsek aby zbytečně světlo nepohlcovala. Možnost přechodu návěstidel na čistě světelná taktéž závisela na dostupnosti elektrické energie, což bylo možné až po roce 1920. Pro rozšíření světelných návěstidel hovoří i fakt, že neobsahují žádné mechanické, pohyblivé, díly.\n\nPrvní světelná návěstidla v podstatě pomocí polohy světel kopírovala polohu ramen mechanických návěstidel. Pro zvýraznění místa či plochy návěsti byla světla umisťována do otvorů černé desky, která vytvářela pozadí návěsti a zlepšovala „čitelnost“. I když se jednalo o návěst tvořenou polohou světel (světelné polohové návěstidlo), podle tvaru této desky se jim říkalo „náhrobky“. U těchto návěstidel došlo k redukci počtu zobrazovaných ramen – světelných bodů a to tak, že poloha nejnižšího (třetího) ramene byla světly zobrazována pouze tehdy, odpovídala-li poloha poloze šikmo a svisle. Redukcí počtu světelných bodů pro vyjádření polohy ramene až na dva světelné body byl rozměr návěstidla redukován na tolik, že je bylo možno používat jako trpasličí ve stísněných prostorách kolejiště. Polohové vyjádření návěsti se používá ve Spojených státech i v současnosti a to se žlutou barvou světla pro všechny světelné body a signály nebo je návěstní signál navíc rozlišen i barvou světelného bodu.\n\nSvětelná návěst může poskytovat různé kombinace pro zobrazení návěsti: barva světla, která je nejvýznamnější, blikání, poloha světla. Postupem doby se podle použití ustálily základní barvy: červená, žlutá, zelená, modrá, bílá a fialová. Zde záleží na drážních předpisech a návěstní soustavě, které konkrétní barvy jsou použity. Použití barev, jejich význam, prošel v průběhu vývoje návěstidel různými významy, žlutá barva se začala používat až na počátku 20. století. Ačkoliv bylo bílé světlo dobře viditelné, s nástupem elektrického světla ztratilo na významu. Postupně zelená barva nahradila bílou (návěst volno) a žlutá nahradila zelenou (výstraha). Výzkumem vhodnosti barev pro drážní dopravu se v letech 1906–1908 zabýval Corning.\n\nNástup světelné signalizace není zcela bezproblémový. Proti jeho používání za dne hovořilo například to, že pozorování věrohodnosti barvy světla i světla samotného podléhá povětrnostním vlivům, citlivosti lidského oka i možné barvosleposti. Paradoxní v této situaci je to, že návěst stůj je reprezentována červenou barvou, která stejně jako modrá, leží na okraji barevného spektra citlivosti lidského oka.\n\nProtože na území Států působilo mnoho železničních společností a stále jich několik působí i v současnosti, jsou návěstidla na různých tratích odlišná podle příslušnosti k provozovateli: Bessemer & Lake Erie Railroad (1957), Union Pacific (1988) Atchison, Topeka and Santa Fe (1995), Kansas City Southern (1998) a Southern Pacific (1996). Údaj v závorce je rok aktualizace drážních předpisů.\n\npodle provedení se jedná o návěstidla:\n\nReflektorová návěstidla jsou konstrukčně zajímavé konstrukce, kde jsou v malém prostoru soustředěny až tři signální barvy. Principiálně se jedná o vynález Thomase Halla z roku 1869 (Banjo), které byly vyráběny až do roku 1925, kdy tuto výrobu převzala společnost Union Switch and Signal (US&S) a vyráběla typovou řadu pod označením H, H-2, H-3, H-4 a H-5. Písmeno „H“ je uváděno podle jejich tvůrce T. Halla. Společnost GRS vyvinula řadu „SA“ těchto reflektorových návěstidel, které byly ve výrobě od roku 1940 do roku 1980. Jejich oblíbenost byla větší než návěstidla společnosti US&S.\n\nReflektorové návěstidlo má pouze jednu sadu optických čoček a jeden zdroj světla. Tento typ návěstidla je jeden z mála, který používá reflektorovou elipsoidu a žárovka je umístěna v ohnisku rotační elipsoidy. Odražené paprsky jsou směrovány tak, aby procházely jedním bodem – ohniskem. Před tímto bodem je umístěna pohyblivá šablona s kruhovými barevnými filtry. Základní poloha šablony je definována působením gravitace, kdy světelný paprsek prochází červeným filtrem – signál stůj. Změna signalizované návěsti se pak provádí vychýlením na jednu nebo druhou stranu se žlutým nebo zeleným filtrem. Ovládacím mechanismem může být elektromagnet nebo elektrický motorek. Při přerušení dodávky elektrického proudu se vychýlená šablona vlivem gravitace vrátí do střední polohy a je zobrazena návěst stůj. Toto uspořádání je bezpečné proti selhání. Za barevným filtrem prochází světlo soustavou dvou čoček, které jej usměrňují do požadovaného světelného paprsku. Tyto čočky jsou označovány jako vnitřní a vnější. Vnější čočka přitom může být klasické konstrukce nebo může být použita Fresnelova čočka. Výhodou této konstrukce je i použití žárovek s nízkým příkonem, typicky 10W oproti jiným návěstidlům, kde se používají žárovky s příkonem 25W. Nízký příkon žárovky má výhodu i z důvodu záložního bateriového napájení. Za optimálních podmínek je návěst pozorovatelná na vzdálenost jedné míle.\nHlavní světelný paprsek je zaměřen do směru přijíždějícího vlaku aby jej strojvedoucí mohl včas zpozorovat na velkou vzdálenost. Protože jsou návěstidla taktéž umisťována poměrně vysoko, například na krakoreci, bylo nutno zajistit pozorovatelnost návěsti i z relativně krátké vzdálenosti, kdy se kabina strojvedoucího nachází mimo světelný paprsek. Toto je možno realizovat malým objektivem umístěným v horní části vnější čočky nebo vložením prizmatického kroužku mezi vnitřní a vnější čočku. V obou případech dojde k odklonění malého množství světelného paprsku směrem dolu tak, aby směroval ke kabině lokomotivy, stojící u návěstidla.\n\nI přes nesporné výhody (malý konstrukční prostor, jedna žárovka, nízký příkon) mají i určité nevýhody vyplývající z nutného pohyblivého mechanismu, který vyžaduje pravidelnou údržbu. Toto je důvodem, proč jsou postupně nahrazovány návěstidly s oddělenými barevnými zdroji světla. Určitým pokusem o zachování tohoto principu je Safetranova konstrukce s názvem \"Unilens signals\", kde je taktéž použit reflektor ale s 3–4 žárovkami, optickým kabelem a barevnými filtry. Pozorovatelnost návěsti však na přímém slunečním světle není dobrá.\n\nMimo této konstrukce optické soustavy návěstidla se používá i provedení „Phankill“, které eliminuje falešné optické odrazy světla od světelné plochy návěstidla. Princip spočívá v tom, že před vnější čočku je osazeno skloněné sklíčko (horní okraj dále, spodní okraj blíže k tělesu návěstidla), které falešné odrazy světla odráží směrem k zemi. Tato úprava se používá u návěstidel typu H a H-2 umístěných na stožárech i u trpasličích.\n\nToto návěstidlo s označením TR-2 / TR-5 vyvinula společnost US&S v roce 1924, kdy byla tři barevná světla umístěna do vrcholů trojúhelníku postaveného na vrchol. Podle počtu světel jsou označována jako \"tri-color\" nebo jako \"tri-light\". \"Tri\" znamená právě tři, protože do této sestavy již není možno doplnit další, čtvrté světlo. Tyto návěstidla jsou již vybavovány LED diodami místo žárovek.\n\nVýhodou geometrického uspořádání je snížení rozměrů návěstidla (průměr 3' a 4\"), zejména výšky oproti sloupcovému provedení.\n\nSloupcová návěstidla mají světla uspořádána „pod sebou“, ve sloupci. Podle potřeby jsou osazována jedním až čtyřmi návěstními světly. Toto uspořádání dovoluje použití modulární koncepce jednotlivých světel, kdy moduly mají jednotný tvar a skládáním „na sebe“ a doplněním barevného filtru je možno sestavit návěstidlo podle požadavků signalizace. Tyto návěstidla mají pro každé světlo samostatnou sluneční slonu, lidově „kšilt“. Ojediněle se v některých případech tyto návěstidla montují i vodorovně (Shelby NC). Určitou nevýhodou sloupcového uspořádání modulů je zachytávání padajícího sněhu na sluneční cloně, kdy jeho vrstva v nepříznivém případě může zasáhnout do světelného paprsku umístěného výše.\n\nNovějším provedením sloupcových návěstidel je provedení nazývané \"Darth Vader\". Toto provedení využívá pouze jednu sluneční slonu protaženou na celou výšku sloupce světel. Výhodou je lepší stínění světla před bočním dopadem světla a odstraňuje zachytávání sněhu na dolních clonách.\nV roce 1918 bylo na drahách Pennsylvania Railroad (Pensylvánie) provedeno zjednodušení světelných návěstidel, kterým se říkalo „náhrobek“. Na návěstidle základní velikosti byly ponechány pouze tři světla pro každý signál s použitím jednotné žluté barvy pro všechny návěsti. Žlutá barva byla vybrána z toho důvodu, že lidské oko je na tuto barvu nejcitlivější. Tato návěstidla byla označena zkratkou PL (Position Light). Návěstidla s některými úpravami pak používaly společnosti Amtrak a Norfolk Southern, Amtrak později, od roku 1988, začal používat barevného provedení těchto návěstidel, kdy již nebylo používáno prostřední světlo.\nTato návěstidla se osazují ve dvou variantách, a to pouze s horní skupinou světel a v druhé variantě s horní a spodní skupinou světel, přičemž světla zastupující nejspodnější (třetí) rameno mechanického návěstidla již nebyla používána.\n\nHorní skupina světel je vždy umístěna na kruhovém pozadí bez rozdílu, jsou-li nebo nejsou-li využity všechny možnosti zobrazování návěstních signálů. Nepoužitá světla nemusí být osazeny a  jsou zaslepeny. U dolní skupiny světel je situace s použitím pozadí rozdílná, světla mohou být umístěny na plně kruhovém pozadí, na oříznutém pozadí, zjednodušeném pozadí nebo instalovány zcela bez pozadí.\n\nPrincipu světelných polohových návěstidel bylo taktéž využito pro přenos návěstí do kabiny strojvedoucího.\n\nPro umístění ve stísněném prostoru byly k těmto návěstidlům vyvinuty i návěstidla typu „trpaslík“ s jednou skupinou světel, tvořenou čtyřmi světly v jednou kvadrantu. Aby nedošlo k záměně s jinými návěstidly, mají světla mléčně bílou barvu. Měsíční modrá byla používána až později. Uspořádání světel bylo levostranné, kdy vertikální světla byly na levé straně. Kolem roku 1930 se přešlo na pravostranné uspořádání. „Trpaslíci“ tohoto provedení se postupně rozšířily i do ostatních zemí a kontinentů. Návěstidla tohoto provedení jsou umisťována zpravidla na zem, jsou ale montována i na nízký sloupek (6 stop) i na signalizační lávky.\n\nNávěstidla „na podstavci“, která jsou v principu také trpasličí návěstidla ale sdružená do skupiny po dvou, s horní a dolní skupinou světel. U těchto návěstidel se používá bíle mléčné světlo ale jsou osazována i jako „červené oči“.\n\n„Červené oči“ je označení pro konstrukci světelných polohových návěstidel, která mají červenými světly zvýrazněnu návěst stůj. V tomto případě jsou osazena dvě červená světla v horizontální rovině. Prostřední, žluté, světlo při zobrazení návěsti stůj nesvítí a je využíváno pro ostatní jízdní návěsti. „Červené oči“ se používají u návěstidel normální velikosti, trpasličích i na podstavci. „Červené oči“ byly prvně použity v září 1954 na předměstí Filadelfie. Po dvou letech zkušebního provozu byly instalovány západně od Harrisburgu, i když zprvu panovaly dohady ohledně viditelnosti v mlze.\n\nTato návěstidla signalizují principiálně stejně jako jiná polohová návěstidla. Od polohových návěstidel se odlišují tím, že v jedné skupině světel sdružují horní i dolní skupinu světel polohových návěstidel. Další rozdíl je v rozmístění světel, které jsou rozmístěny do čtverce a všechny leží na přímce. Konstrukci těchto návěstidel si vynutil stav v Chicagu, kde byla velká hustota nadjezdů a mostů nad tratí což znemožňovalo pozorování horní skupiny signálních světel polohových návěstidel umístěných ve výšce 24 stop. Tyto návěstidla se začala používat již v roce 1920.\n\nTato návěstidla jsou použita v Northumberlandu PA, asi 50 mil severně od Harrisburgu PA jako vjezdová za řekou Susquehanna. Konkrétní význam šikmou umístěných signálních světel v dolní části není znám, pravděpodobně nahrazují dolní skupinu světel s omezenou možností signalizace.\n\nNa tratích Baltimore and Ohio Railroad (B&O) byla tato návěstidla, vycházející ze světelných polohových návěstidel, používána od prosince 1924 na trati mezi Deshlerem a Hamlet OH. Úprava předchozích návěstidel spočívala v odstranění středového světla a doplněním barevných filtrů k ostatním světlům na hlavní signální desce kruhového provedení. Zde je možno zobrazit návěsti pomocí dvou světel stejné barvy: stůj – červená, výstraha – žlutá, volno – zelená a volno pomalou rychlostí – měsíční modrá. U konstrukce těchto návěstidel se nepoužívá druhá (dolní) soustředěná skupina světel, ale návěstidlo je doplněno o dvě vodorovné řady až o třech signálních světlech umístěných nad a pod kruhovým pozadím hlavní skupiny světel. Podle traťové signalizace ale nemusí být všechna světla osazena. Plné osazení návěstidla je málo časté, zpravidla je návěstidlo doplněno jedním až dvěma světly v horní nebo dolní řadě.\n\nAutorem tohoto řešení byl Frank Patenall, který se do Ameriky dostal v roce 1885. Od roku 1891 pracoval u signální společnosti US&S a teprve od roku 1925 u společnosti B&O. Podle některých informací je možné, že F. Patenall vyvinul tato návěstidla souběžně a nezávisle na Pennsylvánských světelných polohových návěstidlech (první instalace v Tombstone PL, 1915). Je ale taktéž možné, že sledoval vývoj polohových návěstidel a použití barevných světel bylo pouze jeho vylepšení. Návěstidla byla původně vyráběna firmou Hall, později GRS a US&S. V současnosti patří bývalá společnost B&O pod společnost CSX, která ji, a další drážní společnosti pohltila.\n\nNávěstidlo bylo původně navrženo tak, aby bylo schopno zobrazit 14 návěstí, v současnosti se u CSX používá pouze 17 návěstí, i když je návěstidlo schopno zobrazit až 29 (!) návěstních kombinací při využití přerušovaného světla. Ze 17 aktuálně používaných návěstí je 10 tzv. „zelených“. Všech 29 možných návěstí se však z důvodu nepřehlednosti nepoužívá. I když se toto uspořádání světel návěstidla zdá býti nepřehledné, je údajně pro signalizaci velmi jednoduché.\n\n\n\n\n\n\n\n\"Poznámka: za nesvítící světlo se považuje i stav, kdy světlo není na návěstidle osazeno.\"\n\nK výhodě těchto návěstidel patří i to, že v „trpasličím“ provedení mohou zobrazovat návěsti stejně jako návěstidla normální velikosti.\n\nSpolečnost Norfolk and Western Railroad (N&W) přijala světelná polohová návěstidla poté, co se rozhodla ukončit používání mechanických návěstidel.\n\nN&W tyto návěstidla s barevnými filtry začala osazovat v roce 1959 a v září 1964 takto upravila i trpasličí návěstidla, a návěstidla na podstavci, která měla zaoblené i čtvercové rozmístění světel. Takto upravená návěstidla (i trpasličí) potom nesla označená CPL (color position light).\n\nNávěstidlo se vždy skládá z \"horní skupiny\" světel na kruhovém pozadí, bez středového světla, která má jednu až tři signální polohy světel: stůj – červená, výstraha – žlutá a volno – zelená světla, vždy pod dvou. Rychlostní omezení se pak zobrazují pouze na dolní desce pouze žlutými světly a je-li osazena. Dolní část světel může být taktéž umístěna na kruhovém pozadí nebo toto může být redukováno, případně úplně vynecháno. Důležitým rozdílem, v porovnání s návěstidly podobné konstrukce, je to, že je vždy osazen středové světlo \"dolní skupiny světel\" v červené barvě pro zvýraznění návěsti stůj. Pokud je zobrazena libovolná návěst povolující jízdu, toto světlo nesvítí. N&W taktéž využívá u dolní skupiny světel, diagonálně postavených, kmitavého světla.\n\nNávěstidla v provedení Amtrak jsou použita na Severovýchodním koridoru mezi New York City a Washington DC. Od původních polohových návěstidel se liší pouze tím, že bylo odstraněno prostřední světlo u \"horní skupiny světel\" a všechna další světla byla doplněna o barevné filtry. Neoficielně jsou tato návěstidla označována zkratkou PCL (Position Color Light).\n\nAmtrak taktéž používá původní trpasličí návěstidla a návěstidla na podstavci stejného provedení jako jsou světelná polohová návěstidla.\nPodle drážních předpisů společnosti New York Central Railroad (NYC RR).\n\nZelená barva znamená volno. Vlak může projet kolem návěstidla a pokračovat maximální povolenou rychlostí, která je povolena pro daný traťový úsek až k následujícímu návěstidlu. Zelená barva začala být používána kolem roku 1900. Důvodem náhrady původně používaného bílého světla bylo to, že při rozbití barevného filtru se zobrazí právě bílé světlo, které upozorní na závadu.\n\nŽlutá barva znamená výstraha / přiblížení. Vlak může projet kolem návěstidla střední rychlostí a touto rychlostí pokračovat k dalšímu návěstidlu. Dříve se ale, například u CNW, používala kombinace červené a zelené barvy.\n\nLunární modrá znamená omezení. Vlak může projet kolem návěstidla pomalou rychlostí, podle předpisů 10–20 mil/h podle předpisů konkrétní společnosti, zpravidla 15 mil/h a touto rychlostí pokračovat k dalšímu návěstidlu. Strojvedoucí musí být připraven k okamžitému zastavení vlaku z jakéhokoliv důvodu.\n\n\"Poznámka: Lunární modrá je téměř bílé světlo s nádechem modré barvy, taktéž je možno ji označit jako ledově bílou.\"\n\nČervená barva znamená stůj. Vlak musí zastavit před návěstidlem. Některé železniční společnosti používají dva významy tohoto signálu: \"Stůj a zůstaň stát\" a \"Stůj\", u autobloku jako \"Stůj a pokračuj\". U návěstidel s více skupinami světel se červená používá i jako zástupný symbol.\n\n"}
{"id": "728117", "url": "https://cs.wikipedia.org/wiki?curid=728117", "title": "Tomas Tranströmer", "text": "Tomas Tranströmer\n\nTomas Tranströmer (výslovnost ˌtʊmːas ˈtɹɑːnstɹœməɹ), též Tomas Gösta Tranströmer, (15. dubna 1931 Stockholm – 26. března 2015 tamtéž) byl švédský básník, spisovatel, překladatel a psycholog. V roce 2011 získal Nobelovu cenu za literaturu. Je považován za nejvlivnějšího švédského básníka současnosti.\n\nNarodil se v rodině novináře. Když byly Tomasovi tři roky, rodiče se rozvedli. Ve svém rodném městě studoval na latinském gymnáziu, ve studentských časopisech publikoval první básně. V letech 1951–1956 studoval psychologii a náboženství na Stockholmské univerzitě. Po promoci získal místo na Psychotechnickém institutu Stockholmské univerzity. Zde působil do roku 1960, kdy nastoupil jako psycholog v nápravném ústavu pro mladistvé v Linköpingu, kde se věnoval práci s mladými delikventy a drogově závislými. Za dalších šest let ho jako psychologa zaměstnal městský úřad ve Västerås, kam se rok před tím i s rodinou přestěhoval. Zde žil do roku 2000, kdy se přestěhoval do stockholmské čtvrti Södermalm, nedaleko místa, kde se narodil. V roce 1980 začal pracovat na poloviční úvazek v Institutu pro trh práce. Profesi psychologa se věnoval souběžně s literaturou až do roku 1990, kdy jej postihla mozková mrtvice. \n\nTranströmer hodně cestoval. Zážitky z cest se promítají v jeho básních. Ještě během studií navštívil Turecko, Řecko, Itálii a Jugoslávii, Maroko, Španělsko a Portugalsko. Často jezdil do USA, 1959 byl v Egyptě, v letech 1985 a 2001 navštívil Čínu. Roku 1958 se oženil s Monikou Bladhovou, s níž měl dcery Emmu a Paulu. \n\nPřestože trpěl důsledky svého postižení (ochrnutí pravé ruky a nohy, ztráta schopnosti mluvit (afasie), nepřestal se stýkat se svými čtenáři a nevzdal se aktivního života. V roli jeho mluvčí vystupovala manželka Monika, která jej doprovázela na cestách a při veřejných setkáních. V srpnu 1998 se zúčastnil 18. světového kongresu básníků v Bratislavě. Hlavní město Slovenska navštívil ještě v roce 2000.\n\nV rámci své cesty po zemích střední Evropy navštívil básník v říjnu 1969 Prahu. O svém pobytu napsal svému příteli, americkému básníkovi Robertu Blyovi, mj. toto: \"\"Spisovatelé, dělníci, členové strany, občané... všichni reagovali stejně. Byli milí, srozumitelní a věděli, že představují 99 % veřejného mínění, ale byli přesvědčeni o tom, že zbylé 1 % připravuje teror, čistky jako za starých časů. Celková atmosféra se zhoršila těsně před mým příjezdem – Husák dal zavřít hranice. Lidi se zoufale snažili udržet si aspoň nějaké kontakty se zbytkem Evropy...\"\" V roce 1976 překládal společně s J. Čechem libreto Janáčkovy opery Káťa Kabanová. Měla premiéru v Královské opeře ve Stockholmu v říjnu toho roku.\n\nV České republice vyšly do roku 2014 pouze ukázky jeho tvorby. Poprvé to byly dvě básně z jeho první sbírky, které otiskla v roce 1971 Revue světové literatury. Podruhé v roce 1992 v časopise \"Světová literatura\" v překladu Libora Štukavce (roč. XXXVII, č. 4) a pak v roce 1999 v rámci antologie švédské poezie \"Ostrými paprsky\" v překladu Milana Richtera a Dagmar Hartlové. Nakladatelství Dauphin vydalo v prosinci 2014 výběr \"Přijde smrt a vezme ti míry\" (překlad Milan Richter a Vít Janota). Rok nato vydalo totéž nakladatelství překlad sbírky \"Smuteční gondola\".\n\n Básně psal Tranströmer od třinácti let. V roce 1954 mu vyšla první básnická sbírka. Ve svém díle rozvíjel tradice modernistického, expresionistického a surrealistického jazyka poezie 20. století. Z jeho básní je zřejmá hudební inspirace (v minulosti hrál na piano a na varhany) a jsou v nich často reflektovány náboženské zkušenosti i úděl člověka ztraceného v současném světě. Básníkův jazyk je úsporný, současně jím však evokuje vizuálně jasné obrazy plné paradoxů, za jejichž nejpříhodnější látku považuje volný verš, který používal od svých prvních sbírek. \n\nV roce 2011 mu byla udělena Nobelova cena za literaturu. Již předtím získal několik literárních ocenění, například Petrarkovu cenu v Německu (1981), švédskou Bonnierovu cenu za poezii (1983), Griffinovu cenu v Kanadě, Literární cenu Severské rady (únor 1990), literární cenu Neustadt (1990), Augustovu cenu švédských vydavatelů (1996) nebo Cenu Jána Smreka na Slovensku (1998). Obdržel čestné doktoráty několika univerzit, například v Oklahomě a Stockholmu (obě 1990).\n\nJeho básnické sbírky byly přeloženy do přibližně padesáti světových jazyků. Na Slovensku vyšel v roce 1996 výběr \"Básne pre živých a mŕtvych\" (překlad Milan Richter; Knižná dielňa Timotej) a v roce 2001 vyšly jeho sebrané básně \"Medzi allegrom a lamentom\" (překlad Milan Richter; MilaniuM).\n\n\n\n\n\n"}
{"id": "728120", "url": "https://cs.wikipedia.org/wiki?curid=728120", "title": "Ludvík Singer", "text": "Ludvík Singer\n\nLudvík Singer, Ludwig Singer (13. února 1876 Kolín – 23. července 1931 Praha) byl sionistický aktivista, československý politik a meziválečný poslanec Národního shromáždění za Židovskou stranu.\n\nNarodil se v Kolíně v tehdejším Rakousku-Uhersku. Vystudoval Právnickou fakultu české univerzity v Praze. Původně patřil do českožidovského hnutí. Hillel J. Kieval ho řadí mezi ty českožidovské aktivisty, které ovšem vyhrocená atmosféra česko-německé konfrontace na přelomu století posunula směrem ke kultivaci samostatné židovské etnické identity. Už od počátku 20. století se angažoval v sionistických organizacích. Do sionistického hnutí se zapojil roku 1907. Od roku 1910 byl předsedou sionistického oblastního výboru v Čechách.\n\nV roce 1918 patřil mezi přední postavy Národní rady židovské, která sdružovala sionisticky a národně orientované Židy. V parlamentních volbách v roce 1920 kandidoval za Sdružené židovské strany do Národního shromáždění, ale strana nezískala potřebný počet hlasů pro vstup do parlamentu. Totéž se opakovalo i během parlamentních voleb v roce 1925, kdy Singerova kandidatura za Židovskou stranu nebyla úspěšná, mimo jiné i kvůli roztříštění židovských hlasů (na východě republiky se etablovala konzervativní Židovská hospodářská strana).\n\nAž po dalších parlamentních volbách v roce 1929 se stal poslancem Národního shromáždění za Židovskou stranu, která ovšem kandidovala v koalici se stranami československé polské menšiny. Dva poslanci za Židovskou stranu (kromě Singera ještě Julius Reisz) pak po volbách vstoupili do poslaneckého klubu Československé sociálně demokratické strany dělnickě. Během působení v parlamentu se Singer zabýval právními otázkami. Zemřel 23. července 1931 a v parlamentu ho nahradil Angelo Goldstein.\n\nJeho vnučkou byla spisovatelka Hana Bořkovcová.\n\n"}
{"id": "728128", "url": "https://cs.wikipedia.org/wiki?curid=728128", "title": "Albert Rusnák (1948)", "text": "Albert Rusnák (1948)\n\nAlbert Rusnák (18. května 1948 Stropkov – 1. prosince 1989) byl slovenský fotbalový obránce a reprezentant Československa. Fotbalisty jsou i jeho bratr Vladimír Rusnák (* 1950), jeho syn Albert Rusnák ml. (* 1974) a vnuk Albert Rusnák nejmladší (* 1994).\n\nZa československou reprezentaci odehrál v letech 1971 a 1972 dvě utkání. V československé lize hrál za Bohemians Praha, na vojně za Duklu Banská Bystrica a v letech 1970 až 1978 za ZVL Žilina. V lize nastoupil ve 249 utkáních a dal 19 gólů. Byl odchovancem Tesly Stropkov.\n\n"}
{"id": "728133", "url": "https://cs.wikipedia.org/wiki?curid=728133", "title": "Markéta Rumunská", "text": "Markéta Rumunská\n\nPrincezna Markéta (Margareta) Rumunská, princezna z Hohenzollernu \"(rumunsky Principesa Margareta a României, Prințesă de Hohenzollern)\", narozená 26. března 1949 v Lausanne (Švýcarsko) je nejstarší dcerou krále Michala I. a jeho ženy, královny Anny. I přes znění ústavy z roku 1923 neumožňující ženám nástup na trůn, jmenoval exkrál Mihai (Michal) princeznu Margaretu dědičnou princeznou a správkyní rumunské koruny \"(Principesa Moștenitoare și Custode al Coroanei României)\" 30. prosince 2007, čímž stanovil nově platná Základní pravidla . Je současnou hlavou Rumunské královské rodiny.\n\nMargareta se dne 21. září 1996 vdala za rumunského herce Radu Dudu. Je bezdětná. V době studií na univerzitě v Edinburghu měla poměr s Gordonem Brownem, ministerským předsedou Velké Británie v letech 2007-2010.\n\nPo absolvování univerzity Margareta pracovala na několika britských univerzitách a zabývala se sociologií medicíny. Později působila v projektech koordinovaných Světovou zdravotnickou organizací a dále pracovala pro OSN v rámci Organizace pro výživu a zemědělství. Od roku 1989 se zabývá charitativní prací zaměřenou na Rumunsko. V roce 1990 založila Fond Princezny Margarety věnující se podpoře občanské společnosti v Rumunsku \n\nPo smrti Michala I. se stala hlavou Rumunské královské rodiny a k rumunskému lidu přistoupila se slibem, že naváže na odkaz svého zesnulého otce.\nPři této příležitosti vystoupila následující pondělí i na půdě poslanecké sněmovny, kde se vyjádřila k budoucnosti Rumunska. Vůbec poprvé od roku 1946 zde na počest jejího otce zazněla monarchistická hymna.\n\nSled těchto událostí zahájil v parlamentu debatu o tom, zda by mělo Rumunsko uspořádat referendum o změně státního zřízení na parlamentní monarchii. Tento proces iniciovali bývalý místopředseda sociálních demokratů Niculae Bădălău a předseda senátu Călin Popescu-Tăriceanu, který se dokonce otevřeně přiznal k monarchismu.\nJiž v lednu 2018 Rumunsko změnilo svůj státní znak přidáním Ocelové koruny.\n\nNa konci března v poslanecké sněmovně podpořila rozsáhlé demonstrace unionistů ke 100. výročí sjednocení tehdejšího Rumunského království a Moldavské demokratické republiky. Stejný postoj zaujal současný předseda poslanecké sněmovny Liviu Dragnea. Svědkem tohoto vystoupení byl mimo jiné i předseda moldavského parlamentu Andrian Candu.\n\nZa rok 2018 byla princezna Markéta Rumunská magazínem Romanian Forbes Woman oceněna titulem \"nejvlivnější žena Rumunska\".\n"}
{"id": "728135", "url": "https://cs.wikipedia.org/wiki?curid=728135", "title": "Rusnák", "text": "Rusnák\n\nRusnák je jedno z označení pro Rusíny.\n\nRusnák (příjmení):\n\n"}
{"id": "728138", "url": "https://cs.wikipedia.org/wiki?curid=728138", "title": "Štefan Tománek", "text": "Štefan Tománek\n\nŠtefan Tománek (* 22. duben 1948 Dolné Kočkovce) je bývalý slovenský fotbalista, obránce nebo záložník, reprezentant Československa. Jeho bratr Jozef Tománek byl rovněž prvoligovým fotbalistou.\n\nZa československou reprezentaci odehrál v letech 1971–1973 čtyři utkání. S fotbalem začínal v rodných Dolných Kočkovcích, jako před ním jeho o tři roky starší bratr Jozef. Z této vesnice pochází i Jozef a František Chovancovi. V roce 1966 odešel do Púchova, ale o rok později nastoupil na vojnu do Dukly Praha a odtud přestoupil v roce 1969 do ZVL Žilina. Roku 1979 odešel do ZVL Bytča a později se vrátil do Púchova. V lize odehrál 264 utkání a dal 51 gólů. Za olympijský výběr nastoupil ve 4 utkáních a dal 1 gól a za reprezentační B-tým nastoupil ve 3 utkáních. V sezoně 1978/79 byl nejlepším střelcem SNFL (II. liga) se 17 brankami.\n\nJako trenér vedl MŠK Žilina i MŠK Púchov.\n\n\n"}
{"id": "728143", "url": "https://cs.wikipedia.org/wiki?curid=728143", "title": "Inner circle", "text": "Inner circle\n\nInner Circle (anglicky \"vnitřní kruh\" nebo \"vnitřní okruh\") může znamenat:\n"}
{"id": "728153", "url": "https://cs.wikipedia.org/wiki?curid=728153", "title": "Geoffroy I. Provensálský", "text": "Geoffroy I. Provensálský\n\nGeoffroy I. Provensálský ( \"Geoffroi de Provence\" nebo \"Jaufre de Provence\", 1015 - únor 1061 nebo 1062) byl provensálský hrabě, syn Viléma II. a Gerbergy, dcery burgundského hraběte Oty Viléma. Roku 1018 se společně s bratry stal hrabětem a během svého života byl štědrým církevním donátorem. K poslednímu odpočinku byl uložen v rodinné nekropoli v benediktinském opatství Montmajour.\n"}
{"id": "728160", "url": "https://cs.wikipedia.org/wiki?curid=728160", "title": "Mikromagie", "text": "Mikromagie\n\nMikromagie je obor zábavné magie, který je uznáván celosvětovou kouzelnickou asociací FISM a je součástí kouzelnického mistrovství světa. Jde o obor, kdy kouzelník kouzlí v těsné blízkosti diváků nebo přímo u stolu.\n\nU mikromagie platí pravidlo, že „ruka musí být vždy rychlejší než oko“. Do mikromagie se nejčastěji pouštějí začínající kouzelníci, ale praktikují ji i profesionálové. \n\nMikromagie je jedním z nejpopulárnějších druhů magie, dnes je běžně používána na večírcích k pobavení skupinek hostů. Mikromagie se často objeví i v televizi, kdy kouzelník předvádí kouzlo na jevišti na stole a kouzelníkovy ruce jsou natáčeny kamerou a přenášeny na velkou obrazovku. \n\nV mikromagii se nejčastěji používají hrací karty a mince. Často kouzelník k efektům použije i drobnější předměty, které si od diváků vypůjčí (bankovky, mince, prsteny, klíče).\n\nV praxi se mikromagie využívá hojně na večírcích a oslavách přímo mezi lidmi formou tzv. Table Hoppingu. Kouzelník tak prochází přímo mezi hosty a ukazuje jim kouzla pro pobavení. Velikou roli zde hraje také improvizace a schopnost vcítit se do konkrétních skupinek diváků a volit tak ideální kouzla právě pro danou skupinu. Table hopping je využíván hojně na firemních večírcích a v zahraničí je to již tradiční zábava po několik desetiletí. Nejvýznamnější český kouzelník v oboru mikromagie je Petr Kasnar, který se věnoval mikromagii profesionálně již za totalitního režimu, a Tomasiano, finalista Česko Slovensko má talent.\n\n\n\n\n\n"}
{"id": "728167", "url": "https://cs.wikipedia.org/wiki?curid=728167", "title": "Jindřich Larisch-Mönnich", "text": "Jindřich Larisch-Mönnich\n\nJindřich Larisch-Mönnich (23. února 1793 Karviná – 21. dubna 1859 Florencie) byl hrabě z rodu Larisch-Mönnichů, podnikatel v oblasti Těšínského Slezska.\n\nJindřich byl synem Jana Josefa Larische (* 6. června 1766) a Anny Marie Tekly, poslední nositelky rodového jména Mönich; jejich sňatek začal historii rodu Larisch-Mönnich. V roce 1817 se Jindřich oženil s Gabrielou Jindřiškou Haugvicovou, s níž měl osm dětí.\n\nJindřichovými dědici byl nejstarší syn Jan Larisch-Mönnich a nejmladší Evžen Larisch-Mönnich.\n\nJindřich založil cukrovar v Horní Suché (1832), sklárnu v Karviné (30. léta 19. století), výrobnu sody v Petrovicích (1852), výrobnu hliněného zboží v Horní Lutyni a továrnu na zinkové barvy v Petřvaldě a koksovací pec v Karviné. Investoval také do rozvoje dolů - v roce 1856 nechal hloubit budoucí důl Františka a také pozdější důl Jindřich.\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků (manský statek Životice).\n\n"}
{"id": "728169", "url": "https://cs.wikipedia.org/wiki?curid=728169", "title": "Tristan a Isolda (rozcestník)", "text": "Tristan a Isolda (rozcestník)\n\nNázev Tristan a Isolda nebo také Tristan a Izolda může znamenat:\n\n\n"}
{"id": "728173", "url": "https://cs.wikipedia.org/wiki?curid=728173", "title": "Rue Montmartre", "text": "Rue Montmartre\n\nRue Montmartre je ulice v Paříži. Prochází 1. a 2. obvodem. Je pojmenována podle pařížského kopce Montmartre.\n\nUlice začíná za kostelem sv. Eustacha na křižovatce s ulicemi \"Rue Rambuteau\" a \"Rue Montorgueil\" a končí u křižovatky s bulváry \"Montmartre\" a \"Poissonnière\". Ulice je orientována z jihu na sever, kde na ni navazuje \"Rue du Faubourg-Montmartre\".\n\nUlice získala svou trasu kolem roku 1137, když Ludvík VI. vytvořil tržnici Les Halles. Ulice se napojila na starou cestu vedoucí z Paříže na Montmartre a stala se jednou z hlavních silnic ve čtvrti. Část ulice, která se nacházela uvnitř městských hradeb se nazývala \"Rue de la Porte Montmartre\" (ulice Montmarterské brány), která se nacházela v místě dnešního domu č. 30.\n\nV domě č. 146 na rohu s ulicí \"Rue du Croissant\" se nachází Café Crescent, kde byl 31. července 1914 zavražděn Jean Jaurès.\n\n"}
{"id": "728183", "url": "https://cs.wikipedia.org/wiki?curid=728183", "title": "Mike Pollak", "text": "Mike Pollak\n\nMichael David Pollak (* 16. února 1985) ve Scottsdale, stát Arizona) je bývalý hráč amerického fotbalu, který nastupoval na pozici Guarda nebo Centra v National Football League. Byl draftován týmem Indianapolis Colts v roce 2008 ve druhém kole Draftu NFL, předtím hrál univerzitní fotbal za Arizona State University.\n\nPollak absolvoval v roce 2003 Corona del Sol High School v Tempe. Během studií hrál úspěšně americký fotbal na pozicích Guarda a Defensive tackla, za což obdržel mnohá ocenění. Poté v letech 2003 - 2007 navštěvoval Arizona State University a hrál na pozici Centra. V roce 2006 byl za své výkony zvolen do druhého výběru konference All-Pac-10 a v roce 2007 do prvního. Tento rok obdržel Tim Landers Iron Man Award, Cecil Bono Team Captain Award a Pat Tillman Award, všechny od svého týmu Arizona State Sun Devils. Také byl nominován na Rimington Trophy, která je udělována nejlepšímu vysokoškolskému Centrovi, ale tu nezískal.\n\nPollaka draftovali Indiapolis Colts v roce 2008 ve druhém kole na 59. místě celkově. Poté byl přesunut na pozici Guarda a jako nováček odehrál v následující sezóně 13 utkání. Od sezóny 2009 je startujícím pravým Guardem a stal se pevnou součástí ofenzívy Colts.\n\n22. března 2012 podepsal smlouvu s Carolinou Panthers.\n\n12. dubna 2013 podepsal smlouvu s Cincinnati Bengals. 7. března podepsal prodloužení stávající smlouvy o tři roky, nicméně 20. února 2015 ho Bengals propustili a Pollak následně ukončil kariéru.\n\n"}
{"id": "728187", "url": "https://cs.wikipedia.org/wiki?curid=728187", "title": "Rue Soufflot", "text": "Rue Soufflot\n\nRue Soufflot (\"Soufflotova ulice\") je ulice v Paříži a leží v 5. obvodu v Latinské čtvrti. Ulice je pojmenována po Jacquesovi Germainovi Soufflotovi (1713-1780), architektovi pařížského Pantheonu.\n\nUlice se nachází mezi Pantheonem na náměstí \"Place du Panthéon\" a Lucemburskými zahradami na \"Boulevardu Saint-Michel\". Ulice směřuje od východu na západ a tvoří hranici mezi administrativními čtvrtěmi Sorbonne (sudá čísla domů na severní straně ulice) a Val-de-Grâce (lichá čísla na jižní).\n\nPrvní část ulice vznikla při stavbě Pantheonu a byla v roce 1760 otevřena k ulici \"Rue Saint-Jacques\". V letech 1846-1876 byla prodloužena až k dnešnímu \"Boulevardu Saint-Michel\". Toto rozšíření bylo plánováno od roku 1805. Ulice \"Rue Soufflot\" byla během Velké francouzské revoluce přejmenována na \"Rue du Panthéon-Français\" a ke svému původnímu názvu se vrátila v roce 1807.\n\n\n"}
{"id": "728204", "url": "https://cs.wikipedia.org/wiki?curid=728204", "title": "Chrám archandělů Michaela, Gabriela a Rafaela", "text": "Chrám archandělů Michaela, Gabriela a Rafaela\n\nPravoslavný chrám archandělů Michaela, Gabriela a Rafaela (fr. \"Église des Saints-Archanges Michel, Gabriel et Raphaël\", rumunsky \"Biserica Sfintii Arhangheli Mihail, Gavriil si Rafail\") je chrám v Paříži, který využívá rumunská pravoslavná církev. Chrám ze 14. století se nachází v 5. obvodu v ulici \"Rue Jean-de-Beauvais\". Je zasvěcen archandělům Michaelovi, Gabrielovi a Rafaelovi.\n\nJeho výstavba začala v roce 1374. Jedná se o pozůstatek univerzitní koleje Dormans-Beauvais založené v roce 1365. Od konce 19. století slouží rumunské pravoslavné církvi.\n\n"}
{"id": "728207", "url": "https://cs.wikipedia.org/wiki?curid=728207", "title": "Miroslav Klega", "text": "Miroslav Klega\n\nMiroslav Klega, vlastním jménem \"Alexej Klega\" (6. března 1926 Vítkovice – 25. června 1993 Ostrava), byl český hudební skladatel, pedagog a politik.\n\nByl synem významného vítkovického lékaře, mj. spoluzakladatele Ligy proti tuberkulóze. Jméno \"Alexej\" bylo při křtu v pravoslavném kostele do matriky zapsáno omylem kmotry a skladatel později používal původně uvažované jméno \"Miroslav\". V sedmi letech mu zemřel otec a jeho poručníkem se stal strýc, známý spisovatel, Vojtěch Martínek. Ten se také postaral o jeho základní hudební výchovu.\n\nStudoval nejprve na Průmyslové škole strojnické ve Vítkovicích, později přestoupil na gymnázium v Přívoze. Tady založil studentský orchestr, pro který napsal své první skladby. Rovněž se podílel na založení studentského divadla \"Kytice\", mládežnického časopisu \"Nástup\" a umělecké revui \"Číslo\". Jeho spolužákem byl pozdější sólista Národního divadla Ivo Žídek a stýkal se i s mladým básníkem Josefem Kainarem.\n\nPo maturitě na gymnáziu začal studovat skladbu na Pražské konzervatoři u Jaroslava Křičky a Emila Hlobila a dirigování u Václava Talicha. Po uzavření konzervatoře nacisty pokračoval ve studiu soukromě u Jaroslava Křičky. Po skončení války přešel na konzervatoř do Bratislavy, kde byl žákem Eugena Suchoně a Jána Cikkera. V roce 1965 absolvoval také půlroční stáž v Darmstadtu, kde studoval moderní skladatelské postupy u Karlheinze Stockhausena a Pierra Bouleze. \n\nPo absolvování konzervatoře působil jako redaktor pro vážnou hudbu Slovenského rozhlasu v Bratislavě. Roku 1952 se vrátil do Ostravy a podílel se na organizaci kulturního života severomoravského regionu. Byl zakládajícím členem ostravské pobočku Svazu československých skladatelů a stal se jejím tajemníkem. Pracoval jako dramaturg opery Státního divadla v Ostravě a podílel se na založení Vyšší hudebně-pedagogické školy Zdeňka Nejedlého, nynější Janáčkovy konzervatoře v Ostravě. Zde také vyučoval a roku 1967 se stal jejím ředitelem. \n\nV sedmdesátých letech byl z funkce ředitele odvolán a musel školu opustit. Dál však pracoval jako hudební režisér a později i jako redaktor vážné hudby Československého rozhlasu v Ostravě. Zde působil až do roku 1986, kdy odešel do důchodu. V roce 1990 se stal členem České národní rady, kam kandidoval jako člen ostravského Občanského fóra.\n\n\n\n\n\n\n\n\n"}
{"id": "728212", "url": "https://cs.wikipedia.org/wiki?curid=728212", "title": "Adéla z Toulouse", "text": "Adéla z Toulouse\n\nAdéla z Toulouse ( \"Azalaís de Tolosa\", \"Adélaïde de Toulouse\", 1158 - 20. prosince 1200) byla manželkou Rogera Trencavela, vikomta z Béziers a Carcassonne, múzou trubadúra Arnauta z Mareuil a přívrženkyní katarského hnutí.\n\nNarodila se na hradě Burlats jako dcera toulouského hraběte Raimonda V. a Konstancie, dcery francouzského krále Ludvíka VI. Roku 1171 byla provdána za vikomta Rogera Trencavela a její bratr Raimond se oženil s Rogerovou sestrou Beatrix. Dvojité sňatkové spojení mělo za úkol upevnit mír mezi oběma rody a jméno Adélina jediného syna Raimonda Rogera,narozeného roku 1185, bylo složeninou jmen manžela a otce. Mír nevydržel dlouho, Roger se později se švagrem Raimondem dostal opět do sporu a kromě toho Raimond svou ženu Beatrix donutil vstoupit do kláštera.\n\nRoku 1194 Roger Trencavel zemřel a výchovu syna svěřil místo Adéle Bertrandovi ze Saissacu, svému katarskému vazalovi. Vdova Adéla zemřela zřejmě okolo vánoc roku 1200 a byla pohřbena po manželově boku v klášteře Cassan.\n\nByla mecenáškou mnoha trubadúrů. Arnaut z Mareuil ji zval \"hraběnkou z Burlats\" a jeho přeživší básně mohou být chápány jako výraz něžného citu. Jeho údajným sokem v lásce k vznešené paní byl aragonský král Alfons, který ji podle jedné z básní žárlivě přesvědčoval, aby ukončila své přátelství s Arnautem.\n"}
{"id": "728215", "url": "https://cs.wikipedia.org/wiki?curid=728215", "title": "Angelo Goldstein", "text": "Angelo Goldstein\n\nAngelo Goldstein (29. července 1889 Milevsko – 19. května 1947 Tel Aviv) byl sionistický aktivista, československý politik a meziválečný poslanec Národního shromáždění za Židovskou stranu.\n\nNarodil se v Milevsku v tehdejším Rakousku-Uhersku (dnes Česko). Vystudoval práva na Univerzitě Karlově, kde se již angažoval v sionistických spolcích (studentský spolek Bar Kochba). Už v roce 1913 byl delegátem 13. světového sionistického kongresu. V roce 1918 patřil mezi členy Národní rady židovské, která sdružovala sionisticky a národně orientované Židy a byl později aktivní v Sdružených židovských stranách a Židovské straně, které se v parlamentních volbách v roce 1920 a v parlamentních volbách v roce 1925 neúspěšně pokoušely o vstup do československého parlamentu.\n\nKandidoval za Židovskou stranu i v dalších parlamentních volbách v roce 1929, kdy tato strana vytvořila volební koalici se stranami československé polské menšiny. Goldstein sice nebyl zvolen, ale Židovská strana do parlamentu pronikla a zasedli zde za ni dva poslanci, Julius Reisz a Ludvík Singer. Když Singer roku 1931 zemřel, nahradil ho v poslaneckém křesle právě Angelo Goldstein. Vzhledem k právnímu vzdělání navázal na Singerovu profilaci a v Národním shromáždění se zabýval převážně právními předlohami zákonů. V roce 1935 se podílel na přípravě zákona č. 52/1935 Sb. o pobytu cizinců. Téhož roku pak podporoval před nadcházejícími parlamentními volbami v roce 1935 uzavření koalice mezi Židovskou stranou a Československou sociálně demokratickou stranou dělnickou (v jejímž poslaneckém klubu už dva poslanci Židovské strany v letech 1929-1935 beztak působili jako hospitanti). Ze strany ovšem tehdy kvůli tomu odešli někteří pravicoví členové (včetně dosavadního předsedy Emila Marguliese). V rámci sionistické frakční politiky se Goldstein profiloval jako centrista a patřil do bloku Všeobecní sionisté. V parlamentních volbách Goldstein vedl kandidátku Židovské strany ve volebním kraji Praha B a byl zvolen do Národního shromáždění. Kromě něj za Židovskou stranu v parlamentu usedl i Chajim Kugel. Goldstein se v následujícím volebním období vyjadřoval v Národním shromáždění hlavně k ekonomickým otázkám nebo k problematice antisemitismu a podílel se na přijetí zákona č. 9/1937 Sb., kterým se doplňuje organizace náboženské společnosti židovské v zemích České a Moravsko-slezské. Zákon řešil otázku volebního práva do židovských náboženských obcí. Během krizových měsíců v roce 1938 Goldstein opakovaně jednal s československými politiky o aspektech národnostní politiky (například 12. července 1938 ho přijal premiér Milan Hodža). Po Mnichovské dohodě už ale v parlamentu nevystupoval (formálně zůstal nezařazeným poslancem až do zrušení parlamentu roku 1939). Roku 1939 odešel do mandátní Palestiny, kde působil jako právník. Zemřel roku 1947 v Tel Avivu.\n\n"}
{"id": "728229", "url": "https://cs.wikipedia.org/wiki?curid=728229", "title": "Chajim Kugel", "text": "Chajim Kugel\n\nChajim Kugel nebo Chaim Kugel, חיים קוגל, (žil 25. března 1896 – 4. února 1953) byl sionistický aktivista, československý politik a meziválečný poslanec Národního shromáždění za Židovskou stranu, později izraelský politik a starosta města Cholon za stranu Mapaj.\n\nNarodil se v Minsku v tehdejším Ruském impériu (dnes Bělorusko). Jeho rodiče byli aktivní v sionistickém hnutí Chovevej Cijon. Vystudoval hospodářské vědy a filozofii na Univerzitě Karlově v Praze a trvale přesídlil do Československa. Od 20. let 20. století působil jako vyslanec studentského sionistického svazu v Mukačevu na Podkarpatské Rusi, kde agitoval mezi tamní židovskou mládeží. V Mukačevu pak založil roku 1924 hebrejské gymnázium, první takovou instituci moderního hebrejského vzdělávání v Československu. Roku 1932 zde maturovali první studenti. Angažoval se v židovském spolkovém životě. Spoluzakládal osvětový spolek Tarbuth, Ligu pro pracující Palestinu, byl předsedou Podkarpatoruského židovského pomocného výboru a Pracovního sdružení socialistických sionistů. Zastával funkce místopředsedy Hebrejského školského spolku a místopředsedy osvětového svazu města Mukačeva. Byl členem zemského výboru sionistické organizace v Československu.\n\nV Československu se angažoval v Židovské straně, která v parlamentních volbách v roce 1929 vytvořila volební koalici se stranami československé polské menšiny a poprvé pronikla do Národního shromáždění, kde zasedli dva její poslanci: Julius Reisz a Ludvík Singer (později Angelo Goldstein). Před parlamentními volbami v roce 1935 došlo k uzavření koalice mezi Židovskou stranou a Československou sociálně demokratickou stranou dělnickou (v jejímž poslaneckém klubu už dva poslanci Židovské strany v letech 1929-1935 beztak působili jako hospitanti). V parlamentních volbách vedl Kugel kandidátku Židovské strany ve volebním kraji Užhorod a byl zvolen do Národního shromáždění. V rámci sionistické frakční politiky se profiloval jako levicový politik. Kromě něj za Židovskou stranu v parlamentu usedl i Angelo Goldstein. Kugel se v československém parlamentu zaměřoval na témata blízká Židům z východní části republiky (ekonomické zájmy, boj proti antisemitismu a podpora židovského hebrejského školství). Díky svému vlivu dokázal pro hebrejské školství získat více prostředků a převést některé ze zdejších základních a středních škol s hebrejským vyučovacím jazykem na státní (tudíž s nárokem na pravidelné státní financování). Roku 1937 se podílel na přípravě Zákona o prozatímní úpravě právního postavení guvernéra Podkarpatské Rusi, u kterého Židé vyvíjeli vliv na to, aby posílení pravomocí karpatoruských politiků neznamenalo riziko antisemitských vládních praktik.\n\nV parlamentu zasedal jako hospitant v poslaneckém klubu Československé sociálně demokratické strany dělnické. Po Mnichovské dohodě v roce 1938 následovala první vídeňská arbitráž, po které Maďarsko zabralo jižní část Podkarpatské Rusi včetně Mukačeva. Kugel tak ztratil svůj poslanecký mandát.\n\nUtekl z Mukačeva a roku 1939 odešel do mandátní Palestiny, kde působil jako politik za středolevou stranu Mapaj, po roce 1948 v rámci státu Izrael. Roku 1950 se stal prvním starostou města Cholon (založeno 1933, na město povýšeno 1950). Zemřel roku 1953. V Cholonu se po něm jmenuje místní střední škola \"Tichon Kugel Cholon\".\n\n"}
{"id": "728249", "url": "https://cs.wikipedia.org/wiki?curid=728249", "title": "SIR (tisková agentura)", "text": "SIR (tisková agentura)\n\nSIR (z italského Servizio Informazione Religiosa, česky ve volném překladu \"Náboženská informační služba\") je katolická tisková agentura se sídlem v italském Římě, která byla založena v roce 1998. Později otevřela svou pobočku v Bruselu a v roce 2011 také v Bratislavě, kde mají být shromažďovány informace týkající se střední a východní Evropy (zejména pak Slovenska, České republiky, Maďarska, Ukrajiny a Běloruska).\n\n"}
{"id": "728253", "url": "https://cs.wikipedia.org/wiki?curid=728253", "title": "Sedloňovská lípa", "text": "Sedloňovská lípa\n\nSedloňovská lípa, také známá jako Lípa v Sedloňově, je starý památný strom, nejmohutnější v CHKO Orlické hory.\n\n\nJedná se o dvoják se sekundární korunou, kterou tvoří pět větví vyrůstajících z dutého kmene ve výšce 3 metrů. Široká koruna dosahuje na několika místech až k zemi.\n\nPod lípou se prý scházeli čeští bratři.\n\nNedaleko (blíže domu č. 160) roste další (mladší) lípa. Dvě lípy malolisté najdeme u kapličky, u domu č. 40 další lípu s obvodem 4 metry a u prodejny s obvodem 5 metrů.\n"}
{"id": "728260", "url": "https://cs.wikipedia.org/wiki?curid=728260", "title": "HC Draci Bílina", "text": "HC Draci Bílina\n\nHC Draci Bílina (celým názvem: Hockey Club Draci Bílina) je český klub ledního hokeje, který sídlí v Bílině v Ústeckém kraji. Založen byl v roce 1997. Dříve ve městě působil oddíl ledního hokeje pod hlavičkou TJ Lokomotiva, ovšem jeho největším úspěchem byla účast v krajské soutěži. Největším úspěchem klubu v dosavadní historii bylo odkoupení druholigové licence od Chrudimi v sezóně 2011/12. Od sezóny 2011/12 působí ve 2. lize, třetí české nejvyšší soutěži ledního hokeje. Klubové barvy jsou zelená a bílá.\n\nSvé domácí zápasy odehrává na zimním stadionu Bílina s kapacitou 800 diváků.\n\n\nZdroj: \n\n\n\nZdroj: \n\n"}
{"id": "728262", "url": "https://cs.wikipedia.org/wiki?curid=728262", "title": "NM", "text": "NM\n\nSpojení písmen N a M může mít různé významy:\n\n\n\n"}
{"id": "728270", "url": "https://cs.wikipedia.org/wiki?curid=728270", "title": "José Bautista", "text": "José Bautista\n\nJosé Antonio Bautista (* 19. října 1980, Santo Domingo, Dominikánská republika) je dominikánský baseballista hrající americkou Major League Baseball za tým Toronto Blue Jays. V sezónách 2010 a 2011 dosáhl nejvyššího počtu homerunů v Americké lize i celé MLB. V roce 2010 to bylo 54 odpálených homerunů, čímž se stal jedním z 26 hráčů v historii MLB, kterým se podařilo za sezónu odpálit více než 50 homerunů.\n\nVe své úvodní sezóně v roce 2004 hrál postupně za čtyři týmy a to Baltimore Orioles, Tampa Bay Rays, Kansas City Royals a Pittsburgh Pirates. V Pittsburghu vydržel až do roku 2008, kdy přestoupil do týmu Toronto Blue Jays.\n\nPrvní zápas v MLB odehrál 4. dubna 2004 v dresu Baltimore Orioles.\n\nKe konci sezóny 2012 odehrál v MLB 977 zápasů, jeho pálkařský průměr činí .253 a zaznamenal celkem 183 homerunů.\n\n"}
{"id": "728276", "url": "https://cs.wikipedia.org/wiki?curid=728276", "title": "Viktor Rudiš", "text": "Viktor Rudiš\n\nViktor Rudiš (* 9. června 1927 Brno) je český architekt. Jeho patrně nejznámější prací je Československý pavilon na světové výstavě EXPO 1970.\n\nV letech 1943-1947 ystudoval průmyslovou školu stavební v Brně. V letech 1947-1952 pak studoval na fakultě architektury VUT v Brně. Závěr studia strávil v ateliéru profesora Bedřicha Rozehnala. V letech 1953-1957 pracoval ve Výzkumném ústavu výstavby a architektury v Brně. Od roku 1958 pracoval ve Stavoprojektu Brno. Nejprve v ateliéru Otakara Oplatka, od roku 1959 v ateliéru Františka Zounka. V roce 1967 strávil třměsíční stáž v ateliéru Candilis, Josic, Woods v Paříži. V roce 1969 strávil tři měsíce v japonské Ósace při realizaci československého pavilonu pro světovou výstavu EXPO 70. Od roku 1969 byl rovněž vedoucím I. ateliéru brněnského Stavoprojektu.\n\nPo roce 1990 spoluzaložil ateliér Rudiš – Jenček – Rudiš, od roku 1993 Rudiš – Rudiš. V roce 2003 ukončil svou aktivní činnost.\n\nV roce 2011 byl v budově bývalé teologické fakulty v Brně za celoživotní dílo a charakterní postoje vyznamenán Poctou České komory architektů. Nejvyšším oceněním v oboru v České republice.\n\n\n\n\n"}
{"id": "728280", "url": "https://cs.wikipedia.org/wiki?curid=728280", "title": "Železný Zekon", "text": "Železný Zekon\n\nŽelezný Zekon (vlastním jménem Zdeněk Knedla; 7. září 1960 Zlín) je valašský profesionální silák, držitel řady rekordů.\n\nNarodil se 7. září 1960 ve Zlíně. S ohýbáním železa začal už na učilišti a inspirací mu byl brněnský silák Franta Kocourek. Vystupovat začal ve svých 25 letech na plese v Bystřici, kde byl hostem kosmonaut Vladimír Remek. Následovala vystoupení na diskotékách a poté s hady, které mu sháněl jeho asistent Zdeněk Svačina. S hady vystupoval nejprve v Rakousku a později na diskotékách. Poté hady vystřídal za ohýbání železa, podkov a hřebíků, později za tahání automobilů a další vystoupení.\n\nObjevil se také ve filmech či seriálech – v roce 2002 ve filmu Brak, v roce 2008 v seriálu Comeback a v roce 2010 ve filmu Největší z Čechů.\n\nPři vystoupení, kdy se snažil násadou bajonetu roztlačit jeep, si propíchl krk a bajonet jen těsně minul míchu. Odnesl to měsíčním pobytem v nemocnici. Při vystoupení v Mikulově, kde se snažil v zubech utáhnout Tatru, zase omdlel. Při vystoupení v Podolí na něho spadlo dvoutunové BMW, které mu vmáčklo žebra, a musel být odvezen na prohlídku do nemocnice.\n\n\n\nV živnostenském listě má jako povolání napsáno artista.\n\n"}
{"id": "728281", "url": "https://cs.wikipedia.org/wiki?curid=728281", "title": "Třapatka srstnatá", "text": "Třapatka srstnatá\n\nTřapatka srstnatá (\"Rudbeckia hirta\") je druh až 1 m vysoké rostliny pěstované na záhonech v zahradách nebo parcích pro své barevné květy o velikosti do 8 cm.\n\nJe to bylina pocházející ze Severní Ameriky, kde roste od jihu Kanady přes Spojené státy severoamerické až po sever Mexika. Pro své velké svítivé květy se začala pěstovat v mírném klimatu téměř po celém světě. V mnoha oblastech Evropy i Austrálie zplaněla a rozšiřuje se sama ve volné přírodě. Ve své domovině roste na okrajích lesů a křovinatých porostů, na loukách, pastvinách i polích. Zplanělé rostliny se nejčastěji uchycují na propustných, vlhčích půdách podél vodních toků, cest, železničních tratí, v blízkosti lidských sídel, na rumištích a skládkách. Potřebuje hodně slunečního svitu, v polostínu roste s méně vybarvenými květy. Snáší i silný občasný vítr, ne však trvale větrnou polohu.\n\nV České republice lze třapatku srstnatou nejčastěji spatřit v teplejších oblastech, kde je považována za invazivní neofyt vytlačující původní floru. Na území nynější ČR byla poprvé zaznamenána, rostoucí v přírodě bez lidského přičinění, již v roce 1873.\n\nJe to dvouletá až krátce vytrvalá chlupatá rostlina dorůstající do výšky, v závislosti na výživnosti a vlhkosti půdy, od 30 do 100 cm. Z hlavního kořene bez oddenku vyrůstá přímá lodyha, která je pouze někdy v horní části rozvětvená a celá je řídce střídavě porostlá šedě zelenými listy. Spodní listy mají křídlatý řapík a jejich čepel je eliptická až kopinatá. Horní listy jsou bez řapíku, tvar mají kopinatý až čárkovitě kopinatý, bývají dlouhé 16 a široké 5 cm. Všechny listy jsou oboustranně chlupaté, celistvé, celokrajné nebo mělce vroubkovaně pilovité, zřetelně žilnaté. Rostlina je běžně mrazuvzdorná do -20 °C.\n\nÚbory na stopkách dlouhých 5 až 20 cm vyrůstající na koncích lodyh dosahují velikosti 6, max. 8 cm. Trubkovité oboupohlavné květy ve vypouklém, půlkulovitým terči květního lůžka jsou hnědočerné až tmavě purpurové. Plevy jsou tmavě fialové. Neplodné jazykovité květy na obvodu disku, nejčastěji jich bývá 8 až 20, mají jazýčky, dlouhé až 3 cm, barvy bledě žluté až oranžově žluté, někdy mají u báze tmavou skvrnu. Zákrov je dvouřadý, vnější drsné listeny o délce do 3 cm jsou ohnuté zpět, vnitřní jsou rovné. Květy opyluje létající hmyz, nejčastěji včely, mouchy a motýli. Kvete od července do října,\n\nSemena jsou černé, 4hranné nažky dlouhé 1,5 až 2,5 mm, jemné chlupaté. Tisíc semen váží asi 2 gramy. Rostlina se rozmnožuje výhradně semeny. Chromozómové číslo: 2n = 38.\n\nTřapatka srstnatá se vysazuje do zahrad a parků kde její květy upoutávají pozornost. Pěstuje se řada kultivarů, které se od sebe odlišují především barvou květů. Šlechtěním se zahradníci především snaží o sytost barev, pestrost vybarvení, velikost a uspořádání jazykovitých květů, důležitá je také odolnost rostlin proti nemocem, hlavně plísním.\n\nPři výsadbě se vysévají počátkem března do skleníku a přepichované sazeničky se vysazují v půli května na záhony. Semeno klíčí i na světle, ale po vysetí ze přikrývá slabou vrstvou substrátu. Rostliny vykvétají asi za 12 až 4 týdnů po výsevu, tj. od poloviny června až poloviny července. Nejčastěji jsou u nás vysazované nízké odrůdy (do 30 cm) 'Becky', 'Toto' a vysoké 'Cordoba', 'Corona', 'May', 'Moreno' a 'Sonora'.\n\nKořenů se používá v lékařství, infuze z nich jsou vhodné k léčbě nachlazení, vodnatelnosti, a proti červům u dětí, teplý nálev z kořene se používá na mytí otevřených ran, vředů a na proplachování rány po uštknutí hadem a konečně extrakt z kořene v podobě kapek se užívá proti bolestem uší. Z květů lze získat žluté barvivo na tkaniny. Rostlina je pokládána za zdraví škodlivou pro skot, ovce a prasata. Semena jsou pochoutkou pro některé ptáky, např. stehlíky.\n\nV místech svého původu, v Severní Americe, rozlišují čtyři variety třapatky srstnaté:\n\n\n \n"}
{"id": "728283", "url": "https://cs.wikipedia.org/wiki?curid=728283", "title": "Julius Reisz", "text": "Julius Reisz\n\nJulius Reisz (10. srpna 1880 Igram – 22. října 1976 Bratislava) byl sionistický aktivista, československý politik a meziválečný poslanec Národního shromáždění za Židovskou stranu.\n\nNarodil se v Igramu v tehdejším Rakousku-Uhersku (dnes Slovensko). Ještě za Rakouska-Uherska se stal členem městské rady v Prešpurku a členem zastupitelstva prešpurské župy. Během 20. let 20. století se stal čelným představitelem národně orientovaných Židů ve východní části Československa. Během parlamentních voleb na Podkarpatské Rusi v roce 1924 se Reisz stal představitelem opozice proti sionistickým politikům z Prahy a odmítl podporovat kandidaturu pražského sionisty Ludvíka Singera v čele kandidátky Židovské lidové strany. Místo toto se postavil do čela kandidátní listiny nově založené Židovské demokratické strany. Ta ale ve volbách neuspěla a Reisz byl kvůli svému separátnímu postupu dočasně vyloučen z \"Volksverbandu\", sdružení sionistických sil ve východní části ČSR. Postupně se ale opětovně sbližoval s celostátními sionistickými špičkami. V komunálních volbách roku 1927 se angažoval při sestavování židovské kandidátní listiny v Bratislavě, která spojovala sionistické i ortodoxní židovské frakce a na konci téhož roku patřil mezi hlavní postavy formování Židovské strany na Slovensku a Podkarpatské Rusi. Ta uspořádala v březnu 1928 v Košicích svůj ustavující sjezd. Kvůli pragmatickým programovým rysům této strany (nutnost vyjít vstříc konzervativním, nesionistickým, ortodoxně-židovským proudům) byly závěry tohoto sjezdu sice kritizovány celostátním sionistickým ústředím, ale v zemských volbách v roce 1928 kandidátní listina Židovské strany na Slovensku uspěla, její lídr Albert Gestettner se stal členem Slovenského zemského zastupitelstva a vliv Julia Reisze v celostátní židovské politice již nebylo možné přehlížet.\n\nV parlamentních volbách v roce 1929 se Reisz podílel na celostátní kandidatuře Židovské strany, která tehdy navíc uzavřela volební koalici s představiteli polské menšiny v ČSR. Byl lídrem kandidátky v Trnavském volebním kraji. Strana uspěla a Julius Reizs a Ludvík Singer se stali poslanci Národního shromáždění. V parlamentu se Reisz zaměřoval na témata blízká Židům z východní části republiky (ekonomické zájmy, boj proti antisemitismu). Zasedl do výboru živnostensko-obchodního.\n\nPřed parlamentními volbami v roce 1935 došlo k uzavření koalice mezi Židovskou stranou a Československou sociálně demokratickou stranou dělnickou (v jejímž poslaneckém klubu už dva poslanci Židovské strany v letech 1929–1935 beztak působili jako hospitanti). Reisz ale nebyl zvolen a za Židovskou stranu v následujícím volebním období zasedali Angelo Goldstein a Chajim Kugel. Reisz se ovšem v zemských volbách v roce 1935 stal členem slovenského zemského zastupitelstva. Zde setrval až do konce První republiky. Když se po Mnichovské dohodě na Slovensku v důsledku Žilinské dohody začal formovat autoritativní režim Hlinkovy slovenské ľudové strany, nebyl u Reisz k dojednávání nové podoby politického systému na Slovensku přizván a na konci listopadu autonomní vláda rozpustila zemské zastupitelstvo, čímž ztratil svůj poslanecký mandát. Zemřel roku 1976 v Bratislavě.\n\n"}
{"id": "728285", "url": "https://cs.wikipedia.org/wiki?curid=728285", "title": "Annay-sur-Serein", "text": "Annay-sur-Serein\n\nAnnay-sur-Serein je francouzská obec v departementu Yonne, v regionu Burgundsko-Franche-Comté. V roce 2008 zde žilo 244 obyvatel. Leží u řeky Serein.\n\n"}
{"id": "728288", "url": "https://cs.wikipedia.org/wiki?curid=728288", "title": "Rudolf Huna", "text": "Rudolf Huna\n\nRudolf Huna (* 27. května 1980 v Liptovském Mikuláši) je slovenský hokejový útočník.\n\nJe odchovancem klubu HK 32 Liptovský Mikuláš, kde prošel všemi věkovými kategoriemi a v sezóně 1997/98 debutoval ve slovenské extralize. V týmu hrával do půlky sezóny 2003/04, poté odešel do ruského týmu CHK Neftěchimik Nižněkamsk hrající v ruské superlize. V klubu hrával do konce ročníku 2003/04, pak se vrátil zpět do mateřského týmu HK 32 Liptovský Mikuláš, jenž se připravoval na nový ročník ve slovenské extralize. Novou sezónu již začal v Liptovském Mikuláši ale v závěru ročníku se připojil ke švédskému týmu Leksands IF hrající nižší ligu HockeyAllsvenskan. V základní části stihl za Leksands odehrát šest zápasů a v playoff deset zápasů a pomohl klubu se probojovat do nejvyšší švédské ligy Elitserien. V létě 2005 se dohodl na spolupráci s českým klubem HC Oceláři Třinec, kde strávil celou sezónu 2005/06. Po sezóně opět odcestoval za hranice, do německého klubu Füchse Duisburg, jenž hrával do závěru ročníku 2006/07. V závěru ročníku se vrátil do Slovenska, do týmu HC Košice, kde v sezóně postoupili do playoff a dokráčeli do semifinále. V Košicích strávil další tři sezóny (2007/10), jenž s týmem vybojovali tituly mistra slovenské extraligy v ročnících 2008/2009 a 2009/2010.\n\nPo úspěšné sezóně 2009/10 se chtěl prosadit do ruského týmu Traktor Čeljabinsk, ale klub po čase přestal s Hunou počítat a musel si hledat nové angažmá. Nakonec se dohodl na smlouvě v novém založeném týmu HC Lev Poprad, ale rozhodnutí představenstva soutěže KHL zamítlo klubu hrát v lize. 18. srpna 2010 se dohodl na smlouvě s týmem HC Vítkovice Steel, kde strávil celý ročník 2010/11 a s týmem se probojoval do finále playoff ale prohráli nad jeho bývalým týmem HC Oceláři Třinec 1:4 na zápasy. Po sezóně se definitivně dohodl s klubem HC Lev Poprad, který od sezóny 2011/12 hraje v lize KHL. Za Lev Poprad vydržel hrát celý ročník a byla to jeho premiéra v lize KHL. Ale oproti loňské sezóny, kdy hrál za Vítkovice, se neprosazoval v kanadském bodová a po skončení ročníku mu vypršela i smlouva. Kvůli dluhům v Popradu byl klub nucen zaniknout a nově založený klub HC Lev Praha, který nahrazuje právě Poprad, neměli o něj zájem. Poté si musel hledat nové angažmá a s vedením HC Vítkovice Steel se dohodl, na spolupráci v trénování. Vedení Vítkovic byli s Hunou spokojeni a nabídli mu smlouvu.\n\nHuna má sourozence dvojčata Róberta a Richarda, kteří hrajou profesionální lední hokej.\n\n\n\n\n"}
{"id": "728289", "url": "https://cs.wikipedia.org/wiki?curid=728289", "title": "Marian Beneš", "text": "Marian Beneš\n\nMarian Beneš (* 1975) je současný český fotograf, grafik, středoškolský a vysokoškolský pedagog. Je členem Asociace profesionálních fotografů České republiky, kde působí jako člen správní rady. V roce 2009 získal titul Qualified European Photographer (QEP) v kategorii architektura. \n\nVystudoval obor Užitá fotografie na Střední průmyslové škole grafické (1989–1993) a magisterský studijní program na Filmové a televizní fakultě Akademie múzických umění v Praze (1994–2001). Absolvoval diplomovými pracemi \"Jan Hnízdo a firma Polaroid\" (1997, Bc.) a \"Alexander Hackenschmied\" (2001, MgA.).\n\nV roce 1998 strávil rok tvůrčí praxe ve městě Sarasota na Floridě a v New Yorku v USA. Mezi roky 2001 a 2003 působil v newyorském International Center of Photography jako vyučující asistent, na Ohio University v americkém městě Athens. Díky Fulbrightovu stipendiu pro postgraduální studium absolvoval certifikátní program na International Center of Photography v New Yorku, kde později působil jako vyučující asistent.\n\nVyučuje v Ateliéru reklamní fotografie Orange Factory (Soukromá vyšší odborná škola umění a reklamy). Působí jako odborný asistent v Ateliéru užité a reklamní fotografie Univerzity Jana Evangelisty Purkyně v Ústí nad Labem. Úzce spolupracuje s Miroslavem Vojtěchovským. Umělecky i organizačně vede práci na tvůrčích studentských projektech, jako jsou kalendáře společnosti Mitsubishi Motors a mezinárodní soutěže pro posluchače uměleckých škol Young Creative Chevrolet.\n\nOd roku 2010 je členem správní rady Asociace profesionálních fotografů ČR a od roku 2012 jejím viceprezidentem. Působil jako externí redaktor časopisu DIGIfoto, od roku 2012 spolupracuje s časopisem FOTO.\n\nOpakovaně byl oceněn v soutěži Czech Press Photo (1995 – 3. cena v kategorii všeobecné zprávy - série, 1997 - 2. cena v kategorii každodenní život - série, 1999 – 1. cena v kategorii sport - série). V roce 1997 získal první cenu v soutěži \"Pernod in Photography\", v roce 1999 první českou cenu v přehlídce Fujifilm Euro Press Photo Awards. V roce 2004 se stal držitelem ocenění v soutěži Fotografická publikace roku v kategorii kalendáře. Dále získal ocenění PDN Photo Annual Award a FEP Eurpean Fine Art Photograph of the Year Award.\n\nV roce 2009 byl oceněn Federací evropských fotografů v Bruselu a získal titul QEP (Qualified European Photographer).\n\nJe zastoupen ve sbírkách galerií, institucí, organizací a v soukromých sbírkách, např.: Kiyosato Museum of Photographic Arts v Japonsku, Národní muzeum fotografie Zlatý fond v Jindřichově Hradci nebo Uměleckoprůmyslové museum v Praze.\n\n"}
{"id": "728295", "url": "https://cs.wikipedia.org/wiki?curid=728295", "title": "Annay", "text": "Annay\n\nAnnay může označovat více francouzských obcí:\n\n"}
{"id": "728298", "url": "https://cs.wikipedia.org/wiki?curid=728298", "title": "Beatrix z Béziers", "text": "Beatrix z Béziers\n\nBeatrix z Béziers ( \"Béatrice Trencavel\") byla druhou manželkou Raimonda VI., budoucího hraběte z Toulouse.\n\nNarodila se jako dcera Raimonda Trencavela, nesmiřitelného nepřítele hrabat z Toulouse. Po jeho smrti se dohodlo dvojité sňatkové spojení mezi oběma rody, jež mělo upevnit konečný smír. Beatrix se stala se druhou manželkou Raimonda z Toulouse a její bratr Roger Trencavel se oženil s Adélou z Toulouse.\n\nRoku 1189 Raimond z Toulouse Beatrix zapudil. Odebrala se do katarského kláštera.\n"}
{"id": "728301", "url": "https://cs.wikipedia.org/wiki?curid=728301", "title": "Poilly", "text": "Poilly\n\nPoilly může označovat více francouzských obcí:\n\n"}
{"id": "728303", "url": "https://cs.wikipedia.org/wiki?curid=728303", "title": "SEPECAT Jaguar", "text": "SEPECAT Jaguar\n\nSEPECAT Jaguar je britsko-francouzský proudový bojový letoun určený k útokům na pozemní cíle původně používaný britským Královským letectvem (RAF) a francouzským letectvem (Armée de l'Air) a určený k provádění blízké letecké podpory a jaderným úderům. Letoun je i nadále používán v několika dalších zemích, kam byl vyvážen (např. Indie, Omán).\n\nLetoun byl původně koncipován v 60. letech 20. století jako proudový cvičný a lehký bitevní letoun. Požadavky na letoun se brzy změnily na nadzvukový letoun schopný provádět průzkum a údery taktickou jadernou zbraní. Pro Francii byla plánována i varianta pro službu na letadlových lodích. Ta ale byla nakonec zrušena ve prospěch levnějšího letounu Dassault Super Étendard. Draky letounů byly vyráběny společností SEPECAT, což byl společný podnik firem Breguet Aviation a British Aircraft Corporation. Toto spojení bylo jedním z prvních velkých společných anglo-francouzských programů výroby vojenských letadel.\n\nLetouny Jaguar byly úspěšně vyváženy do Indie, Ománu, Ekvádoru a Nigérie. V rámci různých leteckých sil byly Jaguary použity v několika konfliktech a vojenských operacích v Mauretánii, Čadu, Iráku, Bosně a Pákistánu. Stejně tak představoval nosič jaderné zbraně pro Velkou Británii, Francii a Indii v druhé polovině Studené války a po jejím skončení. Během války v Perském zálivu byl letoun ceněný pro svou spolehlivost a byl cenným příspěvkem pro koaliční letectvo. Letoun sloužil v rámci \"Armée de l'Air\" jako hlavní útočný letoun do 1. července 2005 a u \"Royal Air Force\" do konce dubna 2007. U RAF byl nahrazen letouny Panavia Tornado a Eurofighter Typhoon a u francouzského letectva letouny Dassault Rafale. Indie plánuje do budoucna vyměnit letouny Jaguar vyvíjenými stroji Advanced Medium Combat Aircraft (AMCA).\n\nProgram Jaguar byl zahájen na počátku 60. let 20. století jako reakce na britský požadavek (\"Air Staff Target 362\") na nadzvukový cvičný letoun pro pokročilý výcvik, který by nahradil letouny Folland Gnat T1 a Hawker Hunter T7, a na francouzský požadavek ECAT (\"École de Combat et d'Appui Tactique\") na levný, podzvukový letoun pro cvičné a lehké bitevní účely, který by nahradil stroje Fouga Magister, Lockheed T-33 a Dassault Mystère IV. V obou zemích nabídlo své návrhy několik společností: BAC, Hunting, Hawker Siddeley a Folland v Británii; Breguet, Potez, Sud Aviation, Nord Aviation a Dassault Aviation ve Francii. V květnu 1965 bylo podepsáno Memorandum o porozumění s tím, že země budou společně vyvíjet dvě letadla. Cvičné založené na ECAT a větší s názvem AFVG (Anglo-French Variable Geometry).\nJednání vedená mezi Velkou Británií a Francií vedla v roce 1966 k vytvoření společnosti SEPECAT (\"Société Européenne de Production de l'Avion d'École de Combat et d'Appui Tactique\" – Evropská společnost pro výrobu bojového cvičného a taktického letounu) jako společný podnik mezi společností Breguet Aviation (Breguet se později spojila ve společnost Dassault-Breguet a následně byla přejmenována na Dassault Aviation) a společnosti British Aircraft Corporation, která měla vyrábět draky letounů. Ačkoliv byl letoun založen na částech návrhu francouzského letounu Breguet Br.121, používal například stejné základní uspořádání a vylepšený podvozek navržený ve Francii, většina částí Jaguaru byla navržena britskou společností BAC.\n\nVýroba součástí letounu byla rozdělena mezi společnosti Breguet a BAC. Tyto součásti byly montovány na dvou výrobních linkách – jedna ve Spojeném království a jedna ve Francii, avšak žádné součásti nebyly vyráběny duplicitně, každý díl letounů měl jen jednoho výrobce. Britské požadavky na cvičný letoun byly náročnější, vyžadovaly nadzvukové výkony a vynikající avioniku. Výsledkem bylo, že Br.121 potřeboval tenčí křídlo, zvětšený náklad zbraní a větší výkon, aby se připlížil požadavkům RAF na letoun s přeletovým doletem 2 600 mil (4 200 km).\n\nJinou spoluprací mezi společnostmi Rolls-Royce a Turbomeca byly vyvinuty dvouproudové motory s přídavným spalováním Adour. Br.121 byl navržen s motorem Tourmalet společnosti Turbomeca, ale Breguet preferoval motor RR RB.172. Pro společný letoun se počítalo s motorem, který obsahoval prvky obou motorů. Nový motor, který měl být používán i pro AFVG byl vyráběn v Derby (Anglie) a Tarnosu (Francie).\n\nUvedené společné úsilí mezi Británií a Francií bylo komplikované – AFVG program skončil zrušením a spory obklopovaly i vývoj nadzvukového dopravního letounu Concorde. Přestože technická spolupráce mezi BAC a Breguetem se nakonec vyvíjela dobře, když Dassault převzal společnost Breguet v roce 1971, začal prosazovat prodej svých vlastních letounů, jako byl například námořní útočný letoun Super Étendard a Mirage F1, z kterých by získal mnohem větší zisk, než z anglo-francouzského projektu Jaguaru.\n\nBritánie měla původně v plánu koupit 150 cvičných Jaguarů „B“ a Francie měla koupit 75 cvičných letounů „E“ (\"école\") a 75 jednomístných bitevních letounů „A“ (\"appui\"). Dassault však prosazoval své vlastní letadlo Mirage G místo společného AFVG. V červnu 1967 Francie zrušila svou účast na AFVG z rozpočtových důvodů. To vedlo k vytvoření mezery v plánech RAF na bitevní letoun pro 70. léta 20. století. Avšak v době, kdy Francie zrušila svou účast v AFVG, Německo projevilo opravdový zájem o letoun Jaguar, a proto se projekt začal více orientovat na bitevní letoun pro nízké letové hladiny. Přestože se Německo nakonec k programu nepřipojilo, Británie se rozhodla pro tuto novou bitevní verzi.\n\nV říjnu 1970 se požadavek RAF změnil na 165 jednomístných bitevních letounů a 35 cvičných strojů. Jaguar měl nahradit letouny McDonnell Douglas Phantom FGR2 v roli letounu pro přímou leteckou podporu, taktický průzkum a pro taktické údery. Uvolněné Phantomy měly být použity pro protileteckou obranu. Francouzské i britské požadavky na cvičné stroje se značně vyvíjely, a nakonec byly místo Jaguary uspokojeny letouny Alpha Jet a Hawker Siddeley Hawk. Francie mezitím vybrala Jaguar jako náhradu za letouny námořního letectva Dassault Étendard IV a zvýšila svou objednávku o 40 letounů Jaguar M schopných operovat z letadlové lodi. Z těchto zdánlivě nesourodých požadavků mělo vzniknout jedno úplně odlišné letadlo: na poměrně vysoké technické úrovni, nadzvukové a optimalizované pro útoky proti pozemním cílům v oblastech s vysokým ohrožením.\n\nPrvní z osmi prototypů poprvé vzlétnul 8. září 1968. Byla to dvousedadlová verze osazená první výrobní verzí motoru Adour. Tento letoun později při třetím letu překonal rychlost zvuku, ale byl ztracen při přistání 26. března 1970 kvůli požáru motoru. Druhý prototyp vzlétnul v únoru 1969. V tom roce se tři prototypy objevily na Pařížském aerosalonu. První francouzský prototyp „A“ vzlétnul v březnu 1969. V říjnu vykonal svůj první let i britský prototyp „S“.\n\nPrototyp verze „M“ vzlétnul v listopadu 1969. Verze M měla zesílený trup, přistávací hák a odlišný podvozek – dvojité přední kolo a hlavní podvozek osazený jedním kolem. Po zkouškách ve Francii byl letoun odeslán do Thurleigh ke zkouškám na katapultu umístěném na zemi. V červenci 1970 vykonal skutečné starty a přistání z francouzské letadlové lodi \"Clemenceau\" (R98). Při těchto zkouškách vznikly pochybnosti ohledně reakce letounu na prudké zvýšení tahu při zrušení přistání během přiblížení. Zkoušky na lodi také odhalily problémy s ovládáním letounu při letu na jeden motor, ačkoliv projektované motory s něčím takovým počítaly. Verze M byla zamýšlena jako vhodná náhrada za letouny Étendard IV, ale francouzské námořnictvo bylo schopno zakoupit pouze 60 místo plánovaných 100 letounů.\n\nTím že byl Jaguar tak drahý, by byla omezena síla francouzského námořnictva, které by si nemohlo dovolit více letounů. Společnost Dassault proto navrhla letoun Super Étendard, jehož vývoj byl jednodušší a levnější, protože vycházel z existujícího stroje Étendard IV. V roce 1973 francouzské námořnictvo objednalo tyto stroje místo Jaguarů, ačkoliv si jich nakonec mohlo dovolit jen 71 místo plánovaných 100 díky rovněž vzrůstajícím nákladům na vývoj stroje Super Étendard. Verze M byla zrušena francouzskou vládou v roce 1973.\n\nJaguar je klasický, jednomístný, dvoumotorový jednoplošník se zkosenými křídly a vysokým zatahovacím tříbodovým podvozkem. Ve svém původním uspořádání má maximální vzletovou hmotnost větší než 15 tun a bojový rádius při letu jen na vnitřní palivové nádrže kolem 850 km, což mu dávalo lepší operační dolet než moderním letounům protivníka jako byl MiG-27. Letoun je vybaven pěti externími závěsníky o celkové nosnosti 10 000 liber (4 500 kg), typické zbraně nesené letounem zahrnovaly raketnice neřízených raket MATRA LR.F2, bomby BAP 100-mm, protiradarové střely MATRA AS37, protiletecké střely AIM-9 Sidewinder a kazetové bomby Rockeye. Jaguary RAF obdržely některé nové zbraně během války v Perském zálivu. Tyto zbraně zahrnovaly vysokorychlostní střely CRV7 a americké kazetové pumy CBU-87. Každý Jaguar byl vyzbrojen buď dvojicí francouzských kanónů DEFA, nebo britských kanónů ADEN.\n\nNěkteré Jaguary měly namontovány neobvyklé závěsníky nad křídly (nad vnitřním závěsníkem pod křídlem) používané pro střely vzduch-vzduch krátkého dosahu, jako byly například střely Matra R550 Magic nebo AIM-9 Sidewinder. Takto byly uvolněny závěsníky pod křídly pro další zbraně a náklad. Jaguary RAF obdržely tyto pylony během války v Perském zálivu (Operace Granby) v roce 1990, francouzské Jaguary ale nebyly takto upraveny. Jaguary 97 RAF měly být vybaveny i možností vypouštět střely ASRAAM z pylonů nad křídly, ale z rozpočtových důvodů tyto zbraně nebyly pořízeny.\n\nSEPECAT Jaguar je poháněn dvouproudovými motory Rolls-Royce Turbomeca Adour, které byly vyvíjeny současně s letounem a hlavně pro tento letoun. Partnerství oddělené od SEPECAT bylo vytvořeno mezi společnostmi Rolls-Royce a Turbomeca za účelem vyvinutí motoru Adour – dvouproudového motoru s přídavným spalováním. Pro větší odolnost v boji byla zvolena dvojice motorů. Velký důraz byl kladen na jednoduchost údržby, výměna motoru byla možná během 30 minut. Jaguary potřebovaly velký obtokový poměr kvůli potřebě velkého tahu při startu, nadzvukovým letům a letům v nízkých výškách.\nKdyž 8. září 1968 poprvé vzlétnul prototyp Jaguaru, byl to zároveň i první vzlet motoru Adour. Na počátku svého vývoje měly motory Adour problémy se stabilitou systému přídavného spalování a testování na letadlové lodi odhalilo dlouhou reakci na přidání výkonu, což bylo problematické v situaci, kdy bylo přistání přerušeno. Různá vylepšení motoru odstranila tyto závady před uvedením letounů do operační služby. Francouzské Jaguary byly uvedeny do služby s použitím původních motorů Mk.101. Jaguary RAF používaly motory Mk.102, které měly vylepšené přídavné spalování a ovládání regulace výkonu. RAF později vyměnila v roce 1983 u svých Jaguarů motory za Adour Mk.104 a opět v roce 1999 za Mk.106. Každá z těchto výměn poskytla zlepšení výkonů.\n\nMotor Adour byl vyvinut jak ve verzi s přídavným spalováním tak i bez něho. Letoun BAE Hawk používal motor Adour bez přídavného spalování. Motor Adour byl rovněž použit u několika zahraničních letounů jako byly například McDonnell Douglas T-45 Goshawk, Mitsubishi T-2 a Mitsubishi F-1 (které se podobaly letounům Jaguar). Dokonce i vyřazení Jaguarů v Evropě ze služby jsou motory Adour vyráběny a jsou vyvíjeny i nové verze.\n\nZatímco operační nasazení, jako například válka v Zálivu, prokázalo, že Jaguary jsou po mechanické stránce spolehlivější než letouny Panavia Tornado, avionika letounů byla během misí slabým článkem. Vzhledem k tomu, že Jaguary měly problémy s navigací a navedením na cíl, byly francouzské letouny doprovázeny průzkumnými letouny Dassault Mirage F1CR, které pracovaly ve funkci leteckých návodčích pro Jaguary. Na britské straně zase sloužily letouny Blackburn Buccaneer jako letouny označující cíle laserem. Jaguary však byly cenným příspěvkem do letecké kampaně během války v Perském zálivu. 12 letounů RAF vykonalo 612 bojových letů, přičemž nebyl ztracen ani jeden letoun. Avšak na letounech musely být provedeny významné změny jak během této války, tak i po válce.\n\nVzhledem k zastaralým navigačním systémům, které nebyly schopné poskytnout požadovanou přesnost, byly francouzské i britské Jaguary rychle opatřeny přijímači GPS, což byla v té době poměrně nová technologie. Před bombardováním NATO v Bosně a Hercegovině v roce 1995, známé názvem operace Rozhodná síla byl určitý počet Jaguarů vylepšen schopností nést laserový značkovací kontejner TIALD a letouny byly přeznačeny na \"Jaguar GR1B\" nebo \"T2B\". Krátce poté byly Jaguary RAF vylepšeny do jednotného standardu, který zahrnoval systém TIALD a schopnost nést nové průzkumné kontejnery. Letouny GR3 (\"Jaguar 96\") byly vylepšeny novým průhledovým displejem (HUD), ovládáním pomocí joysticku, zabudováním GPS a navigačního systému TERPROM (Terrain Referenced Navigation). Dalším vylepšením letounů \"Jaguar GR3A\" bylo zavedení digitálních průzkumných kontejnerů EO GP1 (JRP), zobrazování údajů přímo na helmě pilota, vylepšené displeje v kokpitu, datové spojení a vylepšené systémy nočního vidění.\n\nJeden Jaguar byl přestavěn na \"Jaguar Active Control Technology\" (ACT) s řízením po kabelech a aerodynamickými úpravami draku. Získané zkušenosti byly použity při vývoji letounu Eurofighter Typhoon.\n\nFrancouzské letectvo obdrželo první sériový Jaguar v roce 1973, první z 160 jednosedadlových letounů Jaguar A. Pro přeškolení pilotů na nový typ a další výcvik Francie rovněž odebrala 40 dvousedadlových strojů Jaguar E. Ačkoliv byl Jaguar schopen nést jednu francouzskou taktickou jadernou pumu AN-52, francouzská vláda nikdy nezahrnula žádný Jaguar pro použití v \"Force de frappe\", což jsou francouzské odstrašující strategické síly. Tyto úkoly prováděly letouny Dassault Mirage IV a později Mirage 2000-N. Jaguary vyzbrojené jadernými zbraněmi měly místo toho sloužit v „předstrategické“ roli, měly vyčistit cestu pro strategické úderné síly. Jaderné bomby AN-52 byly vyřazeny ze služby v září 1991. Poté se letka „Escadron de Chasse 7“, původně vyzbrojená jadernými zbraněmi, přeorientovala na útoky konvenční výzbrojí. Francouzské Jaguary také sloužily v roli letounů pro elektronický boj (ECM), kdy nesly protiradarové střely Martel, měly schopnost zůstávat ve vzduchu po dlouhou dobu a potlačovat nepřátelskou protiletadlovou obranu, přičemž palivo tankovaly za letu.\nVe francouzské službě byly Jaguary v 70. letech 20. století často umísťovány do Afriky na obranu francouzských národních zájmů. Této politice se občas říkalo „Jaguarová diplomacie“ (\"la diplomatie du Jaguar\"). Jaguary vykonaly svůj bojový křest proti povstaleckému hnutí Fronta Polisario v Mauretánii v prosinci 1977 jako součást operace Lamantin. V srpnu 1978 byla založena konvenčně vyzbrojená letka rychlé reakce, která byla připravena k rychlému přesunu, aby mohla podporovat francouzské síly a zájmy kdekoliv na světě.\n\nFrancie se rovněž na dlouhou dobu zapojila do konfliktu mezi Čadem a Libyí. 2 000 mužů včetně vrtulníků a Jaguarů byly přemístěny do centrálního Čadu k jeho obraně v roce 1978. Další síly dorazily později v rámci operace Tacaud. Jaguary se zúčastnily bojů v květnu a červnu 1978, kdy významně přispěly k zastavení ofenzívy sil FROLINAT, které vedl Goukouni Oueddei. Jeden letoun byl sestřelen, ale pilot byl zachráněn vrtulníkem.\n\nNa podporu dalších operace v oblasti, známé pod názvem operace Manta, byly Jaguary přemístěny do Bangui ve Středoafrické republice v roce 1983, poté se vrátily do Čadu na mezinárodní letiště N'Djamena. 25. ledna 1984 Jaguary zaútočily na skupinu rebelů, která ustupovala po nájezdu na město Zigey. Jeden letoun byl sestřelen a pilot kapitán Michel Croci byl zabit – Libye zapojení do akce popřela. Síly operace Manta byly staženy v roce 1984, jako součást úmluvy o uklidnění konfliktu, přičemž se z Čadu měly stáhnout jak francouzské tak libyjské síly. Libye však podmínky smlouvy nerespektovala, a proto se Jaguary vrátily do Čadu v roce 1986 jako součást operace Epervier, tentokrát však v mnohem silnější úloze. 16. února 1986 11 Jaguarů doprovázených letouny Mirage F-1 a podporovaných letouny C-135F a Breguet Atlantic odstartovalo na nálet na letiště Ouadi Doum, které stavěla Libye v severním Čadu. Letouny použily protiletištní bomby BAP-100. V reakci na libyjské nájezdy následovala další akce 7. ledna 1987, když Jaguar zničil libyjský radar střelou Martel. Jaguary umístěné na letišti N'Djamena byly opakovaně cílem libyjských sabotáží kvůli jejich účinnosti proti nepřátelským silám, avšak tyto pokusy byly neúspěšné.\n\nJelikož Francie vystoupila z vojenských struktur NATO, byly společné operace s britskými Jaguary v 80. letech 20. století omezené. Avšak v 90. letech byly francouzské Jaguary odeslány, aby se účastnily několika koaličních kampaní, a to od války v Zálivu v roce 1991 do konfliktu v Kosovu v roce 1999. Během bombardování NATO v Bosně a Hercegovině v roce 1995 se šest Jaguarů startujících z Itálie zúčastnilo 63 bojových letů. Poslední Jaguar byl ve Francii vyřazen ze služby v roce 2005, přičemž byl ve své roli letounu útočícího proti pozemním cílům nahrazen letounem Dassault Rafale.\n\nV roce 1974 RAF přijala první z 165 jednomístných letounů Jaguar GR1 (Britské služební označení letounů Jaguar S). Tyto stroje byly doplněny 35 dvoumístnými cvičnými letouny Jaguar T2 (původně Jaguar B). Jaguary S a B měly lepší navigační a útočný systém než verze A a E používané u \"Armée de l'Air\". Jaguary RAF byly používány u perutí rychlého nasazení a jako regionální posily. Další létaly jako letouny pro taktický úder jadernou zbraní, přičemž nosily jadernou pumu WE.177.\n\nV dubnu 1975 byly s jedním Jaguarem prováděny testy schopnosti startu a přistání na náhradní rozjezdové dráze. Bylo provedeno mnoho startů a přistání na dálnici M55 v Anglii. Závěrečné testy zahrnovaly i starty s plnou výzbrojí. Tato schopnost nebyla nikdy použita v operační službě, ale byla považována za užitečnou, protože se předpokládalo, že improvizované ranveje budou jediné dostupné při rozsáhlém evropském konfliktu. V intenzivní evropské válce měly Jaguary podporovat pozemní síly na evropském kontinentu při jejich obraně před sovětským útokem na západní Evropu tím, že měly udeřit na cíle za frontou a tak vystupňovat konflikt. Na každou letku s 12 stroji Jaguar bylo přiděleno 8 jaderných bomb WE.177. Celkem mělo tento úkol 7 letek (84 strojů), které měly přidělenu zásobu 56 jaderných pum. Zdánlivý nesoulad mezi počtem letadel a jaderných pum byl dán tím, že plánovači RAF uvažovali o tom, že v první konvenční části války bude zničena asi třetina strojů, zbývající dvě třetiny by dopravily všechny přidělené jaderné pumy na určené cíle.\n\nOd prosince 1983 bylo 75 Jaguarů GR1 a 14 Jaguarů T2 bylo vylepšeno na standard GR1A a T2A vybavením navigačním a útočným systémem FIN1064 místo původního NAVWASS. V té samé době byla také většina remotorizována motory Adour Mk.104 a byly vybaveny schopností nést střely vzduch-vzduch AIM-9 Sidewinder a kontejnery AN-ALQ-101(V)-10 pro elektronické rušení pod křídly.\n\nPočty Jaguarů u RAF se začaly měnit na konci roku 1984, kdy 17., 20. a 31. peruť RAF vyměnila své Jaguary za letouny Panavia Tornado GR1. Tyto perutě i poté působily v roli letounů pro úder jadernou zbraní. Dvě další jednotky RAF v Německu, 14. a 2. peruť, přezbrojily v letech 1985 a 1989. A tak Jaguary zůstaly jen u 6., 41. a 54. perutě na základně RAF Coltishall.\n\nV roce 1991 se 12 Jaguarů RAF účastnilo války v Perském zálivu. V roce 1994 vyvstala potřeba zvětšit počet letounů schopných nést laserem naváděné bomby, proto bylo 10 letounů GR1A a 2 T2A upraveno k nesení laserového značkovače TIALD. Tyto letouny byly přeznačeny na Jaguar GR1B a T2B. Jaguary GR1B vybavené značkovači TIALD byly v srpnu 1995 poslány do Itálie, aby se zúčastnily bombardování pozic bosenských Srbů (Operace Rozhodná síla). Při těchto akcích označovaly cíle pro letouny RAF Harrier. Během operací v Bosně a Hercegovině Jaguary 41. perutě RAF provedly první bombardovací akce RAF v Evropě od skončení 2. světové války, tedy po 50 letech.\n\nPo úspěšném vylepšení letounů GR1B/T2B, RAF zahájila plán modernizace celé flotily Jaguarů na jeden společný standard, který zahrnoval několik vylepšení, které dostalo několik letounů při válce v Perském zálivu spolu s přidáním systému TIALD a nových průzkumných podvěsných kontejnerů. Vylepšení probíhalo ve dvou fázích – prozatímní vylepšená verze GR3 (\"Jaguar 96\") dostala nový průhledový displej, nové řízení joystickem, navigační systém GPS a navigační systém TERPROM. Letouny byly dodány ve dvou variantách – pro průzkum a laserové značkování. Další vylepšení pod označením Jaguar GR3A (také známé pod názvem \"Jaguar 97\") zahrnulo širokou kompatibilitu s TIALD a nové digitální průzkumné kontejnery EO GP1 (JRP), zobrazování údajů na hledí helmy pilota, vylepšené displeje v kokpitu, datové spojení a vylepšené noční vidění. Všechny GR3A byly následně remotorizovány novými dvouproudovými motory Adour Mk.106.\n\nJaguary nesloužily ve válce v Iráku v roce 2003. Bylo sice plánováno, že budou operovat z Turecka nad severním Irákem, ale Turecko odmítlo vstup na své základny a tak byl severní útok odvolán. Požadavky ministerstva financí Spojeného království na snížení výdajů na obranu vedly 21. července 2004 ministra obrany, kterým byl Geoff Hoon, k předložení detailního plánu na vyřazení Jaguarů do roku 2007. Předpokládaný termín vyřazení v říjnu 2007 byl změněn pouhých pět dní předem na 30. dubna 2007.\n\nIndie byla oslovena jako potenciální zákazník nákupu letounů Jaguar už v roce 1968, ale odmítla, částečně proto, že nebylo jasné zda Francie a Spojené království přijmou letoun do svých služeb. Avšak o deset let později se měla stát největším exportním zákazníkem s objednávkou letounů za 1 miliardu dolarů. Jaguar byl vybrán po dlouhém a obtížném výběrovém řízení. Protikandidáty byly letouny Dassault Mirage F1 a Saab Viggen. Objednávka zněla na 40 Jaguarů postavených v Evropě ve Wartonu a 120 strojů postavených v licenci u společnosti Hindustan Aeronautics Limited (HAL) pod místním označením \"Shamshir\" („Meč“).\n\nJako předběžné opatření RAF zapůjčila 27. července 1979 18 Jaguarů indickému letectvu spolu s dvěma letouny již provozovanými indickým západním leteckým velitelstvím (\"Western Air Command\"). Druhou várkou letounů pro indické letectvo bylo 40 Jaguarů International postavených ve Wartonu. První letoun byl dodán v březnu 1981. Třetí várkou byla montáž 45 letounů ve společnosti HAL z dílů, které byly dovezeny jako stavebnice ze Spojeného království. První byl dopraven do Indie i květnu 1981. Další letouny již byly vyráběny v Indii bez evropské účasti.\n\nIndické Jaguary byly používány k provádění průzkumných misí na podporu indických mírových sil na Srí Lance mezi roky 1987 a 1990. Později hrály v roce 1999 aktivní roli v Kárgilské válce s Pákistánem, ve které shazovaly laserem naváděné bomby. Indické letectvo definovalo jejich roli jako „hluboko pronikající úderné letouny“. Malý počet Jaguarů byl rovněž použit v roli protilodního letounu vybaveným střelou Sea Eagle. Jaguary zůstávají důležitou součástí indických ozbrojených sil společně s letouny Mirage 2000. Jaguar byl popsán jako jedno z mála letadel, které je schopné plnit úlohu letounu pro jaderný úder s rozumnou šancí na úspěch. Avšak indická armáda odmítla Jaguary jako nosič svých jaderných zbraní údajně proto, že nemají dostatečnou světlou výšku pod letounem k nesení indických jaderných bomb.\n\nJak letoun stárnul, bylo zřejmé, že avionika postrádá důležité komponenty pro provádění útoků na pozemní cíle. Mezi tyto komponenty patřil radar na sledování terénu, navigace GPS a moderní systém nočního vidění. Proto bylo uprostřed 90. let 20. století provedeno několik vylepšení, což zahrnovalo i kontejnery s ozařovači cílů. Indie objednala dalších 17 vylepšených Jaguarů u HAL v roce 1999 a dalších 20 v letech 2001–2002. Indické letectvo plánuje vylepšení 120 Jaguarů osazením nových výkonnějších motorů, buď Adour Mk.821 nebo Honeywell F125IN ke zvýšení výkonu, a to zvlášť ve středních výškách.\n\nNěkolik dní po irácké invazi do Kuvajtu schválila britská vláda 9. srpna 1990 vyslání prvních 12 Jaguarů GR1A a 12 letounů Tornado F3 na Střední východ, aby se účastnily operace Granby (britský název pro britskou účast ve válce v Zálivu). Tyto letouny operovaly ze základen v Ománu a Bahrajnu. 23. srpna 1990 byly do regionu odeslána i peruť letounů Tornado GR1, ale tyto letouny měly v horkém podnebí problémy. Letouny Blackburn Buccaneer dorazily v lednu 1991, aby sloužily jako letouny pro značkování laserem pro letouny provádějící vlastní útoky na pozemní cíle naváděnými bombami. Během války v Zálivu obdržely Jaguary RAF několik nových zbraní. Byly to například vysokorychlostní rakety CRV7 a americké kazetové pumy CBU-87, protože kazetové pumy BL755 používané u RAF byly navrženy na vypouštění z malých výšek, a proto byly nevhodné během operací ve větších výškách, které byly v Zálivu běžné. Skupina 12 Jaguarů RAF provedla 612 bojových letů, žádný z nich nebyl ztracen. Letoun \"XZ364\" „Sadman“ provedl 47 misí, což byl největší počet misí jediného letounu ve válce v Zálivu.\n\nFrancie rovněž přispěla svým dílem do sil koalice. V říjnu 1990 odeslala na Střední východ 8 Jaguarů A spolu s několika průzkumnými letouny Dassault Mirage F1CR. Mirage měly mnohem lepší avioniku, a proto sloužily v roli leteckých návodčích pro Jaguary. Kvůli zastaralým navigačním systémům, které nemohly letounům poskytnout požadovanou přesnost, byly britské i francouzské Jaguary urychleně vybaveny přijímači GPS, v menší míře potřebovaly úpravu i letouny Tornado. Počet francouzských Jaguarů v Saúdské Arábii dosáhl počtu 28 strojů, které vykonaly 615 bojových letů. Jeden francouzský Jaguar byl zničen iráckou protileteckou střelou. Jejich typickými cíli byly irácké obrněné jednotky, stanoviště raket Scud a námořní plavidla.\n\n15. ledna 1991 francouzské Jaguary bombardovaly leteckou základnu Ahmed Al Jaber v Kuvajtu. Tři z nich byly poškozeny, ale všechny se vrátily na základnu. 26. ledna Jaguary a Tornada RAF zaútočily na několik baterií protilodních střel Silkworm v Kuvajtu, čímž podpořily zdání, že k pozemnímu útoku na Kuvajt dojde obojživelným útokem z moře. 30. ledna dva Jaguary RAF zničily výsadkovou loď třídy \"Polnocny\" vyzbrojenou raketami a kanóny. Irácká Republikánská garda soustředěna na saúdsko-kuvajtských hranicích byla předmětem intenzivní bombardovací kampaně několik týdnů, což přispělo k její demoralizaci. Tohoto bombardování se účastnily i spojenecké Jaguary. Jaguary také prováděly hodnotné průzkumné mise nad bojištěm pro koaliční síly. Obě země stáhly své Jaguary z oblasti v březnu 1991 s koncem operace Pouštní bouře.\n\nUž od počátku vývoje Jaguarů se předpokládalo, že letoun bude vyvážen do zahraničí, a to včetně rozvojových zemí. V roce 1969, zatímco letoun byl stále ve stádiu vývoje prototypu, byl letoun nabídnut Švýcarsku, Indii, Japonsku, Austrálii, Nizozemsku, Belgii a Německu. Japonsko zahájilo jednání o licenční výrobě Jaguarů, ale tyto plány selhaly částečně i kvůli vysokým licenčním poplatkům, které požadoval SEPECAT. Plány Turecka vyrábět Jaguary v licenci pro vlastní letectvo také nepřinesly své ovoce. Plány na vývoz do Kuvajtu a Pákistánu se nedostaly do fáze objednávky. Kuvajt chtěl původně objednat 50 Jaguarů a 16 letounů Mirage 5, ale nakonec se rozhodl pro letouny Mirage F1. Pákistán začal uvažovat o letounech společnosti SEPECAT po americkém zamítnutí nákupu letounů LTV A-7 Corsair II kvůli zbrojnímu embargu. Nakonec se ale rozhodl pro letouny Mirage 5.\n\nJaguary byly úspěšně prodány do několika zámořských států. Největším odběratelem byla Indie. Exportní verze \"Jaguar International\" byla prodána ještě do Ekvádoru, Nigérie a Ománu. Ekvádorské letectvo bylo jediným latinskoamerickým odběratelem Jaguarů. Pořídilo si 10 jednomístných a 2 dvoumístné stroje, které byly oficiálně označeny \"Jaguar ES\" a \"EB\". První z těchto 12 letounů byl dodán v lednu 1977. Byly používány hlavně pro útoky na pozemní cíle a příležitostně i pro vybojování vzdušné převahy během konfliktu s Peru (Cenepská válka), ale většina flotily byla držena v záloze pro případ, že by se konflikt s Peru rozšířil.\n\nNigérie objednala 13 jednomístných letounů verze \"SN\" a 5 dvoumístných \"BN\". SEPECAT dodal první z nich v květnu 1984. Další objednávka na 18 letounů byla zrušena. Z ekonomických důvodů byly tyto letouny staženy ze služby.\n\nKrálovské vzdušné síly Ománu, podobně jako Ekvádor, objednaly 10 jednomístných a 2 dvoumístné varianty označené \"Jaguar OS\" a \"OB\". První byl dodán v březnu 1977. Druhá identická objednávka 12 letounů následovala uprostřed 80. let 20. století. K nim byly přidány dva použité letouny od IAF a RAF.\n\nJaguar A\n\nJaguar B / Jaguar T2\n\nJaguar E\nJaguar S / Jaguar GR1\n\nJaguar M\nJaguar Active Control Technology\nJaguar Internacional\n\n\n\"Technické údaje pocházejí z publikace „Jane's All The World's Aircraft 1980–81“ a „Air Force Tac Recce Aircraft: NATO and Non-aligned Western European Air Force Tactical Reconnaissance Aircraft of the Cold War“\".\n\n\n\n\n Indie\n\n Ekvádor\n\n\n\n\n\n\n\n"}
{"id": "728308", "url": "https://cs.wikipedia.org/wiki?curid=728308", "title": "Demarchie", "text": "Demarchie\n\nDemarchie (také lottokracie) je forma participativního řízení státu, který je ovládán osobami vybranými pomocí losu. Jde o náhodný výběr jedinců do rad, kterým jsou svěřeny rozhodovací pravomoci. Smyslem této politické teorie je překonání systémových problémů jiných druhů vlády v zastupitelské demokracii – mj. má omezit vliv zájmových a lobbistických skupin na kariérní politiky a s tím související korupci. Výhodou demarchie má být zvýšená účast veřejnosti na politickém dění. \n\nZa ideového otce konceptu demarchie je považován John Burnheim. Ten v knize „Je demokracie možná?“ z roku 1985 argumentuje, že politický systém založený na volbách je hlavní překážkou pro vytvoření skutečné demokracie.\n\nTento typ výběru zástupců veřejnosti pro správní funkce má hlubokou tradici – např. Athénská demokracie byla při obsazování funkcí zcela závislá právě na volbě losem. Dnes je běžné uplatnění tohoto přístupu k dělbě rozhodovacích pravomocí v politických poměrech USA – např. každý občan Spojených států amerických může být vylosován do soudní poroty.\n\nPodle Burnheima není možné občany nutit, aby se účastnili politického procesu. Proto by měli být do různých skupin zabývajících se řízením, správou nebo kontrolou různých oblastí života komunity jen ti, kteří se dobrovolně přihlásí. Losovanými členy by měli být ti, kteří mají k problematice nějaký vztah. Mandát těchto \"radních\" by byl časově omezený. \n\nRady by neměly rozhodovat o vnitřních pravidlech hry, ale měly by řešit jen odbornou problematiku v konkrétní oblasti. Proto by nad těmito radami \"prvního sledu\" měly být ještě nadřazené rady \"druhého sledu\". Ty by vytvářely procedury, podle kterých budou fungovat rady \"prvního sledu\" a zároveň by sloužily jako soud. Druhosledoví radní by byli vybíráni z řad členů \"prvního sledu\", přičemž jejich členové by byli buď delegováni nebo opět losováni. \n\nKoncept důsledné utopické demarchie předpokládá, že v takovém systému není prostor ani pro byrokracii, ani pro stát. Důslední demarchisté tvrdí, že by občané rozhodnutí rad respektovali dobrovolně, protože by systém měl vysokou míru legitimity. Někteří teoretici se domnívají, že kapitalistický ani socialistický systém není slučitelný s úplnou demarchií, protože oba tyto systémy spoléhají na byrokracii. \n\nRealističtí demarchisté doporučují použití prvků demarchie v současném systému. Ernest Callenbach a Michael Phillips navrhují, aby náhodnou volbou byla obsazovaná dolní komora amerického Kongresu. Používání losu při obsazování politických funkcí navrhují Robert Dahl nebo prognostik Alvin Toffler. \nV hospodářství se demarchií inspirovali Paul Cockshott a Allin Cottrell v teoretické knize „Za novým socialismem“. Ti doporučují, aby v budoucnu o významných otázkách rozhodovali všichni občané na \"virtuálních shromážděních\" pomocí informačních technologií (tzv. kybersocialismus). Každodenní provozní otázky by řešily rady obsazované losem.\n\n"}
{"id": "728317", "url": "https://cs.wikipedia.org/wiki?curid=728317", "title": "Hluky (hrad)", "text": "Hluky (hrad)\n\nHrad Hluky stál na kopci nad silnicí II/309 mezi obcí Kounov a vsí Šediviny.\n\nO historii hradu se nedochovaly žádné písemné zmínky. Je pravděpodobné, že jej vlastnili Drslavicové, kteří na přelomu 13. a 14. století kolonizovali Orlické hory. Jelikož však dosud nebyl proveden archeologický výzkum, jedná se pouze o spekulace.\n\nHrad stával na ostrohu nad soutokem Hluckého potoka s Bažinským potokem na východ od Kounova. Na jihu se nacházelo předhradí (uvažuje se o jednom či dvou), kde měly stát dvě budovy a hranolová branská věž. Jádro od předhradí odděloval 8 m široký příkop, jenž byl na západě zakončen hrázkou (nejspíš pozůstatek hradby). V jádru hradu se nachází skalní homole, většinou interpretovaná jako místo po věži. Na severu se za pahorkem nacházel malý dvorek o rozměrech přibližně 10 x 10 m, kde snad stál palác. Ve 20. letech 20. století zde údajně měly být vidět schody do sklepení.\n\n"}
{"id": "728319", "url": "https://cs.wikipedia.org/wiki?curid=728319", "title": "Bulharská carská rodina", "text": "Bulharská carská rodina\n\nBulharská královská rodina byla jedna z linií Koháryů, větve sasko-kobursko-gothajské dynastie, jež panovala v Bulharsku v letech 1887 až 1946. Poslední car (hodnost car je v Bulharsku podobná hodnosti našeho krále), Simeon II. byl pak v roce 2001 zvolen bulharským předsedou vlády a v tomto úřadě setrval do roku 2005. Členové královské rodiny mají titul princ (princezna) bulharský a vévoda (vévodkyně) saský s oslovením královská výsost.\n\nBulharská Královská rodina zahrnuje:\n\n\nPanujícími členy byli:\n\n\nPo bulharské Sasko-kobursko-gothajské královské dynastii je pojmenován Coburg Peak na poloostrově Trinity v Antarktidě.\n"}
{"id": "728330", "url": "https://cs.wikipedia.org/wiki?curid=728330", "title": "Lysis", "text": "Lysis\n\nLysis je Platónův dialog o přátelství. Hlavními osobami jsou kromě Sókrata zamilovaný Hipotales, jeho láska – chlapec Lysis, kamarád Lysise Mexenus a oponent Hipotala Ktesipos.\n\nHipotales prý obtěžuje ostatní svými prožitky v milostném vztahu. Sókrates ho proto prosí, aby mu své chování ukázal. On ale pouze přípouští, že Lysise miluje a popírá, že se chová, jak říkají druzí. Dle Ktesipa je to možné jen proto, že se z toho všeho už úplně zbláznil. Jak by jinak ostatní mohli o té lásce vědět?\n\nHipotales je hluboce zamilován a nedokáže říci nic konkrétního o svém miláčkovi, nepředstavuje-li si to tak, že stačí úroveň ještě nižší, než je obvyklé u dětí. Mluví o slávě Lysisova rodu včetně zcela nepodstatných podrobností a nutí to ostatní poslouchat.\n\n\nHipotales chce, aby mu Sókrates pomohl, protože jde jen o to, jak se správně chovat a nadešel právě okamžik, jak to zjistit (koná se mužský svátek).\n\nLysis je nadšeným posluchačem. Nepřidruží-li se sám, přivede ho Mexenus, Ktesipův příbuzný a Lysisův přítel.\n\nMexenus odchází konat obětní obřad.\n\nLysis je přece nezbytně milován svými rodiči, kteří si přejí jeho dokonalé štěstí! Brzdí a omezují ho proto v řadě věcí, které si přeje (srv. otrok). Nájemnému kočímu důvěřují v jistém smyslu daleko více (tj. dávají mu svobodu v tom, co si přeje, když řídí spřežení). Lysisovi rodiče dokonce nedovolují řadu věcí, které se týkají přímo jeho samého (nic tedy již z toho, co může někdo jiný). S výjimkou úkolů, které mu zadávají oni sami (nebo ti, jimž zadávání úkolů svěřili). Tj. jsou-li si oni jisti, že dané činnosti jsou pro jejich dítě zvládnutelné.\n\n\n\nHrozba toho, že Hipotales je bezmocný a že by mu bylo možné snadno ublížit, je možná spíše výmluvou pro Sókratovu momentální nepřipravenost a Sókrates by se musel stydět. Chtěl totiž rozechvělého Hipotala upozornit, že se právě setkal se správným způsobem konverzace. Zpronevěřil by se tak ale vlastním předsevzetím (jeho vlastní chování by bylo obdobou chování jím kritizovaného). Chtěl by na Hipotala udělat dojem, chtěl by ho ohromit, chtěl by si ho sobecky získat (srv. výše pranýřovaná chlubivost).\n\nNávrat Mexena; Lysis si přeje, aby Sókrates vše nyní vyzkoušel znovu na Mexenovi. Jinak má alespoň jít o něco nového. Lysis nechce splnit podmínku, aby se o to pokusil sám. Nechce čekat, až Sókrata příště potká, kdyby měl nějaké nejasnosti. Sókrates má zůstat a Lysise nevyhánět.\n\nDo věci se vkládá Mexenův zastánce, obávaný Ktesipos, který nechce stát stranou. Vadí mu, že Sókrates předstírá snahu u Mexena – jeho žáka – zjistit to, co by dokázal i bez něj. Jde jen o porozumění některým moudrostem ze strany Lysise. Je to záminka...\n\n\nNení pravda, že přítelem je\n\n\n\nNení pravda, že podobní lidé jsou si přáteli. Špatný člověk netíhne k jinému špatnému člověku, nechce-li si sám ublížit. Nemůže být přítelem ani dobrého člověka (pro disharmonii v sobě samém).\n\n\nJsou-li dobří – dokonalí, milují se jen do té míry v jaké pociťují nedostatek, tj. vůbec ne.\n\n\n\n\n\nPodstatné je, že chybí první princip přátelství – něco, co již není možné odbýt výmluvou na něco jiného (zdraví, dobro...). Pouze se nám zdá, že chceme věci, jejichž pravý význam tkví někde jinde (např. lék pro nemocné dítě).\n\n\n\nMůže jím být žádost, touha (míněno obecně, tj. jako „první princip“). Ta je reakcí na nedostatek, na to, že nám něco chybí, že jsme v něčem omezeni (nebo že k něčemu patříme – srv. příbuznost).\n\n\n\nProject Gutenberg: Lysis, translated by Benjamin Jowett\n"}
{"id": "728338", "url": "https://cs.wikipedia.org/wiki?curid=728338", "title": "Joey Votto", "text": "Joey Votto\n\nJoey Votto (* 10. září 1983, Etobicoke, Ontario, Kanada) je kanadský baseballista hrající americkou Major League Baseball za tým Cincinnati Reds. V roce 2010 získal cenu MVP pro nejužitečnějšího hráče v Národní lize a byl též vyhlášen nejlepším sportovce Kanady.\n\nZa Cincinnati Reds hraje od svého vstupu do MLB v roce 2007. První zápas odehrál 4. září 2007.\n\nKe konci sezóny 2012 odehrál v MLB 728 zápasů, jeho pálkařský průměr činí .316 a zaznamenal celkem 133 homerunů. V play-off odehrál 8 zápasů s pálkařským průměrem .286 a neodpálil žádný homerun.\n\n"}
{"id": "728346", "url": "https://cs.wikipedia.org/wiki?curid=728346", "title": "Jan Mareš", "text": "Jan Mareš\n\nJan Mareš (* 16. prosince 1945) je bývalý československý fotbalista, obránce, reprezentant Československa.\n\nV československé lize hrál za VCHZ Pardubice a Slavii Praha. Nastoupil ve 193 ligových utkáních a dal 9 golů. Jako obránce Slávie v letech 1969–1978 odehrál 371 utkání a vstřelil 35 branek. S Jánem Lužou tvořili spolehlivou stoperskou dvojici. Vítěz Českého poháru v sezóně 1973/74. Za československou reprezentaci odehrál v roce 1972 dvě přátelská utkání.\n\n\n"}
{"id": "728347", "url": "https://cs.wikipedia.org/wiki?curid=728347", "title": "Lina Jonn", "text": "Lina Jonn\n\nLina Jonn (původně Carolina Johnsson 8. března 1861 Stora Råby – 25. prosince 1896 Norsko) byla švédská průkopnice v oblasti fotografického průmyslu. \n\nNarodila se jako šestá ze sedmi dětí farmáře Jonse Johnsona a jeho ženě Hanny Pålsdotterové. Její dětství bylo zřejmě harmonické a brzy se ukázalo, že je učenlivá a má vztah k umění. Když jí bylo čtrnáct let, rodina se přestěhovala do Lundu, kde její otec otevřel úspěšný mlýn známý jako \"francouzský Ångqvarn\". O rok později zemřel a hlavou rodiny se stal nejstarší syn Jonas (1851-1923). Její sestra Erika působila jako umělkyně a zbývající tři – Hannah, Maria a Lina se všechny věnovaly fotografické profesi.\n\nAsi na konci roku 1880 začala spolupracovat s fotografem Alexizem Brandtem a v dubnu 1890 se Brandt a Jonnová stali společníky podniku \"Alexiz Brandt & Co.\" Její sestry Hannah a Marie byly v podniku také zaměstnány.\n\nV následujícím roce 1891 se Lina Jonn však rozhodla založit svůj vlastní fotografický ateliér doma v Lundu, jehož provoz zahájila v srpnu 1891 na Bantorget č.p. 6, opět ve spolupráci se svými sestrami. Ateliér se rychle stal velmi úspěšným. Mezi klienty studia patřilo mnoho z předních akademiků Lundu, ale Jonnová zvěčnila i celou řadu \"obyčejných\" lidí v každodenním životě a prostředí.\n\nStudio se primárně zaměřovalo na pořizování portrétů, ale sama Jonnová více a více s fotoaparátem dokumentovala prostředí a události ve městě. Průlom přišel v roce 1893, kdy měla příležitost pořídit oficiální fotografii krále Oskara II. Získala též ocenění na několika národních fotografických soutěžích a výstavách, včetně první ceny v soutěži pořádané časopisem \"Idun\" v roce 1896. \n\n"}
{"id": "728349", "url": "https://cs.wikipedia.org/wiki?curid=728349", "title": "Sdružené židovské strany", "text": "Sdružené židovské strany\n\nSdružené židovské strany ( Vereinigten jüdischen Parteien) byla židovská sionistická kandidátní listina, která v prvorepublikovém Československu nastoupila do parlamentních voleb v roce 1920. Později během 20. let 20. století se z ní vyvinula Židovská strana.\n\nUž 22. října 1918 vznikla Národní rada židovská jako střechová organizace národně orientovaných Židů. Její členové v prvních měsících existence československého státu vyjednávali s českou politickou elitou. Výraznými tématy Národní rady židovské bylo uznání židovské národnosti v nadcházejícím sčítání lidu, ochrana práv Židů a boj proti antisemitismu. Velký důraz kladla i na nastavení volebního systému tak, aby i židovská národnostní menšina v Československu mohla vstoupit do volebního boje. \n\nSionistické a národně židovské kandidátní listiny se utkaly o voličské hlasy již během komunálních voleb roku 1919. Teprve před parlamentními volbami v roce 1920 ovšem došlo k ustavení celostátní kandidátní listiny, volně napojené na sionistickou organizaci. Sdružené židovské strany získaly ve volbách v Československu celkem 80 000 hlasů. Vzhledem k nastavení volebního systému, který favorizoval územně soustředěné politické formace, ale nezískala mandát v Národním shromáždění. Zatímco Maďarská zemská strana malorolnická a zemědělská obdržela jen přes 26 000 hlasů, ale měla 1 mandát. Její hlasy totiž byly soustředěny do jihoslovenských regionů, na rozdíl od Sdružených židovských stran, které měly drobná voličská zázemí ve všech volebních krajích (na Podkarpatské Rusi s početným židovským elektorátem se navíc v těchto volbách ještě nevolilo). Dalším důvodem volebního neúspěchu židovské kandidátní listiny byla nejednotnost samotných Židů. Sionistická levice (hnutí Poalej Cijon) ve volbách podpořila Československou sociálně demokratickou stranou dělnickou a její radikálněji marxistická část se pak podílela na vzniku Komunistické strany Československa.\n\nDva týdny po neúspěšných volbách se představitelé Národní rady židovské (Ludvík Singer a Max Brod) sešli s prezidentem Tomášem Garriguem Masarykem a snažili se ho přesvědčit, zda by bylo možné \"ex post\" přidělit v parlamentu několik křesel této straně. Masaryk se vyjádřil vstřícně, ale k realizaci plánu nedošlo. Po volbách pak aktivita Sdružených židovských stran utichala. Navíc musela řešit vlastní vztahy se sionistickou organizací, jejíž předseda v ČSR Josef Rufeisen měl odlišné představy o prioritách židovské politiky v Československu. V následujících parlamentních volbách v roce 1925 pak sionističtí Židé kandidovali (opět neúspěšně) pod jménem Židovská strana, která již zůstala trvalejší formací a postupně se organizačně prohlubovala a koncem 20. let v parlamentních volbách v roce 1929 dosáhla na parlamentní křesla.\n\n"}
{"id": "728356", "url": "https://cs.wikipedia.org/wiki?curid=728356", "title": "Ján Luža", "text": "Ján Luža\n\nJán Luža (* 16. května 1948) je bývalý slovenský fotbalista, reprezentant Československa. Vyučil se elektromontérem, pak si udělal maturitu a ligové sezóny na Slavii proložil úspěšným studiem právnické fakulty.\n\nZačínal jako sedmiletý v ČH Bratislava s bratry Jánem a Jozefem Čapkovičovými, Hamarem (Slavia, Zbrojovka), Hudcem (Dukla Praha), Keketim (Spartak Trnava) a Ivančíkem (Baník Ostrava). Po dorostu přestoupil do Lokomotívy Košice a v lednu 1970 přišel do Slavie. Jako obránce Slavie hrál v letech 1970-1982 (333 zápasů a 14 gólů) s dvouletým přerušením během vojenské služby v RH Cheb (1976/77 a 1977/78). S Janem Marešem tvořili spolehlivou stoperskou dvojici. V československé lize nastoupil ve 251 utkáních a dal 9 gólů. Vítěz Českého poháru v sezóně 1973/74. Za československou reprezentaci odehrál v roce 1972 dvě přátelská utkání. Byl kapitánem mužstva Československa do 23 let. V Poháru UEFA nastoupil v 1 utkání.\n\n\n"}
{"id": "728358", "url": "https://cs.wikipedia.org/wiki?curid=728358", "title": "Eduard Vyhnanec", "text": "Eduard Vyhnanec\n\nEduard Vyhnanec (ang. \"Edward the Exile\" nebo \"Eduard Ætheling\", 1016 – únor 1057) byl syn anglického krále Edmunda II.\n\nEduard se narodil jako starší ze dvou synů (patrně dvojčat) anglického krále Edmunda II. a jeho manželky Ealdgyth. Jeho otec byl králem pouze několik měsíců a zemřel v Oxfordu 30. listopadu 1016, tedy v roce, kdy se Eduard narodil. Příčina Edmundovy smrti není známá; některé prameny uvádějí, že zemřel přirozenou smrtí, zatímco jiné zmiňují jako příčinu smrti atentát. Edmundem spravované území připadlo dánskému králi Knutovi, který se tak stál králem Anglie. Oba Edmundovy syny, několikaměsíční děti, poslal Knut do Dánska, daleko od věrných jejich otce, kteří by je mohli zachránit; zde měli být zabiti. Později však byli posláni do bezpečné vzdálenosti do Kyjeva, záhy nato pak byl Eduard předán do Uher na dvůr uherského krále Štěpána I. Převážnou část života tedy strávil mimo svou otčinu; z toho vznikl i jeho přídomek \"Vyhnanec\".\n\nV Uhrách strávil Eduard většinu svého života a zde se i oženil. Jeho manželkou se v roce 1038 stala Agáta, jejíž původ dodnes není zcela jasný; mohla snad být dcerou uherského krále Štěpána I. nebo blízkou příbuznou Gisely Bavorské, manželky tohoto monarchy.\n\nZ manželství Eduarda a Agáty vzešli tři potomci:\n\nV roce 1046 vypuklo v Uhrách divoké povstání pohanů; všichni cizinci – především germánského původu – žijící v zemi byli napadeni, takže mnozí se obrátili o pomoc k Petru Orseolovi, vládnoucímu v té době v Uhrách po smrti Štěpána I., anglický královský pár (v té době již i s dcerou Markétou) však toto období přestál bez úhony. V roce 1046 byl uherským králem korunován Ondřej I., který proti pohanům vedl těžké boje a upevňoval křesťanství s takovou horlivostí, že byl zván Ondřejem Katolickým.\n\nKdyž se anglický král Eduard III. Vyznavač dověděl, že syn jeho staršího nevlastního bratra Edmunda Ironsidea (a tedy poslední přímý potomek jeho rodiny) žije, povolal ho jako svého následníka zpět do Anglie. Roku 1057 se tedy Eduard i s celou rodinou vrátil do vlasti, avšak již v únoru v Londýně zemřel, pouhé dva dny poté, co vstoupil na anglickou půdu, aniž se s králem Eduardem Vyznavačem stačil setkat. Pohřben byl v katedrále sv. Pavla v Londýně.\n\nEduard Vyznavač zemřel 4. nebo 5. ledna 1066 a na trůn nastoupil Harold II. Godwinson, který byl korunován již 6. ledna 1066. Trůn si však nárokoval také norský král Harald III. Hardrada a normandský vévoda Vilém Dobyvatel. Harald III. Hardrada byl Haroldem II. Godwinsonem poražen 25. září 1066 v bitvě u Stamford Bridge a také v této bitvě zemřel. Harold II. Godwinson a Vilém Dobyvatel se poté střetli 14. října 1066 v bitvě u Hastingsu, kde zvítězil Vilém Dobyvatel a Harold II. Godwinson byl zabit.\n\n"}
{"id": "728359", "url": "https://cs.wikipedia.org/wiki?curid=728359", "title": "Židovská konzervativní strana", "text": "Židovská konzervativní strana\n\nŽidovská konzervativní strana byla židovská politická strana na území prvorepublikového Československa, respektive na Podkarpatské Rusi. Ideově navazovala na ultraortodoxní hnutí Agudat Jisra'el, které vystupovalo proti sionismu a sekularismu.\n\nVznikla roku 1921 v době, kdy se na Podkarpatské Rusi začalo formovat politické spektrum. Kvůli pocitu vnějšího ohrožení antisemitismem i kvůli společným zájmům na obhajobě židovských ekonomických zájmů ale v této době ještě v židovské komunitě v této zemi převládal trend ke spolupráci. Židovská konzervativní strana proto vytvořila alianci se sionistickou Židovskou občanskou stranou v Podkarpatské Rusi a také se Svazem židovských zemědělců v Podkarpatské Rusi, který reprezentoval zájmy židovských pozemkových vlastníků a který spolupracoval s československými agrárníky. Vzniklá společná politická platforma Židovská strana Podkarpatské Rusi tak v sobě obsahovala jak sionistický, tak agrárnický a ortodoxní element. Za ortodoxní v ní zasedal Koloman Weiss, za agrárníky Emanuel Guttmann a za sionisty Alexander Spiegel. V komunálních volbách roku 1923 pak tato společná platforma uspěla v mnoha obcích. \n\nPřed doplňovacími parlamentními volbami na Podkarpatské Rusi v roce 1924 už se tento jednotný postup nezopakoval. Agrární a ortodoxní křídlo se neshodlo se sionisty a šlo do voleb jako Židovská demokratická strana, sionisté kandidovali jako Židovská lidová strana. Židovská demokratická strana získala 9 900 hlasů a poslanecký mandát tak nezískala. V následujících parlamentních volbách v roce 1925 ale židovští konzervativci vytvořili kandidátní listinu pod názvem Židovská hospodářská strana. Ta sice opět zastoupení v parlamentu dosáhla, ale stala se pak na dlouhou dobu silnou židovskou politickou formací na východě Československa, se zastoupením na lokální úrovni. Později byla známa jako Židovská republikánská strana. Byla hlavním rivalem sionistické Židovské strany. \n"}
{"id": "728362", "url": "https://cs.wikipedia.org/wiki?curid=728362", "title": "Židovská občanská strana v Podkarpatské Rusi", "text": "Židovská občanská strana v Podkarpatské Rusi\n\nŽidovská občanská strana v Podkarpatské Rusi byla židovská politická strana na území prvorepublikového Československa, respektive na Podkarpatské Rusi. Ideově navazovala na sionismus. \n\nVznikla roku 1921 v době, kdy se na Podkarpatské Rusi začalo formovat politické spektrum. Byla napojená na Sdružené židovské strany, které se jako kandidátní listina zúčastnily parlamentních volbách v roce 1920 a na sionistickou organizaci. Sionismus ale v židovské komunitě na východě republiky měl silné soupeře, zejména ultraortodoxní hnutí Agudat Jisra'el a nebo konzervativní vrstva židovských pozemkových vlastníků, která tíhla ke spolupráci s československými agrárníky. \n\nKvůli pocitu vnějšího ohrožení antisemitismem i kvůli společným zájmům na obhajobě židovských ekonomických zájmů ale v této době ještě v židovské komunitě v této zemi převládal trend ke spolupráci. Všechny tři hlavní židovské politické proudy proto v roce 1923 vytvořily na sjezdu v Berehovu jednotnou politickou stranu Židovská strana Podkarpatské Rusi, která v sobě obsahovala jak sionistický, tak agrárnický a ortodoxní element. Za ortodoxní v ní zasedal Koloman Weiss, za agrárníky Emanuel Guttmann a za sionisty Alexander Spiegel. V komunálních volbách roku 1923 pak tato společná platforma uspěla v mnoha obcích. \n\nPak se ovšem mezi Židy na Podkarpatské Rusi opět vyostřily ideologické rozdíly a argární a konzervativní křídlo se osamostatnilo a šlo do doplňovacích parlamentních voleb na Podkarpatské Rusi v roce 1924 jako Židovská demokratická strana. Nástupcem Židovské občanské strany na Podkarpatské Rusi se stala Židovská lidová strana. Místo Alexandera Spiegela ji ale vedl Ludvík Singer, sionista z Prahy. Židovská lidová strana získala necelých 18 000 hlasů a poslanecký mandát nezískala. V parlamentních volbách v roce 1925 pak sionistické křídlo vplynulo do celostátně kandidující Židovské strany.\n"}
{"id": "728364", "url": "https://cs.wikipedia.org/wiki?curid=728364", "title": "Homberk", "text": "Homberk\n\nHrad Homberk (též \"Hohenberg\") je zaniklý hrad, který stával na Vísecké skále u obce Příkosice. Dochovaly se z něj pouze drobné terénní pozůstatky, které jsou chráněny jako kulturní památka. Jednalo se o rodový hrad západočeských pánů z Homberka.\n\nHrad byl postaven pravděpodobně před rokem 1284 nejspíše Heřmanem z Homberka, jehož rod pocházel z rozrodu Buziců. První písemná zmínka o hradu pochází až z roku 1368, kdy Bleh z Homberka věnoval své manželce jako věno třetinu hradu a části několika vesnic. Podle zpráv z druhé poloviny 14. století pánové z Homberka rozdělili své panství na drobné díly, které připadly jednotlivým příslušníkům rodu.\n\nZchudlí šlechtici vedli bujný život, a někteří se dokonce věnovali silničním loupežím. Nejspíše pro násilnické chování zabili Jiříka z Homberka rokycanští rybáři a jeho bratra Ješka sedláci na posvícení v Trokavci. Heřman z Homberka se zase spolčil s lupiči, které ukrýval na hradě, a byl proto roku zajat Rožmberky a popraven stětím. Když loupeživé výpady z hradu neustaly, oblehlo hrad vojsko krále Václava IV. Obléhání probíhalo od podzimu roku 1406 do února 1407, kdy byl zajat a popraven Sezema z Homberka. Ačkoliv se písemné prameny o konci obléhání nezmiňují, předpokládá se, že hrad byl dobyt a vypálen.\n\nRod pánů z Homberka vymřel přibližně v polovině patnáctého století. Když Bedřich z Donína požádal roku 1454 krále Ladislava, aby mu hrad věnoval, postavila se proti tomu Buzka, dcera Jaroslava z Homberka a jakýsi Jan, který se prohlašoval za syna Jana Hájka z Homberka. Spor o majetek trval až do roku 1457, kdy král Jiří z Poděbrad panství ponechal Bedřichovi z Donína. Zda byl v té době hrad ještě obyvatelný není jasné. Příčinou jeho zániku se stal nejspíše požár. Je možné, že k němu došlo během bojů poděbradské jednoty roku 1450 nebo v roce 1467 při bojích s jednotou zelenohorskou.\n\nArcheologický průzkum na hradě prováděl v roce 1894 učitel B. Moravec z Mirošova, který ztotožnil hrad Homberk z písemných zpráv s lokalitou na Vísecké skále. Z jeho zpráv také pochází informace o nalezené mohutné žárové vrstvě vzniklé rozsáhlým požárem. Mladší výzkum provedli Petr Rožmberský a Milan Novobilský. \n\nZ předhradí a hospodářského zázemí se dochovala pouze hráz rybníčku. Ostatní stopy po zástavbě byly překryty jámami po povrchové těžbě limonitu.\n\nHrad byl vystavěn na buližníkové skále, dnes zvané stejně jako hrad Homberk. V severovýchodní části skály stála pravděpodobně obytná hranolová věž o rozměrech asi 10 × 12 metrů, pod kterou se nacházelo drobné nádvoří chráněné na severovýchodě příkopem a valem. Od věže vede směrem na jihozápad úzká šíje zakončená skalním útvarem, na kterém mohlo stát lehké předsunuté opevnění. Šíji odděluje od hlavního skaliska mladší příkop, a proto je možné, že předsunuté opevnění vzniklo až po obléhání na přelomu let 1406/1407.\n\nNa vrch, kde hrad stával, nevede žádná značená turistická stezka. Nejblíže pak prochází silnice spojující Příkosice a Vísky, přes které vede značená cyklotrasa č. 2147 z Blovic do Skořic.\n\n\n"}
{"id": "728370", "url": "https://cs.wikipedia.org/wiki?curid=728370", "title": "Židovská strana Podkarpatské Rusi", "text": "Židovská strana Podkarpatské Rusi\n\nŽidovská strana Podkarpatské Rusi byla židovská politická strana na území prvorepublikového Československa, respektive na Podkarpatské Rusi, která se úspěšně zúčastnila komunálních voleb roku 1923. Ideově v sobě spojovala sionistické, ultraortodoxní i statkářské zájmové skupiny.\n\nV roce 1921 se na Podkarpatské Rusi začalo formovat politické spektrum. Sionisté zde založili formaci Židovská občanská strana v Podkarpatské Rusi, ortodoxy napojené na hnutí Agudat Jisra'el reprezentovala Židovská konzervativní strana a statkářské vrstvy Svaz židovských zemědělců v Podkarpatské Rusi, který tíhl ke spolupráci s československými agrárníky. \n\nKvůli pocitu vnějšího ohrožení antisemitismem i kvůli společným zájmům na obhajobě židovských ekonomických zájmů ale v této době ještě v židovské komunitě v této zemi převládal trend ke spolupráci. V březnu 1923 se spojili sionisté a ortodoxové a v srpnu 1923 se na sjezdu v Berehovu vytvořila přidáním Svazu židovských zemědělců v Podkarpatské Rusi zastřešující kandidátní listina pod názvem Židovská strana Podkarpatské Rusi. Jejími hlavními postavami byl za sionisty Alexander Spiegel, za ortodoxní Koloman Weiss a za agrárníky Emanuel Guttmann. Strana podala společné kandidátní listiny a v komunálních volbách roku 1923 uspěla v řadě obcí. Získala v této zemi 7700 hlasů a třeba v Mukačevu obsadila 13 míst v obecním zastupitelstvu. Strana mezitím pokročila v organizační stabilizaci. Kromě tří předsedů reprezentujících jednotlivé ideové proudy bylo zvoleno stočlenné předsednictvo a vytvořeny stranické komise. Překonaný se zdál i spor mezi ortodoxními a sionisty ohledně používání hebrejštiny. Koloman Weiss prý prohlásil, že proti hebrejským školám žádný Žid nepronese ani slovo. \n\nTrend ke spolupráci ale nevydržel. Před doplňovacími parlamentními volbami na Podkarpatské Rusi v roce 1924 začali českoslovenští agrárníci ovlivňovat židovské ortodoxy a statkáře, zároveň se obnovily ideologické spory mezi sionismem a konzervativnějším pojetím židovství. V řadách samotných sionistů navíc došlo k neshodám o obsazení kandidátní listiny, když místního Alexandera Spiegela vystřídal Ludvík Singer, sionista z Prahy. Židovská strana Podkarpatské Rusi se proto rozpadla. Agrární a ortodoxní aktivisté se osamostatnili jako Židovská demokratická strana, sionistický zbytek se zformoval jako Židovská lidová strana. Ve volbách neuspěla ani jedna. Rozdělení židovského elektorátu na Podkarpatské Rusi pak zůstalo po zbytek První republiky trvalým rysem zdejší politické situace. V parlamentních volbách v roce 1925 tu kandidovala sionistická Židovská strana a konzervativní Židovská hospodářská strana, v zemských volbách v roce 1928 Židovská strana měla nesionistickou oponenturu v podobě Židovské republikánské strany, která pak v parlamentních volbách v roce 1929 vplynula přímo do československé agrární strany.\n"}
{"id": "728371", "url": "https://cs.wikipedia.org/wiki?curid=728371", "title": "Srbská královská rodina", "text": "Srbská královská rodina\n\nSrbskou královskou rodinu tvoří potomci královské dynastie Karađorđevićů ( \"Карађорђевићи\"), jejímž hlavním současným představitelem je korunní princ Alexandr II..\n\nOd roku 2001 rodina opět trvale žije v královském paláci Dedinje v Bělehradě. Alexandr, jako jediný syn posledního krále Petra II., který nikdy neabdikoval a jako poslední legitimní dědic Jugoslávského království, si činí nároky na následnictví srbského trůnu v případě restaurace monarchie. Ještě před pádem prezidenta Slobodana Miloševiće osobním jednáním sjednotil parlamentní opozici na několika hlavních kongresech. V paláci pravidelně přijímá představitele duchovenstva a usiluje o dodržování lidských práv a demokracie v zemi.\n\nJeho druhou manželkou je korunní princezna Kateřina. Srbská královská rodina se výrazně podílí na humanitárních pracích v Srbsku. Princezna Kateřina založila vlastní humanitární nadaci, korunní princ Alexandr je šéfem Nadace pro podporu kultury a vzdělání, jejichž aktivity zahrnují studentská stipendia, letní tábory pro děti, atp. Činnost Karađorđevićů je významná také na poli národních sportovních aktivit.\n\nRodina Karadjordjevićů byla nejprve panovnickou dynastií v Srbsku, poté také vládnoucí dynastií \"Srbů, Chorvatů a Slovinců\" a nakonec panovnickou dynastií Jugoslávie. Podle svého posledního panování byli nazýváni jugoslávskou panovnickou dynastií.\n\nKorunní princ Alexandr II. se narodil v Londýně, ovšem na území, jež bylo dočasně uznané vládou Spojeného království jako součást suverénní jugoslávské koruny a při té příležitosti bylo veřejně prohlášeno, že korunní princ se narodil na rodné půdě státu, ve kterém by mohl v budoucnu eventuálně panovat.\n\nV roce 2006 se Jugoslávie geopoliticky dezintegrovala a Srbsko se opět stalo samostatným národním státem, na který přešla práva a povinnosti někdejšího jugoslávského státu. Korunní princ Alexandr II., dříve \"jugoslávský\", nyní vztahuje svůj nárok na trůn samostatného Srbska, coby nejstarší patrilineární vnuk posledního srbského krále, v době před začleněním státu do Jugoslávie. Proti jeho užívání titulu korunní princ srbský, byla vznesena námitka, neboť se narodil jako \"korunní princ jugoslávský\" a tohoto titulu užíval do doby odvolání monarchie, zatímco současný srbský stát je republikou. Přesto však, jak je obvyklé u někdejších dynastií, je Alexandrův nárok uznáván se souhlasem jeho příbuzných, panujících evropských monarchů a sympatizanty.\n\n"}
{"id": "728375", "url": "https://cs.wikipedia.org/wiki?curid=728375", "title": "Ratnasambhava", "text": "Ratnasambhava\n\nRatnasambhava je buddha, který ztělesňuje moudrost rovnosti, vyrovnanosti a soucitu.\nJe jedním z pěti dhjánibuddhů.\n\n\nJeho tělo je žluté nebo zlaté, v levé ruce drží klenot, pravá ruka vytváří mudru varada (gesto nejvyšší štědrosti a laskavosti).\n\n\"Óm Ratnasambhava tram\"\n\n\n"}
{"id": "728378", "url": "https://cs.wikipedia.org/wiki?curid=728378", "title": "Svaz židovských zemědělců v Podkarpatské Rusi", "text": "Svaz židovských zemědělců v Podkarpatské Rusi\n\nSvaz židovských zemědělců v Podkarpatské Rusi byla židovská zájmová organizace a politická strana na území prvorepublikového Československa, respektive na Podkarpatské Rusi. Reprezentovala zájmy židovských statkářů a obchodníků a měla blízko k československým agrárníkům. \n\nVznikl roku 1921 v době, kdy se na Podkarpatské Rusi začalo formovat politické spektrum. Tehdy zde také vznikla Židovská konzervativní strana jako představitelka ultraortodoxních Židů napojených na hnutí Agudat Jisra'el a Židovská občanská strana v Podkarpatské Rusi napojená na sionistické hnutí a inspirovaná kandidátní listinou Sdružené židovské strany, která se zúčastnila v Českých zemích a na Slovensku parlamentních voleb v roce 1920. \n\nV roce 1923 všechny tyto tři politické formace kvůli pocitu vnějšího ohrožení antisemitismem i kvůli společným zájmům na obhajobě židovských ekonomických zájmů vytvořily dočasně zastřešující alianci pod názvem Židovská strana Podkarpatské Rusi. Za agrárníky v ní zasedal Emanuel Guttmann, za ortodoxní Koloman Weiss a za sionisty Alexander Spiegel. V komunálních volbách roku 1923 pak tato společná platforma uspěla v mnoha obcích. V roce 1924 se tato koalice ovšem rozpadla a agrární a ortodoxní proudy se od sionistů oddělily. \n\nV doplňovacích parlamentních volbách na Podkarpatské Rusi v roce 1924 agrární a ortodoxní křídlo šlo do voleb jako Židovská demokratická strana, sionisté kandidovali jako Židovská lidová strana. Nástupcem Svazu židovských zemědělců v Podkarpatské Rusi pak v parlamentních volbách v roce 1925 byla Židovská hospodářská strana, v parlamentních volbách v roce 1929 Židovská republikánská strana, která kandidovala coby součást československé argární strany. Tyto proagrárnické konzervativní formace nezískaly zastoupení v parlamentu, ale na lokální úrovni zůstávaly po celou První republiky na východě republiky silným proudem. V zemských volbách v roce 1928 získali židovští republikáni zastoupení v podkarpatoruském zemském sněmu. Sionistický proud pokračoval v existenci jako Židovská strana.\n"}
{"id": "728379", "url": "https://cs.wikipedia.org/wiki?curid=728379", "title": "Třída Almirante Padilla", "text": "Třída Almirante Padilla\n\nTřída Almirante Padilla je třída fregat Kolumbijského námořnictva postavených německou loděnicí Howaldtswerke-Deutsche Werft v letech 1980–1984. Všechny čtyři postavené jednotky jsou stále v aktivní službě.\n\nNěmecká loděnice HDW v Kielu postavila celkem čtyři fregaty této třídy, pojmenované \"Almirante Padilla\" (CM-51), \"Caldas\" (CM-52), \"Antioquia\" (CM-53) a \"Independencia\" (CM-54). Do služby vstoupily v letech 1983–1984. Jedná se o německý typ Blohm + Voss FS 1500, který si objednala rovněž Malajsie jako třídu \"Kasturi\".\n\nJednotky třídy \"Almirante Padilla\":\nPro snížení nákladů byly u těchto plavidel široce uplatněny civilní stavební postupy užívané pro obchodní lodě.\n\nNa přídi se nachází jednohlavňová věž se 76mm kanónem OTO Melara. Uprostřed nástavby se nachází hlavní úderná zbraň fregat, kterou představuje osm francouzských protilodních střel MM.40 Exocet (obvykle jich nesou polovinu). Zcela na zádi se nachází dvouhlavňová věž obranného systému DARDO se dvěma 40mm kanóny. Protiponorkovou výzbroj tvoří dva trojhlavňové 324mm protiponorkové torpédomety Mk 32. Plavidla mají přistávací palubu pro jeden vrtulník, nenesou však hangár.\n\nPohonný systém je koncepce CODAD. Tvoří ho čtyři diesely MTU 20V 1163 TB82, roztáčející dva lodní šrouby. Nejvyšší rychlost dosahuje 27 uzlů.\n\nPro celou třídu je plánována modernizace, která je od září 2011 testována na fregatě \"Antioquia\". Modernizace zahrnuje instalaci nového bojového řídícího systému SETIS, 3D radatu SMART-S Mk.2, navigačního radaru Scanter 2001, střediska řízení palby Sting-EO Mk.2 či vrhačů klamných cílů DI-12T. Instalován byl rovněž nový 76mm kanón OTO Melara Strales, střílející korigovanou protiraketovou munící DART. \"Antioquia\" je první lodí vybavenou touto zbraní. Modernizován byl rovněž pohonný systém – plavidlo dostalo nové diesely MTU-93 série 4000.\n\nV Jižní Koreji navíc bylo pro tyto korvety zakoupeno 16 nových protilodních střel SSM-700K Hae Song.\n\n\n"}
{"id": "728383", "url": "https://cs.wikipedia.org/wiki?curid=728383", "title": "Židovská demokratická strana", "text": "Židovská demokratická strana\n\nŽidovská demokratická strana byla židovská politická strana na území prvorepublikového Československa, respektive na Podkarpatské Rusi, která kandidovala v doplňovacích parlamentních volbách na Podkarpatské Rusi v roce 1924.\n\nV roce 1921 se na Podkarpatské Rusi začalo formovat politické spektrum. Od počátku se zde etablovaly tři hlavní politické proudy: sionistický inspirovaný kandidátní listinou Sdružené židovské strany, která se zúčastnila v Českých zemích a na Slovensku parlamentních voleb v roce 1920, ultraortodoxní napojený na hnutí Agudat Jisra'el a agrárně-konzervativní, mající blízko k československým agrárníkům a zaměřený na obhajobu zájmů židovských statkářů a obchodníků. V roce 1923 všechny tři tyto ideové směry dokázaly kvůli pocitu vnějšího ohrožení antisemitismem i kvůli společným zájmům na obhajobě židovských ekonomických zájmů spolupracovat a vytvořit zastřešující alianci pod názvem Židovská strana Podkarpatské Rusi. Za agrárníky v ní zasedal Emanuel Guttmann, za ortodoxní Koloman Weiss a za sionisty Alexander Spiegel. V komunálních volbách roku 1923 pak tato společná platforma uspěla v mnoha obcích. \n\nV roce 1924 se tato koalice ovšem rozpadla a agrární a ortodoxní proudy se od sionistů oddělily a jejich předáci včetně Emanuela Guttmanna vedli jednání s československými argárniky (Antonín Švehla a Jan Malypetr). Po návratu z Prahy se pak Židovská strana Podkarpatské Rusi rozpadla. Agrární a ortodoxní křídlo pak vytvořilo Židovskou demokratickou stranu. Ta kromě některých ideologických výhrad vůči sionismu (odpor proti sekularismu) reflektovala i odpor místních židovských elit proti diktátu sionistické organizace z Českých zemí (na vedoucí místo kandidátní listiny totiž sionisté prosadili pražského sionistu Ludvíka Singera). Ve volbách získala Židovská demokratická strana 9900 hlasů a neobdržela tak zastoupení v parlamentu. Voličskou podporou ji předstihla i sionistická Židovská lidová strana s téměř 18 000 hlasy, ale ani ona nedostala dostatek hlasů pro vstup do parlamentu. \n\nV následujících letech se rozkol z roku 1924 projevil jako trvalý rys podkarpatoruské židovské politiky a proud reprezentovaný Židovskou demokratickou stranou (respektive jejími nástupkyněmi) se udržel po celý zbytek První republiky. V parlamentních volbách v roce 1925 agrární a ortodoxní Židé kandidovali jako Židovská hospodářská strana, v zemských volbách v roce 1928 jako Židovská republikánská strana, v parlamentních volbách v roce 1929 pak Židovská republikánská strana přímo vplynula do československé argární strany. Sionistický proud reprezentovala Židovská strana, ale na Podkarpatské Rusi se jí už nikdy nepodařilo získal dominantní pozici mezi tamními Židy. \n"}
{"id": "728386", "url": "https://cs.wikipedia.org/wiki?curid=728386", "title": "Jánuš Kubíček", "text": "Jánuš Kubíček\n\nJánuš Kubíček (5. prosince 1921 Nové Hrady – 21. května 1993 Babice nad Svitavou) byl český malíř a výtvarník, představitel generace 60. let.\n\nPocházel z umělecké rodiny - jeho otec i strýc byli známými sochaři (Josef Kubíček a Leoš Kubíček). V roce 1924 přesídlila rodina do Brna, které se natrvalo stalo Kubíčkovým domovem a hlavním uměleckým působištěm. Po maturitě na gymnáziu v Králově Poli studuje na brněnské Škole uměleckých řemesel, v roce 1950 je přijat do svazu Československých výtvarných umělců. Jeho výtvarný názor, krystalizující postupně do osobité, imaginativní abstrakce, ovlivnila výrazně rodinná sbírka děl českého moderního umění. Významné bylo jeho celoživotní přátelství s Bohumírem Matalem, s nímž a několika dalšími brněnskými výtvarníky zakládá roku 1957 tvůrčí skupinu Brno 57.\n\nDílo Jánuše Kubíčka bylo prezentováno na desítkách samostatných i společných výstav, je zastoupeno ve všech významných galerijních sbírkách v České republice včetně Národní galerie v Praze, Moravské galerie v Brně či Muzea města Brna.\n\n"}
{"id": "728387", "url": "https://cs.wikipedia.org/wiki?curid=728387", "title": "Administrativní dělení Podněsterské moldavské republiky", "text": "Administrativní dělení Podněsterské moldavské republiky\n\nMezinárodně neuznaná Podněsterská moldavská republika převzala po svém vzniku v roce 1990 původní sovětské administrativní dělení, které je s určitými úpravami platné do současnosti. Současná podoba vychází z podněsterského zákona № 155-З-III (САЗ 02-29), který byl přijat roku 2002. Republika se dělí na pět rajonů a dvě města republikového podřízení: \n\nJednotlivé správní celky se skládají z obcí, které se dělí na 3 úrovně: \n\nZ pohledu moldavských orgánů, jakožto i z pohledu mezinárodního práva, je existence Podněsterské moldavské republiky nezákonná a její území tvoří integrální součást Moldavska. Území neuznané republiky tvoří dle moldavských zákonů tzv. Autonomní územně správní jednotku se zvláštním statusem Podněstří, která však de facto neexistuje. \n"}
{"id": "728388", "url": "https://cs.wikipedia.org/wiki?curid=728388", "title": "Židovská lidová strana", "text": "Židovská lidová strana\n\nŽidovská lidová strana byla židovská politická strana sionistické orientace na území prvorepublikového Československa, respektive na Podkarpatské Rusi, která kandidovala v doplňovacích parlamentních volbách na Podkarpatské Rusi v roce 1924.\n\nPo roce 1921, kdy se na Podkarpatské Rusi začalo formovat politické spektrum, se tu etablovaly tři hlavní politické proudy: sionistický inspirovaný kandidátní listinou Sdružené židovské strany, která se zúčastnila v Českých zemích a na Slovensku parlamentních voleb v roce 1920, ultraortodoxní napojený na hnutí Agudat Jisra'el a agrárně-konzervativní, mající blízko k československým agrárníkům a zaměřený na obhajobu zájmů židovských statkářů a obchodníků. V roce 1923 všechny tři tyto ideové směry dokázaly kvůli pocitu vnějšího ohrožení antisemitismem i kvůli společným zájmům na obhajobě židovských ekonomických pozic spolupracovat a vytvořit zastřešující alianci pod názvem Židovská strana Podkarpatské Rusi. Za agrárníky v ní zasedal Emanuel Guttmann, za ortodoxní Koloman Weiss a za sionisty Alexander Spiegel. V komunálních volbách roku 1923 pak tato společná platforma uspěla v mnoha obcích. \n\nOvšem již následujícího roku se Židovská strana Podkarpatské Rusi rozpadla. Agrární a ortodoxní aktivisté se ještě více sblížili s československými agrárníky, kteří tuto část židovské komunity na východě státu hodlali využít pro posílení svých pozic v celostátní politice a jako protihodnotu nabízeli ekonomické výhody, například při provádění pozemkové reformy. Emanuel Guttmann a další představitelé těchto frakcí byl dokonce za tímto účelem v Praze na jednání s Antonínem Švehlou a Janem Malypetrem. Oživily se ideologické rozpory se sionisty (například odpor k sekularismu, neshody ohledně výuky v hebrejštině). Výsledkem byla Židovská demokratická strana jako československým agrárníkům blízká formace. I samotní sionisté se ocitli v rozporech, protože ústředí z Českých zemí postavilo do čela kandidátní listiny pražského sionistu Ludvíka Singera, což nesla nelibě místní sionistická skupina. Sionistické torzo původní jednotné Židovské strany Podkarpatské Rusi pak šlo do doplňovacích parlamentních voleb v roce 1924 na Podkarpatské Rusi pod názvem Židovská lidová strana. Ta ve volbách získala 17 941 hlasů, což sice bylo mnohem víc než konkurenční Židovská demokratická strana (ta obdržela jen 9 914 hlasů), ale ani to nestačilo na zisk poslaneckého mandátu, pro jehož získání bylo potřeba cca 20 000 hlasů. \n\nŽidovská lidová strana pak zanikla, ale rozkol z roku 1924 na Podkarpatské Rusi trvale rozštěpil židovský elektorát. Sionisté už následujícího roku v této části státu kandidovali v parlamentních volbách v roce 1925 v rámci Židovské strany, zatímco ortodoxové a židovští agrárníci jako Židovská hospodářská strana. V zemských volbách v roce 1928 se na Podkarpatské Rusi utkali Židovská strana a Židovská republikánská strana, v parlamentních volbách v roce 1929 pak proti Židovské straně kandidovali židovští agrárníci přímo v rámci československé agrární strany.\n"}
{"id": "728393", "url": "https://cs.wikipedia.org/wiki?curid=728393", "title": "Prague Black Hawks", "text": "Prague Black Hawks\n\nPrague Black Hawks byl pražský tým amerického fotbalu. V roce 2013 se tým Black Hawks spojil s týmem Prague Panthers a vznikl nový tým Prague Black Panthers.\n\nK založení týmu došlo v únoru 2010 odtržením od jiného pražského týmu Prague Lions. Z původní organizace odešli všichni zkušení trenéři a drtivá většina hráčů. V prvním roce své existence postoupili Prague Black Hawks do finále České ligy amerického fotbalu a dosáhli na titul vicemistra ČR, v druhé a třetí sezóně získali titul mistrovský.\n\nPrague Black Hawks bylo občanské sdružení, s řádně voleným předsednictvem s výkonnou pravomocí a kontrolním orgánem. Tým byl členem České asociace amerického fotbalu.\n\nKlub se skládal ze seniorského týmu amerického fotbalu (věk 18+) a postupně připravoval také juniorský tým s hráči od 15 let. Tým pod vedením hlavního trenéra Daniela Leška byl tvořen cca 60 hráči včetně zahraničních posil z USA či Německa.\n\n"}
{"id": "728398", "url": "https://cs.wikipedia.org/wiki?curid=728398", "title": "Židovská hospodářská strana", "text": "Židovská hospodářská strana\n\nŽidovská hospodářská strana byla židovská politická strana konzervativní orientace na území prvorepublikového Československa, respektive na Podkarpatské Rusi a na Slovensku, která kandidovala v parlamentních volbách v roce 1925 \n\nStrana navazovala na konzervativní židovské politické formace, které vznikaly na Podkarpatské Rusi již počátkem 20. let. Šlo tehdy o Židovskou konzervativní stranu a Svaz židovských zemědělců v Podkarpatské Rusi. Tyto ideové proudy měly blízko k československým agrárníkům a silný vliv v nich měly zájmy židovských statkářů, obchodníků a také vlivných ultraortodoxních rabínů. V komunálních volbách roku 1923 dokázaly tyto konzervativní proudy uzavřít alianci se sionistickou Židovskou občanskou stranou v Podkarpatské Rusi pod názvem Židovská strana Podkarpatské Rusi. Dočasně se podařilo utlumit vzájemné spory a jednotná židovská kandidátka uspěla v mnoha obcích. \n\nV roce 1924 se toto spojenectví rozpadlo a židovští konzervativci se před doplňovacími parlamentními volbami na Podkarpatské Rusi v roce 1924 odtrhli coby Židovská demokratická strana, zatímco sionistický zbytek šel do voleb jako Židovská lidová strana. Už v době vzniku Židovské demokratické strany se začaly posilovat vazby mezi konzervativními židovskými politiky z východu republiky a československými agrárníky. Agrárníci v Praze totiž hodlali využít židovské konzervativní voliče na východě státu pro dosažení převahy nad socialistickým táborem, zatímco konzervativní Židé od agrárníků mohli očekávat materiální výhody, lepší komunikaci s úřady a preferenční zacházení při provádění pozemkové reformy. \n\nŽidovská demokratická strana ve volbách roku 1924 neuspěla a získala jen 9900 hlasů, ale založila politickou tradici, která se pak udržela po zbytek První republiky, tedy separátní nesionistickou či antisionistickou židovskou platformu, která si udržovala silný vliv na východě státu. Takto vznikla před parlamentními volbami v roce 1925 Židovská hospodářská strana (ŽHS). Nejprve se ustavila na Slovensku, kde ji vedl rabín Koloman Weber, předák hnutí Agudat Jisra'el. Na Slovensku postavila kandidátní listiny ve dvou volebních krajích. Pak vznikla její organizace i na Podkarpatské Rusi. Deklarovala se jako provládní, konzervativní, odmítala sekularismus. V parlamentních volbách se na východě státu utkala se sionistickou Židovskou stranou. Zatímco ŽHS získala na Podkarpatské Rusi 11 792 hlasů, Židovská strana 19 098 hlasů. Na Slovensku měla ŽHS podporu 5144 voličů, Židovská strana jich oslovila 38 442. ŽHS se tak stala neopominutelnou židovskou politickou silou. Právě kvůli odlivu části židovských voličů k ŽHS nedokázala Židovská strana navzdory celostátnímu výsledku téměř 100 000 hlasů získat poslanecký mandát. \n\nŽidovská strana reagovala na volební výsledky ostrou kritikou. Protestovala proti tomu, že českoslovenští agrárníci a jejich spojenci na Podkarpatské Rusi ovlivňují židovské voliče. Obvinila i viceguvernéra Podkarpatské Rusi Antonína Rozsypala, že Židovské hospodářské straně předal 100 000 Kč na volební výdaje. Volební soud stížnost Židovské strany zamítl, ale spory a vzájemné osočování se vlekly ještě roky. Židovská hospodářská strana mezitím zanikla.\n\nPolitický proud založený na židovské ortodoxii, konzervativních hodnotách a spojenectví s československými agrárníky ale na Podkarpatské Rusi přežil i v dalších letech. V zemských volbách v roce 1928 se na Podkarpatské Rusi utkali Židovská strana a nově zřízená Židovská republikánská strana, v parlamentních volbách v roce 1929 pak proti Židovské straně kandidovali židovští agrárníci přímo v rámci československé agrární strany. Na Slovensku byl vývoj poněkud méně vyhrocený. Koncem 20. let 20. století se tu politicky prosadil Julius Reisz, který dokázal spojit sionistické i nesionistické politické proudy a v zemských volbách roku 1928 zde díky tomu židovská politická formace pronikla do zemského zastupitelstva. \n"}
{"id": "728405", "url": "https://cs.wikipedia.org/wiki?curid=728405", "title": "Hlinaia", "text": "Hlinaia\n\nHlinaia (moldavskou cyrilicí Хлиная, rusky Глиное \"Glinoje\", ukrajinsky Глинне \"Glinne\", do roku 1949 Gluckstal, rusky \"Глюксталь\") je obec v Moldavsku v Grigoriopolském rajonu mezinárodně neuznaného Podněstří. Žije zde 1 100 obyvatel (2008) především ruské (35 %), ukrajinské (31 %) a moldavské národnosti (27 %).\n\nOsada je poprvé zmiňována pod názvem Glinka v polovině 18. století. Žilo zde přibližně 300 obyvatel, většinou ruské národnosti. Roku 1809 sem přišli němečtí kolonisté, které do Ruska pozval car Alexandr I. Pavlovič, a osadu nazvali Gluckstal. V průběhu 19. století počet německých obyvatel Gluckstalu vzrostl téměř na 3 500. Po zrušení jejich privilegií v 70. letech 19. století (svoboda vyznání, osvobození od vojenské služby, možnost užívání a vzdělávání se v rodném jazyce) kolonisté začali z Ruska odcházet. Z Gluckstalu odcházeli především do Spojených států amerických a do Jižní Ameriky. Část zbylého německého osídlení byla zasažena ve 20. a 30. letech 20. století násilnou kolektivizací. Během druhé světové války byla oblast okupována německými a rumunskými vojsky. Podněstří a přilehlé oblasti Ukrajiny byly začleněny do rumunské provincie Zadněstří. Místním Němcům, jako Volksdeutsche, byla umožněna rozsáhlá samospráva, vytvoření domobrany a část osadníků narukovala do Wehrmachtu. Většina místních Němců ze vsi uprchla roku 1944 před postupující Rudou armádou. Zbylí němečtí obyvatelé byli ze vsi vysídleni roku 1949, místo nich přišli především Ukrajinci a Moldavané. Na konci roku 1949 byl Gluckstal přejmenován na Glinoje. V období rozpadu SSSR se obec stala součástí mezinárodně neuznané Podněsterské moldavské republiky.\n"}
{"id": "728408", "url": "https://cs.wikipedia.org/wiki?curid=728408", "title": "Caldwell (Texas)", "text": "Caldwell (Texas)\n\nCaldwell je město ležící na jihu státu Texas ve Spojených státech amerických. Je sídlem okresu Burleson County. Vznik města je datován do roku 1840. Ve městě se nachází muzeum české kultury, Czech Heritage Museum, které vlastní spoustu dokladů a předmětů ohledně české kolonizace města a regionu.\nKaždý rok v září se zde koná \"Kolache festival\", pojmenován podle této tradiční české a slovenské a pochoutky.\n\n"}
{"id": "728409", "url": "https://cs.wikipedia.org/wiki?curid=728409", "title": "Bitva u Žlutic", "text": "Bitva u Žlutic\n\nBitva u Žlutic se odehrála patrně v druhé půli listopadu roku 1421 na kótě 693 Vladař, stojící přibližně 5 km jihovýchodně od města Žlutice. Husité pod velením slepého hejtmana Jana Žižky se zde tři dny úspěšně bránili početně silnějšímu vojsku pánů z plzeňského landfrýdu a vojákům pod velením saského šlechtice, majitele Kynžvartu Jindřicha z Plavna. Třetího dne, kvůli nedostatku proviantu, prorazili obklíčení a stáhli se do Žatce.\n\nO válečné aktivitě slepého husitského hejtmana Jana Žižky na podzim roku 1421 neexistuje mnoho historických svědectví. Jeho list Domažlickým je opatřen datem 12. září, a pokud datován správně, je pravděpodobné, že formoval nové jednotky pro boj proti vojskům druhé křížové výpravy. Avšak \"Husitská kronika\" literáta Vavřince z Březové jeho jméno zmiňuje teprve ke konci měsíce, kdy vyprostil z obležení Lomnici, vypálil některé tvrze na levém břehu Vltavy a dobyl Soběslav, kde vypálil rožmberský zámek a pobořil zdi města i kostela. 14. října pak udeřil na tvrz Ostrov ležící na řece Nežárce, kterou v pozdním létě ovládli adamité. Po tvrdém boji zde zajal na čtyři desítky mužů a žen, jež dal zanedlouho upálit. O několik dní později si Žižkovu pozornost vysloužil hrad Krasíkov, který oblehly jednotky plzeňského landfrýdu. Tato pevnost byla dříve majetkem bývalého velitele plzeňského landfrýdu Bohuslava ze Švamberka, jenž se jako spojenec právě nacházel u Žižkova vojska. Akce, jež měla pevnost uvolnit, však nebyla úspěšná, neboť oblehatelům přitáhl na pomoc oddíl Jindřicha z Plavna a jediným, čeho se husitům podařilo před ústupem dosáhnout, byla dodávka zásob obleženým. Po nezdaru se Žižka stáhl ke Klatovům, které opustil kolem 10. listopadu v čele 1500 pěších a 400 jízdních ozbrojenců. Z dochovaných pramenů je patrné, že vpád směřující na Plzeňsko se setkal se silným odporem připraveného nepřítele.\n\nNejdůležitější písemný pramen, který se vztahuje k událostem z konce listopadu 1421, je zaznamenán v \"Husitské kronice\" mistra artistické fakulty pražské university a přímého účastníka husitských válek Vavřince z Březové. Kromě tohoto díla se o bitvě zmiňuje i kratičký Žižkův životopis, jenž sepsal neznámý autor pravděpodobně v období panování krále Jiřího z Poděbrad, pojmenovaný \"Kronika velmi pěkná o Janu Žižkovi čeledínu krále Václava\". \n\nPodle těchto záznamů lze předpokládat, že první větší střetnutí obě strany svedly u Plané. Není známo, kdo dosáhl vítězství, nicméně po rozhodnutí boje vyrazily táborské oddíly zpět k mocenské základně husitů v Žatci. Za častých potyček s protivníkem prošly přes Bezdružice a Nečtiny a přibližně 5 km jihovýchodně od Žlutic vyhledaly útočiště na vrchu jménem Vladař. Jelikož podle písemných pramenů není možno odhadnout v jakém časovém úseku se pochod zúčastněných vojsk odehrával, nelze také určit, zda tak Jan Žižka učinil aby vyhledal vhodné místo pro noční odpočinek, nebo byl dostižen hlavním protivníkovým vojskem. Na svahu či vrcholu homolovitého čedičového kopce husité postavili vozovou hradbu a tři dny zdařile odráželi protivníkovy útoky. Podle popisu Vavřince z Březové je zřejmé, že trpěli značnou nepřízní počasí, ale tato okolnost hrála v neprospěch i pro jejich protivníka. Větší problém než vichřice a mráz pro husity představoval nedostatek proviantu. Třetího dne se jejich situace patrně stala kritickou a slepý hejtman se proto rozhodl vést protiútok s úmyslem prorazit obklíčení a pokračovat k Žatci. Je pravděpodobné, že přípravy k této úspěšné akci i boj samotný probíhaly až po soumraku, neboť jedině tak mohli husité dosáhnout překvapení a nejefektivnějšího výsledku.\n\nNelze jednoznačně posoudit z jakého důvodu katoličtí páni nepokračovali ve stíhání, je však pravděpodobné, že příčinou byla únava po třídenním boji v těžkých podmínkách. Snad měli také informace o oddílu, jenž husitům vyrazil na pomoc z Žatce. V jeho doprovodu táborité dorazili až do města, kde již na Jana Žižku čekala výzva z Prahy, aby se připojil k tažení proti vojskům druhé křížové výpravy, která se připravovala překročit moravsko-české hranice.\n\n\n"}
{"id": "728410", "url": "https://cs.wikipedia.org/wiki?curid=728410", "title": "Židovská republikánská strana", "text": "Židovská republikánská strana\n\nŽidovská republikánská strana byla židovská politická strana konzervativní orientace na území prvorepublikového Československa, respektive na Podkarpatské Rusi, která kandidovala v zemských volbách v roce 1928 a zemských volbách v roce 1935 a která byla v celostátní politice spojencem československých agrárníků.\n\nStrana navazovala na konzervativní židovské politické formace, které vznikaly na Podkarpatské Rusi již počátkem 20. let. Šlo tehdy o Židovskou konzervativní stranu a Svaz židovských zemědělců v Podkarpatské Rusi. Tyto proudy se před komunálními volbami roku 1923 dočasně spojily se zástupci sionistů a jejich Židovskou občanskou stranou v Podkarpatské Rusi do aliance nazvané Židovská strana Podkarpatské Rusi. V komunálních volbách uspěla. V roce 1924 se ale toto spojenectví rozpadlo. V doplňovacích parlamentních volbách na Podkarpatské Rusi v roce 1924 kandidovali ortodoxní a agrární židovské proudy coby Židovská demokratická strana, zatímco sionistický zbytek šel do voleb jako Židovská lidová strana. V parlamentních volbách v roce 1925 pak konzervativní Židovstvo zastupovala Židovská hospodářská strana. Využívala blízkosti k československým agrárníkům a byť nezískala parlamentní křesla, udržela si silný vliv na místní úrovni. \n\nŽidovská hospodářská strana zanikla krátce po volbách v roce 1925, ale ideový proud, který představovala, se na východě státu udržel i nadále. V zemských volbách roku 1928 byla na Podkarpatské Rusi zformována Židovská republikánská strana, kterou vedl Mořic Guttmann. Od roku 1927 měl tento politický směr svou oporu v listu Jüdische Zeitung, vycházejícím v Mukačevu, podporu mu vyslovovali i mnozí ultraortodoxní rabíni. Ve volbách roku 1928 židovští republikáni uspěli a se ziskem víc než 14 000 hlasů se stali v této nejvýchodnější zemi Československa nejsilnější židovskou stranou. Až na nimi skončila s necelými 7000 hlasů sionistická Židovská strana. Velký podíl židovských voličů také získala československá živnostenská strana, která na svou kandidátku zařadila několik Židů. Židovští republikáni díky svému výsledku obdrželi mandát v zemském zastupitelstvu. Sionisté ale i československé levicové strany výsledky voleb kritizovali a poukazovali na to, že agrární strana uplácí voliče. Přetrvávaly i výtky sionistů vůči viceguvernérovi Podkarpatské Rusi Antonínu Rozsypalovi, o kterém se už po volbách v roce 1925 tvrdilo, že jménem agrárníků z Prahy předal Židovské hospodářské straně 100 000 Kč na volební výdaje. \n\nV parlamentních volbách v roce 1929 už Židovská republikánská strana samostatně nekandidovala, ale podpořila československé agrárníky. Strana Antonína Švehly díky tomu získala ve srovnání s volbami roku 1925 na Podkarpatské Rusi víc než dvojnásobek voličů a stala se v této zemi nejsilnějším politickým subjektem. Sionistická Židovská strana v těchto volbách získala parlamentní zastoupení, ale na Podkarpatské Rusi si nesionistické židovské síly udržely výrazný vliv. V zemských volbách roku 1935 Židovská republikánská strana kandidovala samostatně a se ziskem 18 300 hlasů získala opět mandát v zemském zastupitelstvu (obsadil jej Alexander Kroó). Kvůli soupeření o židovské hlasy s živnostenskou stranou si Židovská republikánská strana takticky změnila název na Republikánská židovská obchodnická a živnostenská strana. Sionisté (Židovská strana) tehdy kandidovali v alianci Československou sociálně demokratickou stranou dělnickou stejně jako v paralelně probíhajících parlamentních volbách v roce 1935, v nichž Židovská republikánská strana opětovně podpořila československé agrárníky. Činnost Židovské republikánské strany skončila na východě republiky na podzim 1938, kdy se Podkarpatská Rus stává autonomním útvarem, který ztrácí prvky stranické politické soutěže. \n"}
{"id": "728412", "url": "https://cs.wikipedia.org/wiki?curid=728412", "title": "Minulý čas (Star Trek: Stanice Deep Space Nine)", "text": "Minulý čas (Star Trek: Stanice Deep Space Nine)\n\n„Minulý čas“ (v originále „Past Tense“; v původním českém překladu „Čas minulý“) je dvoudílná, v pořadí jedenáctá a dvanáctá epizoda třetí sezóny seriálu \"\".\n\nPosádka \"Defiantu\" se vrátí v čase na Zemi roku 2024. Spojené státy americké tehdy řešily problém bezdomovectví zřízením „azylových distriktů“, kam byli umisťováni nezaměstnaní a/nebo duševně nemocní, čímž byla vytvářena přelidněná provizorní ghetta.\n\nKdyž se komandér Sisko, doktor Bashir a poručík Dax pokusí transportovat z \"Defiantu\" na Zemi, něco se stane a přenesou se do San Franciscu roku 2024.\n\nZatímco Dax se objeví ve vstupu do stanice metra, zbylí dva důstojníci se zhmotní na nedaleko na povrchu. Naštěstí pro Jadzii ji osloví kolemjdoucí podnikatel Chris Brynner, který ji doprovodí do své kanceláře, kde se o ni postará, neboť si myslí, že byla přepadena. Obdivuje její „tetování“ na tváři a krku (trillská znaménka) a líbí se mu její exotické jméno Jadzia, u kterého hádá, že je nizozemské.\n\nSisko s Bashirem ale takové štěstí nemají. Jsou probuzeni dvojicí policistů s brokovnicemi, kteří si myslí, že se jedná o tuláky. Odvedou je proto do shromažďovacího centra, které je přeplněno nezaměstnanými pracovníky a slouží jako přestupní stanice pro řady lidí, kteří nemají kam jít nebo trpí neléčenými duševními nemocemi. Sisko si všimne data na kalendáři a uvědomí si, že se nacházejí pouze den před „Bellovskými bouřemi“. Důstojníci se totiž nacházejí na kraji jednoho z „azylových distriktů“, oploceného ghetta, kde jsou shromažďováni všichni chudí, nemocní a kteříkoliv další, jež se nedokáží uživit. Bellovské bouře nastanou, když napětí mezi obyvateli distriktu vzroste napětí a frustrace, neboť zde ztratili svou důstojnost a vláda není schopna poskytnout prostředky, které by jim pomohly. Desítky jich budou zabity včetně vůdce demonstrace, muže jménem Gabriel Bell. Ten se ale stane hrdinou, protože svým sebeobětováním chránil rukojmí. Výsledkem Bellova hrdinství bude postupná změna v uvažování společnosti, která pomůže chudým a nemocným uvězněným v distriktech. Sisko a Bashir se shodnou, že musí odtud zmizet, než tyto bouře začnou. Noc stráví v distriktu na ulici, neboť všechny budovy jsou buď přeplněné nebo kontrolované různými gangy.\n\nDax mezitím pilně pracuje na nalezení svých přátel a zkouší pochopit, o co tu jde. Brynner jí poskytne oblečení, peníze i počítač s identifikační kartou, díky němuž najde informace o této době. Když doprovází Brynnera na večírek, pozná vyšší vrstvy společnosti a dozví se o azylových distriktech, kde by se důstojníci mohli nacházet.\n\nNeštěstí nastane po rvačce, při které se Sisko a Bashir bránili krádeži svých karet pro jídelní příděly, které na úřadě dostali. Muž, který jim přijde na pomoc, je zabit a komandér s doktorem zjistí, že se jednalo o Gabriela Bella. Svým jednáním tak přímo způsobili smrt člověka, který musí za několik dní vést demonstrace, které změní svět. Pokud by Bellovské bouře nenastaly, pozemská historie by nabrala jiný směr. Sisko rozhodne, že oba musí zajistit, aby události proběhly tak, jak mají, proto na sebe vezme identitu Gabriela Bella.\n\nMezitím ve 24. století zbylá posádka \"Defiantu\" na oběžné dráze Země, kterou tvoří major Kira, Odo a náčelník O'Brien, ztratí kontakt s planetou a zmizí i jakékoliv další známky Federace. Po zjištění problému s chronotrony začnou provádět výpočty, které mají pomoci zjistit alespoň přibližný čas, do kterého se výsadek dostal.\n\nBashir a Sisko v roli Bella se vrátí do centra, na které právě zaútočila skupina nespokojených obyvatel azylového distriktu, jež vzali pracovníky úřadu a některé policejní důstojníky jako rukojmí. Sisko převezme vedení vzpoury s vědomím, že jejím výsledkem bude Bellova smrt, a snaží se zabránit, aby byl kdokoliv zraněn. Tlačí na guvernéra a trvá na tom, že mu musí poskytnout vysílací čas v televizi, aby se svět dozvěděl, co se v distriktech děje a jaké mají zdejší lidé požadavky. Chtějí distrikty uzavřít, chtějí pouze šanci získat poctivé živobytí.\n\nNepokoje jsou v plném proudu. Dax je sleduje z Brynnerovy kanceláře a ví, že Sisko s Bashirem jsou v distriktech v nebezpečí, proto se je vydá hledat. Proleze kanalizací, v distriktu je ale chycena a odvedena do úřední budovy, k vedení vzbouřenců. Zde si tajně promluví se komandérem a doktorem a kanalizací se dostane pryč. Pomůže jim totiž Brynner, který jim aktivuje terminál, díky němuž mohou vysílat do celého světa své názory, kterými může skončit existence těchto ghett.\n\nKira a O'Brien se mezitím několikrát transportují z \"Defiantu\" na místo, kam byl poslán výsadek, ovšem vždy do špatného času. Zbývá jim již pouze jeden pokus, který jim naštěstí vyjde. Kontaktují Dax a po informacích, které dostanou, jsou ochotni zachránit Siska a Bashira. Jedná se však o stejnou chvíli, kdy se kolem centra pohybují jednotky SWAT, které mohou tyto bouře jednou pro vždy ukončit. Týmy zaútočí na úřad, aby zabily vůdce revoluce; Sisko je sice zasažen kulkou do ramene, když chrání rukojmí a přeživší, ale přežije. Po ukončení nepokojů dva policisté, kteří na začátku odvedli Siska s Bashirem do centra, souhlasí s propuštěním „Bella“ a Bashira a s výměnou „Bellovy“ identity, kterou přenechají mrtvému muži.\n\nVšichni důstojníci se poté transportují do 24. století na \"Defiant\", kde zjistí, že současnost je již v pořádku, neboť historie proběhla tak, jak měla. Jediným rozdílem je historický záznam Gabriela Bella, který obsahuje Siskovu fotku.\n\n"}
{"id": "728420", "url": "https://cs.wikipedia.org/wiki?curid=728420", "title": "Drahomíra Šustrová", "text": "Drahomíra Šustrová\n\nDrahomíra Šustrová (* 22. listopadu 1913 Brno - 21. července 2006 Svitavy) byla česká učitelka, spisovatelka, divadelní režisérka, kronikářka a historička.\n\nPocházela z Brna, kde absolvovala měšťanskou školu. Roku 1930 se rodina přestěhovala do Bratislavy, kde na Masarykově štátnem reálnem gymnasiu Drahomíra odmaturovala. Na Filosofickou fakultu univerzity Karlovy v Praze nastoupila v roce 1936, studovala obory dějepis, čeština a filosofie. Následující roky již ovlivnily válečné události. 15. března 1938 opouštějí Šustrovi Slovensko a stěhují se do Hradce Králové. 17. listopadu 1939 okupanti zavírají české vysoké školy a Drahomíra Šustrová odchází z univerzity učit. Prošla několik škol na Královéhradecku, až roku 1955 zůstala ve Svitavách.\n\nAž do důchodového věku se mimo výuku věnovala režii divadelních a recitačních sborů, organizaci kulturního života a publikaci článků a pojednání zaměřených na Svitavsko. Dva roky působila jako kronikářka města Svitavy, ale zájem o místní historii jí zůstal natrvalo. Později dojížděla do Okresního archivu v Litomyšli, kde dohledávala a vypisovala historické události města z materiálů, které neměl po léta nikdo v rukou. Z těchto výzkumů čerpala autorka při tvorbě svých knih. I když se po odchodu do penze věnovala spíš historické činnosti, zůstala až do smrti mezi Svitavskými známá jako \"paní učitelka Šustrová\".\n"}
{"id": "728422", "url": "https://cs.wikipedia.org/wiki?curid=728422", "title": "Volby do parlamentu Československé republiky na Podkarpatské Rusi 1924", "text": "Volby do parlamentu Československé republiky na Podkarpatské Rusi 1924\n\nVolby do parlamentu Československé republiky na Podkarpatské Rusi 1924 byly doplňovací volby do Národního shromáždění konané pouze na území Podkarpatské Rusi.\n\nVolby se konaly 16. března 1924 a přidělovalo se v nich 9 dodatečných mandátů do celostátního nejvyššího zákonodárného sboru. Šlo o výraz stabilizace tohoto území a jeho zapojení do politického systému prvorepublikového Československa. Volby vyhrála Komunistická strana Československa, která zde získala přes 39 % hlasů. Guvernér Anton Beskid výsledky považoval za odraz chaotických poměrů v této oblasti. Mandáty z těchto voleb měly ale platnost jen jeden rok, protože již v parlamentních volbách roku 1925 se na Podkarpatské Rusi volilo znovu, nyní již souběžně se zbytkem republiky. \n"}
{"id": "728423", "url": "https://cs.wikipedia.org/wiki?curid=728423", "title": "Bert Jansch", "text": "Bert Jansch\n\nHerbert Jansch, známý hlavně jako Bert Jansch (3. listopadu 1943, Glasgow, Skotsko – 5. října 2011, Hampstead, Londýn, Anglie), byl skotský kytarista a zpěvák, známý jako dlouholetý člen folk rockové skupiny Pentangle. Vydal také mnoho sólových alb.\n\n"}
{"id": "728425", "url": "https://cs.wikipedia.org/wiki?curid=728425", "title": "Hrad na Blešenském vrchu", "text": "Hrad na Blešenském vrchu\n\nHrad na Blešenském vrchu je zaniklý hrad, který stával na Blešenském vrchu nad vsí Dřemčice nedaleko Třebívlic v Ústeckém kraji. Z hradu v nadmořské výšce 520 metrů se zachovaly jen příkopy, valy a nevýrazné terénní relikty budov.\n\nO historii jménem neznámého hradu se nedochovaly žádné písemné zprávy. Při průzkumu byl nalezen jediný střep datovaný do 14.–15. století. Specifickým rysem hradu je vysunuté opevnění, které se objevuje na hradech vybudovaných nebo přestavěných husitskými hejtmany. Pravděpodobně se jednalo o vojenský opěrný bod, v jehož konstrukcích výrazně převládalo dřevo.\n\nPřístupová cesta vedla od vsi Blešno ze západu, okolo dvora na severním úpatí kopce a stáčela se k jihovýchodu a po napojení na cestu od Dřemčic na východ, kde v místech zúžení cesty pravděpodobně stála brána předhradí. Předhradí vymezoval hřeben kopce na levé straně a na pravé straně opevnění, ze které zbyly drobné zbytky v severní části. Odtud vedla cesta směrem na sever ke druhé bráně, z níž se vcházelo na nádvoří obehnané blíže neznámou fortifikací, při jejíž východní a severovýchodní části se nacházela blíže neznámá zástavba. V severozápadním sousedství brány stával půlkruhový objekt blíže neznámé funkce. Na skalisku v jižním rohu nádvoří pravděpodobně stála věž. Pod ní byla vyhloubena cisterna, na jihovýchodní straně nádvoří příkop a za ním úzká terasa. Za terasou následuje další příkop, trojúhelníková plošina a svah.\n\nNa vrchol s hradem vede od roku 2014 odbočka modré turistické stezky Třebívlice–Děkovka, ze které se odpojuje na rozcestí při jižním okraji lesa asi 100 m severně od okraje Dřemčic. Vystoupit na vrchol lze také lesními cestami z blízké osady Blešno.\n\n"}
{"id": "728429", "url": "https://cs.wikipedia.org/wiki?curid=728429", "title": "Pervomaisc", "text": "Pervomaisc\n\nPervomaisc (moldavskou cyrilicí Первомаиск, rusky Первомайск \"Pervomajsk\", ukrajinsky Первомайськ \"Pervomajsk\") je sídlo městského typu na východě Moldavska, součást Slobodzejského rajonu mezinárodně neuznané Podněsterské moldavské republiky. Město se nachází na hranici s Ukrajinou, protéká jím řeka Kučurgan. Pervomaisc vznikl na počátku 70. let 20. století spojením tří do té doby samostatných osad. Poté zde započala panelová výstavba. Žije zde 9 000 obyvatel, především ruské, ukrajinské a moldavské národnosti. Pervomaisc roku \"2011\" obdržel titul „Nejzelenější a nejčistší obec Podněstří“ (rusky „Самый чистый и зеленый поселок Приднестровья“).\n"}
{"id": "728431", "url": "https://cs.wikipedia.org/wiki?curid=728431", "title": "Kimmerosaurus", "text": "Kimmerosaurus\n\nKimmerosaurus je vyhynulý rod mořských plesiosaurů z čeledi Cryptoclididae, žijící v období svrchní jury (asi před 150 miliony let) na území dnešní Anglie.\nPrvní část jména \"Kimmerosaurus\" je odvozeno od kimmeridžského jílu, uloženém v Dorsetu v Anglii, ve kterém byl plesiosaurus poprvé nalezen. Druhá část - \"saurus\" - znamená ještěr nebo plaz.\n\n\"Kimmerosaurus\" je známý jen podle fosilních pozůstatků lebky a několika krčních obratlů. Nelze tedy s jistotou říct, jak vyhynulý plaz vypadal. Proto někteří vědci věří, že fosilie \"kimmerosaura\" by mohla být chybějící lebka rodu \"Colymbosaurus\" (podobný plesiosaurus u něhož rovněž nikdy nebyla objevena lebka).\n\n"}
{"id": "728433", "url": "https://cs.wikipedia.org/wiki?curid=728433", "title": "Jacob Merkelbach", "text": "Jacob Merkelbach\n\nJacob Merkelbach (29. dubna 1877 Amsterdam – 6. února 1942 tamtéž) byl nizozemský fotograf a zakladatel jednoho z nejslavnějších fotografických studií v Amsterdamu, které se specializovalo na portrtétní fotografii dvacátého století. Elegantně zařízený podnik byl navštěvován především elitními bohatými občany Amsterdamu a známými osobnostmi z umění a divadla, jako například byli Mata Hari, Fien de la Mar, architektka Theo Mann-Bouwmeester, Willem Mengelberg nebo Abel Herzberg.\n\nByl synem Johanna Wilhelma Merkelbacha, majitele společnosti Merkelbach & Co, která na konci 19. století prodávala zařízení jako fotoaparáty, stereoskopy a laterny magicy. Nějakou dobu pracoval pro svého otce, oženil se a z manželství se jim narodila dcera. Poté, co jeho otec zemřel začal od roku 1913 vést vlastní fotografický obchod v Leidseplein číslo popisné 29 v pátém patře budovy Hirsch. Inspiroval se kolegy fotografy ve Vídni a Berlíně a přidal své vlastní představy o tvorbě portrétů, které pak mohl uplatnit v praxi.\n\nMerkelbach měl elegantnější styl fotografování portrétů než jeho bratr, byl sladěný s nejnovější módou a vkusem. Věnoval se především módní a reklamní fotografii. Občas se účastnil soutěží a výstav.\n\nPo smrti Jacoba Merkelbacha 6. února 1942 ateliér převzala jeho dcera Mies.\n\n"}
{"id": "728438", "url": "https://cs.wikipedia.org/wiki?curid=728438", "title": "Maiac", "text": "Maiac\n\nMaiac (moldavskou cyrilicí Маяк, rusky Маяк \"Majak\", ukrajinsky Маяк \"Majak\") je sídlo městského typu na východě Moldavska, součást Grigoriopolského rajonu mezinárodně neuznané Podněsterské moldavské republiky. Dle moldavských zákonů, které ale nejsou v Podněstří akceptovány, se jedná o město. Žije zde 1 200 obyvatel. V letech 1968 až 1975 zde byl postaven jeden z nejvýkonnějších krátko- a středovlnných vysílačů v Evropě, který sloužil pro zahraniční vysílání Sovětského rozhlasu. Po rozpadu SSSR potenciál vysílače využívá Podněsterský rozhlas pro šíření názorů a stanovisek vlády neuznaného Podněstří do zahraničí.\n\n"}
{"id": "728441", "url": "https://cs.wikipedia.org/wiki?curid=728441", "title": "Con Safos", "text": "Con Safos\n\nCon Safos je druhé a poslední studiové album skupiny Ruben and the Jets, vydané v roce 1974. Jejich první album produkoval Frank Zappa, toto Denny Randell.\n"}
{"id": "728442", "url": "https://cs.wikipedia.org/wiki?curid=728442", "title": "Komunální volby 1919 (Československo)", "text": "Komunální volby 1919 (Československo)\n\nKomunální volby 1919 byly volby do zastupitelstev obcí konané 15. června 1919 v prvorepublikovém Československu.\n\nŠlo o první místní volby po vzniku Československé republiky. Konaly se ale jen v Čechách, na Moravě v části Slezska. Nevolilo se na územích, jejichž příslušnost k československému státu ještě nebyla ujasněna (Vitorazsko, Hlučínsko, Valticko a část Těšínska) a volby nebyly organizovány ani na Slovensku a Podkarpatské Rusi.\n\nVýsledkem voleb bylo výrazné vítězství levice. V případě etnicky českých voličů získala nejvíce hlasů Československá sociálně demokratická strana dělnická (32,5 %), následovali Československá strana socialistická (17,3 %), agrárníci (15,3 %), lidovci (9,8 %) a Československá národní demokracie (9,6 %). V táboře německy mluvících voličů získala Německá sociálně demokratická strana dělnická v ČSR dokonce 47,9 %. Vzhledem k posílení levice se volby staly předělem v podobě celostátní vlády. Do té doby v Československu vládla vláda Karla Kramáře coby široká česká koalice levicových, pravicových i středových stran. Dne 8. července 1919 byla jmenována první vláda Vlastimila Tusara, ve které byli zastoupeni sociální demokraté, českoslovenští socialisté a agrárníci (takzvaná rudo-zelená koalice). Další změny politické mapy přinesly pak parlamentní volby roku 1920.\n"}
{"id": "728448", "url": "https://cs.wikipedia.org/wiki?curid=728448", "title": "Grunt Records", "text": "Grunt Records\n\nGrunt Records je americké hudební vydavatelství, založené v roce 1971 skupinou Jefferson Airplane. U tohoto vydavatelství vyšla například alba \"Long John Silver\" (Jefferson Ariplane), \"The Phosphorescent Rat\" (Hot Tuna), \"Papa John Creach\" (Papa John Creach) a mnoho dalších.\n"}
{"id": "728449", "url": "https://cs.wikipedia.org/wiki?curid=728449", "title": "Big Quilcene", "text": "Big Quilcene\n\nBig Quilcene je řeka na Olympijském poloostrově v americkém státě Washington. Pramení v Buckhornské divočině, nedaleko od Svištího průsmyku, jižně od hory Buckhorn Mountain a nedaleko hory Mount Constance. Proudí většinou východním směrem dolů z Olympijských hor skrz Olympijský národní les. Chvíli proudí na jih, ale to jen do soutoku s potokem Tunnel Creek, který ji odráží zase na východ. Následuje Quilcenské pohoří, které je částí Olympijských hor, a ve kterém se do řeky vlévá hned několik přítoků, včetně potoku Mile And A Half Creek. Nedaleko Duhového tábořiště se otáčí k severu a proudí souběžně se silnicí U.S. Route 101. V posledních kilometrech se tok opět otáčí k východu a proudí skrz jižní část města Quilcene, kde se vlévá do Quilcenské zátoky, která je částí Hoodova kanálu. Asi kilometr severně od ústí se nachází také ústí řeky Little Quilcene.\n"}
{"id": "728451", "url": "https://cs.wikipedia.org/wiki?curid=728451", "title": "Komunální volby 1923 (Československo)", "text": "Komunální volby 1923 (Československo)\n\nKomunální volby 1923 byly volby do zastupitelstev obcí konané v roce 1923 v prvorepublikovém Československu.\n\nŠlo o první místní volby po vzniku Československé republiky, které se konaly na celém území státu, tedy včetně Slovenska a Podkarpatské Rusi. Nevolilo se ovšem ve všech obcích a volby neprobíhaly v jednom dni (volit se začalo v září 1923). \n\nVolební výsledky nebyly nikdy jako celek publikovány, což ve veřejnosti vzbuzovalo dojem, že vláda všenárodní koalice (první vláda Antonína Švehly) ztratila většinovou podporu veřejnosti. Faktem je, že Komunistická strana Československa, pro kterou šlo o první volební měření sil po jejím vzniku, se stala podle neoficiálních dat druhou nejsilnější politickou stranou. Nejsilnější formací se ovšem stali agrárníci s více než 1 milionem hlasů. Na třetím místě skončili lidovci, kteří jen v Českých zemích získali 430 000 hlasů a na Moravě zvítězili a jejichž tehdy ještě sesterská Slovenská ľudová strana soustředila dalších 335 000 slovenských hlasů. Propad vlivu a síly přinesly volby pro socialistické strany, sociální demokraty a československé socialisty. Podobné tendence byly zaznamenány i mezi německy mluvícími voliči, mezi nimiž také posílil Německý svaz zemědělců a Německá křesťansko sociální strana lidová, zatímco Německá sociálně demokratická strana dělnická v ČSR ztratila stejně jako nacionalistická Německá národní strana. Posílení volby přinesly Německé národně socialistické straně dělnické.\n\nNa celostátní vládnutí volby zásadní vliv neměly, první vláda Antonína Švehly zůstala u moci. Růst nesocialistických stran ale postupně vedl k úvahám a později i reálným krokům směrem k vytvoření středopravé koalice s účastí českých i německých stran. Výsledky voleb rovněž ukázaly, že mezi voliči z řad vojáků má nejsilnější podporu Komunistická strana Československa. Volby tak vedly k následné úpravě, podle které vojáci ztráceli volební právo. Další změny politické mapy přinesly pak parlamentní volby roku 1925.\n"}
{"id": "728453", "url": "https://cs.wikipedia.org/wiki?curid=728453", "title": "Černá řeka (přítok řeky Duwamish)", "text": "Černá řeka (přítok řeky Duwamish)\n\nČerná řeka byla řeka v okrese King v americkém státě Washington. Do roku 1916 odváděla vodu z Washingtonova jezera, ale otevření Washingtonova kanálu snížilo hladinu jezera a způsobilo vysušení řeky. Dnes existuje pouze jako 1 200 metrů dlouhý přehrazený vodní tok, který odvádí vodu z mokřin mezi městy Tukwila a Renton do řeky Duwamish. Soutok se nachází jen kousek severovýchodně od křižovatky mezistátních dálnic Interstate 5 a Interstate 405.\n\nJeště na začátku dvacátého století byla voda z Washingtonova jezera odváděna z jeho jižního konce Černou řekou, která se poté spojila s řekou Cedar než dospěla k soutoku s Bílou řekou (nyní se Zelenou řekou, jelikož Bílá řeka byla odkloněna k jihu). Soutok Černé a Bílé řeky vytvořil řeku Duwamish, která proudila do Elliottova zálivu, který je částí Pugetova zálivu. Tehdy tedy vody řek, které proudily do jezera, např. řeky Sammamish, byly odváděny do oceánu korytem Černé řeky. Nyní vodu z jezera do Pugetova zálivu odvádí uměle vytvořený Washingtonův kanál.\n\nV listopadu 1911 řeka Cedar zaplavila město Renton, a tak byla o rok později odkloněna od Černé řeky přímo do Washingtonova jezera, čímž se zabránilo budoucím záplavám, to ale nezabránilo jejím vodám, aby byly do oceánu odváděny Černou řekou. V roce 1916 byl severně od Seattlu postaven Washingtonův kanál, který snížil hladinu jezera o dva a půl metru, čímž vysušil koryto Černé řeky, v jehož části se dnes nachází lužní les a mokřad.\n\nDuwamišové žili na břehu Černé řeky po dobu mnoha století a jejich osady zde zůstaly do vysušení v roce 1916. Několik Indiánských vesnic se <nowiki>\"nacházelo při vzniku\"</nowiki> řeky Duwamish, která nese jméno právě po kmenu Duwamišů a zdejší oblast se stala domovem mnoha příslušníků původního obyvatelstva, kteří se museli přesunout kvůli růstu města Seattle.\n"}
{"id": "728458", "url": "https://cs.wikipedia.org/wiki?curid=728458", "title": "Komunální volby 1927 (Československo)", "text": "Komunální volby 1927 (Československo)\n\nKomunální volby 1927 byly volby do zastupitelstev obcí konané v roce 1927 v prvorepublikovém Československu.\n\nVolby probíhaly v době, kdy již vládla třetí vláda Antonína Švehly, takzvaná Panská koalice sdružující pravicové a středové politické strany české i německé. Do voleb proto Československá sociálně demokratická strana dělnická i její německý protějšek Německá sociálně demokratická strana dělnická v ČSR šly už jako opoziční formace, s ostřejší rétorikou, díky čemuž ve volbách posílily. Další změny politické mapy přinesly pak zemské volby v roce 1928, ve kterých nekomunistická levice dále posílila.\n"}
{"id": "728461", "url": "https://cs.wikipedia.org/wiki?curid=728461", "title": "Stanislaus Kobierski", "text": "Stanislaus Kobierski\n\nStanislaus Kobierski (10. listopadu 1910 – 18. listopadu 1972) byl německý fotbalista polského původu. Reprezentoval Německo v letech 1931−1941 ve 26 zápasech. Na MS 1934 získal s Německem bronzovou medaili, nastoupil zde ke třem zápasů a vstřelil 1 gól.\n\n"}
{"id": "728462", "url": "https://cs.wikipedia.org/wiki?curid=728462", "title": "Keb' Mo'", "text": "Keb' Mo'\n\nKeb' Mo' (* jako Kevin Moore, 3. října 1951) je americký bluesový zpěvák a kytarista. V 70. letech se podílel na sólových albech houslisty skupiny Jefferson Airplane Papa John Creache, jednalo se o alba: \"Filthy!\", \"Playing My Fiddle for You\", \"I'm the Fiddle Man\" a \"Rock Father\". Moorovi bylo v době prvního nahrávání pouhých 21 let.\n\nSoučasně Moore také hrál v bluesové kapele Whodunit Band. Často měl také možnost jamovat s bluesovými veličinami jakými byli například Albert Collins nebo Big Joe Turner. Moore se tu postupně profiloval jako strážce bluesové tradice, kterému ovšem nechybí originalita. V roce 1980 vydal svou první sólovou desku \"Rainmaker\", která ale vyšla ještě pod jménem Kevin Moore.\n\nDalší album přišlo až po dlouhých 14 letech. Dostalo název \"Keb' Mo'\" a Moore taky začal pod touto přezdívkou vystupovat. Na albu jsou dvě coververze skladeb bluesové legendy Roberta Johnsona, o kterém Moore mluví jako o svém velkém hudebním vzoru.\n\nDruhé album pod jménem Keb' Mo' vyšlo v roce 1996 a dostalo název \"Just Like You\". Jako hosty si Moore pozval Jacksona Browna a Bonnie Raitt. Deska získala cenu Grammy v kategorii současné blues. Třetí album \"Slow Down\", které vyšlo v roce 1998, obsahuje dvanáct skladeb. Opět bylo oceněnou cenou Grammy. Úvodní píseň “Muddy Watter” je pocta další bluesové ikoně — Muddy Watersovi. Na této desce je také skladba “Rainmaker”, která vyšla na Moorově první desce. Skladba byla znovu nahrána, obsahuje drobné hudební změny, text ale zůstal nezměněn. Třetí sošku Grammy dostal Moore za album \"Keep It Simple\". Zatím poslední album \"Reflection\" je z roku 2011.\n"}
{"id": "728463", "url": "https://cs.wikipedia.org/wiki?curid=728463", "title": "Kevin Moore", "text": "Kevin Moore\n\nJméno Kevin Moore má několik osobností:\n\n"}
{"id": "728467", "url": "https://cs.wikipedia.org/wiki?curid=728467", "title": "Hrad u Čtyřkol", "text": "Hrad u Čtyřkol\n\nHrad u Čtyřkol je zaniklý hrad neznámého jména v severní části katastrálního území obce Čtyřkoly v okrese Benešov. Stál na ostrožně nad ústím Mnichovky do Sázavy v nadmořské výšce asi 275 metrů naproti hradu Zlenice. Od roku 1965 je chráněn jako kulturní památka. Dochovaly se z něj valy, příkopy a základy budov.\n\nO historii hradu se nedochovaly žádné písemné záznamy. Nečetné archeologické nálezy datují krátkou existenci hradu do třináctého století. Hypotézu o tom, že jde o předchůdce sousedních Zlenic vyvrátil tamní archeologický výzkum, který doložil jejich vznik okolo roku 1300. Vzhledem k archaické podobě hradu navrhl Tomáš Durdík možnou souvislost s hrady přechodného typu.\n\nHrad byl postaven na skalnaté ostrožně. Býval zřejmě dvoudílný, ale předhradí bylo poškozeno při stavbě železniční trati a rekreačních chat. Hradní jádro odděloval od zbytku ostrožny mohutný šíjový příkop a val. Boční strany ostrožny byly opevněny pouze dřevěným ohrazením. Za čelním valem stály volně tři budovy na třech snižujících se terasách. V nejvýše položené stála budova čtvercového půdorysu, ve střední části pak obdélné stavení (dvojdílný palác). Další budova se nacházela také na nejnižším konci jádra.\n\n"}
{"id": "728468", "url": "https://cs.wikipedia.org/wiki?curid=728468", "title": "127 hodin", "text": "127 hodin\n\n127 hodin je dobrodružný a životopisný film z roku 2010. Spoluautorem scénáře, producentem a režisérem filmu je Danny Boyle. V hlavní roli se objevil James Franco jako horolezec Aron Ralston, kterého uvěznil balvan v Robbers Roost v Utahu v dubnu 2003.\n\nFilm byl založen na Ralstonově autobiografické knize s názvem \"Between a Rock and a Hard Place\". Scénář napsali Danny Boyle a Simon Beaufoy, producenty filmu jsou Christian Colson a John Smithson (oba s Boylem pracovali na jeho předchozím filmu \"Milionář z chatrče\"). Hudbu složil A. R. Rahman. Film byl velice dobře oceněn kritiky a byl nominován na šest cen Akademie, včetně kategorií „nejlepší obraz“ a „nejlepší herec v hlavní roli“ (James Franco).\n\nDne 25. dubna 2003 se Aron Ralston (James Franco) připravuje na den, který stráví cestováním v kaňonech v národním parku Canyonlands v Utahu, kam jede celou noc. Nikomu ale o tomto svém výletu neřekne. Druhý den ráno jede přes park na kole a snaží se snížit 45 minut z celkového času uvedeného v turistickém průvodci v odhadovaném čase dosažení svého cíle. Když ke skalám přijede, uvidí dvě turistky, Kristi (Kate Mara) a Megan (Amber Tamblyn), které se zřejmě ztratily. Ralston je přesvědčí, že je průvodce trasy a nabídne jim, aby s ním šly mnohem zábavnější cestou, než tou, kterou se snaží najít. Vede je úzkými kaňony včetně slepého skoku do skrytého bazénu, kam skočí opakovaně a nahrají se pomocí Ralsonovy videokamery. Když už se rozcházejí, tak Kristi a Megan Ralsona pozvou na party, která se bude konat příští noc a ten jim slibuje, že přijde. Nicméně, ony o tom pochybují.\n\nRalston pokračuje v lezení v kaňonu Blue John přes úzkou chodbu, kde jsou kameny vklíněny mezi stěny skal. Když sestupuje, jeden kámen se uvolní, Ralston padá na dno kaňonu, uvolněný kámen mu spadne na ruku a uvězní ji. Ze začátku křičí o pomoc, ale nikdo není v doslechu. Nakonec rezignuje k faktu, že zůstal sám a začne na svou kameru natáčet video deník, vytáhne svůj multifunkční nástroj a snaží se odštípat se od skály. Také začne s přidělovacím systémem jídla a pití.\n\nJakmile si uvědomí, že šance k odštípání od skály jsou marné, začne se snažit řezat si do ruky uvězněné pod kamenem, ale nůž je na jeho kůži příliš tupý. Poté do ruky bodne, ale uvědomí si, že není schopen zasáhnout i kost. Ocitne se na suchu a je donucen pít vlastní moč. Jeho video příspěvky začínají být více a více zoufalé, protože cítí, že umírá. Začne snít o svých vztazích a předchozích zkušenostech včetně jeho bývalé přítelkyně (Clémence Poésy), rodiny (Lizzy Caplan, Treat Williams, Kate Burton) a dvou turistek, které potkal před nehodou. Poté, co se odráží na vlastní život, přijde na poznání, že vše co doposud udělal, ho vedlo k tomuto ortelu a že je předurčen k tomu, aby zemřel sám v kaňonu.\n\nPo pěti dnech uvidí Ralston v předtuše svého nenarozeného syna. Shromažďuje vůli, aby měl dost síly zlomit své předloktí, a nakonec paži s tupým nožem přetrhne. Vyrobí si na ruku škrtidlo z izolace pro jeho batoh a použije karabinu k utažení. Obaluje zbytek jeho paže pod balvanem a tuto představu nechává za sebou. Poté se mu s kaňonu konečně podaří odejít, musí ale ještě slézat 65 stop a ujít několik kilometrů, než úplně vyčerpaný a celý od krve narazí na rodinu na jednodenním výletu. Rodina pošle pro pomoc a Ralston je evakuován vrtulníkem.\n\nFilm končí záběry skutečného Arona Ralstona z jeho života po nehodě – včetně několik Ralstonových dalších horolezeckých dobrodružství, v kterých pokračoval i po nehodě bez jedné ruky. Dále ukazuje Ralstona s jeho ženou, se kterou se setkal pár let po nehodě a jeho syna jménem Leo.\n\nPoslední věta, která se ve filmu objeví před závěrečnými titulky říká, že Ralston od té doby vždycky zanechá vzkaz, kdykoliv jde někam sám.\n\nSkutečný Aron Ralston se na chvíli objeví v cameo roli na konci filmu.\n\nScény na začátku filmu, kdy Ralston ukazuje dvěma turistkám skrytý bazén byly pozměněny, podle Ralsonových slov jim ve skutečnosti ukazoval jen některé základní lezecké pohyby. I přes tyto filmy, které mu byly ze začátku nepříjemné Ralson říká, že: „zbytek filmu je tak fakticky přesný, že je tak blízký dokumentu, jak se nejblíže můžete dostat a aby byl stále drama.“\n\nBoyle chtěl po čtyři roky natočit film o Ralsonově utrpení. Napsal pro film první verzi scénáře a Simon Beafoy posléze napsal celý scénář. Boyle film popisuje jako „akční film s chlapem, který se nemůže hýbat“. Také vyjádřil, že tento film má více intimní atmosféru než jeho předchozí film \"Milionář z chatrče\" (2008).\n\nNoviny \"News of the World\" v listopadu 2009 uveřejnily, že Boylovou nejlepší volbou pro roli Ralstona byl herec Cillian Murphy. V lednu 2010 byl James Franco do této role obsazen.\n\nBoyle a Fox Searchlight Pictures oznámili, že film bude v kinech v listopadu 2010. Natáčení začalo v březnu 2010 v Utahu. Boyle zamýšlel, že by se v první části filmu vůbec nemluvilo. Od 17. června 2010 byl film v post produkci.\n\nAmputační scéna byla dílem maskéra Tonyho Gardnera a jeho týmu a s pomocí lékařů. Snažili se být lékařsky přesní v každém detailu, protože Danny Boyle tuto scénu točil najednou a každý aspekt scény musel být funkční stejně jako realistický.\n\n\n\n"}
{"id": "728470", "url": "https://cs.wikipedia.org/wiki?curid=728470", "title": "Komunální volby 1931 (Československo)", "text": "Komunální volby 1931 (Československo)\n\nKomunální volby 1931 byly volby do zastupitelstev obcí konané v roce 1931 v prvorepublikovém Československu.\n\nVolby probíhaly v době, kdy vládla druhá vláda Františka Udržala, takzvaná široká koalice sdružující pravicové, středové i levicové politické strany české i německé. Vláda termín voleb odsouvala v naději, že odezní velká hospodářská krize, což se ale nestalo a ekonomický propad v Československu se místo toho nadále prohluboval. Volby se konaly v 2. polovině roku 1931 a počátkem roku 1932, neprobíhaly tedy najednou. Jejich celkové výsledky nebyly publikovány s odvoláním na to, že jde o místní otázku. Podle neoficiálních výsledků mírně oslabily nekomunistické socialistické strany (Komunistická strana Československa totiž procházela stabilizací poté, co ji převzal Klement Gottwald). Celkově se ale nenaplnila očekávání, že ekonomická krize bude znamenat posílení levice. Výrazně ovšem v českém pohraničí posílila nacionalistická Německá národně socialistická strana dělnická, která v parlamentních volbách v roce 1929 obdržela 204 000 hlasů a nyní více než 300 000. Objevily se dokonce spekulace, že mezi německými voliči se stala nejsilnější formací a předstihla i Německou sociálně demokratickou stranu dělnickou v ČSR.\n\nNa celostátní politiku neměly volby výraznějšího dopadu. Vláda Františka Udržala zůstala u moci až do konce roku 1932 a i pak pokračovala praxe širokých česko-německých koalic.\n"}
{"id": "728471", "url": "https://cs.wikipedia.org/wiki?curid=728471", "title": "Azidy", "text": "Azidy\n\nAzidy jsou soli kyseliny azidovodíkové (azoimidu), obsahují azidový aniont N.\n\nNejdůležitějším azidem je azid sodný NaN, ze kterého se připravují ostatní azidy. Azid sodný je poměrně stálý, dá se bez rozkladu tavit. Právě azid sodný je zodpovědný za exploze airbagů v automobilech. Azidy alkalických kovů a kovů alkalických zemin se chovají podobně, naproti tomu azidy těžkých kovů velmi snadno vybuchují (např. azid olovnatý Pb(N), který se používá jako náplň do rozbušek).\n\n"}
{"id": "728473", "url": "https://cs.wikipedia.org/wiki?curid=728473", "title": "Kolumbijské námořnictvo", "text": "Kolumbijské námořnictvo\n\nKolumbijské námořnictvo (španělsky \"Armada Nacional de la República de Colombia\") je součástí ozbrojených sil Kolumbie. K roku 2008 tvořilo personál námořnictva 18 000 osob, z toho 8900 vojáků námořní pěchoty. Hlavní základnou na pacifickém pobřeží je Bahía de Malaga a na atlantickém pobřeží Cartagena. Jádro kolumbijské floty tvoří 4 fregaty, 1 korveta, 3 oceánské hlídkové lodě, 2 ponorky a řada hlídkových lodí pro službu u pobřeží či na řekách. Námořnictvo se soustředí zejména na pobřežní obranu, ochranu námořních ekonomických zón a boj proti pašování narkotik.\n\n\n\n\n\n\n\n\n\n"}
{"id": "728474", "url": "https://cs.wikipedia.org/wiki?curid=728474", "title": "Jim Pons", "text": "Jim Pons\n\nJim Pons (* 14. března 1943, Santa Monica, Kalifornie, USA) je americký baskytarista a zpěvák. V šedesátých letech byl členem skupin The Mothers of Invention, The Leaves a The Turtles, kde nahradil Chipa Douglase.\n"}
{"id": "728475", "url": "https://cs.wikipedia.org/wiki?curid=728475", "title": "Polyimidová vlákna", "text": "Polyimidová vlákna\n\nPolyimidová vlákna (mezinárodní zkratka PI) jsou výrobky s vynikající odolností proti vysokým teplotám a některým chemikáliím. \nHustota 1,41 g/cm³, pevnost 34-38 cN/tex, tažnost 33-38%, LOI 36-38, odolnost proti vysokým teplotám (krátkodobě 400°C, dlouhodobě do 260°C), odolnost proti chemikáliím (obzvlášť proti kyselinám, méně proti bázickým látkám), lalokovitý průřez dává vláknům vysokou objemnost.\nVýchozí roztok z tetrakarbonové kyseliny a diaminů se zvlákňuje ve srážecí lázni nebo v horkovzdušné komoře. Dají se vyrábět\nS výrobou polyimidů (zejména fólie se značkou \"Kapton\"®) začala firma \"DuPont\" v 60. letech 20. století. Nejstarší průmyslově vyráběné PI vlákno (P84) pochází od rakouské firmy \"Lenzing\" z roku 1980. Asi od roku 2000 se vyrábí cca 1000 tun ročně PI vláken (z vlastního vývoje v 70. letech) také v Číně. \n\nVýnos z celosvětového prodeje PI vláken dosáhl v roce 2017 280 milionů USD (cca 60 USD/kg), do roku 2026 se počítá se zvýšením na 434 miliony. Podrobné údaje o vývoji na trhu s PI vlákny se dají získat z každoročních studií za cca 4 900 USD.\n\n"}
{"id": "728476", "url": "https://cs.wikipedia.org/wiki?curid=728476", "title": "Komunální volby 1938 (Československo)", "text": "Komunální volby 1938 (Československo)\n\nKomunální volby 1938 byly volby do zastupitelstev obcí konané v roce 1938 v prvorepublikovém Československu.\n\nVolby probíhaly v době, kdy vládla třetí vláda Milana Hodži, takzvaná široká koalice sdružující pravicové, středové i levicové politické strany (nyní již jen české, tedy bez německých menšinových stran). Vláda termín voleb dlouho odsouvala v naději, že odezní velká hospodářská krize i národnostní napětí mezi Čechy a Němci, ale tato očekávání se nenaplnila. (I tak se v mezidobí uskutečnily v některých městech a obcích volby - v průběhu jara a podzimu 1935 např. v Brně, Moravské Ostravě, Plzni, Prachaticích, Znojmě či Hodoníně, 1. prosince pak v dalších 360 municipalitách - např. Náchodě, Mladé Boleslavi, Kutné Hoře či Domažlicích, v dalších desítkách obcí např. Prostějově, Nymburku či Říčanech 7. června 1936) \n\nVolby se konaly v několika vlnách během jara 1938, 22. května, 29. května a 12. června. Atmosféru voleb poznamenal anšlus Rakouska a česko-německé napětí, které nyní získalo již mezinárodní rozměr (částečná mobilizace v roce 1938). Volby přinesly výrazný nárůst hlasů pro Sudetoněmeckou stranu, která obdržela 85-93 % hlasů německých voličů. Lokálně posíla i Komunistická strana Československa, jež získala nové voliče zejména v Praze a v českých zemích, aby ztratila na Moravě a Slovensku. Zisky si připsala také Československá strana národně socialistická. V Praze národní socialisté vyhráli se 143 430 hlasy, komunisté skončili druzí s 90 500 hlasy. V hlavním městě výrazně posílili i agrárníci, mírně rovněž lidovci. Naopak propad voličské podpory postihl sociální demokraty a Národní sjednocení. Podobné tendence se projevily i v dalších 19 etnicky českých městech (jen zisky komunistů a ztráty sociálních demokratů tu byly slabší). Ve 20 městech etnicky německého pohraničí dominovala Sudetoněmecká strana s cca 88 % hlasů (ještě výraznější bylo její vítězství mezi Němci na Moravě), zatímco Německá sociálně demokratická strana dělnická v ČSR se propadla o 35-50 % a výrazné ztráty zaznamenali v německém prostředí i komunisté. Na Slovensku ukazují dílčí výsledky v tamních městech propad komunistů, snížení volebních zisků československých stran (s výjimkou národních socialistů a argrárníků) a stagnaci Hlinkovy slovenské ľudové strany. V celostátní politice byly volby využity Sudetoněmeckou stranou jako důkaz, že má podporu drtivé většiny Němců v ČSR. Šlo o vůbec poslední lidové hlasování během První republiky a o poslední volby s širokou stranickou soutěží až do parlamentních voleb v roce 1990, rovněž tak o první a na dlouhou dobu poslední volby, kdy voliči mohli udělovat kandidátům preferenční hlasy.\n"}
{"id": "728477", "url": "https://cs.wikipedia.org/wiki?curid=728477", "title": "Pierre Garçon", "text": "Pierre Garçon\n\nPierre Garçon (* 8. srpna 1986, v Carmelu, stát New York) je hráč amerického fotbalu nastupující na pozici Wide receivera za tým Washington Redskins v National Football League. Byl draftován týmem Indianapolis Colts v roce 2008 v šestém kole Draftu NFL, předtím hrál univerzitní fotbal za University of Mount Union v Alliance (stát Ohio). Garçon je haitského původu.\n\nGarçon absolvoval John I. Leonard High School v Greenacres na Floridě. Během studií se kromě amerického fotbalu věnoval také atletice a fotbalu. Univerzitní kariéru odstartoval na Norwich University ve vermontském Northfieldu. Jako nováček v roce 2004 odehrál deset utkání a zachytil v nich 44 přihrávek pro 1 017 yardů a 13 touchdownů. Protože žádal program více orientovaný na americký fotbal, přestoupil na University of Mount Union ze soutěže Ohio Athletic Conference. Zde zaznamenal v průměru 60 zachycených přihrávek, 1000 yardů a 15 touchdownů na sezónu. Mezitím dovedl Mount Union ke dvěma vítězstvím v řadě v Div III National Championships, ale třetí mu těsně uniklo. V roce 2005 byl zařazen do druhého výběr Ohio Athletic Conference, o rok později do prvního týmu a rovněž obdržel Ed Sherman Award pro nejlepšího receivera OAC. V roce 2007 obhájil jak pozici ve výběru OAC, tak Ed Sherman Award.\n\nGarçona draftovali Indianapolis Colts v roce 2008 v šestém kole jako 205. hráče celkově.\n\nGarçon debutoval v druhém týdnu sezóny 2008 proti Minnesotě Vikings. V celé sezóně nastoupil do čtrnácti utkání, ve kterých zachytil 4 přihrávky pro 23 yardů. Od sezóny 2009 byl náhradníkem za Reggieho Waynea, ale díky zranění Anthonyho Gonzaleze se posunuje na pozici startujícího hráče. Vynechá pouze dvě utkání s celé sezóny, připíše si 47 zachycených přihrávek pro 765 yardů a 4 touchdowny. Ve skvělých výkonech pokračuje i v sezónách 2010 a hlavně 2011, ve které se nikomu jinému v dresu Colts nedaří. Připíše si šestnáct startů (pokaždé jako startující hráč), 70 zachycených přihrávek pro 947 yardů a 6 touchdownů.\n\nPo vypršení kontraktu s Colts podepsal Garçon pětiletý lukrativní kontrakt na 42,5 milionu dolarů (20,5 milionu garantovaných) s týmem Washington Redskins. V prvním utkání sezóny 2012 si při vítězství nad New Orleans Saints 40:32 připisuje první touchdown v novém působišti. Přestože kvůli zranění nohy není schopen odehrát některé zápasy v druhé polovině sezóny, jeho dopad na passovou hru Redskins je nezpochybnitelný a v deseti utkáních zaznamenává 44 zachycených přihrávek pro 633 yardů, 4 touchdowny. Před startem ročníku 2013 si doléčuje všechna zranění a následně nastupuje do všech šestnácti utkání, ve kterých zaznamená 113 zachycených přihrávek (rekord Redskins) pro 1346 yardů (osobní rekord) a 5 touchdownů. V sezóně 2014 přichází pokles výkonnosti nezpůsobený ani tak Garçonem samotným, jako spíše problémy Redskins s pozicí Quarterbacka. Výsledkem je 68 zachycených přihrávek pro 752 yardů a 3 touchdowny.\n\n"}
{"id": "728479", "url": "https://cs.wikipedia.org/wiki?curid=728479", "title": "Seznam sungských císařů", "text": "Seznam sungských císařů\n\nSungští císaři stáli v čele říše Sung, čínského státu existujícího v letech 960–1279. Zakladatelem říše Sung a prvním císařem sungské dynastie byl Čao Kchuang-jin (císař Tchaj-cu), předtím vojevůdce říše Pozdní Čou. Čao Kchuang-jin sjednotil Čínu pod svou vládou a stabilizoval poměry. Jeho nástupci vládli celé Číně do roku 1127, kdy se pod tlakem džürčenské říše Ťin museli vzdát severu země a stáhnout se na jih za řeku Jang-c'-ťiang. Proto je vláda sungské dynastie tradičně dělena na období Severní Sung (do 1127) a Jižní Sung (1127–1279).\n\nSungští císaři sídlili v období Severní Sung v Pien-ťingu (dnešní Kchaj-feng), později v Lin-anu (dnešní Chang-čou).\n\nCísař byl v čínských státech, včetně sungské říše, dědičným nejvyšším vládcem a hlavou státu. Růst vlivu džentry a konfuciánsky vzdělaných úředníků, v sungské době často vybíraných na základě výsledků úřednických zkoušek, přinesl omezenější roli císaře při formulování státní politiky, třebaže ve všech státních záležitostech měl nadále poslední slovo.\nPodle čínské tradice císař po smrti obdržel čestné posmrtné jméno. Posmrtná jména sungských císařů byla dlouhá – obvykle osmnáctiznaková, např. \"Čchi-jün li-ťi jing-wu žuej-wen šen-te šeng-kung č'-ming ta-siao chuang-ti\" () zakladatele sungské dynastie, císaře Tchaj-cu – a k identifikaci císařů se nepoužívají, nejsou proto v seznamu uvedena. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek).\n\nÉra vlády je název kratšího či delšího období vlády, shrnující základní směr státní politiky. Sungští císaři vyhlašovali po dobu své vlády jednu, či více ér.\n\n"}
{"id": "728481", "url": "https://cs.wikipedia.org/wiki?curid=728481", "title": "Chip Douglas", "text": "Chip Douglas\n\nChip Douglas (* jako Douglas Farthing Hatlelid; 27. srpna 1942) je americký baskytarista, kytarista, klávesista, hudební skladatel, producent a manažer. Byl členem skupiny The Turtles, kde ho v roce 1967 nahradil Jim Pons. Později dělal manažera skupině The Monkees.\n"}
{"id": "728482", "url": "https://cs.wikipedia.org/wiki?curid=728482", "title": "Boj o život", "text": "Boj o život\n\n„Boj o život“ (v originále „Life Support“; v původním českém překladu „Boj o přežití“) je v pořadí třináctá epizoda třetí sezóny seriálu \"\".\n\nBěhem klíčových jednání s Cardassiany je smrtelně zraněn vedek Bareil Antos.\n\nBajorskou transportní loď mířící na stanici, která přiváží kai Winn a vedeka Bareila, postihne nehoda a vedek je vážně zraněn. Po přistání na Deep Space Nine se jej ujme doktor Bashir, ten však brzy zjistí, že Bareilův mozek již po působení radiace při nehodě nefunguje. Objeví však neurony, které vysílají impulsy do jeho mozku. Protože se vedek nacházel uprostřed mírových jednání s Cardassiany, které by bez něj zřejmě skončily špatně, Bashir doporučí radikální postup – výměnu poškozené části jeho mozku za pozitronový implantát.\n\nOperace proběhne úspěšně, Bareil ale má stále částečně poškozený mozek a bude žít pouze několik měsíců. To však má stačit, aby byla jednání s Cardassiany dovedena do zdárného konce. Jeho přítelkyně, major Kira, s ním chce mluvit, on ji však sotva poznává. Už se nejedná o muže, do kterého se zamilovala.\n\nBareil je udržován při životě tak dlouho, že pomůže dokončit kai Winn vyjednávání a smlouvu mezi Bajorem a Cardassií. Jeho stav se postupně zhoršuje a Kira trvá na tom, aby Bashir vyměnil za pozitronový implantát i zbylou část mozku, doktor to ale odmítne s odůvodněním, že by tak odstranil jeho „poslední jiskru života“. Bareil v kómatu umírá a Kira sedí u jeho postele a povídá mu o tom, jak se do něj zamilovala.\n\n"}
{"id": "728486", "url": "https://cs.wikipedia.org/wiki?curid=728486", "title": "Zemské volby 1928 (Československo)", "text": "Zemské volby 1928 (Československo)\n\nZemské volby 1928 byly volby do zemských zastupitelstev konané v roce 1928 v prvorepublikovém Československu.\n\nŠlo o první zemské volby v ČSR. V roce 1927 byl totiž přijat Zákon o organisaci politické správy, který rušil dosavadní župní zřízení a vytvořil čtyři samosprávné země. Volby se konaly 2. prosince 1928.\n\nVolby probíhaly v době, kdy již dva roky vládla třetí vláda Antonína Švehly, takzvaná panská koalice sdružující pravicové a středové politické strany české i německé. Do voleb proto levice, zejména Československá sociálně demokratická strana dělnická, národní socialisté a Německá sociálně demokratická strana dělnická v ČSR, šly jako opoziční formace, s ostrou rétorikou, díky čemuž ve volbách posílily.\n\nVe srovnání s parlamentními volbami roku 1925 získali sociální demokraté navíc 192 000 hlasů, němečtí sociální demokraté 39 000, národní socialisté 186 000 a zisk 39 000 hlasů si připsala Komunistická strana Československa, celkem levice získala zhruba půl milionu hlasů navíc. Naopak ztráty ve volbách postihly lidovce (-118 000 hlasů), slovenské ľuďáky (-92 000 hlasů) a 37 000 voličů ztratila také Německá křesťansko sociální strana lidová. Agrárníci zaznamenali přírůstek hlasů 69 000, ale v Českých zemích jejich pozice spíše oslabily, zatímco přílivu voličů dosáhli na východě státu. V Čechách se nejsilnější stranou stali národní socialisté, v Moravskoslezské zemi lidovci, na Slovensku ľuďáci a na Podkarpatské Rusi agrárníci. Koaliční strany dosáhly celkem 3 091 000 hlasů, opoziční 3 383 000 hlasů. Pravice ovšem celostátně i nyní zvítězila nad levicí.\n\nVýsledek voleb byl levicovou opozicí považován za vyslovení nedůvěry vládě. Ta to odmítala s tím, že jde o regionální volby, které nesouvisejí s centrální politikou. Faktem ale je, že třetí vláda Antonína Švehly vytrvala jen do února 1929. Nahradila ji ovšem první vláda Františka Udržala se stejným pravicovým zaměřením. Ke změně mocenských poměrů došlo až v prosinci 1929, kdy do vlády vstoupily socialistické strany. Výraznější dopad v tomto ohledu ovšem měly parlamentní volby roku 1929.\n"}
{"id": "728488", "url": "https://cs.wikipedia.org/wiki?curid=728488", "title": "Hôtel de Rohan", "text": "Hôtel de Rohan\n\nHôtel de Rohan (\"Palác Rohanů\") je městský palác v Paříži, který se nachází v historické čtvrti Marais ve 3. obvodu v ulici \"Rue Vieille-du-Temple\" č. 87. Dnes zde sídlí Francouzský národní archiv.\n\nPalác byl postaven pro kardinála a štrasburského biskupa Armanda-Gastona de Rohan-Soubise v letech 1705-1707. Architektem budovy byl Pierre-Alexis Delamair (1675-1745). Napoleon Bonaparte zde roku 1808 zřídil císařskou tiskárnu, která zde sídlila do roku 1928. Od roku 1938 palác využívá společně s přilehlým Hôtel de Soubise Francouzský národní archiv, jsou zde uloženy písemnosti pařížských notářů a dále zde sídlí Musée de l'Histoire de France.\n\nOd roku 1924 je palác chráněn jako historická památka. Nejcennějšími architektonickými prvky jsou klasicistní fasáda s portikem se sloupy a pilastry, bývalé stáje, jejichž portál zdobí basreliéf sochaře Roberta Le Lorraina (1666-1743), monumentální schodiště a soubor dřevěných plastik (tzv. \"kabinet opic\") z roku 1750 s tématem cestování a exotiky.\n\n"}
{"id": "728500", "url": "https://cs.wikipedia.org/wiki?curid=728500", "title": "Life Support", "text": "Life Support\n\nŽivotní poslání (v anglickém originále Life Support) je americký dramatický televizní film z roku 2007 v hlavní roli s Queen Latifah. Je úzce založen na reálném životním příběhu Andrey Williamsové, HIV pozitivní ženy. Snímek měl premiéru 26. ledna 2007 na Sundance Film Festivalu, v americké televizi byl poprvé vysílán 10. března 2007 na HBO.\n\nFilm obdržel dvě nominace na ceny Emmy, Queen Latifafh získala Zlatý glóbus za nejlepší ženský herecký výkon v minisérii nebo TV filmu.\n"}
{"id": "728504", "url": "https://cs.wikipedia.org/wiki?curid=728504", "title": "Ernst Frischer", "text": "Ernst Frischer\n\nErnst Frischer nebo Arnošt Frischer (1887–1954) byl sionistický aktivista, československý politik a předseda Židovské strany v letech 1935–1938.\n\nNarodil se v Heřmanově Městci v tehdejším Rakousku-Uhersku (dnes Česko). Zapojil se do činnosti sionistické organizace v Československu. Koncem 20. let 20. století zastával vedoucí posty v Politické říšské komisi, která propojovala sionistickou organizaci a Židovskou stranu. Profesí byl stavebním inženýrem.\n\nV roce 1935 uzavřela Židovská strana koalici s Československou sociálně demokratickou stranou dělnickou a v následujících parlamentních volbách v roce 1935 skutečně společně se sociálními demokraty kandidovala do Národního shromáždění republiky Československé, díky čemuž získala dva poslanecké mandáty. Část Židovské strany ale s tímto řešením nesouhlasila a odešla. Mezi odpůrci fúze byl i dosavadní předseda strany Emil Margulies. Předsednictvo strany pak demisi přijalo a pověřilo vedením strany Ernsta Frischera. Ten byl pak do své nové funkce potvrzen na 3. sjezdu strany v Trenčianských Teplicích v červenci 1935. Na podzim téhož roku se v komunálních volbách v Moravské Ostravě dostal do obecního zastupitelstva a později i do městské rady. Ve funkci předsedy pak setrval až do zániku strany roku 1938. Za jeho předsednictví se strana snažila o prohloubení organizační struktury (zavedení okresních a krajských organizací, členských příspěvků, evidence členstva, programové zdokonalení). Sekretariát strany se zároveň přesunul z Prahy do Moravské Ostravy. Ve funkci byl potvrzen i 4. sjezdem strany konaným v květnu 1938 v Brně. Po Mnichovské dohodě na podzim 1938 ovšem aktivita Židovské strany skončila.\n\nErnst Frischer pak odešel do Velké Británie, kde byl od roku 1941 členem Státní rady Československé, exilového parlamentu v Londýně. Po osvobození se vrátil do Československa a podílel se na obnově židovské komunity jako předseda Rady židovských náboženských obcí. Po převratu v únoru 1948 opět odešel do zahraničí. Zemřel v Londýně roku 1954.\n"}
{"id": "728509", "url": "https://cs.wikipedia.org/wiki?curid=728509", "title": "Emil Margulies", "text": "Emil Margulies\n\nEmil Margulies (1877 – 1943) byl sionistický aktivista, československý politik a předseda Židovské strany v letech 1931–1935.\n\nNarodil se ve městě Sosnowiec v tehdejším Ruském impériu (dnes Polsko). Pak přesídlil do Československa, kde se zapojil do činnosti sionistické organizace. Už ve 20. letech 20. století byl výrazným účastníkem debat ohledně budoucnosti Židovské strany. Po neúspěšných parlamentních volbách v roce 1925 totiž Židovská strana řešila varianty budoucí existence. Ludvík Singer doporučoval spojení s některou československou stranou, Margulies naopak dával přednost spolupráci s některou politickou stranu národnostních menšin. V parlamentních volbách v roce 1929 nakonec jeho koncepce zvítězila, když se Židovská strana spojila s politiky polské menšiny a získala dvě křesla v Národním shromáždění. Na přelomu 20. a 30. let 20. století zastával vedoucí posty v Politické říšské komisi, která propojovala sionistickou organizaci a Židovskou stranu. Profesí byl advokátem a bydlel v Litoměřicích.\n\nV roce 1935 uzavřela Židovská strana koalici s Československou sociálně demokratickou stranou dělnickou a v následujících parlamentních volbách v roce 1935 skutečně společně se sociálními demokraty kandidovala do Národního shromáždění, díky čemuž získala dva poslanecké mandáty. Část Židovské strany ale s tímto řešením nesouhlasila a odešla. Mezi odpůrci fúze byl i Emil Margulies. Předsednictvo strany pak demisi přijalo a pověřilo vedením strany Ernsta Frischera. Marguliesův odchod souvisel i s jeho pravicovější orientací. V Československu se angažoval ve frakci \"Radikální sionisté\", která při volbách na světový sionistický kongres roku 1935 obdržela 1208 hlasů. 3. sjezdu Židovské strany v Trenčianských Teplicích v červenci 1935 se už neúčastnil. Koncem 30. let se ale kvůli vnějšímu ohrožení státu zapojil opět naplno do stranické a sionistické politiky. V roce 1938 předložil Margulies memorandum Runcimanově misi, v němž poukazoval na nacistický teror v etnicky německých oblastech ČSR. Roku 1939 odešel do mandátní Palestiny a tím unikl zatčení. Otevřel si tam firmu na právní poradenství. Zemřel v Tel Avivu roku 1943.\n"}
{"id": "728510", "url": "https://cs.wikipedia.org/wiki?curid=728510", "title": "Křižácká bible", "text": "Křižácká bible\n\nKřižácká bible je mimořádně bohatě zdobený středověký rukopis (původně bez textů) francouzské provenience. Vznik rukopisu je datován kolem roku 1250, kdy byl vytvořen na zakázku francouzského krále Ludvíka IX. Na velkém formátu byl zobrazeny události Starého zákona od Stvoření světa až po historii krále Davida.\n\nPro rukopis se užívá několik názvů. Křižácká bible, Bible Ludvíka IX., Morganova bible či také Maciejowského bible – bohatě iluminovaný pergamenový foliant vznikl na objednávku francouzského krále v letech 1240 až 1250. Proto také nese název podle iniciátora šesté a sedmé kruciáty. \n\nManuskript, jehož historie v 15. a 16. století není známá, patřil na počátku 17. století patřil krakovskému biskupovi Bernardu Maciejowskému, který ho 1608. roku poslal prostřednictvím papežské delegace perskému šachovi Abbásu I.. \n\nV 18. století byla kniha patrně v držení židovských majitelů nebo správců, o čemž svědčí poznámky na okrajích zapsané většinou v perštině hebrejským písmem . \n\nV 19. století koupil anglický bibliofil Thomas Phillipps folio od Řeka Jonase Athanasia. \n\nV roce 1916 Phillippsovi potomci Bibli prodali americkému miliardáři Johnu Pierpontu Morganovi a nyní je přechovávána v Novém Yorku v Morgan Library & Museum (sygn. Ms M. 638).\n\nBible se skládá ze 43 pergamenových folií o rozměrech 390 × 300 mm. Na rozkaz Abbáse I z ní odebrali 3 folia, na kterých byla vyobrazena vzpoura Abšaloma, Davidova syna proti Davidovi (šáh tuto událost nepovažoval za vhodnou pro své syny). Dvě vyňatá folia jsou nyní uložena v Paříži ve Francouzské národní knihovně (sygn. MS Nouv. ACQ. Lat. 2294) a jedno se nachází v Los Angeles v Muzeu Paula Gettyho (sygn. MS 16).\n\nTato bible obsahuje 283 ilustrací k biblickým knihám od Genesis do 1. knihy královské ( do vlády krále Davida). Obrazy jsou po čtyřech na každé straně a ukazují příčinu a její důsledek (byť ne úplně vždy podle biblické chronologie, pokud např. měly ukázat prvou a nepravou vraždu). Tak měly za úkol posílit didaktickou roli obsahu Bible.. \n\nTvůrci iluminací při své tvorbě byli nuceni klást velký důraz na zobrazení bitevních scén, které mělo zřejmě zapůsobit na budoucí účastníky kruciáty směřované do Svaté země. Maciejowského bible je jedním z nejlepších pramenů historie vojenství ve středověku. Předpokládá se, že na ní pracoval voják, a to podle důkladnosti, s jakou jsou ukázané podrobnosti zbraní a vybavení rytířů. Z pohledu kompozice i pečlivosti jsou bitevní scény mnohem lepší, než výjevy běžného života.\n\nPůvodně kniha neměla žádné texty. polem poloviny 14. století byly připsány krátké poznámky latinou, popisující obsah ilustrací. Domníváme se dnes, že byly doplněné v Neapoli z iniciativy Karla I. z Anjou. V Persii – na pokyn Abbáse I – v knize doplnili překlad většiny latinských poznámek do perštiny. Později text rozšířili o hebrejsko-perské texty (perský text psaný hebrejskou abecedou).\n\n\n"}
{"id": "728518", "url": "https://cs.wikipedia.org/wiki?curid=728518", "title": "Centre horticole de la Ville de Paris", "text": "Centre horticole de la Ville de Paris\n\nCentre horticole de la Ville de Paris (česky \"Zahradnické centrum města Paříže\") je zahradnictví města Paříže. Nachází se na předměstí Rungis jižně od Paříže a ročně vyprodukuje více než tři milióny kvetoucích rostlin používaných k výzdobě města Paříže.\n\nPůvodně se hlavní zahradnická výroba města Paříže soustřeďovala od roku 1898 v Jardin des serres d'Auteuil v Boulogneském lesíku na okraji Paříže. V roce 1968 se ale následkem výstavby ve čtvrti Auteuil a městského obchvatu snížila rozloha zahradnictví o třetinu, což vedlo k přemístění Zahradnického centra města Paříže do Rungis a Fresnes.\n\nCentrum má rozlohu 44 ha a dalších 20 ha má jeho pobočka v Achères v departentu Yvelines. Jsou zde k dispozici skleníky a lesnická školka. Produkce je určena výhradně pro město Paříž, tj. pro veřejná prostranství (3500 stromů a 115 000 keřů pro ulice, náměstí, parky a zahrady) a do interiérů veřejných budov.\n\n"}
{"id": "728520", "url": "https://cs.wikipedia.org/wiki?curid=728520", "title": "Linda Ronstadt", "text": "Linda Ronstadt\n\nLinda Ronstadt (* 15. července 1946, Tucson, Arizona, USA) je americká zpěvačka. Je držitelkou několika cen Grammy, Emmy, ALMA a Academy of Country Music. Spolu s Kenny Edwardsem tvořila hlavní část skupiny The Stone Poneys. Mezi další umělce, s nimiž spolupracovala, patří například Billy Eckstine, Frank Zappa, Rosemary Clooney, Flaco Jiménez, Philip Glass, The Chieftains, Gram Parsons nebo Dolly Parton.\n"}
{"id": "728522", "url": "https://cs.wikipedia.org/wiki?curid=728522", "title": "Lukáš Olejníček", "text": "Lukáš Olejníček\n\nMgr. Lukáš Olejníček (* 17. června 1988, Brno) je profesionální atlet, běžec na středních a dlouhých tratích startující v dresu \"VSK Univerzita Brno\". V roce 2010 i 2011 se stal mistrem ČR v běhu do schodů. V roce 2013 reprezentoval Českou republiku na Mistrovství Evropy družstev v Dublinu (Irsko) na trati 3000 metrů překážek, v roce 2015 ve stejné disciplíně na Mistrovství Evropy družstev v Heraklionu (Řecko) a v roce 2017 v Lille (Francie).\n\nVystudoval brněnské gymnázium na třídě Kapitána Jaroše, kde navštěvoval prestižní matematickou třídu. V roce 2011 získal titul bakalář, v roce 2013 magistr. Ve vzdělání pokračuje na navazujícím doktorském studiu, obor Kinantropologie na Fakultě sportovních studií Masarykovy univerzity v Brně. Zároveň je sportovním ředitelem sportovních akcí „Masaryk Run“ a „Blanenská desítka“.\n\nV roce 2017 se oženil.\n\nSpecializuje se na steeple, 3000 m překážek. V této disciplíně je čtyřnásobným Mistrem České republiky. Další tři tituly Mistra ČR má z tratě 10000 m. Je dvanáctinásobným akademickým mistrem ČR (z toho 6x v řadě v krosu, dále na tratích 1500 m, 5000 m, 3000 m překážek a v silničním běhu na 10 km).\n\nKromě závodů na atletických oválech se účastní i silničních a přespolních běhů, kde patří mezi absolutní českou běžeckou špičku.\n\nV roce 2013 na Mistrovství České republiky v Táboře, vyhrál závod na 3000 metrů překážek s časem 8 minut a 59,13 sekund. Byla to jeho první zlatá medaile na národním šampionátu.\n\nV Ústí nad Orlicí se konal v květnu 2015 závod Mistrovství České republiky na 10 km, kde s časem 30 minut a 10,58 sekund získal zlatou medaili.\n\n\n\n\n"}
{"id": "728523", "url": "https://cs.wikipedia.org/wiki?curid=728523", "title": "The Stone Poneys", "text": "The Stone Poneys\n\nThe Stone Poneys byla americká folk rocková skupina, kterou v roce 1965 v Los Angeles založili zpěvačka Linda Ronstadt, rytmický kytarista Bobby Kimmel a sólový kytarista Kenny Edwards. Skupina se rozpadla po vydání čtyř studiových alb v roce 1968.\n"}
{"id": "728525", "url": "https://cs.wikipedia.org/wiki?curid=728525", "title": "Hrad u Královky", "text": "Hrad u Královky\n\nHrad u Královky (též Hrad u Olešné) stával severovýchodně od Strašic na katastrálním území obce Cheznovice v okrese Rokycany.\n\nO hradu u Královky prameny mlčí, ale zato máme historické zprávy o hradu u Olešné, který byl s hradem u Královky pravděpodobně totožný. Ten je uváděn v roce 1652 ve zbirožském urbáři jako pustý. Další záznamy o hradu mlčí a bližší informace nepřinesly ani archeologické průzkumy. Hrad pravděpodobně patřil ke skupině rožmberských hradů, které střežili vstup do strašické kotliny. Je pravděpodobné, že byl zničen v roce 1352 během útoku Karla IV. proti Rožmberkům na Strašicku. Objevuje se ovšem také hypotéza, že se jedná o dosud nelokalizovaný hrad Chlukov.\n\nHrad se nacházel na ostrožně na severovýchodě kotliny, v místě zvaném \"Na hradě\" nebo \"Na Malém hradišti.\" V minulosti sem vedla cesta z údolí. Dnes je na místě hradu opuštěný lom.\n\n\n"}
{"id": "728528", "url": "https://cs.wikipedia.org/wiki?curid=728528", "title": "Leymah Gboweeová", "text": "Leymah Gboweeová\n\nLeymah Gboweeová vlastním jménem Leymah Roberta Gbowee (* 1. února 1972, Monrovia, Libérie) je liberijská mírová aktivistka, která založila mírové hnutí, jež roku 2003 pomohlo ukončit druhou liberijskou občanskou válku (1999–2003).\n\nV rámci hnutí burcovala liberijské ženy, aby pomohly ukončit krvavou občanskou válku, která v zemi trvala 13 let. Organizovala společné modlitby a nenásilné protesty, řadu tamních křesťanek i muslimek přesvědčila (podobně jako v Aristofanově divadelní hře Lysistrata ze starověkého Řecka), aby odepřely svým mužům pohlavní styk, dokud se nepřestane válčit. Přispěla k uzavření mírové smlouvy mezi vládou a zástupci dvou hlavních povstaleckých skupin v srpnu 2003. Podněcovala ženy k účasti v prezidentských volbách v listopadu 2005, z nichž jako vítěz vyšla Ellen Johnson-Sirleafová, vůbec první prezidentka na africkém kontinentu.\n\nV roce 2011 byla spolu s liberijskou prezidentkou Ellen Johnsonovou-Sirleafovou a jemenskou političkou a novinářkou Tawakkul Karmánovou oceněna Nobelovou cenou za mír za jejich nenásilný boj za práva žen. Porota ocenila její aktivitu napříč etnickým a náboženským spektrem, jíž přispěla ke konci války v své zemi, i její zasazování se o účast žen při volbách.\n"}
{"id": "728529", "url": "https://cs.wikipedia.org/wiki?curid=728529", "title": "Warren Cuccurullo", "text": "Warren Cuccurullo\n\nWarren Bruce Cuccurullo (* 8. prosince 1956, Brooklyn, New York, USA) je americký hudebník. Spolupracoval s Frankem Zappou, se kterým nahrál například album \"Joe's Garage\", později byl dlouholetým členem skupiny Duran Duran a hraje také se skupinou Chicanery.\n\n"}
{"id": "728531", "url": "https://cs.wikipedia.org/wiki?curid=728531", "title": "Tawakkul Karmánová", "text": "Tawakkul Karmánová\n\nTawakkul Karmánová (* 7. února 1979) je jemenská opoziční politička a bojovnice za lidská práva. Je členkou islámské opoziční strany Isláh, které si cení pro podporu žen. Roku 2005 založila organizaci Novináři bez řetězů (\"Journalists without Chains\"), v jejímž čele stojí. Je první arabskou ženou v historii, která získala Nobelovu cenu míru.\n\nV roce 2011 uspořádala první protestní akci v kampusu jemenské univerzity v metropoli San'á. Později strávila osmačtyřicet hodin ve vězení, bojovat proti režimu Alího Abdalláha Sáliha však nepřestala. Odpůrci režimu jí přezdívají např. Železná žena nebo Matka revoluce.\n\nKarmánová je vdaná, má tři děti.\n\n"}
{"id": "728533", "url": "https://cs.wikipedia.org/wiki?curid=728533", "title": "Tuone Udaina", "text": "Tuone Udaina\n\nTuone Udaina ( \"Antonio Udina\", 1840? – 10. června 1898) byl posledním mluvčím dalmatštiny, vymřelého jazyka z románské rodiny, jímž se mluvilo na pobřeží Dalmácie a blízkých ostrovech Cres, Krk a Rab. Používal její severní (veklisunské) nářečí, charakteristické pro rodný Krk (dalmatsky \"Vikla\"). Povoláním byl holič, od čehož pocházela jeho přezdívka – Barbur, což dalmatsky znamená právě „holič“.\n\nDalmatština nebyla opravdovou Udainovou mateřštinou. Naučil se ji v dětství, když tak občas spolu hovořili jeho rodiče, myslíce, že Tuone nerozumí. Před svou smrtí přiznal Matteo Bartolimu, jazykovědci, který na základě rozhovorů s ním shromažďoval informace o dalmatštině: \"„E-l mi tuota e la maja niena favlua cosaic, in veclisun, jali favlua ce jali kredua ce ju non kapaja, ma ju toč.“\" (Můj otec a má matka tak mluvili, veklisunsky, neboť mysleli, že já nerozumím, ale já [jsem] všemu [rozuměl]).\n\nKdyž v létě roku 1898 Udaina hovořil s Bartolim, dalmatštinu už asi dvacet let nepoužíval, nedoslýchal a neměl zuby. I přesto se lingvistovi podařilo zapsat 2800 dalmatských slov a různé příběhy, také z Udainova osobního života. Jeho dvousvazkové zpracování \"Das Dalmatische\" je největším zdrojem znalostí o tomto vymřelém jazyce.\n\nKdyž ve svých 77 letech Udaina tragicky zahynul při výbuchu pozemní miny, vymřela s ním i dalmatština.\n"}
{"id": "728534", "url": "https://cs.wikipedia.org/wiki?curid=728534", "title": "Elektrický sitár", "text": "Elektrický sitár\n\nElektrický sitár je elektrická kytara, jejíž zvuk je podobný zvuku sitáru. Elektrický sitár byl použit například ve skldbách „Cry Like A Baby“ od The Box Tops nebo „It's A Shame“ od The Spinners. Na elektrický sitár hraje například také Warren Cuccurullo.\n"}
{"id": "728537", "url": "https://cs.wikipedia.org/wiki?curid=728537", "title": "Čching-jüan", "text": "Čching-jüan\n\nČching-jüan ( , pchin-jinem \"Qīngyuǎn\") je městská prefektura v Čínské lidové republice. Leží na severozápadě provincie Kuang-tung, má rozlohu 19 000 čtverečních kilometrů a přes čtyři miliony obyvatel. Etnicky se jedná zejména o Chany (95 %), dále jsou zde v menšině Čuangové a Jaové. Nejpoužívanější řečí je kantonština.\n\nPrefekturou protéká řeka Pej-ťiang.\n"}
{"id": "728539", "url": "https://cs.wikipedia.org/wiki?curid=728539", "title": "Don Murray", "text": "Don Murray\n\nDon Murray (8. listopadu 1945 – 22. března 1996) byl americký bubeník, nejvíce známý jako zakládající člen rockové skupiny The Turtles, se kterou hrál krátce v letechh 1965-1966. V Turtles ho nahradil Joel Larson.\n"}
{"id": "728540", "url": "https://cs.wikipedia.org/wiki?curid=728540", "title": "Rick Lanz", "text": "Rick Lanz\n\nRichard \"Rick\" Lanz (* 16. září 1961 v Karlových Varech, Československo) je bývalý kanadský hokejový obránce.\n\nDo roku 1968 žil v Československu, poté jeho rodina emigrovala kvůli invazi sovětských vojsk do země.\n\nČeský rodák nastoupil za Kanadu na dvou turnajích - mistrovství světa do 20 let 1980 ve Finsku (5. místo, zastával funkci kapitána mužstva) a mistrovství světa 1983 v SRN (bronz). V sezoně 1991/92 si čtyřikrát zahrál za reprezentaci při přípravě na olympijský turnaj, na ten však nominován nebyl.\n\nLanz začal s hokejem v deseti letech v Londonu v provincii Ontario, kde jeho rodina žila. Jako patnáctiletý odehrál sezonu za Burlington Cougars v juniorské soutěži OHA - B. V letech 1977-80 nastupoval v juniorské Quebec Major Junior Hockey League za Oshawa Generals. V roce 1980 jej draftoval na celkové 7. pozici klub NHL Vancouver Canucks, za který pak nastupoval až do průběhu ročníku 1986/87, kdy byl vyměněn do Toronto Maple Leafs, kde hrál do roku 1989. Sezonu 1989/90 odehrál ve švýcarské lize za HC Ambrì-Piotta. V letech 1990-93 nastupoval v nižší severoamerické lize IHL za Indianapolis Ice, Phoenix Roadrunners a Atlanta Knights. V ročníku 1991/92 vypomohl 6. října celku Chicago Blackhawks v utkání proti New Jersey Devils, bylo to jeho poslední utkání v NHL.\n\nPo ukončení aktivní kariéry v roce 1993 pokračoval jako trenér v nižších a juniorských soutěžích. Již v Indianapolis Ice byl hrajícím asistentem trenéra, později vedl South Surrey Eagles (BCHL - 1996/97), Tri-City Americans (WHL - 1997/98), Langley Hornets (BCHL - 1998-2001, 2003/04) a Burnaby Express (BCHL - 2005/06).\n\nDnes působí jako skaut klubu Colorado Avalanche.\n\n\nMluvil plynule česky, takže ve Vancouveru působil na začátku 80. let i jako tlumočník pro duo Jiří Bubla a Ivan Hlinka.\n\n"}
{"id": "728544", "url": "https://cs.wikipedia.org/wiki?curid=728544", "title": "On the Road Again (píseň, Canned Heat)", "text": "On the Road Again (píseň, Canned Heat)\n\n„On the Road Again“ je píseň americké bluesrockové skupiny Canned Heat. Poprvé vyšla na albu \"Boogie with Canned Heat\" (leden 1968) a později i jako singl – v dubnu 1968 s písní „Boogie Music“ na B-straně (šlo o zkrácenou verzi písně). Singl se umístil na šestnácté příčce hitparády Billboard Hot 100. Na rozdíl od jiných písní kapely použil v „On the Road Again“ zpěvák Alan Wilson při zpěvu falzet (hlavním zpěvákem kapely byl Bob Hite, který se však na nahrávání této písně nepodílel). Píseň je založená na písni „On the Road Again“ od bluesového hudebníka Floyda Jonese (1953), která je remakem jeho starší písně „Dark Road“ (1951). Obě písně jsou založeny na ještě starší písni, konkrétně „Big Road Blues“ (1928) od Tommyho Johnsona. Kapela Canned Heat nahrála demonahrávku své verze písně v dubnu 1967. Tato verze dosahovala délky sedmi minut a hrál v ní původní bubeník Frank Cook. Později toho roku skupina nahrála finální verzi pro své druhé album \"Boogie with Canned Heat\", tentokrát již s novým bubeníkem Adolfem de la Parrou. Kromě Wilsona (zpěv, harmonika kytara, tambura) a de la Perry (bicí) v této nahrávce hráli ještě Larry Taylor (baskytara) a Henry Vestine (kytara). Výrazným prvkem písně je indický nástroj tambura, který jí dodal psychedelický nádech. Zpěvačka Katie Melua vydala coververzi písně na svém albu \"Piece by Piece\".\n"}
{"id": "728546", "url": "https://cs.wikipedia.org/wiki?curid=728546", "title": "Rising Sons", "text": "Rising Sons\n\nRising Sons byla kalifornská bluesová skupina, založená v roce 1964 v Los Angeles. Původními členy skupiny byli Ry Cooder (zpěv, kytara, mandolína, dobro), Taj Mahal (zpěv, kytara, harmonika, piáno), Gary Marker (baskytara), Jesse Lee Kincaid (kytara, zpěv) a Ed Cassidy (bicí). Ed Cassidy ze skupině odešel, přidal se ke skupině Spirit a v Rising Sons nahrdil jej Kevin Kelley. V roce 1992 vyšlo jejich jediné album \"Rising Sons featuring Taj Mahal and Ry Cooder\", které bylo nahráné již v 60. letech.\n"}
{"id": "728549", "url": "https://cs.wikipedia.org/wiki?curid=728549", "title": "Pelcl", "text": "Pelcl\n\nPříjmení Pelcl nosí více významných osob:\n\n"}
{"id": "728551", "url": "https://cs.wikipedia.org/wiki?curid=728551", "title": "The Dirty Mac", "text": "The Dirty Mac\n\nThe Dirty Mac byla anglická superskupina, založená při natáčení filmu \"The Rolling Stones Rock and Roll Circus\". Členové skupiny byli sólový kytarista Eric Clapton (Cream), zpěvák a rytmický kytarista John Lennon (The Beatles), bubeník Mitch Mitchell (The Jimi Hendrix Experience) a baskytarista Keith Richards (The Rolling Stones). Ve skupině jako hosté také hráli Ivry Gitlis (housle) a Yoko Ono (zpěv).\n"}
{"id": "728553", "url": "https://cs.wikipedia.org/wiki?curid=728553", "title": "Pentax K-r", "text": "Pentax K-r\n\nPentax K-r je digitální zrcadlovka firmy Pentax uvedená na trh 9. září 2010.\n\nK-r má snímač typu APS-C a nabízí maximální rozlišení 12,4 megapixelů, rychlost závěrky až 1/6000 sekundy a základní rozsah citlivosti 200-12800 (dle ISO 5800). Pro napájení je používán buď lithium-iontový akumulátor D-LI109 nebo (při přikoupení speciální vložky) čtveřice tužkových článků AA. Fotografie jsou ukládány na kartu typu SD (respektive SDHC a SDXC) a to ve formátu JPEG nebo\nRaw.\n\nFotoaparát umí živý náhled.\n"}
{"id": "728555", "url": "https://cs.wikipedia.org/wiki?curid=728555", "title": "Kulivočko", "text": "Kulivočko\n\nKulivočko ( ) je point-and-click adventura na enginu Wintermute, kterou od roku 2009 vyvíjí české studio Fat Funky. Vypráví příběh malého chlapec Kulivočka, jenž utekl ze sirotčince, aby našel svoji rodinu, nakonec se však vydává hledat tajemný talisman.\n\nHra je nyní ve fázi dema, které je volně ke stažení na stránkách studia. Finální verze hry měla podle původních informací obsahovat celkem 66 ručně kreslených lokací a 34 rozličných postav, později však byly tyto počty sníženy na 52 lokací a 25 postav.\n\nV roce 2011 vyšla 1. kapitola hry.\n\n"}
{"id": "728562", "url": "https://cs.wikipedia.org/wiki?curid=728562", "title": "Haitský gourde", "text": "Haitský gourde\n\nHaitský gourde ( \"gourde haïtienne\", v haitské kreolštině \"goud ayisyen\") je zákonné platidlo karibského státu Haiti. Jeho ISO 4217 kód je HTG. Jeden gourde sestává ze 100 centimes. V říjnu 2011 byl směnný kurz mezi gourde a českou korunou přibližně 1 HTG = 0,45 CZK.\n\nV oběhu se vyskytují bankovky o nominálních hodnotách 10, 25, 50, 100, 250, 500 a 1000 gourde. Mince mají hodnoty 50 centimes, 1 a 5 gourde.\n\n"}
{"id": "728563", "url": "https://cs.wikipedia.org/wiki?curid=728563", "title": "Bruce Fowler", "text": "Bruce Fowler\n\nBruce Fowler (*10. července 1947) je americký pozounista a hudební skladatel. Byl členem skupin The Mothers of Invention, The Magic Band a Fowler Brothers Band. Ve skupině Mothers of Invention hrál i jeho mladší bratr Tom Fowler.\n\n\n\n\n\n\n\n\n"}
{"id": "728566", "url": "https://cs.wikipedia.org/wiki?curid=728566", "title": "Adam Ferguson", "text": "Adam Ferguson\n\nAdam Ferguson FRSE, také znám jaké Ferguson of Raith (20. června 1723 – 22. února 1816) byl skotský filosof, sociolog a historik skotského osvícenství. Někdy je označován jako „otec moderní sociologie“.\n\nMezi hlavní Fergusonova díla patří:\n\n"}
{"id": "728571", "url": "https://cs.wikipedia.org/wiki?curid=728571", "title": "Tom Fowler", "text": "Tom Fowler\n\nTom Fowler (* 10. června 1951, Salt Lake City, Utah, USA) je americký baskytarista a kontrabasista. Byl členem skupin It's a Beautiful Day (1971–1973) a The Mothers of Invention, ve které hrál také jeho bratr Bruce Fowler. Mezi další hudebníky, se kterými spolupracoval, patří Jean-Luc Ponty, Ray Charles a mnoho dalších.\n"}
{"id": "728578", "url": "https://cs.wikipedia.org/wiki?curid=728578", "title": "Bill Graham (promotér)", "text": "Bill Graham (promotér)\n\nBill Graham (8. ledna 1931 – 25. října 1991) byl americký promotér. Byl manažerem mnoha hudebníků, mezi které patří Jefferson Airplane (1967-1968) a Taj Mahal. V roce 1992 byl uveden do Rock and Roll Hall of Fame.\n\n"}
{"id": "728579", "url": "https://cs.wikipedia.org/wiki?curid=728579", "title": "Jardin Ilan-Halimi", "text": "Jardin Ilan-Halimi\n\nJardin Ilan-Halimi (česky \"Zahrada Ilana Halimiho\") je veřejný park v Paříži. Rozkládá se na ploše 4200 m ve 12. obvodu, vstup se nachází v ulici \"Rue de Fécamp\" u domu č. 54.\n\nPark byl otevřen v roce 1975 a původně se nazýval \"Jardin 54 rue de Fécamp\" podle adresy, kde je jeho vchod. Park byl v roce 2011 přejmenován na paměť Ilana Halimiho (1982-2006), mladého židovského mladíka původem z Maroka, který byl v roce 2006 umučen muslimskými přistěhovalci. Ilan si jako dítě chodil hrát do této zahrady. Pařížský starosta Bertrand Delanoë přejmenoval park 2. května 2011.\n\nIlan Halimi byl 21. ledna 2006 vylákán 17letou dívkou íránského původu na pařížské předměstí, kde byl během 24 dnů vězněn gangem mladistvých, kteří žádali výkupné. Během této doby byl mučen. 13. února byl Halimi nalezen na předměstí nahý připoután ke stromu. Jeho pokožka byla z 80 % poleptaná kyselinou, pravděpodobně aby zakryla stopy po mučení. Měl četná bodná a další zranění, kterým cestou do nemocnice podlehl. Policie pachatele vypátrala během několika dní. V roce 2010 bylo v konečné instanci odsouzeno 16 osob.\n\n"}
{"id": "728580", "url": "https://cs.wikipedia.org/wiki?curid=728580", "title": "Bill Graham", "text": "Bill Graham\n\nBill Graham může být:\n\n"}
{"id": "728584", "url": "https://cs.wikipedia.org/wiki?curid=728584", "title": "Chlukov", "text": "Chlukov\n\nChlukov je zaniklý hrad, který stával na blíže neznámém místě na Strašicku.\n\nHrad bývá lokalizován na vrch Lipovsko, který vybíhá jihovýchodně od Strašic z masívu Hlava (788 m n. m.). Podle Augusta Sedláčka na zdejším skalnatém hřbetu stával hrad, ale novodobé průzkumy lokality nalezly pouze pozůstatky těžby železné rudy a několik milířišť. Existují hypotézy, které Chlukov spojují s nelokalizovaným hradem Kuškovem nebo Vydřiduchem.\n\nJedinou písemnou zmínkou o hradu je zápis Beneše Minority o vojenské akci krále Karla IV. proti rožmberskému panství v okolí Strašic v roce 1352, při které byl spolu se strašickým hradem dobyt a vypálen. Cílem Karla IV. bylo ukončit vojenský konflikt mezi rakouskou šlechtou a pány z Landštejna. Na rozdíl od Strašic však již Chlukov nebyl obnoven, a povědomí o jeho poloze se vytratilo.\n\nHlavní funkcí hradu pravděpodobně byla ostraha obchodní trasy a okolních železnorudných podniků.\n\n\n"}
{"id": "728589", "url": "https://cs.wikipedia.org/wiki?curid=728589", "title": "Taq polymeráza", "text": "Taq polymeráza\n\nTaq polymeráza je DNA polymeráza I izolovaná z bakterie \"Thermus aquaticus\". Tato bakterie žije v horkých vřídlech a Taq polymeráza je proto přizpůsobená vysokým teplotám – denaturaci odolává mnohem lépe než běžné bakteriální DNA polymerázy. Díky této vlastnosti je Taq polymeráza s výhodou využívána při polymerázové řetězové reakci (PCR), při níž je totiž potřeba opakovaně vystavovat roztok vysokým teplotám dosahujícím 94 °C.\n"}
{"id": "728591", "url": "https://cs.wikipedia.org/wiki?curid=728591", "title": "Seznam postav seriálu Cleveland show", "text": "Seznam postav seriálu Cleveland show\n\nToto je seznam postav seriálu \"Cleveland show\". Zahrnuje hlavní a vedlejší postavy, které se vyskytují v americkém animovaném komediálním seriálu \"Cleveland show\", tedy především rodiny Brownovy a Tubbsovy a další obyvatele města Stoolbend ve Virginii.\n\n\n\n\n\n\n\n\n\n\n"}
{"id": "728596", "url": "https://cs.wikipedia.org/wiki?curid=728596", "title": "Kostel svatého Lupa a svatého Jiljí", "text": "Kostel svatého Lupa a svatého Jiljí\n\nKostel svatého Lupa a svatého Jiljí (fr. \"Église Saint-Leu-Saint-Gilles\") je katolický farní kostel v 1. obvodu v Paříži v ulici \"Rue Saint-Denis\". Kostel je zasvěcený svatému Lupovi a svatému Jiljí.\n\nStavba kostela byla zahájena v roce 1235 a během následujících století proběhlo několik významných přestaveb, především v letech 1320, 1611, 1727 a naposledy roku 1780, kdy k němu byla připojena podzemní kaple.\n\nRovněž během výstavby \"Boulevardu de Sébastopol\" v 19. století byly ubourány tři kaple apsidy. V roce 1915 byl kostel zařazen mezi historické památky.\n\nOd roku 1928 slouží Řádu Božího Hrobu ve Francii.\n\nKostel v gotickém slohu má v západním průčelí dvě charakteristické věže. Interiér je relativně chudý, zdobený vitrážemi. Stavba je tvořena hlavní lodí obklopenou bočními loděmi bez transeptu.\n\nChór je obklopený ochozem s podzemní kryptou vyhloubenou v pozdějším období.\n\nVarhany z roku 1869 jsou darem císaře Napoleona III. a jejich autorem je Aristide Cavaillé-Coll. Byly restaurovány v roce 1983. Od roku 1915 jsou stejně jako kostel chráněny jako historická památka.\n\nZ uměleckých děl se v kostele nachází mramorová socha svaté Anny a Panny Marie, kterou vytvořil sochař Jean Bullant (1515-1578).\n\n"}
{"id": "728597", "url": "https://cs.wikipedia.org/wiki?curid=728597", "title": "Reformovaný kostel Port-Royal", "text": "Reformovaný kostel Port-Royal\n\nReformovaný kostel Port-Royal (fr. \"Église réformée de Port-Royal\") je kostel ve 13. obvodu v Paříži na \"Boulevardu Arago\", který slouží francouzské reformované církvi. Kostel byl postaven v roce 1898.\n\nZdejší protestantská farnost byla v Paříži založena v roce 1898, kdy vznikl i její kostel. Název kostela odkazuje na bývalý cisterciácký klášter Port Royal, který se nacházel nedaleko Versailles a byl centrem jansenistů.\n\nSoučasná farnost \"Port-Royal Quartier Latin\" vznikla sloučením dvou starších farností. Kromě kostela Port-Royal na \"Boulevardu Arago\" č. 18 má k dispozici ještě komunitní dům v ulici \"Rue Tournefort\" č. 37 v 5. obvodu.\n\n"}
{"id": "728598", "url": "https://cs.wikipedia.org/wiki?curid=728598", "title": "Čtyři pilíře zelené politiky", "text": "Čtyři pilíře zelené politiky\n\nČtyři pilíře zelené politiky (také čtyři pilíře strany zelených) je základní prohlášení zelené politiky. Definuje tento politický směr jako kombinaci čtyř společenských vlivů – mírového hnutí, hnutí za občanská práva, hnutí za ochranu přírody, a dělnického hnutí. Jsou to:\n\nČtyři pilíře vytvořili němečtí Die Grünen na konci 70. let 20. století. V roce 1984 došlo v USA v rámci Green Committees of Correspondence k rozšíření čtyř pilířů na desatero klíčových hodnot zelené politiky. V roce 2001 vzniknul kompromis mezi evropskými a americkými vizemi, který dostal název Charta globálních zelených. K jejímu přijetí došlo na celosvětovém sjezdu Globálních zelených.\n\nAustralští zelení pilíře uvádějí v této podobě: \"ekologická udržitelnost\", \"sociální a ekonomická spravedlnost\", \"mír a nenásilí\" a \"demokracie zdola\" (\"Ecological sustainability\", \"Social and economic justice\", \"Peace and nonviolence\" a \"Grassroots democracy\").\n\nNěmečtí zelení (Bündnis 90/Die Grünen) je překládají: \"ekologicky\", \"sociálně\", \"pomocí účastnické demokracie\" a \"bez násilí\" (\"Ökologisch\", \"Sozial\", \"Basisdemokratisch\" a \"Gewaltfrei\").\n\n\n"}
{"id": "728600", "url": "https://cs.wikipedia.org/wiki?curid=728600", "title": "Zelený sionismus", "text": "Zelený sionismus\n\nZelený sionismus je odnož sionismu, která na první místo důležitosti klade ochranu přírody Izraele a jeho udržitelný rozvoj, přičemž tyto hodnoty kombinuje s židovskými tradicemi a etnicko-náboženským nacionalismem. \n\n\n"}
{"id": "728604", "url": "https://cs.wikipedia.org/wiki?curid=728604", "title": "Vadstena", "text": "Vadstena\n\nVadstena je sídelním město stejnojmenné komuny, leží u jezera Vättern ve Švédsku. V letech 1974 až 1979 bylo město součástí kommuny Motala. Vadstena je i přes svůj nízký počet obyvatel z historických důvodů dodnes označováno jako město (městská privilegia udělila Vadsteně královna Markéta I. Dánská roku 1400).\n\nOkolí města i město samotné nese stopy osídlení již z doby železné. Našly se zde stopy po farmě z 11. století. Ve 12. století byl na místě postaven románský kostel s červenou věží, který stojí dodnes. Vadstena byla také jednou ze zastávek na poutní cestě do Trondheimu a sloužila jako místo pro kult svatého Olafa.\n\nMěsto se může pochlubit dvěma důležitými stavbami švédské historie. První je vadstenský klášter. Roku 1350 ho založila Brigita Švédská. Byl to první klášter řádu brigitek. Druhou stavbou je vadstenský hrad, který patří mezi nejlépe dochované hrady z období vlády Gustava I. Vasy v 16. století.\n\nStaré město je poměrně dobře zachovalé. Ulice se nezměnily po celá staletí. Dodnes se ze středověku dochovalo na dvacet staveb, včetně nejstarší radnice ve Švédsku, pocházející z 15. století. V 16. století zde byla postavena nemocnice, která v dřívějších dobách sloužila pro duševně nemocné pacienty. Dnes je z nejstarších budov nemocnice zřízeno muzeum.\n"}
{"id": "728607", "url": "https://cs.wikipedia.org/wiki?curid=728607", "title": "Crixus", "text": "Crixus\n\nCrixus († 72 př. n. l.) byl podle římských historiků galský otrok a gladiátor, který po boku Spartaka bojoval ve třetím neúspěšném povstání otroků ve starověkém Římě. Padl poražen Publicolou, jako velitel Galů, když se jeho lidé, spolu s příslušníky germánských kmenů, odtrhli od Spartaka.\n"}
{"id": "728609", "url": "https://cs.wikipedia.org/wiki?curid=728609", "title": "Penny Wolin", "text": "Penny Wolin\n\nPenny Wolin (* 5. června 1953) známá také jako Penny Diane Wolin nebo Penny Wolin-Semple, je americká portrétní fotografka a antropoložka. Vystavovala samostatně v komplexu muzeí Smithsonian Institution, získala dva granty z Národní nadace pro humanitní studie a grant z Národní nadace pro umění. Její práce jsou ve sbírkách institucí, jako je New York Public Library a stálé sbírky Národního muzea americké historie, které spravuje Smithsonian Institution. Je známá svou dokumentární a konceptuální fotografií, spolupracovala s velkými korporacemi, národními časopisy. Za posledních 25 let se věnovala portrétování a výzkumu židovské kultury v USA.\n\nV roce 2005 Wolin zahájila projekt \"Američtí fotografové židovského původu\" (\"American Photographers of Jewish Ancestry\"). Od roku 1930 tito fotografové významně přispěli v oblasti novinářské, módní, portrétní, reklamní a výtvarné fotografie. Wolin s každým z nich vedla rozhovory a fotografovala jej, opětovně fotografovala obrazy dědictví svých předků a výbírala obrazy z jejich vlastní tvorby a vytvářela vizuální a textový dokument ze života Židů a historie fototografie. Práce byla v rámci příprav na putovní výstavu a knihu. Penny již absolvovala interview s více než šedesáti významnými fotografy včetně takových jako Jo Ann Callis, Lauren Greenfield, Elinor Carucci, Judy Dater, Bruce Davidson, Annie Leibovitz, Herman Leonard, Jay Maisel, Helen Levitt, Joel Meyerowitz, Arnold Newman, Robert Frank a Joel-Peter Witkin.\n\nV roce 1982 se Wolin setkala s Shirley Carter Burdenem, hlavním donátorem fotografického oddělení Muzea moderního umění. S jeho podporou a finanční pomocí, včetně dvou grantů Národní dotace pro humanitní obory, které spravuje Wyoming Rada pro humanitní obory, Wolinová dokončila vizuální a verbální studie 140 let a pěti generací židovské kultury ve Wyomingu. Projekt \"The Jews of Wyoming: Fringe of The Diaspora\" byl sponzorován kulturním centrem Skirball v Los Angeles, Kalifornie, a byl samostatné vystaven ve Smithsonian, v Národním muzeu americké historie, Národním muzeum americké židovské historie, muzeu Juda L. Magnes a v nadaci Ucross. Svazek stejnojmenného titulu publikoval Crazy Woman Creek Press, Cheyenne, Wyoming © 2000.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "728612", "url": "https://cs.wikipedia.org/wiki?curid=728612", "title": "Býšov (tvrz)", "text": "Býšov (tvrz)\n\nBýšov je tvrz založená na konci 14. století Býšovci z Býšova. Nachází v katastrálním území Knín, pět kilometrů jihovýchodně od Temelína. Je chráněna jako kulturní památka.\n\nVesnice Býšov s tvrzí je doložena poprvé v roce 1395 jako majetek pánů Arnošta a Kuníka Býšovců z Býšova, patronů kostela v blízkém Křtěnově. V 17. století byla tvrz opuštěna a přeměněna v sýpku. Barokní konírna byla postavena před rokem 1617.\n\nV březnu 2009 zahájil současný majitel tvrze, Jihočeský zemědělský lihovar, rekonstrukci a revitalizaci areálu statku s tvrzí. Opravy byly vyčísleny na 30 milionů korun, z toho 22 miliónů korun bylo hrazeno z evropské dotace z Regionálního operačního programu Jihozápad. V roce 2011 byla tvrz otevřena veřejnosti.\n\nTvrz má chráněnou polohu, vyvýšenou nad okolí. Na východní straně ji odděluje hluboké údolí s potokem Strouha a Starým rybníkem, na severozápadě jsou další dva rybníky Barbora a Pohrobný a na jihu byl dříve příkop.\n\nTvrz se skládá z dvoupatrové obytné věže tvaru čtyřhranného hranolu o šířce 10,5 metru a výšce 20 metrů. Věž je postavena z lomového kamene, neomítnutá, se silnými zdmi a okénky. K věži přiléhá na východní straně přízemní hospodářská budova.\n\n"}
{"id": "728613", "url": "https://cs.wikipedia.org/wiki?curid=728613", "title": "Bažant mandžuský", "text": "Bažant mandžuský\n\nBažant mandžuský (\"Crossoptilon mantchuricum\") je statný druh bažanta, který žije v severní Číně a v Pákistánu. Dříve byl nazýván bažant ušatý hnědý, později byl přejmenován na bažanta mandžuského. Samci tohoto druhu dorůstají délky až 100 cm, jsou téměř celí hnědí, bílá ocasní pera mají u bažantů neobvyklý tvar, a u hlavy má bílé \"uši\". Je to velmi vzácný druh bažanta. Slípky jsou většinou hnědě zbarvené.\n\nSamec a vzácně i slípka tohoto druhu může být vůči cizím osobám velmi agresivní.\n\nV českých zoologických zahradách nebývá moc často chován, v současnosti ho nechová žádná česká zoo.\n\n"}
{"id": "728617", "url": "https://cs.wikipedia.org/wiki?curid=728617", "title": "Gerd Albrecht", "text": "Gerd Albrecht\n\nGerd Albrecht (19. července 1935 v Essenu – 2. února 2014) byl německý dirigent.\n\nBěhem své kariéry působil ve Státní opeře ve Stuttgartu, Městském divadle v Mohuči a v Lübecku, v Německé opeře v Berlíně (1972–1974), jako šéfdirigent orchestru Tonhalle v Curychu (1975–1980), ve Státní opeře v Hamburku, jako šéfdirigent České filharmonie (1993–1996), šéfdirigent symfonického orchestru Yomiuri v Tokiu (1998–2007, poté čestný dirigent) a šéfdirigent Dánského národního symfonického orchestru (2002–2004).\n\n"}
{"id": "728619", "url": "https://cs.wikipedia.org/wiki?curid=728619", "title": "Quadrophenia", "text": "Quadrophenia\n\nQuadrophenia je šesté studiové album britské rockové skupiny The Who. Album poprvé vyšlo 19. října 1973 u Track/Polydor Records ve Spojeném království a u Track/MCA Records ve Spojených státech. Jedná se o druhou rockovou operu této skupiny. U příležitosti 40. výročí od vydání byla Quadrophenia opět předvedena na živo a to na několika koncertech The Who v USA a Evropě během let 2012–2013.\n\nAutorem všech skladeb je Pete Townshend.\n"}
{"id": "728620", "url": "https://cs.wikipedia.org/wiki?curid=728620", "title": "Terč (film)", "text": "Terč (film)\n\nTerč (\"Target\") je americký hraný film z roku 1985, který režíroval Arthur Penn. Američan Walter Lloyd (Gene Hackman) přijíždí se svým synem do Evropy, aby našel svou ženu, která byla unesena. Film byl natáčen ve městech Dallas, Corpus Christi (Texas), Paříž, Berlín, Lübeck a Hamburk. Studiové scény se natáčely v ateliérech v Boulogne-Billancourt u Paříže.\nWalter Lloyd žije se svou ženou a synem Chrisem v Dallasu. Manželka odjíždí na dovolenou do Paříže. Po dvou dnech se Walter Lloyd dovídá, že byla unesena. Odjíždí proto do Evropy a jeho syn se rozhodne jet s ním. Hned po příletu se ho na letišti snaží někdo zabít. Na americkém konzulátu v Paříži kontaktuje svého dávného známého. Na ulici po něm opět někdo vystřelí, ale jeho syn ho zachrání. Dozví se od otce, že byl kdysi agentem CIA a po odchodu z jejích služeb si změnil jméno a identitu. Pátrají dále společně. Odjíždějí nejprve do Hamburku za Walterovou dávnou kolegyní Lisou, která jim sežene informace. Odtud odletí do Západního Berlína, kde se chce setkat s bývalým dvojitým agentem Schroedrem, který jeho ženu unesl. Schroeder se chce pomstít za to, že mu kdysi před lety zabili ženu a dvě děti při akci, které velel Lloyd. Oba však zjistí, že za vraždou stojí tehdejší Lloydův nadřízený Barney Taber a proto nastraží léčku, při které osvobodí Lloydovu ženu a Tabera dopadnou.\n\n"}
{"id": "728621", "url": "https://cs.wikipedia.org/wiki?curid=728621", "title": "Fillmore East", "text": "Fillmore East\n\nFillmore East byl hudební klub, specializující se převážně na rockové koncerty. Byl otevřen 8. března 1968 a uzavřen 27. června 1971. Klub sídlil v New Yorku a podporoval ho Bill Graham. V tomto klubu vzniklo mnoho koncertních alb, mezi které patří například \"At Fillmore East\" (The Allman Brothers Band), \"\" (Miles Davis), \"Live at the Fillmore East 2-11-69\" (Grateful Dead), \"Band of Gypsys\" (Jimi Hendrix), \"Performance Rockin' the Fillmore\" (Humble Pie), \"Sweeping Up the Spotlight\" (Jefferson Airplane), \"The Real Thing\" (Taj Mahal), \"Live at the Fillmore East December 1969\" (The Nice), \"Live Johnny Winter And\" (Johnny Winter) nebo \"Fillmore East - June 1971\" (The Mothers) a mnoho dalších.\n"}
{"id": "728622", "url": "https://cs.wikipedia.org/wiki?curid=728622", "title": "It's a Beautiful Day", "text": "It's a Beautiful Day\n\nIt's a Beautiful Day je americká hudební skupina, založená v Los Angeles v roce 1967. Frontmanem skupiny je houslista David LaFlamme. Skupina Deep Purple byla inspirována riffem skladby „Bombay Calling“ při psaní skladby Child in Time.\n"}
{"id": "728628", "url": "https://cs.wikipedia.org/wiki?curid=728628", "title": "Hungerberg", "text": "Hungerberg\n\nHrad Hungerberg (též Bochov) stával na Hladovém vrchu nad Bochovským potokem na okraji obce Bochov.\n\nHrad byl postaven v polovině 14. století. V roce 1349 jej vlastnili majitelé Bochova Slavek a Boreš z Rýzmburka. Funkcí hradu byla ochrana města a také sloužil jako středisko správy rýzmburských lén. V majetku pánů z Rýzmburka zůstal do roku 1406. V roce 1412 se panství zmocnili Plavenští z Plavna, kteří stáli proti husitům. Míšeňský purkrabí Jindřich II. z Plavna, člen Zelenohorské jednoty, se postavil proti českému králi Jiřímu z Poděbrad. V roce 1469 byl hrad dobyt královskými vojsky, zničen a nahrazen hradem novým – Hartenštejnem.\n\nHrad byl vystavěn na návrší nazvaným Hladový vrch. Přístupová cesta vedla od jihovýchodu od Bochova. Vlastní hrad měl tvar oválu a chránil příkop s valem. August Sedláček zmiňuje také parkán a baštu na jihozápadě opevnění, dnes po nich nejsou žádné stopy. Stopy nejsou viditelné ani po vnitřní zástavbě. Bližší rekonstrukce hradu bude možná po archeologickém průzkumu.\n\nDo současnosti se z něj zachovaly zbytky valu a příkop.\n"}
{"id": "728630", "url": "https://cs.wikipedia.org/wiki?curid=728630", "title": "Sulfid draselný", "text": "Sulfid draselný\n\nSulfid draselný je draselná sůl kyseliny sirovodíkové. Síra má v této sloučenině oxidační číslo -II a draslík +I. Při reakci s vodou vzniká hydroxid draselný a hydrogensulfid draselný, což vytváří podobný zápach jako sulfan.\n\nExistuje mnoho způsobů jak vytvořit sulfid draselný.\nJedna z nich je reakce síranu draselného s uhlíkem, obvykle v podobě koksu. Reakce probíhá za tepla.\n\nKSO + 4 C → KS + 4 CO\n\nLze je také připravit reakcí elementární síry s manganistanem draselným.\n\n2 KMnO + S → KS + 2 MnO + 2 O\n\nPři reakci s vodou hydrolyzuje za vzniku hydroxidu draselného a hydrogensulfidu draselného. Tato reakce je nevratná.\n\nKS + HO → KOH + KSH\n\nVelice podobně se chovají i dajší sulfidy alkalických kovů.\n\nSulfid draselný se společně se sulfidem sodným, sulfidem amonným a sulfanem používají pro analýzu iontů. Nejpraktičtější je však používat poměrně levný, sulfid sodný, jenž je v pevném skupenství, na rozdíl od sulfanu.\n\nSulfid draselný je meziproduktem při spalování černého střelného prachu.\nJednoduchá, avšak používaná reakce pro spalování střelného prachu je:\n\n2 KNO + S + 3 C → KS + N + 3 CO.\n\nReakce probíhá dále složitěji, avšak meziproduktem může být sulfid draselný.\n"}
{"id": "728632", "url": "https://cs.wikipedia.org/wiki?curid=728632", "title": "The Temptations", "text": "The Temptations\n\nThe Temptations je americká hudební skupina. V současné době hraje ve skupině pouze jediný člen původní sestavy, Otis Williams. V roce 1989 byla skupina uvedena do Rock and Roll Hall of Fame. V roce 2004 je časopis \"Rolling Stone\" zařadil na 67 pozici v jejich žebříčku „100 největších umělců všech dob.“\n\n"}
{"id": "728637", "url": "https://cs.wikipedia.org/wiki?curid=728637", "title": "Zemské volby 1935 (Československo)", "text": "Zemské volby 1935 (Československo)\n\nZemské volby 1935 byly volby do zemských zastupitelstev konané v roce 1935 v prvorepublikovém Československu.\n\nŠlo o druhé zemské volby v ČSR. Odehrály se 26. května 1935, tedy týden po parlamentních volbách 1935. Současně s nimi probíhaly i volby do okresních zastupitelstev. Na rozdíl od zemských voleb roku 1928, které se konaly samostatně a měly svými výsledky (posílení levice) i výrazný vnitropolitický dopad, byly zemské volby roku 1935 konány souběžně s parlamentními volbami, čímž jejich význam poklesl. O přiblížení termínu zemských a parlamentních voleb rozhodl zákon 270/34 Sb.\n"}
{"id": "728638", "url": "https://cs.wikipedia.org/wiki?curid=728638", "title": "Okresní volby 1935 (Československo)", "text": "Okresní volby 1935 (Československo)\n\nOkresní volby 1935 byly volby do okresních zastupitelstev konané v roce 1935 v prvorepublikovém Československu.\n\nŠlo o druhé okresní volby v ČSR. Odehrály se 26. května 1935, tedy týden po parlamentních volbách 1935. Současně s nimi probíhaly i volby do zemských zastupitelstev. Na rozdíl od okresních voleb a zemských voleb roku 1928, které se konaly samostatně a měly svými výsledky (posílení levice) i výrazný vnitropolitický dopad, byly okresní a zemské volby roku 1935 konány takřka souběžně s parlamentními volbami, čímž jejich význam poklesl. O přiblížení termínu zemských a parlamentních voleb rozhodl zákon 270/34 Sb.\n"}
{"id": "728640", "url": "https://cs.wikipedia.org/wiki?curid=728640", "title": "Masarykova vyhlídka v Třebíči", "text": "Masarykova vyhlídka v Třebíči\n\nMasarykova vyhlídka je kamenná vyhlídka stojící na návrší Hrádek v Třebíči. Vybudována byla Okrašlovacím spolkem v Třebíči roku 1930 ku příležitosti 80. narozenin prezidenta Tomáše Garrigua Masaryka.\n\nJeště před vznikem samotné vyhlídky s památníkem došlo roku 1926 k upravení návrší Hrádek Okrašovacím spolkem v Třebíči. Stalo se tak vysázení 254 lip, které vytvořily \"Jubilejní Masarykovy sady\". V letech 1929 až 1931 pak byl Herzánovou stavební společností vybudován Masarykův památník, později známější jako Masarykova vyhlídka či rozhledna. Na čelní stěně památníku byla umístěna bronzová deska ve tvaru medailonu s profilovým portrétem prezidenta a letopočty 1850 a 1930. Na stěnu byl rovněž vytesán nápis: „T. G. Masaryk zasloužil se o stát.“\n\nNa vrcholu památníku byla zbudována vyhlídková plošina s rozhledem jižním směrem na centrum města. Uprostřed ní pak stavitelé vytvořili kostku o velikosti hran jeden metr. Její objem tak tvořil přesně jeden metr krychlový.\n\nV pátek 28. října 1930 došlo k otevření Masarykova mostu přes řeku Jihlavu. Poté byla slavnostně zpřístupněna i Masarykova vyhlídka na Hrádku. K této příležitosti byl na její jižní zdi odhalen reliéf s portrétem Tomáše Garrigua Masaryka. Odhalení uspořádal pod protektorátem městské rady Okresní osvětový sbor v Třebíči. Památník veřejnosti po svém projevu předal předseda Okrašlovacího spolku v Třebíči Matěj Koutek. Za město převzal vyhlídku s památníkem náměstek starosty a senátor Jílek.\n\nRok po otevření vyhlídky k ní byla zbudována řádná cesta a schody ze Zdislaviny ulice a z návrší nad ní.\n\nNa památníku se v dalších letech konaly pravidelné oslavy Masarykových narozenin – 7. března, oslavy založení Československé republiky – 28. října a po prezidentově úmrtí 14. září 1937 i toto výročí.\n\n28. října 1939 se místo stalo i přes zákaz a odpor okupačních úřadů místem připomenutí československé státnosti v době útlaku. Na vyhlídce visely československé prapory, byly zde rozsvěcovány lampiony a zapalovány svíčky. Následně došlo k odstranění reliéfu s portrétem prezidenta Masaryka a ve dnech výročí jeho narození a úmrtí i ve svátek založení Československa byla vyhlídka důkladně střežena protektorátními bezpečnostními složkami, aby se zabránilo jakým kolik vzpomínkovým aktům a seskupování občanů na tomto místě.\n\nPo válce byl odstraněný reliéf objeven třebíčským stavitelem Josefem Mácou v kovohuti ve Velvarech, kde bylo za války soustředěno větší množství podobných plastik určených k roztavení. Současně uskutečnil i nález pamětní desky zborovských hrdinů, která je dodnes umístěna zpět na třebíčské radnici. Reliéf s deskou byl ředitelem kovohuti po domluvě ochotně vydán za množství barevných kovů o poloviční hmotnosti. Oba předměty mohly být navráceny i bez požadované náhrady, bylo však třeba podat žádost na ministerstvo průmyslu, což by návrat plastik oddálilo. Stavitel Máca na své náklady obě desky převezl zpět do Třebíče i zajistil jejich potřebné opravy.\n\nV roce 2018 bylo rozhodnuto o tom, že by mělo být vylepšeno nasvícení vyhlídky. Dosavadní osvětlení je provedeno jedním halogenovým světlem ze spodní strany vyhlídky a svítí tak návštěvníkům do očí a není dostatečné. Měly by být postaveny stožáry a sloupy pro osvětlení.\n"}
{"id": "728646", "url": "https://cs.wikipedia.org/wiki?curid=728646", "title": "Rudolf Appelt", "text": "Rudolf Appelt\n\nRudolf Appelt (5. prosince 1900 Dolní Hanychov – 2. července 1955 Moskva) byl československý levicový politik německé národnosti a meziválečný poslanec Národního shromáždění za Komunistickou stranu Československa, po válce politik a diplomat v Německé demokratické republice.\n\nNarodil se v Dolním Hanychově jako syn truhláře. Původní profesí byl obchodním úředníkem. Od mládí byl aktivní v dělnickém hnutí. Zpočátku se angažoval v německé sociální demokracii, pak se stal komunistou. Patřil mezi zakladatele KSČ na Liberecku. Ve straně působil jako řadový funkcionář, později jako stranický tajemník a novinář.\n\nV parlamentních volbách v roce 1935 se stal poslancem Národního shromáždění. Poslanecké křeslo si podržel do prosince 1938, kdy byl v důsledku rozpuštění KSČ zbaven mandátu.\n\nKoncem roku 1938 už byl v emigraci v Sovětském svazu mezi členy zahraničního (exilového) vedení KSČ. Od roku 1943 byl v zahraničním byru KSČ, které integrovalo kromě moskevského exilu i komunistické aktivisty z Paříže.\n\nPo druhé světové válce se nejprve vrátil do Československa a do června 1945 pobýval v Praze. Pak přesídlil do pozdější Německé demokratické republiky. Byl členem Komunistické strany Německa, později Sjednocené socialistické strany Německa. Když byla v roce 1947 ustavena Deutsche Wirtschaftskommission coby ústřední správní orgán v sovětské okupační zóně Německa, stal se náměstkem vedoucího pro interzonální a vnější obchod. Později působil ve vysokých diplomatických funkcích v NDR a zastával post velvyslance NDR v Sovětském svazu. Zemřel v Moskvě.\n\nZemřel jako mimořádný a zplnomocněný velvyslanec NDR v SSSR v červenci 1955.\n\n"}
{"id": "728649", "url": "https://cs.wikipedia.org/wiki?curid=728649", "title": "Vranov (tvrz)", "text": "Vranov (tvrz)\n\nVranov u Chocně (též Koutníkov – obojí jsou ovšem názvy novodobé) byl malý hrad, či spíše tvrz, na skále nad údolím Orlice zvané kdysi Pelin, na východním okraji města Chocně. Patřil do skupiny opevněných sídel v okolí Chocně („choceňských hradů“), spolu s Hlavačovem, Darebnicemi, Zítkovem a Hrádníkami.\n\nKdy která ze zmiňovaných tvrzí, resp. hrádků v okolí Chocně vznikla, je těžké určit – kvůli torzovitosti písemných pramenů a jejich nejasné mluvě. Názvy Hlavačov, Zítkov a Koutníkov jsou totiž novotvary a vznikly ze jmen novověkých majitelů pozemků; původní názvy ovšem neznáme. Díky archeologickému výzkumu S. Vencla je známo, že Darebnice jsou pravěkého původu a lze je tedy z této problematiky vyloučit. Stejně lze vyloučit i vzdálenější Hrádníky, které pravděpodobně neměly s historií Chocně bližší souvislost.\n\nV roce 1227, kdy je město poprvé zmiňováno, ještě žádný hrad nestál. V roce 1292 je ovšem situace jiná. Tehdy král Václav II. uvažoval o vybudování hradu, ale bližší podrobnosti nejsou známy. V okolí Chocně měl své majetky také Zbraslavský klášter. Původní hrad Choceň (\"oppidum Kotzen\"), možná králem Václavem zbudovaný, byl roku 1338 zničen při známém tažení markraběte Karla proti loupeživému rytíři Mikuláši z Potštejna. Nejspíš stál na Hlavačově.\n\nOkolo roku 1388 několikrát použil Jan starší Pykna z Lichtenburka predikát „z Nového Hradu“. O který z hradů se jednalo, není známo, ale je dosti pravděpodobné, že se jednalo o Zítkov, jenž by tomu svou dvoupalácovou dispozicí odpovídal. Od roku 1389 Nový Hrad spravoval Jan Krušina IV. z Lichtenburka, který jako poručník nezletilých dětí Jana Pykny celé panství i se „středně velikou tvrzí“ (\"in Choczni medium opidum\") 27. prosince 1397 fingovaně prodal vzdálenému příbuznému Hynkovi z Třebechovic. Dál jej však ve skutečnosti držel, a proto mohl již následující rok darovat choceňskému kostelu pozemky u nedaleké obce Hemže a také zaniklý mlýn pod „Choceňským hradem“. A teprve tímto hradem byl pravděpodobně Vranov, který se nachází obci nejblíže a stával pod ním mlýn. Bližší dobu vzniku je však těžké určit; snad to bylo mezi lety 1366–98. Svojí malou rozlohou však připomíná tvrz, proto se za jeho zakladatele dá spíše považovat šlechtic než král. \n\nV letech 1406–10 Choceňský hrad (Vranov?) vlastnil Zikmund Pykna z Lichtenburka, jenž jej (před odjezdem do bitvy u Grunwaldu) opět fingovaně prodal, a sice Bočkovi staršímu z Poděbrad, jak je dosvědčeno ze zápisů o dědických sporech v knihách provolacích; poté připadlo celé panství jakožto odúmrť králi, a ten je udělil nejprve nejvyššímu purkrabímu Lackovi z Kravař a posléze roku 1417 pak Půtovi III. z Častolovic. Z toho roku pochází poslední zmínka o hrádku. Ten byl pravděpodobně v roce 1433 vypálen Janem Koldou ze Žampachu. V roce 1454 připojil zemský správce Jiří z Poděbrad Choceň k svému potštejnskému panství a hrad již nebyl obnoven.\n\nHrad stával na opukové skále v dnešní přírodní rezervaci Peliny. Přístupová cesta vedla od severu, z ostatních stran byl díky strmosti skály přístup nemožný. Přístupová cesta byla několikrát přerušena příkopem. Pravděpodobně jedinou kamennou stavbou hradu byla věž. Bližší poznatky byl mohl přinést archeologický průzkum. Na konci 18. století zde měla být vidět studna.\n\n"}
{"id": "728651", "url": "https://cs.wikipedia.org/wiki?curid=728651", "title": "Rudolf Axmann", "text": "Rudolf Axmann\n\nRudolf Axmann (4. června 1894 Velké Losiny – 11. května 1945 Hradec Králové) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nPůvodní profesí byl strojírenským dělníkem v Petrovicích nad Desnou. Byl členem, později generálním tajemníkem nevelké politické formace Německá živnostenská strana, působící prioritně na Moravě.\n\nK roku 1936 se bytem uvádí v Petrovicích nad Desnou. Původní profesí byl dělníkem v Petrovicích nad Desnou.\n\nV parlamentních volbách v roce 1935 se stal poslancem Národního shromáždění, nyní již za Sudetoněmeckou stranu. Jeho mandát zanikl opatřením Stálého výboru parlamentu k 30. říjnu 1938 kvůli změně hranic pomnichovského Československa.\n\nPo roce 1938 žil opět ve Velkých Losinách. Za druhé světové války působil jako funkcionář nacistické Deutsche Arbeitsfront (DAF). Od roku 1943 působil v Moravské Třebové, kde působil jako okresní vedoucí DAF. Zemřel krátce po konci války ve vězení v Hradci Králové.\n\n"}
{"id": "728653", "url": "https://cs.wikipedia.org/wiki?curid=728653", "title": "František Bayer", "text": "František Bayer\n\nFrantišek Bayer (10. května 1885 Bernartice nad Odrou – 27. července 1942 Bernartice nad Odrou) byl československý politik a meziválečný poslanec Národního shromáždění za Československou stranu lidovou.\n\nPo středoškolských studiích převzal otcovský statek. Staral se o osvětu mezi rolníky a začal být politicky aktivní. Velkou pozornost věnoval i zakládání českých menšinových škol ve svém regionu. Za 1. světové války bojoval na italské frontě v řadách rakousko-uherské armády. Po skončení války se zapojil do budování ČSL.\n\nPo parlamentních volbách v roce 1925 se stal poslancem Národního shromáždění. Mandát si udržel do 25. září 1929. V následujících parlamentních volbách v roce 1929 si mandát neudržel. Znovu byl zvolen v parlamentních volbách v roce 1935. Mandát si oficiálně podržel do zrušení senátu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nV rodných Bernarticích nad Odrou byl mezi léty 1919–1938 starostou a zasloužil se o rozkvět obce (vybudování hasičského sboru, obecního vodovodu a elektrifikace). Po Mnichovské dohodě byla tato etnicky česká obec připojena k nacistickému Německu (pozdější Říšská župa Sudety) a František Bayer se stáhl z veřejného života. Zahynul 27. července 1942 po náhodném pádu ze stromu.\n\n"}
{"id": "728654", "url": "https://cs.wikipedia.org/wiki?curid=728654", "title": "Alois Bábek", "text": "Alois Bábek\n\nAlois Bábek (7. června 1885 Prostějov – 26. dubna 1951 tamtéž) byl československý politik a meziválečný poslanec Národního shromáždění za národní socialisty.\n\nNarodil se v Prostějově. Vystudoval reálnou školu v rodném městě a po maturitě absolvoval abiturientský učitelský kurz v Kroměříži. Za první světové války působil v Československých legiích. Profesí byl k roku 1935 učitelem v Prostějově. Byl aktivní v komunální politice. Počátkem 30. let byl prostějovským městským radním.\n\nV parlamentních volbách v roce 1935 se stal za národní socialisty poslancem Národního shromáždění. Mandát si oficiálně podržel do zrušení parlamentu v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "728655", "url": "https://cs.wikipedia.org/wiki?curid=728655", "title": "Ján Bečko", "text": "Ján Bečko\n\nJán Bečko (16. listopadu 1889 Jasenie – 14. nebo 17. dubna 1972 Bratislava) byl československý a slovenský politik a meziválečný poslanec Národního shromáždění za Československou sociálně demokratickou stranu dělnickou, člen exilových československých vlád za druhé světové války, po válce člen Sboru pověřenců a politik Strany práce.\n\nPocházel z malorolnicko-dělnické rodiny. Základní školu absolvoval v rodné obci. V roce 1904 se v Podbrezové vyučil zámečníkem. V následujícím období až do roku 1920 byl zaměstnán jako dělník železáren v Podbrezové. Od roku 1920 se stal předsedou Bratrské revírní pokladny v Banské Bystrici. V roce 1921 složil zkoušky z měšťanské školy a v letech 1921–1922 pak studoval na Obchodní akademii v Banské Bystrici. V této době již působil jako profesionální funkcionář sociální demokracie a redaktor stranického tisku.\n\nPo parlamentních volbách v roce 1920 se stal poslancem Národního shromáždění. Mandát si udržel i po všech následujících volbách, tedy parlamentních volbách v roce 1925, parlamentních volbách v roce 1929 i parlamentních volbách v roce 1935. Mandát si oficiálně podržel do zániku svého mandátu v důsledku rozpuštění sociální demokracie na Slovensku v lednu 1939, přičemž krátce předtím ještě v prosinci 1938 přestoupil jako hospitant do nově vzniklé Národní strany práce. Krátce po Mnichovu se v říjnu 1938 ještě snažil vyvíjet politické aktivity za slovenské sociální demokraty. Když se dojednávala Žilinská dohoda coby společná platforma slovenských stran pro autonomii, přivezl jménem sociálních demokratů do Žiliny vlastní návrh slovenské autonomie, ale nebylo o něm jednáno, protože za základ se vzal návrh HSĽS a socialistické strany byly vytlačeny z hlavního proudu politického dění na Slovensku.\n\nNásledně odešel do exilu a stal se ministrem v první exilové vládě Jana Šrámka (1940–1942) i v druhé exilové vládě Jana Šrámka (1942–1945). V 1. Šrámkově vládě zastával post státního ministra (pověřeného vedením Nejvyššího účetního kontrolního úřadu) a v 2. vládě byl ministrem sociální péče a pověřeným ministrem zdravotnictví a tělesné výchovy.\n\nPo roce 1945 patřil mezi zakladatele a přední politiky Strany práce. Zastával post přednosty odboru na československém Ministerstvu sociální péče. Po válce byl členem Slovenské národní rady. Byl do ní zvolen na základě výsledků parlamentních voleb roku 1946.\n\nV 8. Sboru pověřenců a 9. Sboru pověřenců působil v letech 1947–1948 jako pověřenec zdravotnictví. V 8. Sboru pověřenců navíc po krátkou dobu během února 1948 zastával i post pověřence financí.\n\nZastával funkci ředitele Československých státních lázní na Slovensku a byl zaměstnancem Onkologického ústavu v Bratislavě. Po roce 1948 odešel z politického života.\n\n"}
{"id": "728656", "url": "https://cs.wikipedia.org/wiki?curid=728656", "title": "Vznešený divoch", "text": "Vznešený divoch\n\nTermín vznešený divoch ( \"noble savage\") v literatuře představuje idealizovaný koncept domorodce či necivilizovaného člověka, který symbolizuje „vrozenou dobrotu někoho, kdo nebyl vystaven korumpujícím vlivům civilizace“. V angličtině se tento výraz poprvé objevil v 17. století ve hře \"Dobytí Granady\" (1672) od Johna Drydena, kde se tak označil křesťanský princ převlečený za španělského muslima. Glorifikace vznešeného divocha je jedním z dominantních témat romantické literatury 18. a 19. století a můžeme jej nalézt například v dílech Jean-Jacquese Rousseaua. Podobný koncept však lze vysledovat až do starověkého Řecka.\n\nJako řečnický oxymóron jej v roce 1851 sarkasticky použil anglický romanopisec Charles Dickens, když tak pojmenoval svou satirickou esej, kterou se chtěl distancovat od romantického primitivismu 18. a počátku 19. století.\n\nKoncept sentimentálně popsaných amerických domorodců se též objevuje například v dílech autorů, jako jsou François René de Chateaubriand či James Fenimore Cooper.\n\n"}
{"id": "728660", "url": "https://cs.wikipedia.org/wiki?curid=728660", "title": "Chudoba (hrad)", "text": "Chudoba (hrad)\n\nChudoba je zaniklý hrad na okraji obce Žampach. Stával na úpatí vrchu Žampach, kde plnil funkci předsunutého opevnění hradu Žampach. Předpokládá se, že stál v místech, kde byl později postaven obytný dům.\n\nKdy a kým byl hrad postaven, není známo. Roku 1539 si Zdeněk, Václav a Hynek ze Žampachu rozdělili žampašské panství, které v té době měl v zástavě Vojtěch z Pernštejna. Zdeněk vyplatil nároky svých bratrů i zástavního držitele, ale hrad byl ve velmi špatném stavu. Pro potřeby soudního sporu stav hradu roku 1540 popsal komorník desk zemských Václav ze Šonova, jehož zpráva je první písemnou zmínkou o Chudobě a zároveň popisem jeho stavu. Poslední zmínka o hradu je z roku 1626.\n\nHrad stál na jižním úbočí hradního kopce a vedla kolem něj cesta na Žampach. Jeho jádrem byla malá obytná budova a věž opevněná hradbou a parkánem. Přes příkop vedl dřevěný most. Po hradu se nedochovaly žádné patrné zbytky a na jeho předpokládaném místě stojí vila čp. 7.\n\n"}
{"id": "728661", "url": "https://cs.wikipedia.org/wiki?curid=728661", "title": "Ferdinand Benda", "text": "Ferdinand Benda\n\nFerdinand Benda (30. října 1880 Chropyně – 9. června 1952 Bratislava) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nNarodil se v českých zemích, politicky po roce 1918 působil na Slovensku. Ve 20. letech se uvádí jako redaktor \"Robotnických novin\" v Bratislavě.\n\nV letech 1918–1920 zasedal za Československou sociálně demokratickou stranu dělnickou v Revolučním národním shromáždění. V parlamentních volbách v roce 1920 se stal poslancem Národního shromáždění. V parlamentních volbách v roce 1925 si mandát neudržel a znovu se v parlamentu objevil až po parlamentních volbách v roce 1929. Obhájil ho parlamentních volbách v roce 1935. Mandát si oficiálně podržel do ledna 1939, kdy byl zbaven křesla v důsledku rozpuštění sociálně demokratické strany na Slovensku, přičemž krátce předtím ještě v prosinci 1938 přestoupil jako hospitant do klubu nově vzniklé Národní strany práce.\n\n"}
{"id": "728668", "url": "https://cs.wikipedia.org/wiki?curid=728668", "title": "Pratt &amp; Whitney JT3D", "text": "Pratt &amp; Whitney JT3D\n\nPratt & Whitney JT3D je jeden z prvních dvouproudových motorů. Je odvozen z proudového motoru Pratt & Whitney JT3C. Poprvé běžel roku 1958 a zalétán byl v roce 1959 na letounu B-45 Tornado. Mezi lety 1959 a 1985 bylo vyrobeno přes 8 000 ks motoru JT3D a mnoho z nich je dodnes ve službě na vojenský letounech, kde podle USAF nesou označení TF33.\n\n\n\n\"Data pocházejí\" z Aircraft engines of the World 1966/67\n\n\n\n"}
{"id": "728669", "url": "https://cs.wikipedia.org/wiki?curid=728669", "title": "Alois Beneš", "text": "Alois Beneš\n\nAlois Beneš (27. března 1882 Slaný – ???) byl český a československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nPatřil mezi přední činovníky živnostenské strany. V roce 1929 z popudu předsedy strany Josefa Václava Najmana vyvíjel nátlak na Františka Černohlávka, který předtím založil odštěpeneckou stranu pod názvem Československá strana maloživnostníků a obchodníků. Najman totiž Černohlávka žaloval pro urážku na cti a Beneš nyní Černohlávkovi nabízel, že žaloba bude stažena, pokud on nebude v nacházejících parlamentních volbách kandidovat se svou novou stranou a vrátí se k podpoře živnostenské strany. Černohlávek s tím souhlasil, ale slib nakonec nebyl dodržen a soud byl zahájen. Teprve během roku 1930 se podařilo celou věc urovnat.\n\nProfesí byl krejčovským mistrem a působil i jako místopředseda Zemské jednoty krejčí. Bydlel v Praze.\n\nPo parlamentních volbách v roce 1925 se stal poslancem Národního shromáždění. Mandát obhájil v parlamentních volbách v roce 1929 i v parlamentních volbách v roce 1935. Mandát si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n"}
{"id": "728672", "url": "https://cs.wikipedia.org/wiki?curid=728672", "title": "Hugo Bergmann (politik)", "text": "Hugo Bergmann (politik)\n\nHugo Bergmann (19. srpna 1880 Plzeň – 30. dubna 1944 Praha) ,byl československý politik a meziválečný poslanec Národního shromáždění za Československou stranu národně socialistickou.\n\nPo parlamentních volbách v roce 1920 se stal poslancem Národního shromáždění. Mandát získal ovšem až dodatečně roku 1923 jako náhradník poté, co byl zbaven mandátu poslanec František Hlaváček. Mandát obhájil ve všech následujících volbách, tedy v parlamentních volbách v roce 1925, v parlamentních volbách v roce 1929 i v parlamentních volbách v roce 1935. Mandát si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl poštmistr a podle údajů z roku 1935 působil jako starosta města Brandýs nad Labem, kde také bydlel.\n\n"}
{"id": "728676", "url": "https://cs.wikipedia.org/wiki?curid=728676", "title": "Katrin Heß", "text": "Katrin Heß\n\nKatrin Heßová, nepřechýleně Katrin Heß (* 26. červen 1985, Cáchy, Severní Porýní-Vestfálsko, Německo) je německá herečka a dabérka.\n\nVystudovala herectví na Arturo Schauspielschule v Kolíně nad Rýnem (2004—2007) a hraje v kolínském divadle. Od února 2008 do září 2009 hrála v seriálu televize ARD \"Verbotene Liebe\" Judith Hagendorf. Posléze v roce 2008 hrála v seriálu televize RTL \"112 – Sie retten dein Leben\" epizodní roli (Pia Benning).\n\nOd roku 2010 do roku 2017 hrála v seriálu \"Kobra 11\" policistku Jenny Dornovou, která nahradila Horsta \"Hotteho\" Herzbergera.\n\nMluví německy, anglicky a francouzsky. Měří 167 cm, má hnědé vlasy a zelené oči. Hraje na trumpetu, zpívá (mezzosoprán), ovládá balet, hraje basketbal, šermuje, věnuje se lehké atletice a plavání. Žije v Kolíně nad Rýnem.\n\n\n\n"}
{"id": "728678", "url": "https://cs.wikipedia.org/wiki?curid=728678", "title": "Mont-roig del Camp", "text": "Mont-roig del Camp\n\nMont-roig del Camp (často pouze Montroig, katalánská výslovnot \"[munt-roidž]\") je menší město v Katalánsku na severovýchodě Španělska; spadá pod provincii Tarragona a comarku Baix-Camp.\n\nV obci jsou dva kostely, oba pojmenované po archandělu Michaelovi. Starší je odsvěcen a používán jako kulturní centrum. Novější byl postaven v 19. století a pro svou velikost je nazýván „katedrálou Baix-Campu“.\n\nNěkolik kilometrů od obce leží Ermita de la Mare de Deu de la Roca, poustevna vybudovaná ve 13. století na skále, odkud je široký výhledi do okolí.\n\nUmělec Joan Miró (1893–1983) strávil v Mont-roig del Camp několik let a vytvořil zde řadu děl. Například \"Selský dvůr\" s portrétem svých rodičů. Místní kulturní centrum uchovává informace o jeho pobytu v obci.\n"}
{"id": "728683", "url": "https://cs.wikipedia.org/wiki?curid=728683", "title": "Gustav Beuer", "text": "Gustav Beuer\n\nGustav Beuer (24. února 1893 Liberec – 21. března 1947 Berlín) byl československý politik německé národnosti a meziválečný poslanec Národního shromáždění za Komunistickou stranu Československa.\n\nPocházel z chudé severočeské dělnické rodiny. Vystudoval učitelský ústav, ale pak až do roku 1914 pracoval v exportním obchodu v Jablonci. Za první světové války sloužil v rakousko-uherské armádě.\n\nUž před rokem 1914 se angažoval v polemikách proti německým nacionalistům a všeněmcům. Po válce se pak zapojil výrazně do politického dění. Byl stoupencem Německé sociálně demokratické strany dělnické v ČSR (DSAP) a počátkem 20. let se při rozkolu ve straně připojil k jejímu levicovému křídlu a byl členem říšského (celostátního) akčního výboru levice v DSAP (společně s ním v tomto orgánu zasedali i Karl Kreibich, Otto Hahn nebo Alois Neurath).\n\nPak patřil mezi zakládající členy KSČ. V letech 1920–1921 (podle jiného zdroje 1919–1921) byl starostou Smržovky. Smržovka měla počátkem 20. let komunistickou většinu v zastupitelstvu. Beuer se k říjnu 1921 uvádí již jako bývalý starosta, ale nadále byl členem zastupitelstva a městské rady.\n\nZastával funkci krajského tajemníka KSČ v Karlových Varech a Liberci, v letech 1923–1924 byl kandidátem ÚV KSČ, ve 30. letech pak byl přímo členem ÚV KSČ. Byl také redaktorem denního tisku. Zastával post šéfredaktora libereckého listu \"Vorwärts\" a později i ústředního německého listu KSČ \"Die Rote Fahne\" v Praze.\n\nV parlamentních volbách v roce 1935 se stal poslancem Národního shromáždění. Mandát si podržel do října 1938, kdy přišel o poslanecké křeslo kvůli pomnichovským změnám hranic Československa.\n\nProfesí byl redaktor a podle údajů z roku 1935 bydlel v Liberci.\n\nZa druhé světové války odešel do exilu. V prosinci 1938 odcestoval do Velké Británie v rámci skupiny 25 sudetoněmeckých komunistů, kteří měli připravit podmínky pro další emigraci svých kolegů z obsazeného pohraničí. V následujících měsících se jim podařilo takto dostat do britského exilu více než 800 komunistů německé národnosti. Během války pak tuto skupinu, nazývanou Beuer-Gruppe, vedl. Po vypuknutí války adresoval prezidentu Benešovi žádost o zřízení sudetoněmeckých vojenských jednotek v rámci československé zahraniční armády. V prvních měsících svého pobytu v exilu byl zdrženlivý vůči spolupráci s československým exilem okolo Edvarda Beneše. Prosazoval tehdy federativní tendence a usiloval o spolupráci sudetoněmeckých protifašistických sil (zejména Treugemeinschaft okolo Wenzela Jaksche, nezávisle na československé emigraci. Po uzavření sovětsko-německého paktu začal navíc, v souladu s linií komunistického hnutí, výrazně kritizovat vojenské úsilí západních demokracií jako \"imperialistickou válku\". Byl proto od července 1940 až do léta 1941 se svými dalšími politickými souputníky internován na ostrově Man. Paralelně s dalším obratem komunistického hnutí a KSČ po německém vpádu do SSSR se opět zapojil do činnosti československého exilu. Počátkem roku 1942 pak byla skupina sudetoněmeckých exilových komunistů podřízena československému vedení. Organizoval konferenci německých antifašistů, konanou v Londýně v říjnu 1943. Patřil mezi hlavní řečníky na tomto setkání. V roce 1944 vydal spis \"Berlin Or Prague?: The Germans of Czechoslovakia at the Cross-roads\".\n\nPo válce se přestěhoval do Berlína.\n\n"}
{"id": "728685", "url": "https://cs.wikipedia.org/wiki?curid=728685", "title": "Etika Nikomachova", "text": "Etika Nikomachova\n\nEtika Nikomachova též Níkomachova ( ἠθικὰ Νικομάχεια) je Aristotelovo dílo pojednávající o etice. Sestává z deseti knih, které byly původně samostatnými svitky, a předpokládá se, že jsou založeny na poznámkách z Aristotelových přednášek v Lyceu, které buď upravil jeho syn Nikomachus, případně je svému synovi Aristoteles věnoval.\n\nTématem díla je sokratovská otázka, jež byla zkoumána již v platónových dílech, tj. jak by měl člověk nejlépe žít. Ve své \"Metafyzice\" Aristoteles popisuje, jak Sókratés proměnil filosofii v lidské otázky, zatímco předsókratovská filosofie byla pouze teoretická.\n\n\"Etika Nikomachova\" je pokládána za jedno z nejdůležitějších historických filosofických děl, měla významný vliv na Evropu ve středověku a stala se jedním ze základních děl středověké filosofie.\n\n"}
{"id": "728689", "url": "https://cs.wikipedia.org/wiki?curid=728689", "title": "Bedřich Bezděk", "text": "Bedřich Bezděk\n\nBedřich Bezděk (18. července 1876 Velké Meziříčí – 12. srpna 1943 Brno) byl český a československý politik a meziválečný poslanec Národního shromáždění za Československou stranu lidovou.\n\nPocházel z chudé dělnické rodiny. V Šaškově tiskárně ve Velkém Meziříčí se vyučil tiskařem a byl zaměstnán v tiskárně rajhradských benediktínů. Již jako mladý typograf se dostal do skupiny křesťanskosociálních pracovníků sdružených kolem Jana Šrámka a zapojil se do jeho hnutí (Moravsko-slezská křesťansko-sociální strana na Moravě). Počátkem 20. století řídil časopis pro katolické dělnictvo \"Budoucnost\". Roku 1906 byl zvolen do ústředního představenstva Všeodborového sdružení křesťanského dělnictva a roku 1912 se stal předsedou křesťanskosociální organizace typografů. Za katolické strany kandidoval již při volbách do Moravského zemského sněmu roku 1913. Po vzniku ČSL působil jako člen zemského výkonného výboru v Brně, předseda tiskové společnosti strany a družstevní Moravsko-slezské jednoty. I nadále působil v odborovém hnutí a po secesi Čuříkových odborů byl roku 1929 zvolen ústředním jednatelem nové odborové ústředny ČSL na Moravě – Všeodborového sdružení křesťanského dělnictva. Roku 1935 se stal jeho místopředsedou a zastupoval ve vedení katolických odborů předsedu strany Jana Šrámka.\n\nV letech 1918–1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl knihtiskař a jednatel Ústřední říšské rady křesťanského dělnictva. Podle údajů z roku 1935 bydlel v Brně.\n\n"}
{"id": "728690", "url": "https://cs.wikipedia.org/wiki?curid=728690", "title": "Sítina rozkladitá", "text": "Sítina rozkladitá\n\nSítina rozkladitá (\"Juncus effusus\") je vytrvalá, sytě zelená bylina z čeledi sítinovitých.\n\nVyrůstá v hustých trsech do výšky 30–120 cm. Lodyha je přímá, válcovitá a bezlistá, s nepřerušovanou pěnovitou dření („duší“) a s tmavě červenými pochvami na spodu, listy se podobají lodyhám.\n\nKvětenství je poměrně bohaté a s dlouhým listenem, který je daleko přesahuje ve směru osy, takže květenství je zdánlivě postranní. Okvětní lístky jsou temně žluté až hnědé, kopinaté a 2–2,5 mm dlouhé s mázdřitým lemem, čnělka je krátká a tyčinky obvykle tři. Tobolka je obráceně vejčitá, lesklá, semena oválná s krátkými přívěsky. Kvete od června do září.\n\nKromě semen se zdatně rozmnožuje i vegetativně.\n\nRoste poměrně hojně na vlhkých loukách, v bažinách nebo na březích a mělčinách rybníků i tekoucích vod, ale také ve vlhkých lesích na jílovitých půdách, od nížin až do podhůří. Její výskyt dále od vody signalizuje stagnující hladinu spodní vody.\n\nSítina rozkladitá je kosmopolitní druh, rozšířený v Evropě, ve velké části Severní a Jižní Ameriky, velký areál má i v Africe, v jihovýchodní Asii, v Austrálii a na Novém Zélandu.\n\nSítinu lze využít jako rostlinu do kořenové čističky odpadních vod. Její ozdobné kultivary se pěstují jako okrasné solitéry např. u zahradních jezírek.\n\n\n \n"}
{"id": "728695", "url": "https://cs.wikipedia.org/wiki?curid=728695", "title": "Park Joana Miróa", "text": "Park Joana Miróa\n\nParc Joan Miró, v minulosti známý jako park Escorxador, je park v barcelonské čtvrti Eixample. V minulosti tu byla zřízena městská jatka. Stojí zde socha \"Dona i ocell\" od katalánského umělce Joana Miróa, po kterém je místo v současnosti pojmenováno. Park sousedí se Španělským náměstím a je odsud výhled na pahorky Montjuïc a Tibidabo.\n\nPo zbourání jatek, která se přestěhovala na předměstí Barcelony, v roce 1975, vznikl uprostřed města volný prostor o velikosti 5 hektarů. V roce 1979 vyhlásila radnice soutěž na úpravu tohoto veřejného místa. Sešlo se sedm návrhů. Radnice vybrala projekt \"Daphnis a Chloé\", který byl tvořen několika plochami, určenými pro různé aktivity a minimem zeleně. V pozdějších letech byl prostor komunitou využíván, usedlíci však nedostatek stromů kritizovali, stejně tak časté obsazování plochy přistěhovalci.\n"}
{"id": "728702", "url": "https://cs.wikipedia.org/wiki?curid=728702", "title": "The Fugs First Album", "text": "The Fugs First Album\n\nThe Fugs First Album je debutové studiové album skupiny The Fugs, poprvé vydané v roce 1965 u Folkways Records pod názvem The Village Fugs Sing Ballads of Contemporary Protest, Point of Views, and General Dissatisfaction. Pod klasickým názvem The Fugs First Album vyšlo až v roce 1966. V roce 1993 vyšla reedice na CD s několika bonusovými skladbami.\n\n"}
{"id": "728704", "url": "https://cs.wikipedia.org/wiki?curid=728704", "title": "Jacoby Shaddix", "text": "Jacoby Shaddix\n\nJacoby Shaddix (* 28. července 1976, Vacaville, Kalifornie, USA) je frontman a zpěvák americké skupiny Papa Roach, kterou založil spolu s Davem Bruckerem. Je rovněž členem skupiny Fight the Sky.\n\n"}
{"id": "728708", "url": "https://cs.wikipedia.org/wiki?curid=728708", "title": "Bill Aucoin", "text": "Bill Aucoin\n\nWilliam „Bill“ Aucoin (29. prosince 1943 – 28. června 2010) byl americký hudební manažer, televizní a divadelní producent, známý zejména jako manažer rockové skupiny Kiss.\n\nVystudoval bostonskou Northeastern University. V letech 1973-1982 byl manažerem skupiny Kiss a několika dalších hudebníků, například Manowar, Billy Idol a Lordi. V roce 2007 založil společnost Aucoin Globe Entertainment.\n\nBill Aucoin zemřel na rakovinu 28. června 2010 a zanechal po sobě partnera Romana Fernandeze, se kterým žil 15 let, a dvě sestry Betty Brittonovou a Janet Bankowskou.\n\n"}
{"id": "728709", "url": "https://cs.wikipedia.org/wiki?curid=728709", "title": "ADLAN", "text": "ADLAN\n\nSkupina ADLAN (\"Amics de l'Art Nou\", \"amigos del arte nuevo\") bylo katalánské umělecké hnutí založené v Barceloně v roce 1932 umělci Joanem Pratsem, Sertem a Gomisem s cílem podporovat avantgardní umění. Jeho členy byli Ángel Ferrant, Eudald Serra, Ramon Marinello, Artur Carbonell, Jaume Sans a další. Mezi jejich aktivity spadala organizace výstav děl Picassa, Dalího, Miróa a Caldera. V lednu 1936 to byla expozice 25 Picassových děl v barcelonském Sala Esteve. Na otevření promluvil Miró a Jaime Sabartés. Výstava se pak přesunula do Madridu a Bilbaa.\nS hnutím spolupracovali Remedios Varová a Benjamin Péret, včetně slavné výstavy \"Logicofobista\".\n"}
{"id": "728710", "url": "https://cs.wikipedia.org/wiki?curid=728710", "title": "Komenského lípa", "text": "Komenského lípa\n\nKomenského lípa, případně lípa Komenského, je označení, které nese několik památných a pamětních stromů, z většiny zaniklých. Zpravidla nějakým způsobem souvisely s osobností Jana Amose Komenského.\n\n"}
{"id": "728712", "url": "https://cs.wikipedia.org/wiki?curid=728712", "title": "Srdce z kamene", "text": "Srdce z kamene\n\n„Srdce z kamene“ (v originále „Heart of Stone“) je v pořadí čtrnáctá epizoda třetí sezóny seriálu \"\".\n\nOdo a major Kira jsou uvězněni na malém měsíci poblíž Badlands.\n\nOdo a Kira Nerys pronásledují makistické plavidlo do oblasti Badlands, kde přistane na malém měsíci. Když jej následují na povrch a pátrají v jeskyních po jeho pilotovi, je Kira chycena do rostoucí krystalické hmoty, která ji začne postupně obrůstat, až je v něm zcela uvězněna až po hlavu a očekává smrt. Když je Kiřin život v ohrožení, Odo si uvědomí, jak hluboké city k ní chová a vše jí poví. Díky Kiřině reakci na toto vyznání Odo ale zjistí, že to vlastně vůbec major není. Kira i s krystalem se změní do své skutečné podoby – jedná se o Tvůrkyni, která chtěla, aby se Odo vrátil zpět do Velkého článku, neboť by uvěřil, že Kira je mrtvá. Žádní Makisté zde tedy vůbec nefigurovali, vše byla zástěrka, aby Oda přesvědčila o smrti jeho přítelkyně. Odo poté nalezne pravou Kiru uspanou v blízké chodbě a oba se bezpečně vrátí na stanici.\n\nMezitím se na Deep Space Nine snaží Nog přesvědčit komandéra Siska, že chce jít studovat na Akademii a případně i dále sloužit ve Hvězdné flotile. Poté, co Sisko otestuje Noga zadanou tvrdou prací, zeptá se jej, proč chce jako první Fereng vstoupit do Flotily. Nog neochotně vysvětlí, že nechce být jako jeho otec Rom, který usiluje o zisk, aniž „na to má boltce“. Komandéra tím přesvědčí a ten mu slíbí, že zašle Flotile dopis s doporučením.\n\n"}
{"id": "728713", "url": "https://cs.wikipedia.org/wiki?curid=728713", "title": "Jam band", "text": "Jam band\n\nJam band je hudební styl vzniklý v 60. letech ve Spojených státech. Původně byl jam band brán pouze jako součást psychedelického rocku, v 90. letech však mnoho hudebníků začalo tento styl používat i v jiných žánrech. Mezi nejznámější hudebníky patří skupiny Grateful Dead a novější Phish.\n\n\n"}
{"id": "728714", "url": "https://cs.wikipedia.org/wiki?curid=728714", "title": "Heart of Stone", "text": "Heart of Stone\n\nHeart of Stone označuje:\n"}
{"id": "728715", "url": "https://cs.wikipedia.org/wiki?curid=728715", "title": "Gio Gonzalez", "text": "Gio Gonzalez\n\nGiovany A. Gonzalez (* 19. září 1985, Hialeah, Florida, USA) je americký baseballista hrající americkou Major League Baseball za tým Washington Nationals. Hraje na pozici nadhazovače.\n\nPrvní zápas v MLB odehrál 6. srpna 2008 za tým Oakland Athletics, za který nastupoval v letech 2008-2011. Od sezóny 2012 hraje za tým Washington Nationals.\n\nKe konci sezóny 2011 odehrál v MLB 127 zápasů, ve kterých si připsal 59 vítězství a 40 proher. Zaznamenal 718 strikeoutů a hodnotu ERA měl 3,65.\n\n"}
{"id": "728718", "url": "https://cs.wikipedia.org/wiki?curid=728718", "title": "Donna Jean Godchaux Band", "text": "Donna Jean Godchaux Band\n\nDonna Jean Godchaux Band je americká rocková skupina, založená v roce 2007. Frontmankou skupiny je Donna Jean Godchaux, která v sedmdesátých letech byla členkou skupiny Grateful Dead. Ve skupině hraje také například Jeff Mattson ze skupiny Zen Tricksters.\n"}
{"id": "728719", "url": "https://cs.wikipedia.org/wiki?curid=728719", "title": "The Dead", "text": "The Dead\n\nThe Dead byla americká koncertní skupina, jejíž první turné se konalo v roce 2003. Ve skupině hrály dřívější členové skupiny Grateful Dead Bob Weir, Phil Lesh, Mickey Hart a Bill Kreutzmann, kteří byli při koncertech doplněny o několik dalších hudebníků.\n"}
{"id": "728723", "url": "https://cs.wikipedia.org/wiki?curid=728723", "title": "The Other Ones", "text": "The Other Ones\n\nThe Other Ones byla americká rocková skupina. Ve skupině hrály dřívější členové skupiny Grateful Dead Bob Weir, Phil Lesh, Mickey Hart a Bill Kreutzmann, kteří byli při koncertech doplněny o několik dalších hudebníků. Skupina vydala jedno koncertní album s názvem \"The Strange Remain\". V roce 2003 byla skupina obnovena pod názvem The Dead.\n"}
{"id": "728724", "url": "https://cs.wikipedia.org/wiki?curid=728724", "title": "Karel Kohout", "text": "Karel Kohout\n\nKarel Ignác Augustin Kohout, \"také\" Carolus Ignatius Augustinus Cohaut, \"nebo\" Karl Kohaut (pokřtěn 26. srpna 1726, Vídeň – 6. srpna 1784 tamtéž) byl rakouský loutnista, houslista, hudební skladatel a státní úředník českého původu.\n\nByl pokřtěn ve vídeňském svatoštěpánském dómu jako syn \"Jacoba Carla Kohauta (hudebníka z Prahy a dvorního hudebníka Františka Karla Schwarzenberga a jeho manželky Elizabeth, rozené Filade z Olomouce\". Hudební vzdělání získal zřejmě u svého otce. Kromě houslí si překvapivě zvolil za svůj druhý hlavní nástroj loutnu. Překvapivě proto, že její obliba právě v době měla již klesající tendenci.\n\nZ existenčních důvodů byl od roku 1758 koncipientem a od roku 1778 tajemníkem \"Císařské dvorní a státní kanceláře\". Nicméně si získal značnou oblibu budoucího císaře Josefa II., který jej bral s sebou na své zahraniční cesty. Na oslavu Josefova zvolení císařem Svaté říše římské ve Frankfurtu nad Mohanem v roce 1764 zkomponoval dvě slavnostní kantáty a obdržel za ně od císaře zlaté hodinky. V roce 1766 byl císařem dokonce pasován na rytíře. \n\nNa pravidelných nedělních akademiích pořádaných u barona \"Gottfried van Swieten\" poznal hudbu Palestriny a Johanna Sebastiana Bacha. Zde se také seznámil s Josephem Haydnem a Wolfgangem Amadeem Mozartem a společně s nimi i koncertoval.\n\nV této době byl považován za nejlepšího vídeňského loutnistu. Jako skladatel zkomponoval velké množství skladeb pro loutnu v nejrůznějších kombinacích, od sólové loutny, přes komorní soubory až po koncerty s orchestrem.\n\nKarel Kohout bývá často zaměňován se skladatelem Josefem Kohoutem. Ve starší literatuře se uvádí, že byl Josefovým mladším bratrem. Podle posledních prací nebyl mezi nimi žádný příbuzenský vztah.\n\n\n\n\n\n"}
{"id": "728726", "url": "https://cs.wikipedia.org/wiki?curid=728726", "title": "Bezděk", "text": "Bezděk\n\nExistuje více nositelů příjmení Bezděk:\n\n\n"}
{"id": "728728", "url": "https://cs.wikipedia.org/wiki?curid=728728", "title": "Komenského lípa (Babí)", "text": "Komenského lípa (Babí)\n\nKomenského lípa na Babí byl památný strom, který připomínal odchod Jana Amose Komenského do Polska. Zanikl při bouři 9. dubna 1901, kdy byl vyvrácen z kořenů.\n\nPodle lidové pověsti se při odchodu z vlasti přes Náchod do Polska roku 1628 zastavil Jan Ámos Komenský se skupinou exulantů právě u památné lípy, která byla dle starší pověsti vysazena již za Karla IV. V době zániku by jí tedy bylo 525 až 550 let.\n\n"}
{"id": "728742", "url": "https://cs.wikipedia.org/wiki?curid=728742", "title": "Josef Kohout (1738)", "text": "Josef Kohout (1738)\n\nJosef Kohout (pokřtěn Václav Josef Tomáš Kohout, používal také příjmení \"Kohaut\", \"Kohault\" (4. května 1738 Žatec – ? 1793 Paříž) byl český skladatel a loutnista.\n\nByl synem žateckého varhaníka. Byl polním trubačem v rakouské armádě. Dezertoval však, uprchl do Francie a stal se členem kapely \"hraběte Contiho\". Působil jako skladatel a loutnista. Pro divadlo \"Comédie Italienne\" zkomponoval několik oper.\n\nNejvětší úspěch získala jeho první opera, jednoaktovka \"Le Serrurier (Zámečník)\" na libreto A. F. Quétanta. Byla poprvé uvedena 20. prosince 1764 a tiskem vyšla v roce 1765. Byla uváděna ještě dalších pět let po premiéře a libreto bylo přeloženo do němčiny, nizozemštiny a švédštiny. Pro české divadlo libreto upravil Josef Thám. Další jeho opery již takový úspěch neměly.\n\nO datu narození a úmrtí se vedou spory. Uvedená data jsou zdůvodněna v . Ve starší literatuře se uvádí, že byl starším bratrem vídeňského skladatele Karla Kohouta. Podle posledních prací však mezi nimi žádný příbuzenský vztah nebyl.\n\nZkomponoval 6 symfonií, které jsou však ztraceny. Ve sbírce \"La melodie Germanica\", která vyšla v Paříži v roce 1758, jsou uvedeny jeho skladby spolu se skladbami Jana Václava Stamice, Františka Xavera Richtera a George Christopha Wagenseila.\n\nNěkolik skladeb z té doby signovaných jménem \"Kohout\" bylo nalezeno i v českých archivech. Autorství je však nejisté.\n\nV Česku uvedlo v roce 1941 Kohoutova \"Zámečníka\" divadlo \"D 41\" E. F. Buriana. První část představení tvořil melodram Jiřího Antonína Bendy \"Ariadna na Naxu\" .\n\n\n\n\n"}
{"id": "728743", "url": "https://cs.wikipedia.org/wiki?curid=728743", "title": "Národní park Slovenský kras", "text": "Národní park Slovenský kras\n\nNárodní park Slovenský kras se nachází ve východní části Slovenska při hranicích s Maďarskem. Byl vyhlášen na části geomorfologického celku Slovenský kras, rozsáhlého krasového území, na které za maďarskými hranicemi navazuje Aggtelecký kras s národním parkem Aggtelek. Jeho rozloha je 34 611,08 ha, ochranné pásmo zahrnuje dalších 11 741,57 ha. Národní park zasahuje na území okresů Rožňava a Košice-okolí. 78 % území pokrývají lesy.\n\n31. srpna 1973 zde byla vyhlášena chráněná krajinná oblast a 1. března 1977 se Slovenský kras stal první biosférickou rezervací UNESCO na území dnešního Slovenska. V roce 1995 byly vybrané části krasového území na slovenské a maďarské straně zapsány na seznam světového přírodního dědictví UNESCO pod názvem Jeskyně Aggteleckého a Slovenského krasu. Národní park potom vznikl 13. února 2002.\n\nJeskynní systém Skalistý potok o délce 5689 m s převýšením 317 m je považován za nejdelší a nejhlubší jeskyni Slovenského krasu. Rozsáhlá je též jeskyně Domica o délce 5140 m, která spolu s jeskyní Baradla na maďarské straně tvoří souvislý jeskynní systém o délce 21 km. Silická ľadnica je s nadmořskou výškou 503 m nejníže položenou ledovou jeskyní na světě.\n\n\n"}
{"id": "728744", "url": "https://cs.wikipedia.org/wiki?curid=728744", "title": "Antoine Bethea", "text": "Antoine Bethea\n\nAntoine Bethea (* 27. července 1984 v Savannah, stát Georgie) je hráč amerického fotbalu nastupující na pozici Safetyho za tým San Francisco 49ers v National Football League. Byl draftován týmem Indianapolis Colts v roce 2006 v šestém kole Draftu NFL, předtím hrál univerzitní fotbal za Howard University ve Washingtonu.\n\nBethea navštěvoval Denbigh High School v Newport News ve státě Virginia a kromě amerického fotbalu se úspěšně věnoval také basketbalu. Poté přešel na Howard University, kde se specializoval na soudní administrativu, a také odehrál 31 z 37 utkání jako Safety. První rok absolvoval z pozice náhradníka pět zápasů a zaznamenal 13 tacklů, ve druhém již nastoupil do deseti utkání z jedenácti jako startující safety a připsal si 1 sack, 3 force fumbly, 6 zablokovaných přihrávek a jeden kop. Ve třetím roce na Howard University si připsal 3 interceptiony, 2 sacky, 4 force fumbly a 9 zablokovaných přihrávek v 11 zápasech, což mu vyneslo účast v All Stars Mid-Eastern Conference nebo v týmu American Urban Radio Network Sheridan Broadcasting Network Black College All-American. Obě tyto ceny získal tři roky sobě. Bethea pokračoval v dobrých výkonech i v posledním roce na univerzitě, připsal si 88 tacklů, 4 interceptiony a 6 ubráněných přihrávek. Tato čísla mu tři roky v řadě vynesla pozici nejvíce tacklujícího hráče týmu a nominaci do prvního týmu všech univerzitních hráčů z celých USA.\n\nBetheu při jednáních zastupuje firma Dow Lohnes Sports and Entertainment prostřednictvím agentů Adise Bakariho a Roberta Londona.\n\nBethea byl draftován v roce 2006 v 6. kole jako celkově 207. týmem Indianapolis Colts, 30. července 2006 s nimi podepsal čtyřletou smlouvu. \nV první sezóně nastoupil Bethea jako nováček ke čtrnácti zápasům jako Free i Strong safety. Spolu s Bobem Sandersem, který byl rok předtím zvolen do Pro Bowlu, pomohl Colts k druhé nejlepší obraně proti přihrávkám v lize a pouhým 159,3 ztraceným yardům na zápas. Indianapolis se ten rok dostal až do Super Bowlu, ve kterém Bethea pomohl zastavit Rexe Grossmana na pouhých 165 naházených yardech, takže na konci utkání mohl slavit vítězství 29:17. Jeho výkony udělaly na vedení Colts takový dojem, že předchozí safety Mike Doss dostal povolení odejít.\n\nV roce 2007 zmeškal Bethea kvůli zranění tři zápasy, ale stabilními výkony pomohl Colts opět k druhé nejlepší obraně proti přihrávkám v lize. Protože se safety Troy Polamalu nebyl schopen dostavit na Pro Bowl na Havaj, byl jako náhradník vybrán právě Behtea. Podruhé byl do utkání hvězd zvolen v roce 2009, kdy si připsal 120 tacklů, čtyři interceptiony, dva forced fumbly a čtyřikrát ubráněné body. Pozici nejvíce tacklujícího hráče Colts potvrdil i v sezónách 2010 až 2012, přičemž v roce 2011 zaznamenal osobní rekord 139 tacklů a 7 ubráněných přihrávek.\n\n11. března 2014 podepisuje Bethea jako volný hráč čtyřletý kontrakt za 23 milionů dolarů se San Francisco 49ers.\n\n"}
{"id": "728749", "url": "https://cs.wikipedia.org/wiki?curid=728749", "title": "Ladislav Brom", "text": "Ladislav Brom\n\nLadislav Brom, vlastním jménem Ladislav Kořínek, po emigraci John L. Brom (16. dubna 1908, Choceň – 22. ledna 1969, USA) byl český herec, tanečník, filmový režisér, producent, africký cestovatel a dokumentarista.\n\nLadislav Brom se narodil dne 16. dubna 1908 v Chocni svobodné matce Marii Bromové. Několik týdnů poté se jeho matka provdala za Josefa Kořínka, takže Ladislav Brom přejal otcovo příjmení Kořínek. Na přání rodičů vystudoval stavební inženýrství na ČVUT v Praze. Poté začal (na vlastní pěst) studovat herectví na pražské konzervatoři ve stejné době jako Lída Baarová a Jiřina Štěpničková. Během studií se živil psaním novinových článků a vyučováním tance. S Jiřinou Štěpničkovou se Brom v pražských klubech často účastnil tanečních soutěží. Následně byl angažován do tanečního sboru Nového německého divadla (nyní Státní opera Praha), kde tančil i jako sólista. Později hrál v operetě v divadle v Českých Budějovicích a v divadle v Ostravě. V divadelním prostředí používal Ladislav matčino příjmení Brom. K filmu se Ladislav Brom dostal ve 30. letech 20. století. V roce 1935 jako stipendista ministerstva zahraničí pobýval nějaký čas v Sovětském svazu, kde byl asistentem režie. Kromě herectví a tance skládal Ladislav Brom i básně (publikoval je pod pseudonymem \"Rimon\"). V roce 1937 režíroval Ladislav Brom svůj první film \"Harmonika\" a krom režie byl i společníkem Jana Reitera – filmového producenta tohoto filmu. Několik let pak Ladislav Brom režíroval pro Jana Reitera, později se stal jeho společníkem a nakonec Brom společnost Reiterfilm koupil a dále ji provozoval pod názvem Brom–film. \n\nLadislav Brom režíroval a produkoval mnoho dodnes populárních filmů: U pokladny stál (1939, s Vlastou Burianem); „Tulák Macoun“ (1939); Přednosta stanice (1941, s Vlastou Burianem); „Skalní plemeno“ (1943). Brom byl pro film schopen napsat nejen scénář, hrát, režírovat či napsat text k písni.ref name=\"National.Geografic.CZ\" /> Celkem napsal Brom slova k písním pro 14 filmů. V listopadu roku 1941 byl Brom zatčen gestapem, byl vyslýchán a 4 měsíce vězněn ve Zlíně. Na přímluvu Lídy Baarové byl nakonec Brom propuštěn. Během druhé světové války natočil Brom komedii Život je krásný (1940, v hlavních rolích s Oldřichem Novým a Lídou Baarovou) a ke konci války drama „Skalní plemeno“ (1943, s Danou Medřickou). \n\nPo skončení 2. světové války byl Brom obviněn z kolaborace s nacisty, byl opět uvězněn a disciplinární komisí mu byla zastavena umělecká činnost. Důvodem byla událost z 16. března 1939, kdy Brom vezl na Barrandov svého tchána – člena Národní obce fašistické (NOF) dr. ing. Zdeňka Zástěru a další osoby (včetně režiséra Václava Binovce). Tato akce se konala na pokyn generála Rudolfa Gajdy, jejím cílem bylo převzetí barrandovských filmových ateliérů A-B Němci a celá skončila fiaskem. Ačkoliv Broma obhajovala řada osobností (například český spisovatel-prozaik, publicista, novinář a překladatel německé prózy, národní umělec Ivan Olbracht), nesměl Brom natáčet další filmy, jeho firma Brom–film byla znárodněna a po soudním rozhodnutí, že musí zaplatit pokutu 2 x 100 tisíc korun, se Brom ocitl ekonomicky „na dně“. Nějaký čas se živil jako obchodník s broušeným sklem a byl pod dozorem Státní bezpečnosti. V roce 1948 pomohl Brom (spolu se svou manželkou) k útěku přes hranice Lídě Baarové a v roce 1949 opustil Československou republiku stejnou cestou i on sám.\n\nS českým spisovatelem historických a biografických románů Františkem Kožíkem (jako textař písní a herec používal František Kožík pseudonym „Jiří Žalman“) spolupracoval Ladislav Brom od roku 1944 na scénáři k filmu „Ve spárech džungle“, což měl původně být první československý hraný film natočený v Africe. Po odchodu z Československa se Brom usadil v Paříži, získal zde finančního partnera a odjel se štábem osmi lidí (Brom byl současně kameramanem, režisérem a hrál v natáčeném filmu i hlavní roli) natáčet do Kamerunu. Natáčení zabralo osm měsíců, bylo úspěšné, ale po návratu do Evropy Brom zjistil, že investor již nemá další prostředky nutné k dokončení filmu. Materiál tedy Brom zpracoval do knižní podoby. Úspěch knihy „Ve spárech džungle“ (francouzsky: „La brousse sans pitié“) umožnil Bromovi získat sponzora pro další plánovanou knihu „Fauna a flóra Konga“. Sponzorem byl majitel belgické továrny na čokoládu Côte d'Or a kniha měla být dopsána do jednoho roku. Ve stejné době (ještě před odjezdem do Afriky) podepsal Brom s francouzským producentem další smlouvu na dokument o fauně a přírodě v rovníkové Africe. S filmařským vybavením a zcela sám odletěl Brom do Konga. Automobilová firma DKW mu dala k dispozici (pod podmínkou, že bude Afrikou cestovat sám) propagační vůz, s nímž během deseti měsíců procestoval (křížem krážem) střed afrického kontinentu (Kongo, Keňu, Tanzánii, Botswanu, Zambii). Po skončení Bromovy cesty byl automobil firmy DKW přepraven do Paříže, aby zde byl vystaven na 42. automobilové výstavě. Po skončení výstavy byl vůz opět převezen do Afriky. Bromovým úkolem bylo vykonat cestu za povstalci v Mau–Mau v Keni.\nV roce 1961 navštívil Broma osobní posel konžského prezidenta Josepha Kasavubua a požadoval na Bromovi pomoc při vybudování diplomatické mise v SRN. Tou dobou bydlel Brom se svojí rodinou v Mnichově a než bylo zřízeno pro zastupitelský úřad samostatné sídlo, sídlil úřad dočasně v Bromově bytě. Předseda konžské sněmovny požádal Broma o doprovod během své oficiální cesty Evropou. Brom tak s delegací během tří týdnů procestoval nejen Evropu, ale navštívil i Izrael, Indii, Hongkong a Tchaj-wan. Během této cesty měl Brom na starosti „protokol“ a tak se „tváří v tvář“ setkal (na nejvyšší úrovni) s mnoha tehdejšími osobnostmi politického života. Když se bezpečnostní a politická situace v Kongu začala v důsledku kmenových válek zhoršovat, rozhodl se Brom s manželkou Olgou Bromovou Kongo opustit. \n\nV roce 1962 prodali manželé Bromovi svoje byty v Mnichově, Kinhase a ve Vídni a usadili se v domě v New Yorku. V suterénu domu si Brom zřídil filmový archiv a střižnu a začal procovat na seriálu „Měnící se tvář Afriky“. Jeho choť Olga Bromová jej přiměla k několika přednáškám na amerických univerzitách, ale na akademickou dráhu se Brom nakonec nedal. Pro nakladatelství „Bartholomew House“ začal psát román z afrického prostředí „Eye of the Night“ o bělošském mladíkovi a černošské dívce. Ladislav Brom dostal také nabídku na vytvoření tzv. afrických filmových archivů, které měly obsahovat katalogizované filmové záběry určené především pro potřeby ostatních filmařů, kteří by je mohli průběžně využívat ve svých projektech. Ze svých cest natočil Brom pět filmů a cyklů (mezi jinými to byl film \"Nelítostná džungle\" o cestě po Africe); ten poslední z nich „Měnící se tvář Afriky“ ale zůstal nedokončen. V roce 1967 požádal Brom o vízum k návštěvě Československa, avšak do své vlasti se již nestačil podívat. Dne 22. ledna 1969 na cestě mezi Montrealem a New Yorkem zemřel John L. Brom na mozkovou mrtvici. Bromovy filmy a fotografie z Afriky byly zařazeny do sbírek The Smithsonian Institute New York. \n\nHerec\n\nRežie\n\nJára Kohout\n\n"}
{"id": "728753", "url": "https://cs.wikipedia.org/wiki?curid=728753", "title": "Milan Kubala", "text": "Milan Kubala\n\nMilan Kubala (* 18. června 1946) je bývalý český fyzicky handicapovaný atlet, žije ve Frýdku-Místku. Závodil v kategoriích F35 a F36 určených pro spastiky.\n\nHodu diskem se věnuje od svých 16 let. Zúčastnil se letní paralympiády 1996 v Atlantě, kde v disku vybojoval stříbrnou medaili a ve vrhu koulí skončil na pátém místě. Na přelomu století již ve své kategorii vládl hodu diskem. Na dalších dvou paralympijských hrách 2000 v Sydney a 2004 v Athénách získal v disku zlato, v Sydney závodil též v kouli (šesté místo). V roce 1998 na mistrovství světa v Birminghamu vybojoval v disku zlato, roku 2002 v Lille stříbro, na mistrovství Evropy 2003 v Assenu soutěž diskařů opět vyhrál (v kouli skončil pátý). Poslední medaile získal ve svých 59 letech na ME 2005 v Espoo, kde skončil v disku na druhém místě a v „open“ pořadí téže disciplíny, které zahrnovalo i závodníky pocházející z jiných než evropských zemí, na třetí příčce. Po sezóně 2005 ukončil aktivní sportovní kariéru.\n"}
{"id": "728762", "url": "https://cs.wikipedia.org/wiki?curid=728762", "title": "Ultrabeat", "text": "Ultrabeat\n\nSlovo Ultrabeat může označovat:\n\n"}
{"id": "728766", "url": "https://cs.wikipedia.org/wiki?curid=728766", "title": "Třída Elbe (typ 404)", "text": "Třída Elbe (typ 404)\n\nTřída Elbe (typ 404) je třída zásobovacích lodí německého námořnictva. Ve službě nahradily třídu \"Rhein\" (typ 401). Slouží především k zásobovací podpoře německých raketových člunů, ponorek, minolovek a korvet, kterým poskytují palivo, vodu, jídlo, munici a náhradní díly. Všech šest lodí třídy \"Elbe\" je stále v aktivní službě.\n\nCelkem bylo postaveno šest jednotek této třídy, pojmenovaných \"Elbe\" (A511), \"Mosel\" (A512), \"Rhein\" (A513), \"Werra\" (A514), \"Main\" (A515) a \"Donau\" (A516). Do služby vstoupily v letech 1993–1994.\n\nJednotky třídy \"Elbe\":\nKapacitu plavidla představuje 700m³ nafty, 60m³ leteckého paliva, 280m³ pitné vody, 160 tun munice a 40 tun zásob. Na jejich palubu je možné umístit 24 standardních kontejnerů, se kterými manipuluje jedním velkým jeřábem. K vlastní obraně původně sloužily dva 20mm kanóny Rheinmetall Rh202 a dva protiletadlové raketové komplety Stinger. Původní kanóny byly později nahrazeny dálkově ovládanými 27mm kanóny Mauser MLG-27. Na zádi plavidla může přistávat jeden vrtulník, nenese však hangár k jeho uskladnění. Pohonný systém tvoří jeden diesel Deutz MWM 8V 12M 628 o výkonu 2485 kW. Lodní šroub je jeden. Nejvyšší rychlost dosahuje 15 uzlů.\n\n\n"}
{"id": "728770", "url": "https://cs.wikipedia.org/wiki?curid=728770", "title": "Památník Jana Žižky z Trocnova", "text": "Památník Jana Žižky z Trocnova\n\nPamátník Jana Žižky z Trocnova je 11,4 hektaru velký areál, který se rozkládá poblíž osady Trocnov na Českobudějovicku. Jeho součástí jsou lesy, louky, samotný památník se sochou Jana Žižky, Mikšův dvorec, Žižkův dvorec - základy statku, ze kterého údajně husitský hejtman pocházel, dále muzeum a Žižkův pomník – pamětní kámen v místě původního Žižkova dubu, kde se vojevůdce podle pověsti narodil. Areál je od roku 1978 chráněn jako národní kulturní památka České republiky a funguje jako pobočka Jihočeského muzea v Českých Budějovicích.\n\nAreál byl během minulého režimu hojně využíván při oslavách různých výročí a jako cíl školních výletů, po roce 1989 návštěvnost klesla. Od roku 2004 se objekt snažil předat ÚZSVM do péče jiné státní složky. Ministerstvo kultury v roce 2008 schválilo převod památky i na nestátní subjekt.\n\nZ důvodu nerentability (náklady ve výši 400 tisíc korun ročně s výtěžkem řádově v desítkách tisíc) ale zájem nejevilo ani město Borovany, ani Národní památkový ústav. Roku 2011 přijal objekt do péče Jihočeský kraj a předal jej do správy Jihočeskému muzeu.\n\nSamotný památník navrhl profesor Josef Malejovský a vznikal v letech 1958 - 1969. Stavba má podobu komolého čtyřbokého jehlanu, na jehož vrcholu je umístěna socha Jana Žižky v nadživotní velikosti, která je směrována k východojihovýchodu.\n\nBudova muzea vznikla z původně poplužního dvora borovanského kláštera. Ten vznikl v letech 1678–1679 zřejmě z pozůstatků zdiva trocnovských dvorců. V muzeu jsou uložené historické předměty, které byly nalezeny během archeologického průzkumu dvorců.\n\nV průběhu června až srpna 2011 došlo na celkovou rekonstrukci muzea, které fungovalo prakticky nepřetržitě od 70. let 20. století. V současnosti jsou zde vystaveny dobové listiny, modely Žižkova rodného domu a předměty ze 14.–17. století. Do roku 2015 by měla vzniknout zcela nová expozice.\n\n\n"}
{"id": "728771", "url": "https://cs.wikipedia.org/wiki?curid=728771", "title": "Katedrála v Guardě", "text": "Katedrála v Guardě\n\nKatedrála v Guardě ( \"Sé da Guarda\") je středověká katedrála v městě Guarda v severovýchodním Portugalsku. Guarda je nejvýše položeným městem v kontinentálním Portugalsku, leží ve výšce 1056 metrů v pohoří Serra da Estrela. \n\nPočátky katedrály se datují do roku 1199, kdy král Sancho I. získal papežské povolení k přesunu biskupství do Guardy. První románský svatostánek byl brzy nahrazen ogotickým, který byl zničen během druhé poloviny 14. století. Dnešní podoba je třetí stavbou katedrály, započatou roku 1390 biskupem Vascem de Lamego za vlády krále Jana I. První fáze stavby byla výrazně ovlivněna podobou kláštera Batalha, který se stavěl v tutéž dobu. Druhé fázi vtiskl svůj nezaměnitelný punc manuelský styl. V pozdějších staletích katedrála získala i nějaké barokní prvky, které byly odstraněny na konci 19. století architektem Rosendem Carvalheirou, aby bylo dosaženo původního goticko-manuelského slohu.\n\n"}
{"id": "728784", "url": "https://cs.wikipedia.org/wiki?curid=728784", "title": "Petr Holota", "text": "Petr Holota\n\nPetr Holota (* 16. května 1965) je bývalý český fotbalista, obránce a záložník, reprezentant Československa. Za československou reprezentaci odehrál 30. ledna 1991 přátelské utkání v Austrálii, které skončilo výhrou 1-0. Táborský odchovanec, přes Planou a Žďár nad Sázavou se propracoval do ligy. V lize hrál za Bohemians Praha (1987–1991), Slavii Praha (1991–1992) a Viktorii Žižkov (1992–2001). V lize odehrál 290 utkání a dal 22 gólů. V evropských pohárech nastoupil dvakrát v roce 1994 v předkole Poháru vítězů pohárů proti IFK Norrköping.\n\nNyní působí jako asistent trenéra u týmu U21 v FC MAS Táborsko.\n\n"}
{"id": "728790", "url": "https://cs.wikipedia.org/wiki?curid=728790", "title": "7 dní hříchů", "text": "7 dní hříchů\n\n7 dní hříchů (2012) je film Jiřího Chlumského. Jako předloha slouží stejnojmenná kniha Josefa Urbana vydaná nakladatelstvím Fragment roku 2012.\n\nDěj je založený na událostech ze Sudet z jara 1945, podobně jako \"Habermannův mlýn\" (2010), napsal scénář k filmu \"7 dní hříchů\" Josef Urban.\nFilm začíná problematickou svatbou lesníka Olšana a jeho vyvolené Agnes. Problematickou z toho důvodu, protože Olšan je Čech a Agnes Němka. Proti svatbě se staví Agnesin otec i její bratr Jürgen, protože Hitlerova moc v Německu je na vzestupu a oni cítí, že sňatkem s Čechem Agnes ponižuje jejich čistou krev. Války se film dotýká jen zběžně. Prakticky celý děj se poté odehrává sedm dní roku 1945, chvilku po válce. Agnes je pronásledována Čechy, kteří se po uvolnění Sudet vrací zpět. Olšan se ji pokouší zachránit a sám je při tom nařknut z kolaborace s Německou stranou. Film detailně vykresluje krásu sudetské přírody a života v ní.\n\nKromě Uvarova byla všechna jména v příběhu změněna. Smíšené manželství Jana s Agnes je skutečně doloženo, postava Marie je oproti realitě upravená. Nebyla Janovou milenkou, ale manželkou muže, se kterým měl Jan nějaké majetkové pře. Dialog mezi Uvarovem a Brachtlem vychází ze skutečného písemného záznamu. Autor scénáře Josef Urban při psaní vycházel hlavně z výpovědí Karla Cvrka, který pracoval v roce 1945 v Šumperku na ONV.\nFilm zastihly během natáčení různé problémy, sněhová kalamita, povodně či zranění Ondřeje Vetchého.\n\nFilm 7 dní hříchů se v České republice dočkal uvedení na DVD i Blu-ray discích dne 31.7.2013 a zároveň se stal film 7 dní hříchů jedním z prvních českých filmů, které byly zpřístupněny přes internetový obchod iTunes Store. V detailu je možné se na film i trailer podívat přímo na adrese iTunes Store.\n\n\nFilm získal tři nominace na Českého lva (nejlepší kamera, ženský herecký výkon v hlavní roli pro Évu Kerekes a mužský herecký výkon v hlavní roli pro Ondřeje Vetchého), žádnou ale neproměnil.\n\n"}
{"id": "728793", "url": "https://cs.wikipedia.org/wiki?curid=728793", "title": "Mesozom", "text": "Mesozom\n\nMesozom je zvláštní typ vchlípeniny z cytoplazmatické membrány bakterií. Má klubíčkovitý tvar a vybíhá do cytoplazmy. Mesozomy se vyskytují hlavně poblíž oblasti, kde se při dělení buňky tvoří přepážka. Ačkoliv v 60. letech dvacátého století jim bylo předpovídáno mnoho funkcí, v 70. letech se ukázalo, že mesozomy jsou artefakty, vznikají jako produkty činností člověka při přípravě preparátu chemickou fixaci a nejsou tedy součástí normální struktury bakteriální buňky.\n\nTyto vychlípeniny byly pozorovány na preparátu (který byl připraven chemickou fixací) grampozitivní bakterie pod elektronovým mikroskopem. První pozorování provedli George B. Chapman and James Hillier v roce 1953, kteří tyto struktury pojmenovali jako \"periferní tělíska\" (\"peripheral bodies\"). Termín \"mesozomy\" použil roku 1959 J. D. Robertson. Zpočátku se myslelo, že mesozomy mohou hrát roli v několika buněčných procesech (např. při stavbě buněčné stěny během dělení buňky, replikaci chromozomů, nebo že jsou místem oxidativní fosforylace).\n\nV 70. letech dvacátého století se staly mesozomy předmětem zkoumání. S postupným shromážděním informací o nich ale vyšlo najevo, že mesozomy vznikají lidskou činností během chemické fixace, kdy dochází k poškození cytoplazmatické membrány. V buňkách, které nebyly chemicky fixovány, se mesozomy nevyskytovaly. Na konci 80. let nové postupy při tvorbě preparátů pro elektronové mikroskopy (především mrazová fixace - kryofixace) jasně prokázaly, že se mesozomy v žijící buňce nevyskytují. Nicméně několik studií argumentuje, že je tento důkaz nepřesvědčivý a mesozomy nemohou být výtvorem člověka ve všech buňkách.\n\nV roce 2000 byly pozorovány mesozomům podobné vychlípeniny u bakterií, které byly vystavené antibakteriálním peptidům (defensinům). V roce 2007 pak u bakterií vystavených určitým třídám antibiotik. Tento objev mesozomům podobných struktur může být výsledkem chemického poškození cytoplazmatické membrány či buněčné stěny.\nPřípad přijetí a následného vyvrácení mesozomální hypotézy by se mohl diskutovat z mnoha hledisek filosofie vědy. Například jako zkouška vědecké komunity při analýze a plnění testovacího procesu, kdy vědecká idea může být falešná a hypotézy následně vědecky vyvráceny.\n"}
{"id": "728799", "url": "https://cs.wikipedia.org/wiki?curid=728799", "title": "Noyers (Yonne)", "text": "Noyers (Yonne)\n\nNoyers je francouzská obec v departementu Yonne, v regionu Burgundsko-Franche-Comté. V roce 2008 zde žilo 715 obyvatel. Leží u řeky Serein.\n\n"}
{"id": "728804", "url": "https://cs.wikipedia.org/wiki?curid=728804", "title": "Jevišovice (hrad)", "text": "Jevišovice (hrad)\n\nJevišovice jsou zřícenina hradu nad řekou Jevišovkou severovýchodně od městečka Jevišovice, v katastrálním území obce Střelice. Hrad byl založen ve druhé polovině 13. století a po celou dobu své existence sloužil jako sídlo jevišovické větve pánů z Kunštátu. Zanikl roku 1421, kdy jej na počátku husitských válek dobylo katolické vojsko. Poškozený hrad poté už nebyl obnoven. Zřícenina je chráněna jako kulturní památka.\n\nMísto, na kterém hrad stojí, bylo osídleno už v eneolitu. Podle zdejší archeologické lokality byla pojmenována jevišovická kultura.\n\nV pravěku se na ostrožně nacházelo výšinné sídliště. Místo bylo využívano s přestávkami od časného eneolitu do vrcholného středověku, kdy zde byl postaven hrad. Zdejší výkopy Jaroslava Palliardiho přispěly k poznání chronologie období eneolitu v Česku a v Evropě.\n\nSídliště na ostrožně téměř celé prokopal Jaroslav Palliardi se spolupracovníkem Františkem Vildomcem v letech 1909 až 1915. Plocha ostrožny byly upravena pro stavbu hradu, a byla tudíž zbavena dřívějších kulturních vrstev. Zkoumána proto byla místa nedotčená středověkým zásahem na úbočích. Rozlišil zde čtyři, respektive pět stratigrafických vrstev, které označil od nejmladší po nejstarší A, B, C1 a C2, D. Vrstva A byl středověký nános, spodní vrstvy náležely sídlištím eneolitických kultur. Vrstvu B původně přisoudil Palliardi kultuře se šňůrovou keramikou, ale O. Menghin brzy (1925) rozpoznal rozdíly keramiky a posléze použil označení jevišovické kultury. Vrstva C1 pak náležela kultuře s kanelovanou keramikou, dnes zvanou badenská kultura, a vrstva C2 kultuře s nálevkovitými poháry. Vrstva D obsahovala keramiku kulturře s moravskou malovanou keramikou. Potenciál naleziště byl využit až po druhé světové válce, kdy byly intenzivněji prozkoumány vrstvy C a na základě toho byl zpřesněn chronologický systém období eneolitu.\n\nHrad vznikl kolem před rokem 1289 jako sídlo jevišovické větve pánů z Kunštátu. První písemná zmínka poprvé je doložen v přídomku Bočka a Kuny z Jevišovic. Za zakladatele je považován právě Boček, který hrad vystavěl nejspíše v době mezi roku 1278 a 1288. Ve 14. století se kvůli nedostatku majetku větve o hrad dělilo až šest rodin.\n\nRoku 1409 jsou zmiňováni Petr a Jindřich Zajímač ze Jevišovic, kteří byli v Brně za loupeže popraveni. Asi nejslavnějším majitelem byl Hynek Jevišovický z Kunštátu, zvaný Suchý Čert. Ten se spolu s Janem Sokolem z Lamberka a dalšími husity zúčastnil v roce 1404 obrany Znojma před vojsky uherského krále Zikmunda a vévody Albrechta Rakouského. Hynek Zemřel roku 1408. Jevišovická větev rodu se postupně radikalizovala a během husitských válek se přidala na stranu husitů, což se hradu stalo osudným. V říjnu 1421 jej oblehla vojska rakouského vévody Albrechta, dobyla a rozbořila. Hrad nebyl obnoven a nahradil jej Starý zámek na okraji města. Poslední zmínka o pustém hradu pochází z roku 1448.\n\nTrojdílný hrad stával na ostrohu nad řekou. První předhradí s rozměry 60 × 15 metrů nevykazuje stopy zástavby. Původně bylo chráněno příkopem, který byl zasypán a získaný prostor po zániku hradu sloužil jako pole. Baštovitý výstupek v severní části snad souvisel s možností flankování čelní strany. Druhou část hradu od předhradí odděluje 12–16 metrů široký a 3,5 metru hluboký příkop.\n\nDruhé předhradí chránila obvodová zeď a v jeho severní části se dochovaly terénní stopy po nejméně dvouprostorové budově. Hradní jádro stála na pahorku s rozměry 27 × 10 metrů, který je od druhého předhradí oddělen příkopem a převyšuje jej o pět metrů. Temeno pahorku je ploché a neobsahuje stopy zástavby. Podle stručného popisu z roku 1398 snad v jádru stávala věž a kaple. Pokud tomu tak bylo, stál v zadní části pahorku jen malý palác, a jádro by patřilo ke hradům bergfritového typu.\n\n\n\n"}
{"id": "728807", "url": "https://cs.wikipedia.org/wiki?curid=728807", "title": "An Evening with Wild Man Fischer", "text": "An Evening with Wild Man Fischer\n\nAn Evening with Wild Man Fischer je debutové studiové dvojalbum Wild Man Fischera, vydané v roce 1968. Album produkoval Frank Zappa a vyšlo u jeho vydavatelství Bizarre Records.\n\n"}
{"id": "728808", "url": "https://cs.wikipedia.org/wiki?curid=728808", "title": "Didot", "text": "Didot\n\nDidot [\"dydo\"] je příjmení rodiny francouzských typografů, vydavatelů, spisovatelů a učenců v 18. a 19. století. \"François-Ambroise Didot\" zavedl jednotku velikosti písma (typografický bod, 0,376 mm), \"Firmin Didot\" vytvořil typografické písmo, které se po něm nazývá, a \"Saint-Léger Didot\" jako jeden z prvních zavedl výrobu strojního („nekonečného“) papíru. Tiskárna Firmin-Didot stále pracuje v Mesnil-sur-l'Estrée blízko Dreux (departement Eure, asi 100 km západně od Paříže).\n\nNarodil se v rodině obchodníka roku 1689 v Paříži, kde roku 1757 také zemřel. Roku 1713 si otevřel knihkupectví „U zlaté Bible“ na nábřeží Quai des Grands-Augustins. Jako mimořádně vzdělaný a čestný muž byl od roku 1735 syndikem společenství knihkupců, roku 1754 obdržel královské privilegium. Mezi knihami, které vydal, jsou také 20-svazkové „Dějiny z cest“ (\"Histoire générale des voyages\"), z nichž prvních 15 svazků se připisuje Abbé Prévostovi. \n\nFrançois-Ambroise Didot (1730–1804) zdědil otcův podnik, vynalezl nový typ rychlolisu, zdokonalil odlévání písma a byl první, kdo tiskl na jemný a hladký velínový papír. Na tento vynález anglického papírníka J. Baskervilla Didota patrně upozornil Benjamin Franklin, sám původně papírník, který navštěvoval Didotovu tiskárnu a dal k němu do učení svého syna. Sběratelé velmi cení Didotovy edice „D’Artois“ (\"Recueil des romans français\", 64 svazků) nebo „du Dauphin“, sbírku francouzských klasiků ve 32 svazcích, vydaných na příkaz krále Ludvíka XVI. Kolem roku 1780 upravil systém měření typografických písem a zavedl typografický bod (pt) nebo také didot (dd) jako dvanáctinu francouzského palce, asi 0,375 mm. \n\nPierre-François Didot (1732–1795) založil papírnu v dnešním Corbeil-Essonnes u Paříže a zdokonalil lití písma. Z jeho publikací vyniklo „Následování Krista“a foliové „Obrazy z ottomanské říše“. Pierre Didot sám překládal z latiny a psal vlastní básně.\n\nPierre Didot (1760–1853) získal na výstavě roku 1798 zlatou medaili za své vydání Vergilia. Na příkaz vlády přestěhoval tiskárnu do Louvru. Slavná jsou jeho vydání Vergilia, Horatia, La Fontaina a Racina, které porota výstavy v roce 1806 prohlásila za „nejdokonalejší tisk všech dob“ \n\nFirmin Didot (1764–1836) se považuje za vynálezce stereotypografie, tisku z odlévaných desek, což usnadnilo skladování sazby a později i rotační tisk, jako první ryl rukopisná písma a v některých vydáních napodoboval středověké tisky. Spolu s G. Bodonim vytvořil moderní klasifikaci typografických písem. Jeho vlastní typy („didot“) charakterizuje kontrast silných svislých čar a vlasových vodorovných čar i patek. Písma Diodotova typu se dodnes používají. Vydával obrazové publikace z Pompejí nebo z Champollionovy zprávy z Egypta. Roku 1827 se firmy vzdal, byl poslancem sněmovny a psal divadelní hry i eseje. Na jeho památku si jeho synové změnili příjmení na Firmin-Didot.\n\nHenri Didot (1765–1862) vynikl jako rytec miniaturních písem a vynalezl licí stroj na mnoho typů najednou. Byl také rytcem asignátů, papírových peněz, zavedených za francouzské revoluce.\n\nSaint-Léger Didot (1767–1829) se věnoval výrobě papíru a zavedl do výroby vynález svého zaměstnance L.-N. Roberta, stroj na výrobu „nekonečného“ papíru v rolích.\n\nJules Didot (1794–1871) vynalezl iniciály s okrouhlými zakončeními a v roce 1825 založil královskou tiskárnu v Bruselu.\n\nAmbroise-Firmin Didot (1790–1876) začal jako diplomat v Konstantinopoli, odkud procestoval Řecko a východní Středomoří a udělal řadu zajímavých archeologických objevů. Roku 1827 převzal otcovu firmu a vydával velké řady řeckých latinských a francouzských autorů (250 svazků). Jeho největším dílem je nové vydání řeckého slovníku \"Thesaurus graecae linguae\" H. Estienna – Stephana z 16. století.\n\n"}
{"id": "728811", "url": "https://cs.wikipedia.org/wiki?curid=728811", "title": "Virgin Fugs", "text": "Virgin Fugs\n\nVirgin Fugs je třetí studiové album skupiny The Fugs. Album vyšlo v roce 1967 a obsahuje skladby, které byly nahrané při nahrávání jejich debutového alba \"The Fugs First Album\".\n\n"}
{"id": "728815", "url": "https://cs.wikipedia.org/wiki?curid=728815", "title": "Ken Weaver", "text": "Ken Weaver\n\nKen Weaver je americký bubeník, zpěvák a skladatel. V roce 1964 spolu s Edem Sandersem a Tuli Kupferbergem založil rockovou skupinu The Fugs. Mezi skladby, které pro tuto skupinu napsal, patří „Slum Goddess“, „I Couldn't Get High“ a další.\n\n"}
{"id": "728817", "url": "https://cs.wikipedia.org/wiki?curid=728817", "title": "Karle (hrad)", "text": "Karle (hrad)\n\nKarle byl hrad, který stával u obce Karle u Svitav nad říčkou Loučnou.\n\nO historii hradu máme velmi málo písemných pramenů. V roce 1336 je uváděn Kunát z Karle, který snad na hradě sídlil. Jediná zmínka o hradě je ve švédské legendě o svaté Brigitě. V roce 1374 měl být pohřební průvod švédské královny napaden vojáky loupeživého rytíře z hradu Karle. Žádné další zprávy o hradu nejsou. Střepy nalezené na místě, kde hrad nejspíš stál, byly datovány do 14. století.\n\nPodoba hradu není známá. Hrad pravděpodobně stával v místech usedlosti čp. 81, která snad i části hradu obsahovala.\n\n"}
{"id": "728818", "url": "https://cs.wikipedia.org/wiki?curid=728818", "title": "Zejtra napořád", "text": "Zejtra napořád\n\nZejtra napořád (2014) je debutový film Rudolfa Havlíka.\n\nV hlavních rolích filmu hrají Pavel Batěk, Vica Kerekes a Filip Blažek. Premiéra se uskutečnila na MFF v Karlových Varech dne 11. července 2014.\n\nFilm se natáčel např. v Brně, Praze, Plzni, Českých Budějovicích, Berouně či na zámku Zbiroh a také v Hongkongu.\n\nÚstřední píseň filmu \"We Should Care\" nahrála kapela The Fellas. K písni vznikl také klip.\n\n\n"}
{"id": "728819", "url": "https://cs.wikipedia.org/wiki?curid=728819", "title": "King of the Doghouse", "text": "King of the Doghouse\n\nKing of the Doghouse je první sólové studiové album Francise Rossiho, vydané v roce 1996.\n\n"}
{"id": "728824", "url": "https://cs.wikipedia.org/wiki?curid=728824", "title": "Půlměsícové jezero", "text": "Půlměsícové jezero\n\nPůlměsícové jezero (\"angl. Lake Crescent\") je hluboké jezero, které se celé nachází v Olympijském národním parku, v okrese Clallam v americkém státě Washington, zhruba 27 kilometrů západně od města Port Angeles, na silnici U.S. Route 101, nedaleko malé obce Piedmont. S oficiální maximální hloubkou 190 metrů se jedná o druhé nejhlubší jezero ve státě, ale některá neoficiální měření dokonce ukazují na hloubku více než 300 metrů.\n\nJezero je známé pro své zářivě modré vody, jejíž výjimečná průzračnost je způsobena nedostatkem dusíku, který by jinak podporoval růst řas. Nachází se v oblíbené rekreační oblasti, ve které je mnoho turistických stezek, včetně Spruce Railroad Trail, Pyramid Mountain Trail a Barnes Creek Trail, která vede k Marymerským vodopádům. Spruce Railroad Trail nyní následuje již neexistující trať dřevařské železnice, která vede po březích jezera. Na severní straně jezera se na stezce nachází vchod do starého železničního tunelu a také přístup k místu zvanému Ďáblova punčová mísa, které se využívá k plavání a potápění.\n\nJezero bylo vytvořeno když ledovce vyřezaly hluboká údolí v poslední době ledové. Nejprve voda z údolí putovala přes potok Indian Creek a řeku Elwha do oceánu. Anadromní ryby jako pstruh americký a \"Oncorhynchus clarkii clarkii\" migrovaly z dolních toků až do údolí.\n\nPřed asi osmi tisíci lety jeden obrovský sesuv z Olympijského pohoří přehradil Indian Creek a hluboké údolí se zaplnilo vodou. Mnoho geologů věří, že jezero bylo vytvořeno ve stejné době jako nedaleké Sutherlandovo jezero, ale právě sesuv je od sebe oddělil. Sesuv je nyní jasně viditelný z hory Pyramid Mountain. Voda si časem našla jinou cestu z údolí, kterou byla řeka Lyre, která ji odváděla přímo do úžiny Juana de Fucy.\n\nPopulace anadromních ryb jsou v jezeře uzamčeny, jelikož vodopády Lyre River Falls na řece Lyre představují překážku při cestě k nebo od oceánu. Časem se v jezeře vyvinuly dva unikátní subdruhy ryb. Endemický pstruh duhový Beardsleeův, subdruh pstruha duhového se tře kousek proti proudu od vodopádů, zatímco \"Oncorhynchus clarki clarki f. crescentii\" má svá třecí místa v potoku Barnes Creek.\n\nNa začátku šedesátých let minulého století provedlo Námořnictvo Spojených států amerických průzkum jezera se sonarem Furuno, který ale nebyl schopný ověřit maximální hloubku jezera. V roce 1970 výzkum provedli studenti Peninsula College, která se nachází v Port Angeles, jejichž vybavení ale neměřilo hloubku vyšší než 190 metrů, což se stalo oficiálním výsledkem, který uznala Správa národních parků Spojených států amerických. Později byl ale přes jezero položen silový kabel a nástroje ukazovaly hloubku větší než 300 metrů. Opravdová maximální hloubka jezera je tedy dosud neznámá.\n\nNení jasné, zdali bylo jezero pojmenováno díky svému půlměsícovému tvaru, nebo kvůli blízkosti k Půlměsícovému zálivu, který v roce 1846 pojmenoval Henry Kellett. V roce 1849 se dva britsko-kanadští lovci kožešin, John Sutherland a John Everett, propracovali od zálivu do hloubi pevniny, kde našli dvě jezera - jedno z nich je dosud známé jako Sutherlandovo jezero, druhé dostalo název Everettovo jezero, časem se mu říkalo také Velké jezero, Jezero Wapitiů a nyní Půlměsícové jezero.\n\nV roce 1890 společnost Port Crescent Improvement Company propagovala nové město na břehu jezera. Jistý M. J. Carrigan sepsal dílo zvané \"Port Crescent Leader\", ve kterém psal o nádherném jezeru, kterému říkal Půlměsícové, díky čemuž má jezero nynější jméno.\n\nV první polovině dvacátého století jezero křižovaly lodě a parníky.\n"}
{"id": "728826", "url": "https://cs.wikipedia.org/wiki?curid=728826", "title": "Francouzské Antily", "text": "Francouzské Antily\n\nFrancouzské Antily je souhrnné pojmenování pro ostrovy v Karibiku, které spadají pod správu Francie. Jedná se o 2 zámořské regiony a departementy Martinik a Guadeloupe a zámořská společenství Svatý Martin a Svatý Bartoloměj.\n\nVšechny ostrovy jsou součástí souostroví Malých Antil. Guadeloupe je tvořen dvěma ostrovy propojenými úzkou pevninskou šíjí - Basse-Terre a Grande-Terre. Kromě toho pod správu Guadeloupe patří i okolní menší ostrovy Îles des Saintes, Marie-Galante a La Désirade. Ostrov Svatý Martin je rozdělen na francouzskou a nizozemskou část. Tyto dvě oblasti jsou známé pod názvy „Saint-Martin“ pro francouzskou část a „Sint Maarten“ pro nizozemskou část. \n\nV minulosti během koloniálního období byly francouzské pozice v Karibiku rozsáhlejší. Francie ovládala ostrovy Dominika, Svatá Lucie, Svatý Kryštof, Svatý Vincenc, Grenadiny, Grenada a Tobago. Pod francouzskou správu patřila i západní část ostrova Hispaniola (pod názvem Saint-Domingue), po krátkou dobu dokonce celý ostrov.\n\n"}
{"id": "728828", "url": "https://cs.wikipedia.org/wiki?curid=728828", "title": "Akustická hudba", "text": "Akustická hudba\n\nAkustická hudba je hudba, která používá hudební nástroje, které hrají bez použití zvukové techniky, elektrických a elektronických nástrojů. V 90. letech se zvýšila oblíbenost tohoto druhu hudby a televizní stanice MTV začala vysílat pořad \"MTV Unplugged\", ve kterém akustická hudba byla většinou zesílena přes různé zesilovače.\n"}
{"id": "728833", "url": "https://cs.wikipedia.org/wiki?curid=728833", "title": "Komenského lípa (Brno)", "text": "Komenského lípa (Brno)\n\nKomenského lípa v Brně byl pamětní strom zasazený k příležitosti výročí 300 let narození Jana Amose Komenského.\n\nLípa byla vysazena na dvoře školy na Mojmírově náměstí (č. 10) 28. března 1892 u příležitosti 300 let narození Jana Amose Komenského. Zároveň došlo k odhalení pamětní desky, která je dnes umístěna v objektu základní školy Košinova 22. Lípa již neexistuje, kdy a z jakých důvodů byla odstraněna, ale není známo.\n\n\n"}
{"id": "728835", "url": "https://cs.wikipedia.org/wiki?curid=728835", "title": "Mat Zo", "text": "Mat Zo\n\nMatan \"Mat Zo\" Zohar, narozen 30 dubna 1990, je britský producent, skladatel a DJ progresivní elektronické hudby.\n\nMatan Zohar se narodil v Londýně v roce 1990. Vychovávala ho jeho matka, která byla profesionální houslistka. Od jednoho roku do svých jedenácti žil Zohar a jeho rodina ve Spojených státech amerických v Clevelandu v Ohiou. Zde ho otec v osmi letech představil s kytarou jako velký talent. Do Londýna se vrátil v 11 letech a pokračoval v prosazování svých hudebních zájmů jako bubeník a basák v jazzové a rockové skupině. Nicméně Zohara začaly více zajímat hudební skupiny jako Daft Punk a Chemical Brothers a jeho hudební sklony se posunuly k elektronické taneční hudbě a DJingu. Po třech letech života a produkování hudby v Londýně, začaly jeho nahrávky přitahovat pozornost a hrály je DJové jako DJ Tarkan, Perry O'neil, Swedish Egil, DJ R-Man, Jav D, Micah, Airwave, Andy Moor a Markus Schulz. V roce 2009 byl v DJ Mag top 100 anketě popsán hudebníky jako Above & Beyond, Lange a Daniel Kandi jako slibný producent. V roce 2010 se už v této anketě Mat Zo umístil na 66. místě.\n\njako Mat Zo\n\njako MRSA\n"}
{"id": "728837", "url": "https://cs.wikipedia.org/wiki?curid=728837", "title": "Fundació Joan Miró", "text": "Fundació Joan Miró\n\nBudovy muzea stojí u paty Montjuïc, v blízkosti . Uchovávají kolem 10.000 maleb, kreseb, soch, divadelních rekvizit a koberců Joana Miróa, od raných kreseb z roku 1901 až po pozdní velkoformátové malby. Na střešní terase jsou vystaveny sochy umělce. Kromě toho se zde pravidelně konají výstavy současného umění.\n\nZákladem sbírky byl velký dar Joana Pratse nadaci. Miró strávil nejdůležitější léta svého mládí v Barceloně. Přestože zbytek života žil hlavně v Palma de Mallorca, Paříži nebo v Mont-roig del Camp, zůstal Kataláncem a až do roku 1956 měl ateliér v barcelonském bytě svých rodičů.  Další umělcova díla lze nalézt na barcelonských veřejných místech. Druhé muzeum je v Cala Major, předměstí Palma de Mallorca; kdy zde na základě umělcova daru vznikla v roce 1981 Fundació Pilar i Joan Miró a Mallorca.\n\nMyšlenka muzea pochází od samotného Miróa. Stavba byla dokončena v roce 1975, architektem byl Miróův přítel Josep Lluís Sert (1909–1983), žák Le Corbusiera. Stavba má jasné, bílé, kubické tvary a středomořský styl a v letech 1986 a 2000 byla rozšířena. American Institute of Architects ji v roce 2002 ocenil Twenty-five Year Award.\n\n"}
{"id": "728838", "url": "https://cs.wikipedia.org/wiki?curid=728838", "title": "Š’ Naj-an", "text": "Š’ Naj-an\n\nŠ’ Naj-an (, 1296 – 1372), byl čínský spisovatel tvořící v říši Jüan a Ming. Tradičně je pokládán za autora prvního ze čtyř klasických čínských románů \"Příběhy od jezerního břehu\" ().\n\nO jeho životě nevíme prakticky nic. Pocházel prý ze Su-čou, žil v okolí nebo přímo ve městě Chang-čou. a byl učitelem spisovatele Lua Kuan-Čunga, autora druhého ze čtyř klasických čínských románů \"Příběhy Tří říší\".\n\nJe považován za jednoho z největších čínských prozaiků. Ve svém románu \"Příběhy od jezerního břehu\" přepracoval a dotvořil podobu tradičních čínských vyprávění o osudech zbojníka a lidového hrdiny Sung Ťianga a jeho druhů, kteří se v letech 1117–1121 vzbouřili a přebývali v bažinách u Žluté řeky. Podle tradice je Š’ Naj-an autorem celé koncepce románu a jeho prvních sedmdesáti kapitol, zbývajících třicet dopsal Luo Kuan-čung. Někteří literární historikové však tvrdí, že tento román napsal Luo Kuan-čung celý pod pseudonymem, protože Š’ Naj-an ve skutečnosti vůbec neexistoval.\n\n\n"}
{"id": "728840", "url": "https://cs.wikipedia.org/wiki?curid=728840", "title": "ANTI-", "text": "ANTI-\n\nANTI- je americké hudební vydavatelství, založené v roce 1999. Jedná se o sesterské vydavatelství Epitaph Records. Mezi nejvýznamnější umělce, kteří s tímto vydavatelstvím spolupracují patří například Billy Bragg, Nick Cave and the Bad Seeds nebo Tom Waits.\n\n"}
{"id": "728842", "url": "https://cs.wikipedia.org/wiki?curid=728842", "title": "A&amp;E Records", "text": "A&amp;E Records\n\nA&E Records je britské hudební vydavatelství, vlastněné společností Warner Music Group. Vydavatelství vzniklo v roce 2003. Mezi nejvýznamnější umělce, kteří s tímto vydavatelstvím spolupracují patří například Muse, Garbage nebo Angelfish.\n"}
{"id": "728844", "url": "https://cs.wikipedia.org/wiki?curid=728844", "title": "American Music Records", "text": "American Music Records\n\nAmerican Music Records je americké hudební vydavatelství, specializující-se na New Orleans jazz. Vydavatelství založil William Russell v roce 1944. S tímto vydavatelstvím spolupracovali například John Handy a George Lewis.\n"}
{"id": "728845", "url": "https://cs.wikipedia.org/wiki?curid=728845", "title": "Kojetín (hrad)", "text": "Kojetín (hrad)\n\nHrad Kojetín stával u Kojetína v lokalitě \"Suché louky\", asi 1 km jihovýchodně od dnešního nádraží.\n\nArcheologický průzkum zjistil osídlení lokality od mladší doby kamenné až do středověku. Předpokládá se, že sídlo podobné hradu zde nechal vystavět Havel Drastila z Kojetína, jenž je zmiňován roku 1429. Tento husita podnikal ve 20. letech 15. století v okolí Kroměříže a Přerova loupeživé výpady, při kterých se zaměřoval hlavně na církevní statky. V roce 1420 vypálil město Kelč. Během útoku moravské šlechty, vedené Janem Podstatským z Prusinovic, Vokem a Pavlem ze Sovince, Milotou z Tvorkova, Jetřichem z Rožnova a Markvartem z Malenovic, byl hrad dobyt a zničen.\n\nHrad byl vystavěn v bažinatém terénu. Rozloha areálu činila více než 2 ha a půdorysem připomínal ovál orientovaný ze severozápadu na jihovýchod. Vymezen byl slepými rameny Moravy, která na západě spojoval vodní příkop. Předhradí bylo chráněno palisádou a pravděpodobně se zde nacházelo vojenské ležení. Jádro mělo podobu akropole o průměru 35 m a nacházelo se na jihovýchodě. Vystavěna zde byla velitelská pevnůstka.\nV současné době je místo využíváno zahrádkářskou kolonií a území je vymezeno stromy a keři. Západní část byla zničena výstavbou železniční trati Kojetín–Kroměříž. V místě pevnůstky dnes stojí soukromý dům.\n\n"}
{"id": "728847", "url": "https://cs.wikipedia.org/wiki?curid=728847", "title": "Absolutely Kosher Records", "text": "Absolutely Kosher Records\n\nAbsolutely Kosher Records je nezávislé americké hudební vydavatelství, které v roce 1998 v San Franciscu založil Cory Brown. Později se vydavatelství přesunulo do Berkeley a později do Emeryville. Mezi umělce, kteří s tímto vydavatelství spolupracují patří například The Dudley Corporation, The Gang nebo The Hidden Cameras.\n\n"}
{"id": "728848", "url": "https://cs.wikipedia.org/wiki?curid=728848", "title": "Advent Records", "text": "Advent Records\n\nAdvent Records bylo americké hudební vydavatelství, specializující se na blues. Bylo založeno v roce 1972 Frankem Scottem a zaniklo v roce 1978. Mezi umělce, kteří s tímto vydavatelstvím spolupracovali, patří Robert Lockwood, Jr., Sonny Rhodes a Eddie Taylor.\n\n"}
{"id": "728849", "url": "https://cs.wikipedia.org/wiki?curid=728849", "title": "Glen Matlock", "text": "Glen Matlock\n\nGlen Matlock (* 27. srpna 1956, Paddington, Londýn, Anglie) je britský baskytarista, kytarista a zpěvák.\n\nV letech 1975–1977 byl členem punkrockové skupiny Sex Pistols. Později byl členem kapel Rich Kids, Vicious White Kids a The Flying Padovanis a spolupracoval i se zpěvákem Iggym Popem. Od roku 2010 je také členem obnovené bluesrockové skupiny The Faces. V roce 2015 hrál v písni „Cafe Racer“ z alba \"Joyland\" anglického kytaristy Chrise Speddinga.\n\n"}
{"id": "728850", "url": "https://cs.wikipedia.org/wiki?curid=728850", "title": "Žofie Württemberská", "text": "Žofie Württemberská\n\nŽofie Württemberská (17. června 1818, Stuttgart – 3. června 1877, palác Huis ten Bosch, den Haag) byla rodem württemberská princezna a jako první manželka nizozemského krále Viléma III. nizozemská královna.\n\nŽofie se narodila jako dcera württemberského krále, Viléma I. a jeho manželky, ruské velkokněžny Kateřiny Pavlovny. Matku Žofie nepoznala, neboť ta zemřela v lednu roku 1819, když bylo Žofii půl roku. Dítě se dostalo do péče své tety Kateřiny Bonaparte.\n\nMezi uchazeči o Žofiinu ruku byli mj. pozdější řecký král Otto I., brunšvický vévoda Vilém či syn budoucího francouzského krále Ludvíka Filipa I., Ferdinand Filip Orleánský. 18. června roku 1839, den po svých 21. narozenin, se Žofie ve Stuttgartu provdala za svého bratrance Viléma (jeho matka byla starší sestra matky Žofiiny). Z jejich manželství se narodili tři synové:\n\n\nKrálovský pár sídlil v paláci Noordeinde. Manželství Žofie a Viléma nebylo šťastné, Žofie měla averzi vůči Vilémovi od prvního setkání. Její tchyně Anna Pavlovna, Vilémova matka a Žofiina teta (sestra její matky), svou snachu zcela ignorovala. Nesoulad v manželství měl původ především ve velkém rozdílu povah obou partnerů. Žofie byla žena liberálně a duchovně založená a intelektuálně značně převyšovala svého manžela, zatímco Vilém byl spíš jednoduchý člověk, konzervativec vychovaný v armádě, a líbil se mu vojenský způsob života. Uprostřed rodinných hádek zakázal intelektuální výchovu ve svém domě, za což ho královna Viktorie, udržující s Žofií čilou korespondenci, nazvala \"nevychovaným hulvátem\".\n\nDalším důvodem napětí v manželství byla jeho náladovost: jeden den se s někým nepohodl do krajnosti, druhý se k němu choval maximálně vstřícně a vychovaně. Později se k neshodám mezi manželi přidaly i neshody se syny. Kromě toho Vilém svou manželku často podváděl. Nesoulad mezi manželi vyvrcholil definitivně v roce 1850 po smrti prostředního syna Mořice, který zemřel v sedmi letech na meningitidu. Král činil Žofii odpovědnou za chlapcovu smrt, neboť nechtěla, aby ho ošetřoval dvorní lékař, jemuž nedůvěřovala.\n\nPo roce 1850 usilovala Žofie o anulaci manželství, které však nedosáhla. Od roku 1855 žili manželé odděleně; Žofie trávila většinu času se svou původní rodinou ve Stuttgartu.\n\nŽofie udržovala kontakty s řadou evropských vědců; vřelé vztahy měla s francouzským císařem Napoleonem III. a s královnou Velké Británie Viktorií. Podporovala umění a řadu charitativních organizací (včetně ochrany zvířat) či budování veřejných parků.\n\nKrálovna Žofie zemřela v Haagu 3. června 1877. Pochována byla ve svatebních šatech, neboť tvrdila, že její život skončil dnem sňatku. Po její smrti se král Vilém oženil s o 41 let mladší princeznou Emmou Waldecko-Pyrmontskou. Oba Žofiini synové (prostřední Mořic zemřel již jako dítě) zemřeli záhy po smrti své matky a dědičkou trůnu se stala princezna Vilemína, jediná Vilémova dcera z jeho druhého manželství.\n\n"}
{"id": "728852", "url": "https://cs.wikipedia.org/wiki?curid=728852", "title": "The Jam", "text": "The Jam\n\nThe Jam byla anglická punk rocková skupina, existující v letech 1972-1982. Za svoji kariéru vydala celkem šest studiových alb. Skupina byla jedním z hlavních představitelů hnutí mod revival.\n\n"}
{"id": "728853", "url": "https://cs.wikipedia.org/wiki?curid=728853", "title": "Profesionál (rozcestník)", "text": "Profesionál (rozcestník)\n\nProfesionál může být:\n\nViz též:\n"}
{"id": "728854", "url": "https://cs.wikipedia.org/wiki?curid=728854", "title": "Miroslav Kluc", "text": "Miroslav Kluc\n\nMiroslav Kluc nebo též Klůc (1. prosince 1922 Československo – 4. prosince 2012) byl československý hokejista. \n\nS hokejem začínal v Nesuchyni na Rakovnicku v meziválečných letech. Hrával za kluby Chomutov a za Litvínov. Čtyřikrát se stal nejlepším střelcem ligy (1952 – 23 gólů, 1953 – 33 gólů, 1955 – 25 gólů, 1956 – 26 gólů). Československo reprezentoval na MS 1953, na ZOH 1956. Je považován za nejlepšího hráče chomutovského hokeje. \n\nByl trenérem jugoslávské reprezentace na ZOH 1972 v Sapporu.\n\nDne 15. prosince 2011 byl uveden do Síně slávy českého hokeje.\n\n"}
{"id": "728856", "url": "https://cs.wikipedia.org/wiki?curid=728856", "title": "Žena a pták", "text": "Žena a pták\n\nŽena a pták, katalánsky Dona i ocell, je 22 metrů vysoká skulptura Joana Miróa, stojící v Barceloně. Je to poslední umělcovo velkorozměrné dílo.\n\nSkulptura byla budována přímo na místě, kde stojí, pomocí jeřábu. Je tvořena betonem a pokryta různobarevnou keramickou mozaikou. Keramiku vyrobil Joan Gardy Artigas. Miró navrhl sochu na objednávku města, jako poutač pro návštěvníky přijíždějící po Gran Via de les Corts Catalanes. Odhalena byla za nepřítomnosti autora, který o pár měsíců později zemřel.\n\nI když dle názvu dílo zobrazuje ženu v klobouku s malým ptáčkem, existují různé výklady zobrazení se sexuálním podtextem.\n"}
{"id": "728857", "url": "https://cs.wikipedia.org/wiki?curid=728857", "title": "The Slits", "text": "The Slits\n\nThe Slits byla britská punk rocková skupina, kterou v roce 1976 založily Ari Up (zpěv), Kate Korus (kytara), Suzy Gutsy (baskytara) a Palmolive (bicí). V roce 1977 dělala skupina předkapelu skupině The Clash.\n\n\n"}
{"id": "728859", "url": "https://cs.wikipedia.org/wiki?curid=728859", "title": "Třapatka dřípatá", "text": "Třapatka dřípatá\n\nTřapatka dřípatá (\"Rudbeckia laciniata\") je vyšší žlutě kvetoucí rostlina z čeledi hvězdicovitých (\"Asteraceae\"), která z našich zahrad a parků \"utekla\" do volné přírody kde se s úspěchem rozšiřuje. Pochází ze Severní Ameriky.\n\nRostlina pochází, jako všechny třapatky, ze Severní Ameriky. Za původní místa výskytu je považován jihovýchod Kanady a střed i východ Spojených států severoamerických. Do Evropy se dostala pro své květy jako okrasná rostlina parků a zahrad v 17. století, kde zdomácněla a zplaněla. Mimo Evropu roste na východ až po Kavkaz, dále v Číně, Japonsku i na Novém Zélandu. Je milovníkem vlhčích míst s provzdušněnou, na živiny bohatou půdou, roste na březích vodních toků, okrajích lesů, podél cest a železničních tratí i na skládkách. Nesnáší přílišné intenzivní oslunění a sucho.\n\nV České republice roste ve velkém rozsahu pouze místně, např. na březích horní Lužnice, Divoké Orlice, na Frýdlantsku, Ostravsku a pod Beskydami.\n\nJe to vytrvalá bylina s plazivými dřevnatými podzemními oddenky, ze kterých vyrůstají vzpřímené lodyhy, v závislosti na vlastnostech stanoviště vysoké 50 až 250 cm, v horní části se větví. Zelené listy na nich vyrůstají střídavě, jsou holé stejně jako lodyha sama nebo řídce chlupaté. Jejich tvar je velice variabilní, bývají dlouhé 12 až 30 cm a široké 6 až 20 cm. Spodní a prostřední listy s řapíky mají čepele pérovitě laločné až rozřezané, zašpičatěné, s úkrojky s pilovitými okraji. Nejvyšší listy jsou přisedlé, nedělené, vejčitého tvaru s celistvým nebo pilovitým okrajem.\n\nNa lodyze vyrůstá na dlouhých stopkách jeden nebo několik květních úborů (max. 25) mívající v průměru 7 až 12 cm. Květní lůžko je nejprve polokulovité, později se stává až sloupovitě vyklenuté. Lysé zákrovní listeny dlouhé do 2 cm jsou vejčité, zašpičatělé, nazpět ohnuté. Často jsou nesouosé a chlupaté. Jazykovité obvodové květy, obvykle 8 až 12, mají zlatožlutou barvu. Jsou eliptického až obkopinatého tvaru, bývají ohnuté dolu a mají délku 3 až 6 cm. Velmi početné, 150 až 300, jsou žlutozelené až hnědofialové trubkovité květy terče, mající pět korunních plátků nejčastěji žlutých, pět tyčinek s prašníky a vystouplou čnělku s dvojitou bliznou. Kvetou od července do září.\n\nPlodem je tmavá čtyřhranná nažka s úzkým lemem dlouhá 3 až 5 mm. Třapatka dřípatá se rozmnožuje generativně – semeny i vegetativně – oddenky.\n\nV České republice je považována za neofytickou invazivní rostlinu, ve volné přírodě byla na území našeho státu prvně pozorována již v roce 1859. Mimo potlačování původních rostlin, místy vytváří až monodominantní porosty, je považována za nevhodnou pro dobytek, ovce i prasata. Populace rostoucí v přírodě převážně odpovídají typu, který se u nás pěstoval v 19. století a dnes je v kultuře vzácný.\n\nV některých oblastech je však třapatka dřípatá rozšířena až velmi, např. v povodí řeky Odry, je zařazena její likvidace ve stupni důležitosti č. 2, tj. hned za křídlatkami. Začala se velice rychle rozmnožovat zejména od 50. let, což zřejmě souviselo se změnou způsobu obhospodařování půdy (extenzivní hospodaření, ústup od pravidelného kosení). V současnosti však již pravidelné kosení není samo o sobě dostačující, nutno ho doplnit o herbicidy. Rozvětvený kořenový systém s dobře regenerujícími oddenky znesnadňuje mechanickou likvidaci. Dokáže rychle osídlit nezarostlá místa, bývá jednou z prvních rostlin které obsazují např. uvolněné prostory po vyklučené křídlatce.\n\nJejí hlavní význam pro naše prostředí je estetický, pěstuje se stále jako okrasná rostlina. Typy které se v současnosti šlechtí jsou oproti původním vůči zplaňování odolnější. V zemi svého původu, v Severní Americe, je původními obyvateli používána v domorodé kuchyni i v léčitelství, např. na čištění trávicí soustavy nebo obklady popálenin, běžně se ale nedoporučuje. Z listů a oddenku lze získat přírodní žluté barvivo.\n\nV místech jejího původu, v Severní Americe, rozlišují pět variet třapatky dřípaté:\n\n\n \n"}
{"id": "728861", "url": "https://cs.wikipedia.org/wiki?curid=728861", "title": "Esther Freudová", "text": "Esther Freudová\n\nEsther Freudová (* 2. května 1963, Londýn) je britská spisovatelka. Je dcerou malíře Luciana Freuda a pravnučkou zakladatele psychoanalýzy Sigmunda Freuda. Jejím nejúspěšnějším dílem je její autobiografická prvotina Hideous Kinky, která byla roku 1998 i zfilmována, hlavní hrdinku ztvárnila Kate Winsletová. V knize Freudová využila zážitky z dětství, neboť se svou matkou hodně cestovala, mimo jiné po arabském světě - děj knihy se odehrává v marockém Marakéši. Esther Freudová se původně chtěla stát herečkou, za tím účelem se v šestnácti letech vrátila do Londýna. Hrála například mimozemšťanku v populárním britském sci-fi seriálu \"Doctor Who\", ale nakonec se rozhodla pro psaní. Její knihy byly přeloženy do třinácti jazyků.\n\n\n"}
{"id": "728864", "url": "https://cs.wikipedia.org/wiki?curid=728864", "title": "Seznam představitelů Bolívie", "text": "Seznam představitelů Bolívie\n\nToto je seznam nejvyšších představitelů Bolívie:\n\n"}
{"id": "728866", "url": "https://cs.wikipedia.org/wiki?curid=728866", "title": "Eric Fletcher Waters", "text": "Eric Fletcher Waters\n\nEric Fletcher Waters (1914 – 18. února 1944) byl britský učitel a voják ve druhé světové válce. Jeho synem je Roger Waters, baskytarista rockové skupiny Pink Floyd. Bylo mu věnováno album \"The Final Cut\" z roku 1983.\n\nZemřel během Vylodění u Anzia 18. února 1944, jeho tělo nebylo nikdy nalezeno.\n"}
{"id": "728867", "url": "https://cs.wikipedia.org/wiki?curid=728867", "title": "China Open (tenis) 2011 – ženy", "text": "China Open (tenis) 2011 – ženy\n\nTenisový turnaj WTA China Open 2011 se konal ve dnech 1. – 9. října v Pekingu, hlavním městě Čínské lidové republiky venku na kurtech s tvrdým povrchem jako součást po grandslamu druhé nejvyšší kategorie okruhu Premier Mandatory. Odměny činily 4 500 000 dolarů.\n\n\nHráčky, které do hlavní soutěže obdržely divokou kartu:\n\nHráčky, které postoupily z kvalifikace:\n\n\nČtyři nejvýše nasazené páry měly v prvním kole volný los.\n\n"}
{"id": "728869", "url": "https://cs.wikipedia.org/wiki?curid=728869", "title": "Gloster E.1/44", "text": "Gloster E.1/44\n\nGloster E.1/44 byl návrh britského jednomotorového proudového stíhacího letounu za 2. světové války. Prototypy však byly dokončeny až po válce a letoun se nikdy nedostal do sériové výroby.\n\nÚspěšné testování prvního britského proudového letounu Gloster E.28/39 vedlo od roku 1940 k vývoji dvoumotorového proudového letounu Gloster Meteor. Avšak v roce 1942 společnost Rover, která měla kontrakt na výrobu proudových motorů W.2, měla s jejich produkcí problémy, a proto britské ministerstvo letectví vydalo požadavky E.5/42 na návrh jiného letounu, který by používal místo dvou motorů jen jeden. Gloster představil návrh jednoplošníku s tenkým křídlem a ocasními plochami ve tvaru „T“ s klasickým uspořádáním podvozku se záďovým kolečkem. Měl být poháněn jedním proudovým motorem Halford H.1 nebo Rolls-Royce Nene s vstupy vzduchu u kořene křídla. Výroba dvou prototypů GA.1 začala na konci roku 1943. Nakonec i společnost Rolls-Royce zahájila výrobu proudových motorů (motory W.2 začaly být známé pod označením Rolls-Royce Welland). Tak byl problém se zásobováním motory vyřešen. To znamenalo, že jednomotorový letoun již nebyl potřeba. Gloster pokračoval v práci na svém projektu soukromě, přičemž uvažoval o použití motoru Halford H.1 místo motoru W2/Welland.\n\nV roce 1944 ministerstvo vydalo specifikace E.1/44 na exprimentální letoun využívající nový motor Rolls-Royce Nene. Gloster na základě těchto specifikací vypracoval nový návrh (GA.2), který nebyl založen na E.5/42, ale byl podstatně větší. Gloster obdržel kontrakt na postavení jednoho prototypu v roce 1944 s tím, že objednávka dalších třech letounů bude následovat na konci roku 1945.\n\nNovým návrhem byl středoplošník polonosné konstrukce (část namáhání nesl plášť letounu) s podvozkem s příďovým kolem na rozdíl od návrhu E.5/42. Vodorovné ocasní plochy byly namontovány uprostřed zadní části trupu pod jednoduchou svislou ocasní plochou (vertikálním stabilizátorem s kormidlem). Motor nasával vzduch půlkruhovými otvory, které se nacházely vpředu u kořenů křídla. Na potah křídla byla neobvykle použita nerezavějící ocel, která byla náročná na výrobu.\n\nVývoj nového stíhacího stroje probíhal pomalu, protože Gloster se soustředil na vývoj stroje Meteor. První prototyp byl dokončen až v červenci 1947. Tento prototyp byl ale zničen při dopravní nehodě během jeho přepravy do Boscombe Down k letovým zkouškám.\n\nPrvní E.1/44 (druhý prototyp) poprvé vzlétnul 9. března 1948 pilotovaný hlavním zkušebním pilotem společnosti Gloster Billem Watertonem, který rozhodně nebyl nadšen jeho letovými vlastnostmi a nedostatkem výkonu, přičemž jej pojmenoval jako „\"Gormless\" (Pitomý)“. Tohoto neoficiálního jména se letoun nezbavil. Letoun žádné oficiální jméno nedostal, ale uvažovalo se, že bude pojmenován „\"Ace\" (Eso)“.\n\nOvladatelnost byla zpočátku velmi špatná. Zlepšení přinesla úprava vodorovné ocasní plochy, která byla u třetího prototypu (TX148) nyní namontována výš doprostřed svislé ocasní plochy. Zatímco byla takto vylepšena ovladatelnost, výkon byl slabý. Nakonec byl program v roce 1949 zastaven, protože letoun neměl takový potenciál dalšího rozvoje jako Meteor. Čtvrtý prototyp (TX150) nebyl dokončen. Přepracované ocasní plochy letounu E.1/44 však byly použity na letounu Meteor a letouny měly tyto ocasní plochy od verze Meteor F.8 a výše. Nakonec létaly v roli testovacích letounů jen dvě letadla, předtím než byly vyřazeny. Jedno z nich létalo nejméně do roku 1951.\n\nGA.1\nGA.2 Ace\nGA.3\nGA.4\n\n\"Technické údaje pocházejí z publikace „The British Fighter since 1912“\".\n\n\n\n\n Spojené království\n\n\n\n"}
{"id": "728874", "url": "https://cs.wikipedia.org/wiki?curid=728874", "title": "Lloyd", "text": "Lloyd\n\nLloyd [\"lojd\"] má různé významy:\n\n\n\n\n\n"}
{"id": "728877", "url": "https://cs.wikipedia.org/wiki?curid=728877", "title": "Kateřina Stočesová", "text": "Kateřina Stočesová\n\nKateřina Stočesová (* 14. října 1979 Podlesí, Československo) je česká modelka a podnikatelka. V roce 1998 zvítězila v soutěži Miss České republiky a téhož roku získala i ocenění Queen of the World.\n\nVystudovala Střední zahradnickou školu v Mělníku a podniká v oblasti floristiky. Dne 23. června 2011 v Ústavu pro péči o matku a dítě porodila císařským řezem dceru Annemarii, jejímž otcem je Aleš Koc (syn módní návrhářky Věry Kocové). Před partnerstvím s Kocem byla Stočesová manželkou podnikatele Daniela Bezoušky, za kterého se provdala 10. října 2003 na zámku Jemniště poblíž Benešova. Manželství ovšem skončilo rozvodem.\n\n"}
{"id": "728881", "url": "https://cs.wikipedia.org/wiki?curid=728881", "title": "China Open (tenis) 2011 – muži", "text": "China Open (tenis) 2011 – muži\n\nTenisový turnaj ATP China Open 2011 se konal ve dnech 1. – 9. října v Pekingu, hlavním městě Čínské lidové republiky venku na kurtech s tvrdým povrchem jako součást kategorie ATP World Tour 500. Odměny činily 2 100 000 dolarů.\n\nObhájcem titulu byla světová jednička Novak Djoković, který se z turnaje odhlásil pro zranění zad.\n\nVítězem se stal třetí nasazený Tomáš Berdych, jenž ve finále za dvě hodiny a jednu minutu porazil Marina Čiliće ve třech setech. Na žebříčku ATP v následné pondělní klasifikaci postoupil z desátého na sedmé místo.\n\nTitul ve čtyřhře získal třetí nasazený francouzsko-srbský pár Michaël Llodra a Nenad Zimonjić.\n\n\nHráči, kteří do hlavní soutěže obdrželi divokou kartu:\n\nHráči, kteří postoupili z kvalifikace:\n\n\n"}
{"id": "728883", "url": "https://cs.wikipedia.org/wiki?curid=728883", "title": "Vlčí důl", "text": "Vlčí důl\n\nVlčí důl nebo Vlčí Důl je název více míst:\n\n"}
{"id": "728884", "url": "https://cs.wikipedia.org/wiki?curid=728884", "title": "WTFPL", "text": "WTFPL\n\nDo What The Fuck You Want To Public License (zkratka WTFPL, Veřejná licence Dělej si co kurva chceš) je zřídka užívaná svobodná softwarová licence kompatibilní s public domain. Originální verzi 1.0, která byla vydána v březnu 2000, napsal Banlu Kemiyatorn. Verzi 2.0 pak napsal francouzský programátor Samuel „Sam“ Hocevar, který byl od 17. dubna 2007 do 16. dubna 2008 projektovým vedoucím Debianu. Licence dovoluje redistribuci a modifikace softwaru nezatížené žádnými podmínkami – uživatelé si mohou „dělat co do prdele chtějí“. Byla schválena nadací Free Software Foundation jako kompatibilní s GNU General Public License.\n\nWTFPL je užita zřídka, ale existuje software takto licencovaný jako např.: editovací software pro OpenStreetMap Potlatch, počítačová hra Liero a k říjnu 2018 také 7 MediaWiki rozšíření a 2528 souborů na Wikimedia Commons. Kromě toho může být licence aplikována také na umělecká díla a psaný materiál. \n\nNa serveru Freshmeat se nachází specifická kategorie, která zaznamenává software licencovaný pod WTFPL. K červenci 2011 se zde nacházelo 27 položek, přičemž autorem dvou z nich byl Sam Hocevar, který je rovněž autorem verze 2.0 licence WTFPL.\n\n\n"}
{"id": "728888", "url": "https://cs.wikipedia.org/wiki?curid=728888", "title": "Newgrange", "text": "Newgrange\n\nNewgrange (irsky \"Sí an Bhrú\") je mohylový monument z období neolitu, nacházející se v hrabství Meath na východě Irska, asi kilometr severně od řeky Boyne. Byl vybudován kolem roku 3200 př. n. l. Není zcela jasné, k jakému účelu původně sloužil, ale protože jeho vchod směřuje k bodu, kde při zimním slunovratu na horizontu vychází Slunce, které zaplaví svým světlem místnost uvnitř monumentu, pravděpodobně se jednalo o náboženskou stavbu.\n\nVe skutečnosti je Newgrange jedním z monumentů v neolitickém komplexu Brú na Bóinne, společně s podobnými mohylami s vnitřní pasáží Knowth a Dowth. Celý komplex je na seznamu světového dědictví UNESCO. Newgrange je velmi podobný jiným neolitickým stavbám v západní Evropě, například komorové hrobce Maes howe na skotských Orknejích nebo Bryn Celli Ddu na ostrově Anglesey ve Walesu.\n\nOficiální internetové stránky, anglicky\n"}
{"id": "728891", "url": "https://cs.wikipedia.org/wiki?curid=728891", "title": "Osud (Star Trek: Stanice Deep Space Nine)", "text": "Osud (Star Trek: Stanice Deep Space Nine)\n\n„Osud“ (v originále „Destiny“) je v pořadí patnáctá epizoda třetí sezóny seriálu \"\".\n\nSpolečná federačně-cardassijská mise ke zřízení komunikačního vysílače na druhé straně červí díry je komplikována prastarým bajorským proroctvím o zkáze.\n\nNa stanici Deep Space Nine má přiletět skupinka cardassijských vědkyň, jejichž úkolem je ve spolupráci s Federací zřídit subprostorový vysílač, který má poprvé umožnit komunikaci s Gamma kvadrantem skrz bajorskou červí díru. Vede Yarka však přijde říct komandéru Siskovi, že prastaré Trakorovo třetí proroctví varuje, že spolupráce s Cardassiany přinese pouze katastrofu. Proroctví říká: „Až procitne řeka zas plynoucí k městu Janir, tři zmije se navrátí do hnízda na obloze. Až zmije zkusí nahlédnout do chrámových bran, na obloze se zjeví hvězdný meč, chrám lehne popelem a brány se úderem rozletí.“\n\nSisko je k vedekovu výkladu 3000 let starého textu skeptický a oznámí, že komunikace s Gamma kvadrantem je až příliš důležitá na to, aby byl projekt zastaven. Navíc mají přiletět pouze dvě Cardassianky, nikoliv „tři zmije“, jak bylo předpovězeno. Jenže po příletu vědkyně oznámí, že se k nim brzy připojí ještě jedna kolegyně. Siska to z míry nevyvede, ale major Kira se začne obávat. Následně objeví kometu – podle Kiry onen „hvězdný meč“. Nicméně vysílač je spuštěn a začne jeho testování.\n\nPři druhé zkoušce nastanou problémy. Gravitace červí díry se trojnásobně zvýší, čímž k sobě přitáhne kometu. Pokud by vstoupila do díry, silithium v jejím jádru by mohlo způsobit řetězovou reakci, což by červí díru, bajorský nebeský chrám, navždy zničilo. Zdá se tak, že Trakorovo proroctví se stává skutečností.\n\nSisko použije modifikované phasery \"Defiantu\" k palbě na kometu v pokusu, že ji zničí. Ta se však pouze rozpadne na tři kusy, přičemž všechny stále míří k červí díře. Jednu z cardassijských vědkyň napadne vytvořit suprostorové pole, které by obklopilo fragmenty komety a izolovalo tak silithium uvnitř díry. Plán vyjde, trocha silithia však v červí díře stejně unikne. Výsledek tohoto úniku je ale nakonec překvapivý. Silithiové subprostorové vlákno skrz celou červí dírou vytvořilo komunikační spojení s vysílačem v Gamma kvadrantu.\n\nKira si uvědomí, že celé proroctví se naplnilo. Tři zmije byly ve skutečnosti tři fragmenty komety, nikoliv Cardassianky. Silithium donutilo červí díru nechat otevřené spojení pro subprostorové zprávy, brány chrámu tak se již nikdy zcela nezavřou. Sisko konečně souhlasí: Trakor toto vše zapsal, neboť to viděl ve zjeveních. Zpátky na stanici vedek Yarka částečně odhaluje Siskovi Trakorovo čtvrté proroctví, ve kterém se říká, že „Vyslanec bude čelit kruté ohnivé zkoušce“ a které by se mělo brzy vyplnit.\n\n"}
{"id": "728893", "url": "https://cs.wikipedia.org/wiki?curid=728893", "title": "Destiny", "text": "Destiny\n\nDestiny označuje:\n"}
{"id": "728902", "url": "https://cs.wikipedia.org/wiki?curid=728902", "title": "Drakonidy", "text": "Drakonidy\n\nDrakonidy jsou meteorický roj, který je pojmenovaný podle souhvězdí Draka, ze kterého zdánlivě vylétá. Většinou patří mezi slabé roje, za hodinu se objeví jen několik meteorů. Radiant je v souhvězdí Draka, mateřskou kometou je 21P/Giacobini-Zinner. Doba konání je od 6. do 10. října. Maximum připadá na 8. října. Jejich zvýšená aktivita nastává v období návratu komety ke Slunci. Nejhustší roje nastaly v letech 1933 (350 meteorů za minutu) a 1946.\n"}
{"id": "728904", "url": "https://cs.wikipedia.org/wiki?curid=728904", "title": "Ladislav Hlad", "text": "Ladislav Hlad\n\nLadislav Hlad (3. února 1908, Plzeň – 16. prosince 1979, Moravec) byl český katolický kněz, terciář dominikánů s řádovým jménem Albert, tajně vysvěcený biskup pro pražskou arcidiecézi, vězeň komunistické totality protiprávně odsouzený na 12 let, odseděl si 5,5 roku, po smrti rehabilitován.\n\nLadislav Hlad se narodil 3. února 1908 v Plzni, kde byl do týdne pokřtěn, jako nejstarší dítě Ladislavu a Karolíně Hladovým. Otec byl topič původem z Prahy, matka dcera krejčího ze Lnářů. Později měl ještě dvě sestry Elišku (* 1909) a Marii (* 1920), Marie však zemřela ve druhém roce života. Když bylo Ladislavovi 14 let, zemřel mu otec. Za první světové války vystudoval obecnou školu (1914–1918), za republiky 1918–1926 reálku s maturitou.\n\nByl v noviciátu Dominikánů, nakonec však vstoupil pouze do třetího řádu a při obláčce dostal jméno Albert Veliký. V letech 1926–1930 studoval na Katolické teologické fakultě Karlovy univerzity v Praze. Protože byl z velmi chudých poměrů, na studiích musel být podporován dobrodinci (např. Josef Limpouch). Na kněze byl vysvěcen 6. července 1930 pražským arcibiskupem Františkem Kordačem.\n\nJako kaplan působil v Rokycanech (1930), v Sedlci–Prčici (1932) a na Sázavě (1934). Od roku 1934–1950 byl nejprve administrátorem a poté farářem v Obděnicích u Sedlčan, kde s ním žila i jeho matka a sestra.\n\nNově vysvěcený pražský arcibiskup Josef Beran ho nejprve v roce 1946 ustanovil pastoračním referentem pro venkov, v roce 1948 vikářem v Sedlčanském vikariátu, v roce 1949 byl jmenován arcibiskupským notářem. V roce 1949 mu v chvatu před internací ústně udělil práva generálního vikáře. Skrze provinciála jezuitů Františka Šilhana a další prostředníky komunikoval nepřímo s internovaným Beranem. V březnu 1950 převzal z rukou nuncia Ottavio De Liva jmenovací dekret, kde ho papež na návrh Berana jmenoval titulárním biskupem cedijským, bez sídelního biskupství. Byla mu svěřena pravomoc zastupovat stávající biskupy, bude-li jim znemožněn výkon funkcí a výslovně nesměl nosit biskupské insignie. Internovaný arcibiskup Beran požádal Štěpána Trochtu, aby Hlada tajně vysvětil. To se stalo v soukromé kapli biskupa 26. března 1950 v Litoměřicích se spolusvětitelem Kajetánem Matouškem, druhý spolusvětitel byl dispensován.\n\nPo svěcení se vrátil jako farář do Obděnic odkud, v očekávání že bude zatčen, se uchýlil do Českých Budějovic. Zde byl v červenci 1950 zatčen v souvislosti s číhošťským zázrakem. Odsouzen byl v září 1950 na tři roky žaláře za údajně spáchaný trestný čin sdružování proti republice, jeho biskupské svěcení se podařilo utajit. Žalářován byl v internačním táboře Želiv, věznici Mírov a na Pankráci. V prosinci 1951 byl podmínečně propuštěn a ustanoven administrátorem v Kladně–Rozdělově (1952–1958). Zde také postupně 1952–1954 vysvětil sedm bohoslovců, kteří nenastoupili do státem kontrolovaných seminářů a absolvovali zčásti tajné studium (František Vítek, 1923–1993), Jan Heryán, Josef Garaja (1922–1981), Josef Knödl (1929–1993), Jaroslav Vyterna (1927–2019), Bedřich Šimůnek a Vladimír Kusý. ) V roce 1955 utrpěl na motocyklu za nejasných okolností těžkou nehodu s nákladním vozidlem, kdy mu byla amputována noha. Řidič motorky a tajný bohoslovec Vladimír Kabát zahynul.\nPo rehabilitaci se vrátil do Kladna, kde 29. prosince 1956 vysvětil slovenského bohoslovce Augustina Havlíka OFM (1925–1997). V roce 1958 byl přeložen do Tachlovic, kde vysvětil na jáhna slovenského bohoslovce Vojtěcha Kováčika SVB (1924–2007), kněžské svěcení naplánované za dva týdnu už nestihl provést.\n\nZde byl opět 10. srpna 1959 zatčen StB, která už o jeho aktivitách biskupa věděla. V roce 1960 byl odsouzen na 9 let za údajné podvracení republiky, žalářován byl ve věznici Mírov a ve Valdicích a na amnestii prezidenta v roce 1963 mu byl zbytek trestu prominut.\nPo návratu z vězení působil v Oseku u Duchcova, v roce 1966 přemístěn do domova pro staré kněze v Senohrabech u Prahy. Během pražského jara se zúčastnil Díla koncilové obnovy. Naposledy je přeložen do Charitního domova pro kněze v Moravci u Žďáru nad Sázavou. Zde také zemřel v neděli 16. prosince 1979 a pohřben byl do rodinné hrobky na plzeňském hřbitově svatého Václava. V roce 1990 byl plně rehabilitován.\n\n\n\n"}
{"id": "728905", "url": "https://cs.wikipedia.org/wiki?curid=728905", "title": "Horehronie", "text": "Horehronie\n\n„Horehronie“ je píseň slovenské zpěvačky Kristiny. Text napsal Kamil Peteraj, hudbu složil Martin Kavulčík. Píseň měla premiéru koncem listopadu 2009 na internetovém rádiu radio.sk.\n\nV roce 2010 se Kristina s touto písní zúčastnila soutěže Eurovision Song Contest 2010. Poprvé zazněla 5. února 2010 v rámci 4. soutěžního kola. Zvítězila s počtem 36,7% diváckých hlasů. V semifinále obdržela plný počet bodů od poroty i od televizních diváků a ve finále 27. února zvítězila v národním kole.\n\nPřed národním finále obvinil týdeník Plus 7 dní zpěvačku z plagiátorství. Píseň se podle vyjádření týdeníku velmi nápadně podobala písni „Oj Devojče“ makedonského zpěváka Tošeho Proeskiho. 3. března produkční tým zpěvačky oznámil, že zažaluje týdeník z trestného činu pomluvy.\n\nPíseň se stala ve slovenském rádiích velmi úspěšnou a propracovala se na první místo.\n"}
{"id": "728906", "url": "https://cs.wikipedia.org/wiki?curid=728906", "title": "Vnitřní Město (Vídeň)", "text": "Vnitřní Město (Vídeň)\n\nVnitřní Město ( \"Innere Stadt\"; ) je 1. vídeňský obvod. Je to vídeňské Staré Město. Až do rozšíření hranic města v roce 1850 bylo Vnitřní Město prakticky totožné s Vídní. Bylo tradičně rozděleno na čtyři části pojmenované podle důležitých městských bran: severovýchodní \"Stubenviertel\", jihovýchodní \"Kärntner Viertel\", jihozápadní \"Widmerviertel\" a severozápadní \"Schottenviertel\".\n\nObvod má rozlohu 3,01 km a k 1. lednu 2014 zde žilo 16 131 obyvatel. Je zde zaměstnáno celkem 100 745 lidí, na čemž se podílejí zejména cestovní ruch a ústředí velkých korporací, jež využívají centrální polohu obvodu.\n\nVídeňské Vnitřní Město se rozkládá v samém středu rakouského hlavního města. Obepíná ho okružní třída Ringstraße, jež byla vybudována v oblasti městských hradeb zbořených v roce 1858.\n\nNa východě hraničí s 2. okresem na jihovýchodě se 3. okresem, na jihu se 4. okresem, na jihozápadě s 5. a 7. okresem, na západě s 8. a na severu s 9. okresem.\n\nJelikož před rokem 1850 bylo Vnitřní Město prakticky totožné s Vídní jako takovou, jsou také jeho dějiny od samých počátků až do tohoto data shodné s vídeňskými.\n\nV roce 1850 byla dosavadní vídeňská předměstí, nacházející se před městskými hradbami, připojena k hlavnímu městu, čímž se z Vnitřního Města stal 1. městský okres a nově vzniklo dalších 8 obvodů (2. – 9.)\n\nRoku 1858 bylo zbořeno městské opevnění a na jeho místě vznikla okružní třída pojmenovaná \"Ringstraße\". Vyrostlo podél ní mnoho výstavných budov. Historizující styl \"Ringstraße\" charakterizuje vídeňskou architekturu dodnes.\n\nV 60. letech 19. století se konečně po dlouhých diskusích přistoupilo k regulaci Dunaje. Došlo k zasypání mnoha ramen a hlavní říční koryto se tak dostalo mimo Vnitřní Město. Nejblíže centru se octlo regulované boční rameno, takzvaný \"Donaukanal\", jež tvoří hranici 1. obvodu s 2. okresem Leopoldstadt.\n\nToto období všeobecného rozkvětu vyvrcholilo Světovou výstavou ve Vídni v roce 1873, po níž 9. května téhož roku následoval Krach na vídeňské burze, který ukončil období takzvané \"gründerské\" (zakladatelské) konjunktury.\n\n\nZnakem 1. obvodu je červený štít s bílým křížem, který je totožný s malým městským znakem statutárního města Vídně i stejnojmenné spolkové země. Současný znak pochází z doby kolem roku 1270, kdy se poprvé objevil na takzvaných \"vídeňských fenicích\". Jeho předobrazem mohla být středověká zástava krále Svaté říše římské, neboť bojová zástava krále Rudolfa Habsburského měla podobný vzhled.\n\nOd vrcholného období v roce 1880, kdy ve Vnitřním Městě žilo 73 000 obyvatel, jejich počet stále klesal. V roce 2001 dosáhl počtem 17 000 svého historického minima. Ačkoli počet obyvatel obvodu od té doby pomalu stoupá, zůstává Vnitřní Město městským vídeňským obvodem s nejnižším počtem obyvatel.\nV roce 2001 činil počet cizinců usídlených v obvodu 15,5 % celkové populace, což bylo 2 % pod vídeňským průměrem. Z toho mělo 2,8 % občanství některé země Evropské unie (vyjma Německa), 2,7 % tvořili občané Srbska a Černé Hory a 2,2 % byli Němci. Celkem 25,6 % obyvatel obvodu se narodilo v jiné zemi než v Rakousku. 79 % obyvatel uvedlo jako svůj komunikační jazyk němčinu, 4 % jich hovořilo primárně Srbsky, 1,8 % Maďarsky a 1,4 % Chorvatsky. Jiné jazyky uvedlo celkem 14,3 %.\n\nV roce 2001 se 51,3 % obyvatel Vnitřního Města hlásilo ke katolickému vyznání, 6,6 % k protestantskému, 5,1 % byli pravoslavní a 3,3 % tvořili židé. 22,7 % obyvatel obvodu se nehlásilo k žádnému náboženství.\n\n"}
{"id": "728909", "url": "https://cs.wikipedia.org/wiki?curid=728909", "title": "Šan-tchou", "text": "Šan-tchou\n\nŠan-tchou ( , pchin-jinem \"Shàntóu\") je městská prefektura v Čínské lidové republice. Leží na východním pobřeží provincie Kuang-tung, má rozlohu 2064 čtverečních kilometrů a v roce 2010 v ní žilo přes pět milionů obyvatel. Město patří do Speciálních ekonomických zón ČLR, které jsou zpřístupněny zahraničním investorům.\n\n\n\n"}
{"id": "728916", "url": "https://cs.wikipedia.org/wiki?curid=728916", "title": "Šan-wej", "text": "Šan-wej\n\nŠan-wej ( , pchin-jinem \"Shànwěi\") je městská prefektura v Čínské lidové republice. Patří do\nprovincie Kuang-tung. Celá prefektura má rozlohu 5 271 čtverečních kilometrů a žije v ní přes dva miliony obyvatel.\n\nŠan-wej leží ve východní části provincie Kuang-tung, jeho jižní okraj tvoří pobřeží Jihočínského moře. Hraničí na východě s Ťie-jangem, na severu s Mej-čou a Che-jüanem a na západě s Chuej-čou.\n\nOd subprovinčního města Šen-čenu je Šan-wej vzdálený přibližně 120 kilometrů na západ.\n\n"}
{"id": "728919", "url": "https://cs.wikipedia.org/wiki?curid=728919", "title": "Bill Frisell", "text": "Bill Frisell\n\nBill Frisell, rodným jménem William Richard Frisell (* 18. března 1951 Baltimore, Maryland, USA) je americký hudebník a skladatel. Spolupracoval s mnoha hudebníky, mezi které patří například Jim Hall, Michael White, Elvis Costello, Gary Peacock nebo Ronald Shannon Jackson.\n\nV dětství studoval hru na klarinet u Richarda Joinera; později přešel ke kytaře, kterou také studoval na Berklee College of Music. Počátkem osmdesátých let se stal členem skupiny jazzového bubeníka Paula Motiana a později se stal studiovým hudebníkem pracujícím pro nahrávací společnost ECM Records. Své první sólové album \"In Line\" vydal v roce 1983. Později vystupoval se skupinou Naked City, ve které hrál s Johnem Zornem, na jehož sólových albech také Frisell hrál.\n\nV roce 2011 vydal album \"All We Are Saying...\" složené z písní Johna Lennona.\n\n"}
{"id": "728921", "url": "https://cs.wikipedia.org/wiki?curid=728921", "title": "Tropická zahrada v Paříži", "text": "Tropická zahrada v Paříži\n\nTropická zahrada v Paříži (francouzsky \"Jardin tropical de Paris\") je bývalá botanická zahrada v Paříži. Nachází se na okraji města na hranicích s obcí Nogent-sur-Marne ve východní části Vincenneského lesíka. Zahrada o rozloze 4,5 ha byla otevřena v roce 1907 a nachází se místě bývalé zahrady, která sloužila jako testovací místo Správy francouzských kolonií s cílem zvýšit produkci v koloniích. Některé části zahrady jako skleníky, most, pagoda a pomníky padlým ve válkách jsou od roku 1965 chráněny jako historická památka.\n\nV roce 1899 byla založena experimentální zahrada pro koordinaci agronomických pokusů exotických rostlin významných pro výrobu jako káva, banánovník, kaučukovník atd. Jejím účelem bylo zvýšení produkce francouzských kolonií. Na počátku 20. století zde bylo vysazeno 10 000 řízků a 40 000 semen dovezených z francouzských zámořských území. Zahrada vznikala v letech 1900-1907, kdy byla otevřena u příležitosti koloniální výstavy, aby sloužila jako výuková zahrada rostlin z Asie a Afriky. Bylo zde vybudováno šest domorodých vesnic, které představovaly obyvatele zámořských kolonií a jejich výrobky. Byl zde tábor Tuaregů, vesnice z Indočíny, Madagaskaru, Konga a farma ze Súdánu a sídliště Kanaků z Nové Kaledonie.\n\nBěhem první světové války místo sloužilo jako nemocnice pro koloniální vojska. Později zde působila Škola tropického zemědělství a poté Technické centrum tropického lesnictví, které se v roce 1976 přestěhovalo do Montpellier.\nZahrada má rozlohu 45 000 m. Je charakterizována přírodní vegetací, kde se udržují jen budovy a aleje. Vegetace je především endemická v Île-de-France, z dřívějších tropických rostlin zde zůstává jen několik druhů jako např. bambus, kaučukovník nebo kaki.\n\nNěkolik budov z koloniální výstavy z roku 1907 stále stojí, i když jiné jsou v troskách: pavilony Konga, Guyany, Indočíny, Maroka, Réunionu a Tuniska a několik prvků z indočínské vesnice (most, čínská brána apod.) I když město Paříž provedlo některé záchranné práce, většina budov je opuštěná a zchátralá, záhony exotických rostlin zmizely úplně.\n\nZbývající budovy slouží výzkumu a výuce. Využívá je \"Centre de coopération internationale en recherche agronomique pour le développement\" (Centrum mezinárodní spolupráce zemědělského výzkumu pro rozvoj) nebo \"Centre international de recherche sur l'environnement et le développement\" (Mezinárodní výzkumné centrum životního prostředí a rozvoje). Pozemky vlastní město Paříž, které zahradu koupilo v roce 2003 a zavázalo se k jejímu rozvoji.\n\nKromě těchto budov se v tropické zahradě nachází i několik pomníků padlým vojákům v zahraničí.\n\n"}
{"id": "728924", "url": "https://cs.wikipedia.org/wiki?curid=728924", "title": "Painkiller (hudební skupina)", "text": "Painkiller (hudební skupina)\n\nPainkiller (nebo také Pain Killer) byla americká experimentální hudební skupina, založená v roce 1991. Ve skupině hráli vždy tři hlavní členové, které většinou doprovázeli ještě další hudebníci. Hlavními členy byli saxofonista John Zorn, baskytarista Bill Laswell a bubeník Mick Harris. V letech 1991 a 1992 skupina vydala dvě bezmála půlhodinová EP. Roku 1994 vyšlo album \"Execution Ground\" obsahující tři dlouhé skladby doplněné o dvě ambientní dubové verze skladeb.\n\n\n"}
{"id": "728926", "url": "https://cs.wikipedia.org/wiki?curid=728926", "title": "Šao-kuan", "text": "Šao-kuan\n\nŠao-kuan ( , pchin-jinem \"Sháoguān\") je městská prefektura v\nČínské lidové republice, nejsevernější prefektura provincie Kuang-tung v jižní Číně.\n\nPrefektura má rozlohu 18 645 čtverečních kilometrů a v roce 2002 zde žilo přes tři milióny obyvatel.\n\nPřes prefekturu vede páteřní železniční trať Peking-Kanton z hlavního města Čínské lidové republiky do Kantonu, hlavního města provincie Kuang-tung a také je zde stanice vysokorychlostní železniční trati Wu-chan – Kanton.\n\nPo roce 1589, kdy byl vyhnán z Čao-čchingu, měl v Šao-kuanu svou misi jezuita Matteo Ricci.\n"}
{"id": "728929", "url": "https://cs.wikipedia.org/wiki?curid=728929", "title": "Mary Rose", "text": "Mary Rose\n\nMary Rose byla karaka postavená v Portsmouthu v letech 1509-1511 jako součást zbrojního programu Jindřicha VIII. Loď byla několikrát přestavována včetně roku 1536, kdy byla upravena tak, aby mohla nést těžká děla. Zúčastnila se několika vojenských výprav a osvědčila se jako úspěšná válečná loď.\n\nRok poté, co Angličané dobyli Boulogne (1544), vyslali do Portsmouthu svou invazní flotilu Francouzi. 19. července 1545 vyplula Mary Rose, jako součást anglického loďstva, do své poslední bitvy. Během snahy o odražení invaze se Mary Rose pod náporem větru převrátila a se 415 muži na palubě se 2 km od portsmouthského přístavu potopila.\n\n11. října 1982 byl vrak Mary Rose po více než 400 letech vyzdvižen z mořského dna. Dnes je vystaven ve speciálním muzeu v Portsmouthu.\n\nPo ztroskotání lodi se její pravobok zabořil do bahna na dně moře. Zbytek trupu neodolal dlouhodobému působení mořských živočichů a silným mořským proudům a časem se rozpadl.\n\nLoď byla postavena z dubového dřeva a její kýl z jilmu. Původně byla Mary Rose 45 metrů dlouhá, 11,66 metru široká a vážila 700 tun, měla 4 stěžně, přičemž ten nejvyšší měřil 40 metrů. Na dně lodi byla podélná výztuha, ke které byl upevněn hlavní stěžeň. Tento spodní prostor sloužil k uskladnění zásob a zátěže. Byla sem též vestavěna kuchyně.\n\nHned nad nákladovým prostorem byl orlop, tj. nejnižší paluba, jež také sloužila k uskladnění zásob. Zde potápěči nalezli luky se šípy a truhly s osobními věcmi členů posádky.\nDále následovala hlavní paluba, kde byla umístěna děla. Na každé straně jich bylo sedm, šest z nich bylo nalezeno nabitých a připravených k palbě. Podle nalezených nástrojů a lékařského náčiní se dá usuzovat, že na této palubě měli svou kajutu též truhlář a ranhojič.\nNad hlavní palubou byla vrchní paluba, kde byla také umístěna děla. Střední část této paluby byla nekrytá. Lodě v 16. století se používaly jako „plovoucí hrady“. \n\nNa lodi byly nalezeny důkazy o existenci ochranné sítě, která měla zabránit nalodění nepřítele. Tato síť se však stala osudnou posádce samotné Mary Rose ve chvíli, kdy se loď začala potápět.\n\n\n\n"}
{"id": "728934", "url": "https://cs.wikipedia.org/wiki?curid=728934", "title": "Kateřina Pavlovna", "text": "Kateřina Pavlovna\n\nKateřina Pavlovna Romanovová (rusky \"Екатерина Павловна\") (10. května 1788, Carské Selo – 9. ledna 1819, Stuttgart) byla rodem ruská velkokněžna a jako manželka württemberského krále Viléma I. württemberská královna.\n\nKateřina Pavlovna se narodila jako šesté dítě/čtvrtá dcera ruského cara Pavla I. a jeho druhé manželky carevny Marie Fjodorovny, narozená jako princezna Sofie Dorota Württemberská. Jméno dostala po své babičce, carevně Kateřině. Měla devět sourozenců a byla sestrou cara Alexandra I.\n\nKateřinino dětství bylo šťastné, výchova a vzdělání bylo pod starostlivým dohledem její matky. Vynikala mimořádným intelektem a vzděláním, stejně jako nevšední krásou a skvělými organizačními i diplomatickými schopnostmi. Měla hluboký vztah se svým nejstarším bratrem, cesarevičem Alexandrem (pozdějším carem Alexandrem I.) a po celý svůj život udržovala s Alexandrem blízké kontakty; byla nejmilejší sestrou carovou a jednou z nemnoha osob, které bezvýhradně miloval.\n\nV době napoleonských válek, na Erfurtském kongresu v roce 1808 předložil Alexandrovi I. francouzský diplomat Talleyrand jménem francouzského císaře Napoleona Bonaparte, nedlouho předtím rozvedeného se svou první ženou Josefinou de Beauharnais, návrh na uzavření manželství Napoleona s Kateřinou, čímž chtěl získat Rusko na svou stranu. Rodina Kateřiny byla zaskočena a dotčena, ba uražena a nabídka byla odmítnuta, především na nátlak samotné Kateřiny a její matky. (Někteří historikové se dokonce domnívají, že pyšné odmítnutí \"\"neurozeného tyrana – Korsičana\"\" bylo jednou z hlavních příčin války Napoleona s Ruskem v roce 1812.)\n\nCarevna-vdova místo toho zorganizovala sňatek Kateřiny s oldenburským vévodou Jiřím, druhým synem velkovévody oldenburského Petra I. a ruským generálem a gubernátorem Estonské a Tverské gubernie.\n\nMimořádně krásná, inteligentní a temperamentní Kateřina Pavlovna se za Jiřího provdala 3. srpna roku 1809. Manželé se usadili v Tveru, městě mezi Moskvou a Petrohradem, kde vedli dvůr, jenž si v ničem nezadal s carským dvorem v Petrohradu. V roce 1812 Kateřina Pavlovna horlivě podporovala odpor svého národa proti Napoleonovu napadení Ruska a postavila celý pluk, který se účastnil všech důležitých bitev této války.\n\nKateřina byla svému nepříliš přitažlivému manželovi oddaná a její manželství bylo spořádané, mělo však krátkého trvání, neboť 15. prosince roku 1812 zemřel Jiří na břišní tyfus. Z jejich manželství se narodili dva synové:\n\nOvdovělá Kateřina Pavlovna odcestovala spolu se svým bratrem Alexandrem do Anglie, aby se setkali s princem regentem Jiřím a poté do Vídně, kde se účastnili vídeňského kongresu; Kateřina nebyla bez vlivu na jeho průběh; stejně tak výrazně napomohla realizaci sňatku své nejmladší sestry Anny Pavlovny s následníkem nizozemského trůnu, oranžským princem Vilémem.\nV Anglii se setkala poprvé s württemberským princem Vilémem. Mezi oběma mladými lidmi vznikla láska na první pohled. Vilém však byl již ženatý s Karolinou Augustou Bavorskou (manželství bylo bezdětné a platilo za nešťastné), učinil však první kroky k jeho rozvodu a v srpnu 1814 bylo jeho manželství s Karolinou Augustou württemberským soudem rozloučeno a roku 1815 papežem Piem VII. anulováno. (Karolina Augusta se posléze 24. září 1816 stala čtvrtou manželkou rakouského císaře Františka I.; i toto její manželství zůstalo bezdětné, bylo však šťastné a spokojené a Karolína se láskyplně starala o všechny své nevlastní děti).\n\nVilém a Kateřina se vzali 24. ledna roku 1816 v Sankt Petěrburgu. Z jejího druhého manželství se narodily dvě dcery:\n\nNedlouho po jejich sňatku nastoupil Vilém po smrti svého otce na württemberský trůn a Kateřina se stala württemberskou královnou. Aktivně se podílela na charitativní práci ve své nové vlasti, horlivě se starala o vzdělání lidu a zakládala různé společensky prospěšné instituce.\n\nZemřela neočekávaně v jedenatřiceti letech v lednu roku 1819 na zápal plic při růži. Po její smrti vystavěl král Vilém v Rotenbergu u Stuttgartu Württemberské mauzoleum, které věnoval její památce. Pochována byla v kostele sv. Kateřiny na vrchu Rottenberg ve Stuttgartu.\n\nVilém se po roce znovu oženil se svou sestřenicí Pavlínou Württemberskou.\n\n"}
{"id": "728938", "url": "https://cs.wikipedia.org/wiki?curid=728938", "title": "Bill Laswell", "text": "Bill Laswell\n\nBill Laswell (* 12. února 1955, Salem, Illinois, USA) je americký baskytarista a producent. Podílel se na několika stech albech různých interpretů. Mezi hudebníky, se kterými spolupracoval, patří například Herbie Hancock, Iggy Pop, Bernie Worrell nebo Daevid Allen. Jeho manželkou je etiopská zpěvačka Gigi.\n\nNejprve začal hrát na kytaru, od které později přešel k baskytaře. Svou kariéru zahájil jako baskytarista v různých funkových skupinách v okolí Detroitu. Koncem sedmdesátých let se přestěhoval do New Yorku, kde v roce 1979 založil skupinu Material. Během osmdesátých let se Lawell podílel na vedení hudebního vydavatelství Celluloid Records. Během devadesátých let byl členem skupiny Painkiller, ve které s ním působil také saxofonista John Zorn; Laswell se Zornem spolupracoval i v pozdějších letech.\n\nV roce 2011 nahrál spolu s Ikue Mori, Markem Nauseefem a Evanem Parkerem album \"Near Nadir\".\n\n\n"}
{"id": "728943", "url": "https://cs.wikipedia.org/wiki?curid=728943", "title": "Petr Zajaroš", "text": "Petr Zajaroš\n\nPetr Zajaroš (* 6. prosince 1957 Šumperk) je bývalý český fotbalista, reprezentant Československa.\n\nV československé lize hrál za Baník Ostrava a během vojenské služby za Dukla Banská Bystrica. Nastoupil ve 163 ligových utkáních a dal 8 gólů. Vítěz Českého poháru 1979. V Poháru vítězů pohárů nastoupil v 1 utkání a v Poháru UEFA nastoupil v 5 utkáních a dal 1 gól. V československé reprezentaci odehrál 31. 10. 1984 kvalifikační utkání MS 1986 s Maltou, které skončilo výhrou 4-0.\n\n\n"}
{"id": "728948", "url": "https://cs.wikipedia.org/wiki?curid=728948", "title": "Jerry Garcia Band", "text": "Jerry Garcia Band\n\nJerry Garcia Band byla kalifornská rocková skupina, založená Jerry Garciou ze skupiny Grateful Dead. Skupina vznikla v roce 1975 po rozpadu Legion of Mary a zanikla po Garciově smrti v roce 1995. Mezi další členy Grateful Dead, kteří v této skupiny hráli patří Keith Godchaux, Donna Jean Godchaux a Bill Kreutzmann.\n\n"}
{"id": "728953", "url": "https://cs.wikipedia.org/wiki?curid=728953", "title": "Zdeněk Válek", "text": "Zdeněk Válek\n\nZdeněk Válek (* 2. dubna 1958) je bývalý český fotbalista, útočník, reprezentant Československa. Za československou reprezentaci odehrál v letech 1981-1984 pět přátelských utkání a dal jeden gól. Hrál za FC Vítkovice (1979-1980), Baník Ostrava (1980-1986) a Bohemians (1986-1989). V lize odehrál 224 utkání a dal 40 gólů.\n\n"}
{"id": "728956", "url": "https://cs.wikipedia.org/wiki?curid=728956", "title": "BK3", "text": "BK3\n\nBK3 (Bill Kreutzmann Trio) byla americká rocková skupina, kterou v roce 2008 založil dřívější člen Grateful Dead Bill Kreutzmann. Další zakládající členové byli Scott Murawski a Oteil Burbridge. Později se ke skupině přidal James Hutchinson.\n"}
{"id": "728963", "url": "https://cs.wikipedia.org/wiki?curid=728963", "title": "Radomír Chýlek", "text": "Radomír Chýlek\n\nRadomír Chýlek (* 26. března 1967 Čeladná) je bývalý český fotbalista, útočník, reprezentant Československa. Za československou reprezentaci nastoupil 1. 5. 1991 v kvalifikačním utkání ME 1992 v Albánii. Hrál za VTJ Tábor (1987-1988), Baník Ostrava (1988-1993) Petru Drnovice (1993-1994) a Železárny Třinec (1995-1998). V Německu hrál za SSV Ulm. V lize odehrál 129 utkání a dal 25 gólů. V současné době trénuje mládež v Kozlovicích.\n\n"}
{"id": "728964", "url": "https://cs.wikipedia.org/wiki?curid=728964", "title": "Old and in the Way", "text": "Old and in the Way\n\nOld and in the Way byla americká bluegrassová hudební skupina. Skupina existovala krátce v letech 1973-1974. Skupina vydala několik koncertních alb. V roce 2002 byla skupina obnovena a nahrála a později i vydala své první studiové album s názvem \"Old and in the Gray\".\n"}
{"id": "728966", "url": "https://cs.wikipedia.org/wiki?curid=728966", "title": "Leština (hrad)", "text": "Leština (hrad)\n\nHrad Leština stával na výběžku z Kamenné hory u obce Leština.\n\nObec Leština je poprvé zmiňována v roce 1437, kdy patřila do býčkovického panství. Roku 1454 se dostala do vlastnictví Jana z Vartemberka. O hradu se však žádné písemné zmínky nedochovaly. Na základě nálezů keramiky na místě hradu bylo osídlení datováno do období od 80. let 14. století do 20. let 15. století. Zanikl pravděpodobně za husitských válek.\n\nHrad stával na výběžku nad údolím potoka, takže jej ze severu, východu a západu chránily strmé svahy. Přístupová cesta tedy vedla od jihu, kde se nacházelo rozlehlé předhradí. Jádro od předhradí odděloval šíjový příkop, před kterým se nacházela kamenná zídka. V jihovýchodní části jádra se nachází čtverhranné zahloubení, patrně po zděné stavbě. Menší stavba se patrně nacházela také na výše položené části jádra.\n\nPřímo do míst hradu žádná značená turistická značka nevede, nicméně nedaleko prochází zeleně značená turistická stezka od Velkého Března na Bláhov.\n\n\n\n"}
{"id": "728967", "url": "https://cs.wikipedia.org/wiki?curid=728967", "title": "Muzeum Vasa", "text": "Muzeum Vasa\n\nVasa muzeum (švédsky \"Vasamuseet\") je námořní muzeum ve Stockholmu na ostrově Djurgården. Ve svých prostorách představuje jediný téměř úplně dochovaný skelet námořní lodi ze 17. století, jaká kdy byla zachráněna. Tato královská válečná loď \"Vasa\" se potopila při své první plavbě roku 1628. Muzeum bylo otevřeno roku 1990 a podle oficiálních stránek je nejnavštěvovanějším muzeem ve Skandinávii. Spolu s několika dalšími muzei patří Vasa muzeum pod Švédské národní námořní muzeum.\n\nLoď královského námořnictva byla postavena ve stockholmském doku v letech 1626-1628. Byla 325 metrů dlouhá a měla 67 děl. Vrak se potopil 10. srpna roku 1628 nedaleko přístavu, ze kterého vyplul. Na palubě bylo 200 námořníků. První pokusy o jeho prozkoumání a vyzvednutí některých předmětů se datují do roku 1660 a pokračovaly i v následujících stoletích. Podařilo se však získat jen jednotlivé předměty, především byl zájem o děla. Celá loď byla vyzvednuta roku 1956.Od roku 1961 do 1988 byla \"Vasa\" umístěna v dočasné stavbě zvané \"Wasavarvet\" (\"Loděnice Vasa\"), kde byla konzervována polyethylenglykolem. Návštěvníci tehdy mohli zhlédnout loď ze dvou úrovní ve vzdálenosti 5 metrů. Roku 1981 rozhodla švédská vláda o zbudování trvalého muzea pro její vystavování. Následně vyhlásila architektonickou soutěž. Ze 384 účastníků byl vybrán návrh dvou architektů, Marianne Dahlbäckové a Görana Månssona. Stavba nové budovy v podobě hangáru s měděnou střechou má po stranách lodí ochozy o 6 podlažích se 7. v podobě vyhlídkové terasy, v bočních prostorách se vystavují menší vraky nebo jejich části. Stavba začala dne 2. listopadu 1987 na nábřeží vedle suchých doků slavnostním položením základního kamene, jehož se zúčastnil švédský korunní Princ Bertil .\n\nLoď byla přesunuta do nové budovy a sestavena z 98% původních částí v prosinci roku 1988. V létě 1989 už měli návštěvníci povolen vstup do polodokončeného muzea. Návštěvnost tehdy činila 228 000 lidí. Oficiálně bylo muzeum otevřeno 15. června 1990. Vrak \n\nArcheologický, antropologický a další výzkum pokračuje i v dalších 30 letech, především zásluhou spolku Přátelé Vasy. K roku 2019 byla z 200 identifikovaných těl členů posádky většina koster antropologicky zdokumentována. Prezentováno je 6 koster, které byly všestranně prozkoumány a pomocí 3D modelů zrekonstruována jejich původní podoba, jsou vytvořeny dokonalé figuríny včetně oděvu. Jsou to: jeden člen vedení výpravy, 3 námořníci a 1 žena (která nastoupila na loď jako pasažérka). \n\n\nKromě lodí jsou rekonstruovány modely stockholmského přístavu a jeho doků. Expozici doplňuje video a filmy. \n"}
{"id": "728969", "url": "https://cs.wikipedia.org/wiki?curid=728969", "title": "Reconstruction", "text": "Reconstruction\n\nReconstruction byla americká rocková skupina. Skupinu založili Jerry Garcia a John Kahn v roce 1978. Původně ve skupině hráli dva kytaristé, Garcia a Jerry Miller, který později odešel.\n"}
{"id": "728971", "url": "https://cs.wikipedia.org/wiki?curid=728971", "title": "Chýlek", "text": "Chýlek\n\nPříjmení Chýlek nosí více různých osobností:\n\n"}
{"id": "728976", "url": "https://cs.wikipedia.org/wiki?curid=728976", "title": "Dulles", "text": "Dulles\n\nPříjmení Dulles [\"dals\"] nosí více osobností:\n\n"}
{"id": "728980", "url": "https://cs.wikipedia.org/wiki?curid=728980", "title": "Jerry Garcia Acoustic Band", "text": "Jerry Garcia Acoustic Band\n\nJerry Garcia Acoustic Band byla americká akustická hudební skupina, kterou založil frontman Grateful Dead Jerry Garcia. Skupina odehrála několik koncertů v roce 1987, z nichž později vznikla dvě koncertní alba.\n\n"}
{"id": "728982", "url": "https://cs.wikipedia.org/wiki?curid=728982", "title": "Lehotský", "text": "Lehotský\n\nPříjmení Lehotský nosí více různých osobností:\n\n\n"}
{"id": "728983", "url": "https://cs.wikipedia.org/wiki?curid=728983", "title": "Jiráček", "text": "Jiráček\n\nPříjmení Jiráček/Jiráčková nosí více různých osobností:\n\n"}
{"id": "728986", "url": "https://cs.wikipedia.org/wiki?curid=728986", "title": "Biosférická rezervace monarchy stěhovavého", "text": "Biosférická rezervace monarchy stěhovavého\n\nBiosférická rezervace monarchy stěhovavého je chráněné území v centrální oblasti Mexika. Rezervace slouží jako útočiště motýla monarchy stěhovavého, který sem přilétá z USA a Kanady a přečkává zde zimní období. Od roku 2008 figuruje na seznamu přírodního světového dědictví UNESCO.\n\nRezervace se nachází zhruba 100 km od Ciudad de México v nadmořské výšce mezi 2000 a 3500 m n. m. na hranici států Michoacán a Méxica. Skládá se ze 3 oddělených lokalit (\"Cerro Altamirano, Chincua-Campanario-Chivati-Huacal a Cerro Pélon\") a její souhrnná výměra čítá 56 259 ha.\n\nRostou zde například poddruhy borovice Pinus pseudostrobus, Pinus rudis, Pinus teocote, Pinus oocarpa, Pinus michoacana či jedle posvátná.\n\n"}
{"id": "728987", "url": "https://cs.wikipedia.org/wiki?curid=728987", "title": "RatDog", "text": "RatDog\n\nRatDog (nebo také Bob Weir and RatDog) je americká rocková skupina. Skupinu založili po rozpadu Grateful Dead Bob Weir a Rob Wasserman. Od roku 2010 skupina nekoncertuje, protože Weir je členem dalšího projektu, skupiny Furthur.\n"}
{"id": "728989", "url": "https://cs.wikipedia.org/wiki?curid=728989", "title": "Brtnický hrádek", "text": "Brtnický hrádek\n\nBrtnický hrádek (též \"Hrad u Brtníků\" nebo \"Loupežnický zámek\") je zaniklý skalní hrad, který stával v Hlubokém dole 2,7 km jihozápadně od vesnice Brtníky v okrese Děčín. Hrad stával na pískovcové ostrožně v nadmořské výšce asi 375 m n. m.\n\nPo archeologickém výzkumu v roce 2003 bylo navrženo nepovažovat lokalitu za hrad, ale za útočiště.\n\nO hradu nemáme žádné písemné zmínky. Archeologický výzkum ukázal, že místo bylo osídleno na přelomu 13. a 14. století a hrad pravděpodobně nebyl dokončen. Jeho funkce není známá, ale nejspíš se jednalo o vojenský opěrný bod Berků z Dubé, kteří v té době vlastnili většinu majetků na Honštejnsku a Šluknovsku. V 16. století vedlo kolem hradu z Lužice několik cest, které jsou zachyceny na mapě kartografa Matyáše Oedera. V 15. století není hrad zmiňován a do současnosti se nedochoval ani původní název. Jako \"Loupežnický zámek\" se objevuje na lesnické mapě z roku 1736.\n\nHrad dvoudílné dispozice stával na dvou skalních blocích, které od sebe, ale také od přístupové cesty, oddělovaly průrvy, které byly rozšířeny v příkopy. Na východním bloku se nacházelo předhradí, do kterého se vstupovalo po dvojici schodišť od východu. Opevnění představovala kamenná zeď, jejíž drobné zbytky se zachovaly na jihovýchodě. Do vlastního jádra se pravděpodobně vstupovalo po mostku přes druhou průrvu. Uprostřed plošiny se nachází skála o rozměrech 17 × 10 m, do níž byly vysekány základy (podvalí) patrně věžovité stavby o půdorysu 4,5 × 5 m a do níž se vstupovalo ze severu. Na jižní straně jádra je patrný žlab po další blíže neznámé stavbě.\n\nZbytky skalního hradu jsou dostupné po odbočce ze zeleně značené turistické trasy, vedoucí z Brtníků do Doubice.\n\n\n"}
{"id": "728990", "url": "https://cs.wikipedia.org/wiki?curid=728990", "title": "Rainer", "text": "Rainer\n\nJméno a příjmení Rainer nosí více různých osobností:\n\n\n\n"}
{"id": "728991", "url": "https://cs.wikipedia.org/wiki?curid=728991", "title": "Furthur", "text": "Furthur\n\nFurthur byla americká rocková skupina, kterou v roce 2009 založili dřívější členové kapely Grateful Dead, rytmický kytarista Bob Weir a baskytarista Phil Lesh. Další zakládající členové byli sólový kytarista John Kadlecik, klávesista Jeff Chimenti, perkusionista Jay Lane a bubeník Joe Russo. Jako hosté se skupinou při různých příležitostech vystoupili například Warren Haynes, Elvis Costello či Diana Krall. Skupina ukončila svou činnost v roce 2014.\n\n"}
{"id": "728994", "url": "https://cs.wikipedia.org/wiki?curid=728994", "title": "MTZ", "text": "MTZ\n\nZkratka MTZ má více různých významů: \n"}
{"id": "728996", "url": "https://cs.wikipedia.org/wiki?curid=728996", "title": "Květen 1968 (Miró)", "text": "Květen 1968 (Miró)\n\nKvěten 1968 je malba Joana Miróa, kterou vytvořil v letech 1968 až 1973, a která je součástí sbírky v Barceloně.\n\nMiró namaloval 200 × 200 centimetrů velké dílo akrylovými a olejovými barvami na plátno. Na bílém pozadí jsou barevné plochy v barvách typických pro toto tvůrčí období: modré, červené, zelené, žluté a oranžové. Plochy překrývají silné černé čáry a velký černý bod.\n\nTato malba byla součástí výstavy pořádané k 75. narozeninám umělce, která byla prezentována v Fundació Maeght, , barcelonské katedrále a v Haus der Kunst v Mnichově.\n\nNa jaře roku 1968 vyvolali studenti pařížské Sorbonny a univerzity v Nanterre nepokoje, při nichž se dožadovali zlepšení podmínek vysokoškolského vzdělávání. Tyto protesty se rozšířily do různých vrstev francouzské společnosti a vedly k politickým a ekonomickým reformám. Miró svým obrazem vyjádřil podporu těmto událostem.\n\n"}
{"id": "728997", "url": "https://cs.wikipedia.org/wiki?curid=728997", "title": "Třída Berlin (typ 702)", "text": "Třída Berlin (typ 702)\n\nTřída Berlin (typ 702) je třída zásobovacích tankerů německého námořnictva (v německé kategorizaci \"Einsatzgruppenversorger\"). Slouží především k zásobovací a zdravotnické podpoře operačních svazů válečných lodí. Pro německé námořnictvo byly postaveny tři jednotky této třídy. Jsou to největší válečné lodě provozované německým námořnictvem.\n\nJediným zahraničním uživatelem třídy bude Kanada, která v rámciprogramu Joint Support Ship (JSS) objednala dvě jednotky třídy \"Queenston\" (HMCS \"Queenston\" a HMCS \"Châteauguay\") jako náhradu za třídu \"Protecteur\".\n\nV první sérii byly postaveny dvě jednotky, pojmenované \"Berlin\" (A 1411) a \"Frankfurt am Main\" (A 1412). Stavbu prováděly loděnice FlensburgerSchiffbauGesellschaft. Do služby vstoupily v letech 2001–2002. V roce 2008 byla objednána třetí vylepšená jednotka \"Bonn\" (A 1413), kterou postavilo konsorcium čtyř loděnic Fr. Lürssen Werft, FlensburgerSchiffbauGesellschaft, ThyssenKrupp Marine Systems a Peene-Werft. Modifikace zahrnují např. dvojitý trup, zvětšenou nástavbu, integrovaný velitelský můstek či nové motory. Třetí jednotka má mít rovněž menší provozní náklady. Do služby vstoupila roku 2013.\n\nJednotky třídy \"Berlin\":\nPlavidlo může na palubě nést standardní ISO kontejnery. Celkově ponese 9000 kubických metrů paliva, 600 kubických metrů leteckých pohonných hmot, 500 kubických metrů vody, 100 tun zásob, 280 tun dalšího materiálu a 160 tun munice. Je vybaveno dvěma jeřáby s nosností 24 tun. Je rovněž vybaveno palubní nemocnicí se 45 lůžky plus čtyřmi lůžky intenzivní péče. K nemocnici patří rovněž laboratoře a další zařízení. K vlastní obraně původně slouží čtyři dálkově ovládané 27mm kanóny MLG-27 a dva protiletadlové raketové komplety Stinger s dosahem 4,8 km. Na zádi se nachází přistávací plocha a hangár pro dva vrtulníky. Pohonný systém tvoří dva diesely MAN Diesel 12V 32/40. Každý z nich roztáčí čtyřlistý lodní šroub. Nejvyšší rychlost dosahuje 20 uzlů.\n\n"}
{"id": "728999", "url": "https://cs.wikipedia.org/wiki?curid=728999", "title": "Ján Ušiak", "text": "Ján Ušiak\n\nJán Ušiak (5. října 1914, Budiná] – 3. listopadu 1944, Čeladná) byl první velitel 1. československé partyzánské brigády Jana Žižky z Trocnova.\n\nJán Ušiak se narodil v Budiné v okrese Lučenec. Jeho rodina se v roce 1921 přestěhovala a svůj další život prožil v malé osadě Baktě u Rimavské Soboty. Po skončení základní školy pracoval v hospodářství jako pomocný dělník a vozataj a pravděpodobně nedosáhl vyššího vzdělání. V roce 1937 narukoval do Československé armády a po vyhlášení slovenské samostatnosti ze dne 14. března 1939 se vrátil zpátky domů do rodné Bakty, jako občan samostatné Slovenské republiky. Území Bakty se však na základě vídeňské arbitráže stalo součástí Horthyovského Maďarska. Protože se mu nepodařilo získat slovenské státní občanství, musel narukovat do maďarské armády, se kterou krátce bojoval na východní frontě. Podle dostupných zdrojů dezertoval z maďarské armády již v lednu 1942 a byl součástí partyzánského odboje na Ukrajině. Od prosince 1943 byl příslušníkem 1. československé samostatné brigády v SSSR.\n\nPravděpodobně během první poloviny roku 1944 absolvoval specializovanou vojenskou přípravu ve výcvikovém středisku v Obarově u Rovna na Ukrajině, kde byl zřízen československý výcvikový prapor. Závěrečné zkoušky vykonal na výbornou v UŠPH v Kyjevě - městské části Svjatošin. Na základě výsledků politického a vojenského výcviku, byl povýšen do hodnosti poručíka. Byl přesvědčeným členem Komunistické strany Československa a u mužstva oblíbeným velitelem. 21. srpna 1944 byl vysazen jako velitel prvního desantu na území Slovenského státu z Tento a druhý výsadek se stal součástí 1. československé partyzánské brigády M. R. Štefánika kpt. P.A.Veličky. Jednotka, se podílela na obsazení Martina. Pravděpodobně již 6. září obdržel Ušiak radiogramem rozkaz z UŠPH (Ukrajinského štábu partyzánských hnutí) v Kyjevě zaujmout nový operační prostor v pohraničí na východní Moravě. Zpočátku se oddíl přesídlil do Rajecké doliny a následně do podhůří Vysokých Javorníků do slovenské obce Štiavnik. Během 17.–22. září 1944 partyzánský oddíl, přejmenovaný na 1. československý partyzánský oddíl Jana Žižky, provedl několik průzkumných a diverzních akcí na Slovensko-moravském pohraničí, zejména v Malých a Velkých Karlovicích.\n\nPo kontroverzních rozhodnutích Ušiaka, se kterým zástupce oddílu D. B. Murzin nesouhlasil, se skupina v počtu asi okolo 100-150 osob, která většinou nebyla vyzbrojena, pokusila přejít jako celek v noci z 24. na 25. září na Moravu. Přechod doprovázelo vyrabování hájenky a hospodářské usedlosti německého občana Alexandra Pietsche z Velkých Karlovic – Poďtatého-Světlé. Při této krádeži zejména dobytka, potravin, ošacení a šesti loveckých zbraní, byla škoda na majetku odhadnuta na 80 000 Kč. Partyzáni byli zpozorováni německou hlídkou a proběhl první otevřený střet s německými celníky a pohraniční stráží usídlených u Polanských. Ten v nesouvislých přestřelkách trval od 10 až do 13 hodiny v prostoru Světlé. Po 15 hodině německé síly seskupily bezpečnostní složky zejména z Rožnova, Valašského Meziříčí, Vsetína, Nového Jičína, Frýdku, Bílé, Starých Hamrů, Čeladné. Rozdílně ozbrojené a nesecvičené německé jednotky se rozdělily do třech hlavních údolí Lopušánek, Noclehů a Kubání. Díky početní a zejména palebné převaze Němců se partyzáni usídlení v prostoru pod Ježůvkou a u domu Jana Kořístky, kde proběhly zabíjačky uloupeného dobytka, museli vrátit zpět do slovenského Štiavniku, směrem přes Pindulu. Po 16 hodině však hrozilo obklíčení směrem od Kopanic, kde postupovaly německé posily z Bytče a ze Žiliny. Ústup partyzánů trval až do pozdních odpoledních hodin. Poslední části seskupení ustupovaly a kryly ústup přes hřeben Javorníků až do úplného setmění.\n\nMenší část partyzánů asi 60 osob (počet nelze věrohodně doložit) nejlépe vyzbrojených chlapců a hlavní část desantu se pod velením tatara Dajana Bajanoviče Murzina z Baškortostánu, dostala díky převaděčům z Karlovic a učiteli z Prostřední Bečvy Františkovi Hašovi, bez konfliktu na Moravu v noci z 28. na 29. září. Většina oddílu převážně mladých chlapců beze zbraní a výcviku setrvala na slovenské straně až do 10. října, neboť vyslaný poručík Vasilij Petrovič Nastěnko při cestě zpět narazil na pohraniční stráže a v lesním terénu zabloudil. Na druhý den byl Ušiakův štáb a úkryt na hájence Josefa Němčáka ve Štiavniku prozrazen a přepaden bezpečnostními složkami. Ušiakova skupina se chaoticky roztříštila a německými jednotkami byla téměř celá rozprášena. Tři menší improvizované skupinky se velmi komplikovaně probíjela lesním terénem Vysokých Javorníků směrem na Moravu. Větší část chlapců bez výcviku oddíl opustila. Někteří členové výsadku vyslaného z Ukrajiny, však rovněž zůstala na Slovensku, čímž neuposlechla rozkaz vydaný ukrajinským štábem v Kyjevě. Při přechodu na Moravu, bylo několik partyzánů zatčeno pohraniční stráží z Velkých Karlovic. Např. Ján Jurčo, Karel Bubla ze Žamberka se s oddílem Ušiaka zřejmě vůbec nesešli a při návratu zpět na Moravu byli zadrženi. Václav Zaňka byl postřelen a zemřel na následky zranění ve Zlíně. Dne 9. listopadu byli společně se škpt. Viktorem Kollandou a Štěpánem Králikem z Bratčic u Brna veřejně popraveni před školou na Dolní Bečvě. Zbytky „oddílu“ se setkaly s Murzinovou skupinou mezi 14.–16. říjnem ve srázu pod Kněhyní, když radisté Kolomackij a Timošenková ztratili napájecí dynamo radiostanice a partyzáni ztratili spojení s velením. Přesné údaje o počtu ozbrojených osob v tomto okamžiku nelze věrohodně doložit a odhadují se okolo 130 osob. \n\nBěhem 17.-18.října se velitel oddílu Ján Ušiak sešel s kpt. Otiskem velitelem paraskupiny Wolfram – vyslanou exilovou vládou v Londýně. Tento výsadek měl převzít velení a koordinaci vojenského odboje na východní Moravě. Po absolutní ideové, lidské a kvalitativní neshodě se musel Otisk vzdát snahy převzít velení všech odbojových skupin lokalizovaných zejména na Valašsku. Ušiak doslova uvedl : Mně nebude žádný Beneš určovat, kde já budu bojovat. Zbytek spojeného oddílu se poté rozdělil na další skupiny a Wolfram ukončil svou bojovou činnost předáním finančních prostředků Ušiakovi. Po incidentu Stanislava Kotačky a jeho loupežné vraždy rtn. Josefa Bierského dne 19. října, došlo dne 22. října k prozrazení úkrytu hlavní části oddílu dislokované na chatě českých turistů ve srázu pod Trojačkou. Místo bylo prozrazeno Kotačkou a časně ráno došlo k útoku německých jednotek. Partyzáni se však šťastně zachránili díky přízemní mlze a jedné jejich skupině Stanislava Kozy, která se náhodou vracela zpět a vpadla útočícím Němcům do týlu. Partyzáni ztratili většinou svých zásob munice, jídla a dalšího proviantu. Následně Ušiak oddíl rozdělil na nová místa na úpatí Kněhyně a v prostoru pod Radhoštěm. Partyzáni byli gestapem zaměřeni prostřednictvím konfidentů vsetínského gestapa Jana Dvořáka, ostravského gestapa - Vladimíra Hoffmana a Miroslava Jaška. V lednu 1945 se oddíl rozrostl a začal užívat název 1. československá partyzánská brigáda Jana Žižky.\n\nVe středu 2. listopadu 1944 došlo v prostoru Kněhyně – Čertova mlýna ke schůzce s novými údajnými členy KSČ Miroslavem Jaškem a Vladimírem Hofmanem – konfidenty ostravského gestapa. Schůzku také zajišťovali krejčí Bohumil Jakeš a forman Oldřich Kyslinger z Velkých Karlovic. Před prvním kontaktem byl zahájen nečekaný přepad hlídkou Ruhsam, které v daném prostoru prováděla preventivní obchůzku. Strhla se prudká přestřelka, při které Ján Ušiak utrpěl pětinásobný průstřel obou předloktí a Murzin byl postřelen do nohy. Zraněné velitele se spolubojovníkům nepodařilo najít a v odpoledních hodinách se strhl další, mnohem silnější a déle trvající boj, kdy zahynulo několik partyzánů. Identifikováni byli pouze dva. Učitelka rytmiky z Olomouce Růžena Valentová a Boris Rabenstein z Podkarpatské Rusi. Postřelen do páteře byl také velitel rozvědky a ženista Stanislav Koza. Ján Ušiak se ukrýval v lese a až v podvečer okolo 18 hodiny se těžce raněný dostal do hostince pod Martiňákem. Odtud byl transportován do chalupy u Macurů a v noci byl převezen řeznickým autem Karla Winklera do domu Machandrů v Čeladné. Zde byl ráno ošetřen lékařem Oldřichem Friedlem, který z důvodu hrozící sepse a vysoké horečky nařídil okamžitý převoz do nemocnice. Ostravské gestapo se o zranění Ušiaka dozvědělo od Jaška. Služebna ze Starých Hamrů měla informaci o nějakém partyzánovi, ale nevědělo, kde se přesně ukrývá a neznalo plán ostravského gestapa. Proto zahájilo v Čeladné domovní prohlídky. Ostravské gestapo dokonce připravilo pro Ušiaka nemocniční hospitalizaci a poté tajné doléčení v bytě u Nogolů přímo v Ostravě. \n\nSpolečně s Ušiakem se v domě ukrýval konfident Jan Dvořák, který se Němcům vzdal a následně udal všechny osoby napojené na partyzány. Podle archivních dokumentů byl Jan Dvořák registrován gestapem od počátku listopadu 1943 v hodnosti kriminálního asistenta a byl zřejmě získán pro spolupráci prostřednictvím bezpečnostní služby a kriminální policie, která měla několik důkazů o jeho majetkových machinacích. Ostravské gestapo o Dvořákově přítomnosti v oddíle velmi dobře vědělo, ale postupně jej chtělo z pozice ve štábu vytlačit. Cílem bylo dosadit zde svého radiotelegrafistu Miroslava Jaška, který měl rozehrát rádiohru s Kyjevem a odhalit tak celou strukturu hlavního štábu partyzánského odboje. Jan Dvořák byl 10. března 1945 vylákán na schůzku v Lulči na Vyškovsku a postřelen do břicha partyzánskou spojkou Marií Sedláčkovou (Mankou). Na následky střelného poranění večer v nemocnici zemřel. Pocházel z Karlových Varů.\n\nAž okolo poledne 3. listopadu dorazily bezpečnostní složky ze Starých Hamrů a Čeladné ke standardní prohlídce domu u Machandrů v Čeladné. Protože poručík Ján Ušiak nehodlal padnout do rukou nepřítele, raději ukončil svůj život výstřelem z pistole. Hrdinskou sebevraždou Ušiaka byly plány ostravského gestapa definitivně zmařeny. Jan Ušiak byl přes přísný zákaz německé správy pietně pochován v Čeladné za účasti několika odvážných místních obyvatel. Ještě dlouho po válce zde byl udržován jeho hrob, přestože jeho tělo bylo po válce exhumováno a převezeno do jeho rodiště. V Rimavské Sobotě - městské části Bakta se dodnes nachází udržovaný pomník s jeho reliéfem. \n\n\n\n"}
{"id": "729005", "url": "https://cs.wikipedia.org/wiki?curid=729005", "title": "Nový hrad (okres Břeclav)", "text": "Nový hrad (okres Břeclav)\n\nNový hrad u Horních Věstonic (též Neuhaus) stával jihovýchodně od obce Horní Věstonice v katastrálním území Klentnice.\n\nHrad nechal po roce 1368 postavit moravský markrabě Jan Jindřich. Jeho funkcí bylo střežit cestu do Rakous, která u Mušova vedla přes Dyji, a také sloužil jako opěrný bod proti Lichtenštejnům. Roku 1380 jej Jošt prodal Lichtenštejnům. Roku 1411 je jako purkrabí uváděn Oldřich Střelec. Při tažení husitů do Rakous roku 1426 byl hrad zničen a poté již neobnoven.\n\nHrad byl postaven na skalisku, přičemž přístupová cesta vedla od severovýchodu, kterou přerušoval příkop. Nad ním se nachází pahorek a na něm plocha v podobě lichoběžníku (22 × 10–17 m), kde se nacházelo blíže neznámé opevnění. Fortifikace, kterou Miroslav Plaček označuje za předhradní akropoli, střežila předhradí, jež se nacházelo jižním a východním směrem. Za předhradím byl vybudován příkop široký 18 m, který jej odděloval od jádra hradu. Na centrální část jádra, kde pravděpodobně stála věž, vedla cesta po mostě přes příkop. Severním směrem se nachází skála beze stop zástavby a jihojihozápadně plošina, kde pravděpodobně stál palác.\n\n"}
{"id": "729006", "url": "https://cs.wikipedia.org/wiki?curid=729006", "title": "František Zlámal", "text": "František Zlámal\n\nFrantišek Zlámal (* 29. května 1948 Hulín) je bývalý český fotbalista, brankář, reprezentant Československa. Po skončení aktivní kariéry působil ve Slávii jako masér a asistent. Jeho synovcem je fotbalový brankář Zdeněk Zlámal.\n\nV československé reprezentaci nastoupil 7. 9. 1977 v přátelském utkání s Tureckem, které skončilo výhrou 1-0. V lize hrál za Slávii v letech 1969–1982. Nastoupil ve 206 ligových utkáních. Za Slávii nastoupil k 537 zápasům. V Poháru UEFA nastoupil ve 2 utkáních. Po skončení ligové kariéry chytal druhou ligu za Vagónku Česká Lípa.\n\n\n"}
{"id": "729007", "url": "https://cs.wikipedia.org/wiki?curid=729007", "title": "KHL Meteor Třemošná", "text": "KHL Meteor Třemošná\n\nKHL Meteor Třemošná je český klub ledního hokeje, který sídlí v Třemošné v Plzeňském kraji. Založen byl v roce 2003. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou modrá, žlutá a bílá.\n\nV sezoně 2007/08 se tehdejšímu týmu SKHP Meteor Třemošná podařilo vyhrát A třídu Krajské soutěže mužů Plzeňska, což jim zajistilo postup do Krajské ligy, ve které jako nováček v sezoně 2008/09 překvapivě slavil titul. V sezoně 2010/11 se tým přejmenoval na KHL Meteor Třemošná.\n\nSvé domácí zápasy odehrává na zimním stadionu Třemošná s kapacitou 150 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "729008", "url": "https://cs.wikipedia.org/wiki?curid=729008", "title": "Velká pardubická 1999", "text": "Velká pardubická 1999\n\nVelká pardubická 1999 byla 109. ročník tohoto dostihu. Konala se 10. října na pardubickém dostihovém závodišti. Vítězem se stal podruhé v řadě jedenáctiletý Peruán s žokejem Zdeňkem Matysíkem. Čas vítěze byl 9:16,00 minuty. Na druhém místě dojel irský Risk of Thunder v sedle s žokejem Kennethem Whelanem a třetí byl Belovodsk s žokejem Janem Havlíčkem.\n\nDo dostihu startovalo 16 koní, tři další neprošli veterinární prohlídkou. Na obávaném Velkém Taxisově příkopu upadl jediný kůň – Lizink. Žokej Josef Váňa, v té době pětinásobný vítěz Velké pardubické, doběhl na šestém místě na koni Wronsky.\n\nHlavním sponzorem byla Česká pojišťovna a běželo se o celkovou částku 3 400 000 Kč.\n\n"}
{"id": "729010", "url": "https://cs.wikipedia.org/wiki?curid=729010", "title": "Marek Poštulka", "text": "Marek Poštulka\n\nMarek Poštulka (* 21. června 1970 Bohumín) je český fotbalový trenér, bývalý útočník a reprezentant. Po skončení hráčské kariéry, kterou zbrzdila četná zranění, působí jako fyzioterapeut na ortopedické klinice v Petřvaldu na Karvinsku.\nV československé reprezentaci debutoval 16. června 1993 v Toftiru proti domácím Faerským ostrovům a uvedl se dvěma góly. Obě utkání za Československo byla kvalifikační.\n\nV české reprezentaci nastoupil ve dvou přátelských zápasech. V prvním z nich, hraném 25. května 1994 v Ostravě, dal gól Litvě. S reprezentačním dresem se rozloučil 26. března 1996 ve Vítkovicích proti Turecku.\n\nZa reprezentační A-mužstvo zasáhl do 4 utkání (všechna byla vítězná), v nichž vstřelil 3 branky.\n\nNa vojně Hrál za VTJ Tábor (1989–1990), dále za Drnovice (1991–1992), Baník Ostrava (1992–1997 a 1999/00), Viktorii Žižkov (jaro 1998), FC Karviná (1998/99) a FC Vítkovice (2000–2001). V lize odehrál 116 utkání a dal 32 gólů.\n\nV sezoně 2016/17 vyhrál Přebor Moravskoslezského kraje s mužstvem FK Bospor Bohumín.\n\n"}
{"id": "729012", "url": "https://cs.wikipedia.org/wiki?curid=729012", "title": "Ivo Staš", "text": "Ivo Staš\n\nIvo Staš (* 10. února 1965, Ostrava) je bývalý československý fotbalista, obránce, reprezentant Československa.\n\nHrál za Baník Ostrava (do roku 1983, 1985 – 1990 a 1992), Duklu Praha (1983 – 1985), Aston Villa FC (1991 – 1992) a Petru Drnovice (1993 – 1995). V československé a české lize nastoupil celkem ve 194 utkáních a dal 19 gólů. Za československou reprezentaci nastoupil 29. 8. 1990 v přátelském utkání ve Finsku, které skončilo remízou 1:1.\n\nNa konci podzimu 1990 přestoupil za 500 000 liber do Aston Villy, ale na prvním tréninku se zranil a za klub nastoupil pouze ve třech přípravných utkáních. Roku 1995 odešel jako trenér do USA, pak ještě krátce působil ve Vítkovicích, od svého návratu z USA pracuje v bezpečnostní agentuře. Jeho přestup je fanoušky Aston Villy vnímán jako jeden z nejméně podařených v klubové historii.\n\n"}
{"id": "729013", "url": "https://cs.wikipedia.org/wiki?curid=729013", "title": "Eva Palyzová", "text": "Eva Palyzová\n\nEva Palyzová, rozená Vítová (17. září 1935, Praha - 6. července 2011) byla česká dostihová žokejka, trenérka a manažerka. Její život byl spojen s dostihovým závodištěm v Lysé nad Labem, které po roce 1989, kdy jí byl v restituci navrácen rodinný majetek, spoluvlastnila.\n\nPocházela ze selského rodu, jezdectví se věnovala od svých 12 let, první steeplechase dostih vyhrála ve věku 16 let v Nymburce. V roce 1953 se provdala za vítěze Velké pardubické z roku 1953 Ferdinanda Palyzu, se kterým měla syna Jana Palyzu.\n\nVelké pardubické se zúčastnila sedmkrát, v sedle Cavaleta v roce 1965 (vzhledem k uvolnění politických poměrů mohla tento dostih sledovat Lata Brandisová, poprvé jako čestný divák) a Metála v roce 1971 obsadila druhá místa. Po jediné ženě, která kdy zvítězila ve Velké pardubické, Latě Brandisové se stala druhou nejúspěšnější ženou historie tohoto dostihu. V roce 1971 dojela druhá po známém vítězi Velké Korokovi s Václavem Chaloupkou v sedle.\n\nMezi její největší úspěchy patří také druhé místo v Československém derby v roce 1978, kdy také skončila druhá s klisnou Elionou.\n\nPo ukončení své jezdecké dráhy pracovala jako trenérka dostihových koní a po roce 1989 též jako podnikatelka a manažerka.\n\n\n"}
{"id": "729018", "url": "https://cs.wikipedia.org/wiki?curid=729018", "title": "Rainer Maria Woelki", "text": "Rainer Maria Woelki\n\nRainer Maria kardinál Woelki (* 18. srpna 1956, Kolín nad Rýnem-Mülheim) je německý římskokatolický kněz, bývalý arcibiskup berlínský, kardinál a od 11. července 2014 arcibiskup kolínský.\n\nNarodil se v rodičům pocházejícím z Fromborku v nynějším Polsku, kteří museli v důsledku změn státních hranic v roce 1945 opustit svůj domov. Studium na Hölderlinově gymnáziu v Kolíně nad Rýnem-Mülheimu ukončil v roce 1977 maturitou a po absolvování základní vojenské služby studoval v letech 1978 až 1983 katolickou teologii a filosofii na bonnské a freiburské univerzitě. Kněžské svěcení přijal 14. června 1985 v kolínské katedrále sv. Petra z rukou kardinála Höffnera.\n\nPoté působil jako farní vikář ve farnosti u kostela Panny Marie v Neussu, prezident jednoty Kolpingova díla Neuss-centrum, vojenský kaplan v Münsteru-Handorfu a jako farní vikář ve farnosti u kostela sv. Josefa v Ratingenu. V roce 1990 se stal arcibiskupským kaplanem a osobním tajemníkem kolínského arcibiskupa Joachima kardinála Meisnera a v letech 1997 až 2003 vykonával funkci ředitele teologického konviktu Collegium Albertinum v Kolíně nad Rýnem. Dne 21. listopadu 1999 mu papež Jan Pavel II. udělil titul kaplana Jeho Svatosti a v roce 2000 získal doktorát teologie na Papežské univerzitě svatého Kříže v Římě.\n\nDne 24. února 2003 byl jmenován pomocným biskupem kolínským a titulárním biskupem skampským, biskupské svěcení obdržel 30. března 2003. Když berlínský arcibiskup Georg Maximilian kardinál Sterzinsky rezignoval 24. února 2011 na svůj úřad a 30. června 2011 zemřel, jmenoval papež Benedikt XVI. dne 2. července jeho nástupcem Woelkiho (úřadu se ujal 27. srpna 2011). Dne 18. února 2012 jej papež Benedikt XVI. jmenoval kardinálem. Dne 11. července 2014 jej papež František ustanovil jako nového arcibiskupa kolínského.\n\n\n"}
{"id": "729019", "url": "https://cs.wikipedia.org/wiki?curid=729019", "title": "Kryoradiolipolýza", "text": "Kryoradiolipolýza\n\nKryoradiolipolýza je kombinovaná neinvazivní metoda tvarování postavy, která kombinuje nejmodernější technologie a poznatky z oblasti biofyziky s cílem odbourat tukovou tkáň bez narušení integrity kůže. Metoda využívá účinky nízkých teplot a ultrazvuku na tukovou tkáň. Významný je fakt, že obě metody jsou aplikovány v kombinaci, která výrazným způsobem prohlubuje efekt obou technologií.\n\nKryo = chlad – pochází z řeckého slova kryos (κρύο), Radio = akustické vlnění, Lipo = tuk, Lýza = rozklad.\n\nKryolipolýza je metoda destrukce tukové tkáně, která nastává vlivem působení nízkých teplot na tukovou buňku – adipocyt. Následkem působení chladu na tukovou buňku je její apoptóza. První výsledky zákroku se dostavují asi měsíc po aplikaci, finálního efektu je dosaženo zhruba po 3 až 4 měsících. Aplikaci lze opakovat maximálně 3x na stejné lokalitě k prohloubení účinku. Radiofrekvenční lipolýza je metoda destrukce tukové tkáně, která nastává vlivem působení tepla na tukovou buňku. Teplo je indukováno radiofrekvenční vlnou vstupující do podkoží skrze kontaktní aplikátor radiofrekvenčního přístroje. Adipocyt vlivem působení tepla vypuzuje svůj obsah - vakuolu tukové buňky. Na vyloučení obsahu a zbytků tukové buňky z těla se následně podílejí lymfatická soustava a oběhová soustava. Výsledky zákroku jsou patrné ihned po ošetření, odbourání zbytků adipocytů trvá zhruba 1 měsíc, kdy je dosaženo finálního efektu. Aplikaci lze opakovat na stejné lokalitě 6x v jednom cyklu. Mezi jednotlivými cykly je doporučována několikaměsíční pauza.\n\n\n\n\nKryoRADIOlipolýza se neprovádí u následujících stavů KryoRADIOlipolýza se neprovádí u následujících stavů :\n\nHawaii Dermatology Seminar TM\n\nPhysical lipolysis\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "729024", "url": "https://cs.wikipedia.org/wiki?curid=729024", "title": "Jozef Šajánek", "text": "Jozef Šajánek\n\nJozef Šajánek (* 14. března 1951) je bývalý slovenský fotbalista, obránce a záložník, reprezentant Československa. Po skončení aktivní kariéry působil jako trenér, mj. v Interu Bratislava.\n\nHrál za Inter Bratislava (1970–1978) a (1979–1980), na vojně za ČH Bratislava (1978–1979), Tatran Prešov (1980–1981) a DAC Dunajská Streda (1981–1983). Za československou reprezentaci odehrál v letech 1976–1977 dvě utkání. Dorostenecký mistr Československa 1970.\n\n"}
{"id": "729027", "url": "https://cs.wikipedia.org/wiki?curid=729027", "title": "The Reflection", "text": "The Reflection\n\nThe Reflection je studiové album Kevina Moorea, známého jako Keb' Mo', vydané 2. srpna 2011.\n"}
{"id": "729028", "url": "https://cs.wikipedia.org/wiki?curid=729028", "title": "Stanislav Strapek", "text": "Stanislav Strapek\n\nStanislav Strapek (* 3. května 1953) je bývalý slovenský fotbalista, útočník, reprezentant Československa.\n\nV československé lize hrál za Lokomotivu Košice. Nastoupil ve 190 ligových utkáních a dal 26 gólů. V Poháru vítězů pohárů nastoupil ve 4 utkáních a dal 1 gól. Za československou reprezentaci nastoupil 26. 3. 1980 v přátelském utkání ve Švýcarsku, které skončilo prohrou 0-2. Ffinalista Československého poháru 1981 a 1985.\n\n\n"}
{"id": "729031", "url": "https://cs.wikipedia.org/wiki?curid=729031", "title": "Anton Švajlen", "text": "Anton Švajlen\n\nAnton Švajlen (* 3. prosince 1937, Solčany) je bývalý slovenský fotbalista, brankář. Jeho syn Ľubomír Švajlen byl československým reprezentantem v házené.\n\nZískal stříbrnou medaili na OH 1964 v Tokiu (nastoupil v jednom zápase). Za olympijský tým odehrál pět utkání. Ze reprezentační B-tým nastoupil ve 3 utkáních a dal 1 gól z penalty. Nikdy nehrál za reprezentaci. Hrál za Topoľčany, Trenčín, Prievidzu, Brezno a především za VSS Košice (1959–1975). Během třinácti ligových sezón odehrál 336 utkání. Za svou kariéru dal 11 gólů z penalt. V lize vychytal 125 utkání bez obdrženého gólu. V Poháru UEFA nastoupil ve 4 utkáních a dal 1 gól. Byl držitelem rekordu – nejvíce odehraných ligových utkání bez přerušení – 214 (překonal ho brněnský Rostislav Václavíček s 280) a nejvíce vstřelených ligových gólů brankářem.\n\n\n"}
{"id": "729034", "url": "https://cs.wikipedia.org/wiki?curid=729034", "title": "Matriční úřad", "text": "Matriční úřad\n\nMatriční úřad je úřad, který vede matriku. Může jím být obecní úřad, úřad městské části nebo městského obvodu v územně členěných statutárních městech anebo újezdní úřad ve vojenských újezdech, vždy ale jen pro svůj vymezený územní obvod.\n\nZvláštním matričním úřadem je Úřad městské části Brno-střed, který vede jak matriku pro tuto městskou část, tak tzv. zvláštní matriku pro narození, uzavření manželství, vznik partnerství nebo úmrtí českých občanů, ke kterým došlo mimo území České republiky.\n\n"}
{"id": "729035", "url": "https://cs.wikipedia.org/wiki?curid=729035", "title": "Ladislav Molnár", "text": "Ladislav Molnár\n\nLadislav Molnár (* 12. září 1960 Smolenice) je bývalý slovenský fotbalista, brankář, reprezentant Československa a současný fotbalový trenér.\n\nZa československou reprezentaci nastoupil v jejím předposledním utkání hraném 27. října 1993. V tomto kvalifikačním utkání MS 1994 s Kyprem, které skončilo výhrou 3:0, udržel čisté konto. Slovensko reprezentoval 24x v letech 1994-1997. Hrál za Plastiku Nitra (1982-1988, ZVL Žilina (1988-1989), Inter Bratislava (1989-1994), Slovan Bratislava (1994-1996) a 1. FC Košice (1996-1999). V československé lize nastoupil ve 124 utkáních a ve slovenské lize ve 156 utkáních vstřelil i jednu branku z pokutového kopu (v sobotu 28. října 1995 při výhře Slovanu 5:0 nad Prievidzou).\n\nJako trenér vedl 1. FC Košice, Spartak Trnava, maďarský Újpest FC, FK Dukla Banská Bystrica, 1. FC Slovácko, Artmédii Bratislava a MFK Zemplín Michalovce.\n\n"}
{"id": "729037", "url": "https://cs.wikipedia.org/wiki?curid=729037", "title": "Nikdy se s čertem nesázej o hlavu!", "text": "Nikdy se s čertem nesázej o hlavu!\n\nNikdy se s čertem nesázej o hlavu! (v angličtině „Never Bet the Devil Your Head“) je krátká satirická povídka amerického spisovatele a literárního teoretika Edgara Allana Poea z roku 1841. Její podtitul zní Příběh s mravním naučením.\n\nKrátká povídka si dobírá dobové tvrzení, že každý příběh by měl obsahovat mravní ponaučení a paroduje transcendentalismus .\n\nV úvodu povídky se autor ironicky pozastavuje nad tvrzením literárních kritiků, že každé dílo by mělo obsahovat mravní ponaučení. Dodává, že kritikové hledají hlubší podstatu v každém literárním díle a často si ji vykládají po svém, čímž se mohou velmi vzdálit původním idejím autora.\nSamotný příběh pojednává o vypravěčově příteli Tobiáši Mordiánovi, jenž žil hanebným životem a stejně hanebně sešel ze světa. Za své neřesti nemohl, vznikly vinou jisté osobní vady jeho matky, která malého Tobiáše často řezala, neboť bitím se děti jistě vylepší. Avšak poněvadž byla stižena leváctvím, vyplácela svého synka zleva doprava. Pakliže každá rána správným směrem - zprava doleva - vytlouká z dítěte špatnosti, úder vedený opačným směrem do něj vpravuje pořádnou porci zlotřilosti. Vždyť i Země se otáčí zprava doleva. Tobiáš při výprascích zběsile kope kolem sebe a vypravěč u něj pozoruje postupující mravní zkaženost. Ve tváři černý jako nějaký Afričánek hryže v šesti měsících balíčky karet, v sedmi ho popadl zlozvyk líbat děťátka opačného pohlaví, v osmi se odmítá vystříhat lihovin a nakonec se u něj vyvine sklon ke klení a k utvrzování svých výroků sázkami.\n\nTato Tobiášova záliba jej vehnala do záhuby, kterou mu vypravěč předpověděl. Jeho oblíbená průpovídka „\"Vsadím se s čertem o vlastní hlavu!\"“ hojně pronášená při vlastních proslovech popouzí Tobiášova přítele a nutí jej k moralizování. Na jeho domluvy a pohrůžky reaguje Tobiáš vzdorovitě. Při jedné ze společných procházek k řece se Tobiáš chová jako pominutý, huláká, šišle, podlézá či přeskakuje vše, co mu přijde do cesty. Jeho přítele se zmocní podezření, že Tobiáše posedlo transcendentálno. Na konci mostu se nachází vysoký turniket a Mordián si umíní, že jej přeskočí plavmo, přičemž neopomene vsadit se s čertem o svou hlavu. Vypravěč se užuž chystá jej za tuto bezbožnost vypeskovat, když vtom uslyší čísi „\"Ehm!\"“ a spatří v mostním výklenku důstojně vypadajícího staříka. Starý mužík povolí Tobiáši menší rozběh a odpočítá mu start.\n\nTobiáš se rozbíhá a zdá se, že turniket bez problémů přeskočí, když do čehosi narazí a zřítí se na záda. Stařík přiskočí, sebere odseklou Tobiášovu hlavu a je pryč. Vypravěč si až nyní povšimne, že nad turniketem se nachází železná tyč s ostrou hranou. Tobiášovi nedokážou pomoci ani homeopati a skoná. Jeho přítel mu přimaluje do rodinného znaku železnou tyč a výdaje za pohřeb pošle transcendentalistům. Ti je ovšem odmítnou proplatit a vypravěč nechá Mordiána okamžitě vykopat a prodá jeho tělo jako žrádlo pro psy.\nÚvod povídky začíná jako esej podobně jako povídky Démon zvrácenosti a Předčasný pohřeb.\n\nNikdy se s čertem nesázej o hlavu! je útok na transcendentalismus (americké literární a filozofické hnutí, jež se zformovalo mezi lety 1830-1840), jenž vypravěč nazývá nemocí, která postihla Tobiáše Mordiána. Na koci povídky pošle účet za Tobiášův pohřeb\ntranscendentalistům. kteří jej odmítnou zaplatit, protože nevěří ve zlo. Přes konkrétní zmínky o transcendentalismu a jejich časopise \"The Dial\" E. A. Poe popírá, že by povídka útočila na konkrétní cíle. Jinde však připustil svou nechuť k transcendentalistům, které nazval \"Frogpondians\" podle rybníčku v bostonském parku Boston Common. (anglicky \"pond\" = „rybník“). Vysmíval se jejich dílům, jejichž autoři sklouzli k „nesrozumitelnosti z nejasných důvodů“ nebo k „mysticismu z mystických důvodů“. Poe jednou napsal dopis svému příteli Thomasi Holley Chiversovi , že nemá nic proti transcendentalistům, pouze proti podvodníkům a sofistům kolem nich.\n\n\nČesky vyšla povídka v následujících sbírkách nebo antologiích:\n\n"}
{"id": "729038", "url": "https://cs.wikipedia.org/wiki?curid=729038", "title": "Steve Hunter", "text": "Steve Hunter\n\nSteve Hunter (* 14. června 1948, Decatur, Illinois, USA) je americký rockový kytarista. Proslavil se spoluprací s Alice Cooperem a Lou Reedem. Dříve hrál s Mitch Ryderem ve skupině Detroit. Je dlouholetý spolupracovník producenta Boba Ezrina.\n\n\n"}
{"id": "729040", "url": "https://cs.wikipedia.org/wiki?curid=729040", "title": "Papua Barat (seriál)", "text": "Papua Barat (seriál)\n\nPapua Barat je šestidílný švýcarský dokumentární cyklus. Švýcarští filmaři se v něm vydávají na ostrov Papua Barat hledat zde žijící kmeny a živočichy. Každý díl je zhruba půl hodiny dlouhý a premiéru měl seriál v roce 2008. Česky byl již vysílán na ČT2. V českém dabingu se však objevují chyby.\n\n"}
{"id": "729041", "url": "https://cs.wikipedia.org/wiki?curid=729041", "title": "Roman Musil (atlet)", "text": "Roman Musil (atlet)\n\nRoman Musil (* 31. května 1971) je český fyzicky handicapovaný atlet a bývalý tricyklista; narodil se s dětskou mozkovou obrnou. Závodí v kategoriích F33 a F34 (atletika), v cyklistice působil v divizi 2.\n\nSportu se věnuje od mala, vrcholovým sportem se zabývá od roku 1994. Na letní paralympiádě 2000 v Sydney startoval jak v atletice, tak v cyklistice, a v pěti startech získal celkem pět medailí, z toho tři zlaté – v oštěpu, kouli a tricyklistické časovce na 1,9 km. Stal se tak nejúspěšnějším českým sportovcem těchto her. Poté se již zaměřil pouze na atletiku, na LPH 2004 v Athénách závodil v hodu diskem (5. místo) a v hodu oštěpem, kde obhájil vítězství. Zúčastnil se i následujících Letních paralympijských her v Pekingu, kde v disku vybojoval bronz, v oštěpu skončil čtvrtý a v kouli sedmý. Zúčastnil se také mistrovství Evropy i světa, kde v průběhu let získal několik medailí. Na mistrovství světa 2002 v Lille získal zlatou medaili v kouli a stříbrnou v disku, na evropském šampionátu 2003 v Assenu zlato ve vrhu koulí a hodu oštěpem a stříbro v disku, mistrovství Evropy 2005 v Espoo vybojoval zlaté medaile v kouli a disku, a na světovém šampionátu 2006 v Assenu získal bronzy v disku a oštěpu a zlato v kouli. Na MS 2011 v Christchurchi závodil v kouli, kde získal bronz, po závodě byl ale překlasifikován do kategorie s menším postižením a o medaili přišel, dále v oštěpu (8. místo) a disku (15. místo).\n"}
{"id": "729043", "url": "https://cs.wikipedia.org/wiki?curid=729043", "title": "Vladimír Weiss (1939)", "text": "Vladimír Weiss (1939)\n\nVladimír Weiss (21. září 1939 Vrútky – 23. dubna 2018) byl slovenský fotbalový obránce a reprezentant Československa. Jeho syn je fotbalista Vladimír Weiss (1964) a vnuk fotbalista Vladimír Weiss (1989).\n\nZískal stříbrnou medaili na OH 1964 v Tokiu. V československé reprezentaci nastoupil v letech 1964–1965 ve 3 utkáních, dvakrát nastoupil i v juniorských výběrech do 23 let. Hrál za ČH/Inter Bratislava (1958–1969). V Poháru mistrů evropských zemí nastoupil ve 4 utkáních.\n\nZačínal v Lokomotívě Vrútky.\n\nV kvalifikačním utkání pro mistrovství světa 1966 s Portugalskem přes něj vedl Eusébio většinu portugalských útoků. I když hrálo Portugalsko po zranění Fernanda Mendese od druhé minuty o deseti, dal ve 20. minutě Eusébio z těžkého úhlu gól. Ve 42. minutě odpískal rozhodčí za faul na Kvašňáka penaltu. Před zápasem byli na zahrání případné penalty určeni Popluhár, Kvašňák a Pospíchal. Míč si ale o své vůli vzal Weiss, který se podepsal na gólu Eusébia, jeho slabou střelu brankář chytil a Československo nepostoupilo na mistrovství světa.\n\n"}
{"id": "729044", "url": "https://cs.wikipedia.org/wiki?curid=729044", "title": "Seznam prezidentů Kapverd", "text": "Seznam prezidentů Kapverd\n\nToto je seznam nejvyšších představitelů Kapverd od vytvoření prezidentské funkce v roce 1975. \n¹ PAIGC – African Party for the Independence of Guinea and Cape Verde (Africká strana za nezávislost Guiney a Kapverd)<br>\n² PAICV – African Party for the Independence of Cape Verde (Africká strana za nezávislost Kapverd)<br>\n³ MPD – Movement for Democracy (Hnutí za demokracii)<br>\n"}
{"id": "729046", "url": "https://cs.wikipedia.org/wiki?curid=729046", "title": "Kostel Nanebevzetí Panny Marie a svaté Maří Magdaleny", "text": "Kostel Nanebevzetí Panny Marie a svaté Maří Magdaleny\n\nŘímskokatolický kostel Nanebevzetí Panny Marie a svaté Máří Magdaleny v Chlumu Svaté Maří je poutní kostel postavený začátkem 15. století u konventu křižovníků s červenou hvězdou, kteří sem byli povoláni v roce 1383. Nachází se zde gotická soška sedící Panny Marie s Ježíškem z období tzv. krásného slohu (kolem roku 1400), nalezená podle legendy v křoví u cesty. Kostel je s celým areálem chráněn jako kulturní památka a v roce 2018 byl prohlášen národní kulturní památkou České republiky.\n\nAreál proboštství sv. Maří Magdaleny s kostelem byl vystaven v letech 1687–1728. Původním projektantem byl pravděpodobně J. B. Mathey, potom zde působil další významný barokní stavitel K. Dienzenhofer a stavbu dokončil Dientzenhoferův polír W. Braunbock.\n\nPoměrně uzavřený komplex budov má celkem pravidelné členění. Jádrem je orientovaný podélný kostel. Věže kostela v jeho západním průčelí byly vystavěny v letech 1687–1691, prostor kostela 1692–1702. Do kostela je při hlavním západním průčelí kostela vestavěna či kostelem obestavěna oválná Milostná kaple z let 1691–1692. Kolem kostela (kromě západního průčelí, které vyčnívá) obíhá v půdoryse obdélný ambit s koutovými kaplemi v nárožích a dalšími dvěma podobnými kaplemi v ose obou delších stran ambitu, vybudovaný v letech 1705–1722 a 1725–1728. Na severní straně se na ambit napojuje v podstatě stejně široká budova proboštství, trojkřídlá, s dalším dvorem uvnitř, z let 1723–1728. Hlavní západní průčelí komplexu rozšiřuje jižním směrem ještě poměrně krátká jednopatrová jednokřídlá barokní budova (pravděpodobně tzv. nová škola z roku 1722, nyní obvykle nazývána kostelní dům či prostě obytná budova). Na východní straně je přistavěna terasa se schodištěm, které vyrovnává rozdíly v klesajícím terénu a jíž se vstupovalo z ambitu na hřbitov. V celém areálu lze nalézt na původních místech množství architektonických a umělecko-řemeslných prvků.\n\nV letech 1957–1974 zde jako kněz působil Petr Metoděj Habáň OP. Od 1. září 2011 je farářem je Jiří Kopejsko OCr.\n\nV rámci Programu záchrany architektonického dědictví bylo v letech 1995–2014 na opravu památky čerpáno 18 050 000 Kč.\n"}
{"id": "729050", "url": "https://cs.wikipedia.org/wiki?curid=729050", "title": "Peter Zelenský", "text": "Peter Zelenský\n\nPeter Zelenský (* 27. listopadu 1958) je bývalý slovenský fotbalista, záložník, reprezentant Československa.\n\nZa československou reprezentaci odehrál v letech 1982–1985 patnáct utkání. Hrál za Spartak Trnava (1975–1979) a (1981–1982), Duklu Banská Bystrica (1979–1981), Bohemians Praha (1982–1988), KAA Gent (1988–1989) a FC Chur 97 (1989–1990).\n\nPo skončení aktivní kariéry působil jako trenér v MFK Dubnica a Spartaku Trnava.\n\n"}
{"id": "729051", "url": "https://cs.wikipedia.org/wiki?curid=729051", "title": "Alcatrazz", "text": "Alcatrazz\n\nAlcatrazz je americká heavy metalová skupina, založená v roce 1983 Grahamem Bonnetem po odchodu z Rainbow. Ve skupině hráli například také Yngwie Malmsteen (Steeler), Clive Burr (Iron Maiden), Steve Vai (Frank Zappa) a Jan Uvena (Iron Butterfly, Alice Cooper).\n\n\n\n"}
{"id": "729054", "url": "https://cs.wikipedia.org/wiki?curid=729054", "title": "Kostel Nejsvětější Trojice (Hořepník)", "text": "Kostel Nejsvětější Trojice (Hořepník)\n\nŘímskokatolický kostel Nejsvětější Trojice spolu s přilehlou farou dominuje náměstí prof. Bechyně v Hořepníku. První písemná zmínka o něm je z roku 1384, ačkoliv hořepnická plebánie se poprvé zmiňuje už v roce 1359. Je chráněn jako kulturní památka České republiky.\n\nPozdně románský kvádříkový kostel byl postaven pravděpodobně již ve druhé čtvrtině 13. století. Do dnešní podoby byl přestavěn v roce 1672. V interiéru se nacházejí renesanční erbovní náhrobky. V 19. století byla loď nově zaklenuta a v roce 1891 došlo ke zvýšení a novorománské úpravě kostelní věže. Od roku 1963 je kostel chráněn jako kulturní památka. Zdejší farnost je v současné době spravována excurrendo z Červené Řečice.\n\n"}
{"id": "729059", "url": "https://cs.wikipedia.org/wiki?curid=729059", "title": "Miroslav Siva", "text": "Miroslav Siva\n\nMiroslav Siva (* 7. srpna 1961, Topoľčany) je bývalý slovenský fotbalista, útočník, reprezentant Československa.\n\nZa československou reprezentaci odehrál v letech 1986-1987 šest utkání. Hrál za FK AS Trenčín (1979-1980), RH Cheb (1980-1987), Slávii Praha (1987-1989), Bohemians Praha (1989-1991), First Vienna (1991), ASV Hohenau a Synthesii Pardubice. V československé lize nastoupil v 267 utkáních a dal 60 gólů.\n\n"}
{"id": "729061", "url": "https://cs.wikipedia.org/wiki?curid=729061", "title": "Ram Rotberg", "text": "Ram Rotberg\n\nRam Rotberg ( * 5. února 1964) je izraelský kontradmirál, který v letech 2011 až 2016 velel Izraelskému vojenskému námořnictvu.\n\nV letech 2001 až 2004 velel elitní námořní jednotce Šajetet 13, která pod jeho velením například v lednu 2002 zadržela loď Karine A, která pašovala zbraně teroristickým hnutím. Během druhé libanonské války v roce 2006 velel námořní zpravodajské službě. Tehdejším náčelníkem Generálního štábu Danem Chalucem byl pokárán za raketový útok Hizballáhu na izraelskou korvetu INS \"Hanit\". Při útoku řízenou střelou, kterou Hizballáh získal z Íránu, zahynuli čtyři námořníci, kteří si nebyli vědomi, že by Hizballáh takovou techniku vlastnil. Rotberg byl kritizován za svůj podíl na tomto selhání, později však byl povýšen do hodnosti velitele námořní základny v Haifě.\n\nV uplynulých letech byl členem Národní bezpečnostní rady.\n\nDne 4. srpna 2011 ministr obrany Ehud Barak schválil Rotberga do čela Izraelského námořnictva, kam jej nominoval náčelník Generálního štábu Benjamin Ganc. Byl povýšen do hodnosti generálmajora a 6. října 2011 nahradil stávajícího velitele námořnictva Eliezera Maroma. V září 2016 Rotberga v této funkci vystřídal Eli Šarvit.\n"}
{"id": "729065", "url": "https://cs.wikipedia.org/wiki?curid=729065", "title": "Grand Prix Koreje 2011", "text": "Grand Prix Koreje 2011\n\nGrand Prix Koreje 2011 (II Korean Grand Prix), 16. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 856. grand prix se odehrála na okruhu Korean International Circuit.\n\n"}
{"id": "729066", "url": "https://cs.wikipedia.org/wiki?curid=729066", "title": "Pan Klein", "text": "Pan Klein\n\nPan Klein (\"Monsieur Klein\") je francouzský hraný film z roku 1976, který režíroval Joseph Losey. Film se odehrává v okupované Paříži za druhé světové války. Snímek byl v roce 1977 oceněn třemi \"Césary\".\nPaříž v roce 1942. Robert Klein je původem alsaský obchodník se starožitnostmi, který nakupuje výhodně umělecká díla od židů. Jednoho dne zjistí, že mu někdo objednal předplatné židovských novin, ačkoliv on sám židem není. Nahlásí vše na Policejní prefektuře, kde se dozví, že existuje ještě jiný Robert Klein, který se za něj vydává. Snaží se jej proto najít. Vzniknou mu ovšem potíže s Úřadem pro židovské otázky. Musí doložit svůj nežidovský původ a odjíždí za svým otcem do Štrasburku, aby získal rodné listy prarodičů a praprarodičů, které vyžadují rasové zákony. Rodný list jedné své prababičky, která se narodila v Alžíru, však není k dispozici. Obstará si proto falešné doklady a rozhodne se odejet do Marseille a emigrovat. Přesto se znovu do Paříže vrátí, aby nalezl druhého Roberta Kleina. Přitom je zatčen, deportován na Vélodrome d'Hiver, kde je naložen do vlaku do koncentračního tábora.\n\nFilm získal v roce 1977 tři ceny \"César\" za nejlepší film, nejlepší režii (Joseph Losey) a nejlepší výpravu (Alexandre Trauner).\n\n"}
{"id": "729070", "url": "https://cs.wikipedia.org/wiki?curid=729070", "title": "Whatcomské jezero", "text": "Whatcomské jezero\n\nWhatcomské jezero je vodní nádrž v okrese Whatcom v americkém státě Washington, která slouží jako zdroj pitné vody pro přibližně 85 tisíc obyvatel ve městě Bellingham a v okrese Whatcom. Jméno pochází z jazyka indiánského kmene Lummijů a znamená \"hlasitá voda\". Jeho celková délka je 16 kilometrů a největší šířka téměř dva kilometry. Nachází se ve třech okrscích, které jej spravují, jedním je město Bellingham, druhým okres Whatcom a třetím Vodní a kanalizační okrsek Lake Whatcom. Jezero je oblíbené pro jízdu na motorovém člunu, plavání, rybaření a další rekreační aktivity.\n\nDo jezera proudí voda z devíti celoročních vodních toků a 25 dalších menších potůčků a přítoků. Prostřednictvím potoka Whatcom Creek je pak voda z jezera odváděna do Bellinghamova zálivu.\n\nNa jezeře se nachází jediný ostrov, jedná se o tříakrový Reveillův ostrov, který vlastní společnost Camp Firwood pořádající letní tábory. Pravděpodobně se jedná o místo dávných obřadů původních obyvatel, jelikož zde byly nalezeny piktogramy a kamenné mísy ve tvaru zvířat.\n\nJezero je rozděleno do tří kotlin. Nejsevernější se jmenuje Silver Beach Basin a má maximální hloubku 30 metrů. Její pobřeží je využito především pro rezidenční zástavbu a nachází se na něm také jeden velký a několik malých parků. Prostřední kotlinou je Ženevská kotlina, ze které se čerpá pitná voda pro město Bellingham. Jedná se o nejmělčí kotlinu s maximální hloubkou 12 až 18 metrů. Na pobřeží se nachází také rezidenční stavby, dále stavby programu ochrany jezera a průmyslový les. Nejjižnější a nejodlehlejší kotlina je označována jednoduše Basin 3 a její hloubka je až 100 metrů. Nachází se v ní přibližně 96 procent celkového objemu jezera. Na pobřeží se nachází roztroušené rezidenční budovy, které patří pod obec Sudden Valley, a také průmyslové a komerční lesy. Celková rozloha jezera čítá 142 km².\n\nNejdřívějším známým osídlením byla indiánská vesnice na jižním břehu jezera, kterou obýval kmen Saquančů, které okolo roku 1800 odsud vyhnali Lummijové. V polovině devatenáctého století je na západ od jezera vybudováno první osadnické osídlení, první nárok na půdu byl zhotoven po zaplacení osmi dolarů. Ke konci předminulého století byla většina okolí jezera využívána pro těžbu dřeva. Tehdy zde také začaly podnikat hornické společnosti, jako Whatcom Mining Company, která zkrachovala v roce 1919. V roce 1946 jistý J. H. Donovan daroval městu dvanáct a půl akru půdy, na kterých dnes leží Bloedel Donovan Park. V roce 1962 byla odkloněna voda z prostředního ramene řeky Nooksack do jezera, aby zvýšila jeho hladinu.\n\nJelikož se jedná o zdroj pitné vody, voda z jezera neobsahuje žádné testované chemikálie, bakterie, ani zákaly. Bellingham se účastní programu Partnership for Safe Water, takže navíc voda splňuje vyšší požadavky, které skupina zavádí. V posledních deseti letech navíc město dostalo od skupiny ocenění za oddanost při poskytování bezpečné pitné vody.\n\nV roce 1998 Agentura pro ochranu životního prostředí umístila jezero na seznam znehodnocených vodních těles kvůli nízké úrovni rozpuštěného kyslíku, kterou zapříčinil vysoký příjem fosforu. Nízká hladina rozpuštěného kyslíku každopádně neovlivňuje kvalitu pitné vody. Jak je vyžadováno federálními zákony po zařazení tělesa do systému, Ministerstvo ekologie státu Washington vytvořilo virtuální model, kterým zjistilo celkovou maximální denní dávku fosforu, kterou může jezero přijmout, aniž by hladina rozpuštěného kyslíku klesla pod povolené minimum. V roce 2008 ministerstvo odhadlo, že aby se hladina dala udržovat v přijatelných hodnotách, všechna místa, která jsou izolována od okolí, musí být navrácena do stavu, který panoval před rokem 1988.\n\nKvalita vody odráží stáří jezera. Přestože se sem mnoho fosforu dostává odtokem z trávníků, zahrad a ulic, nejedná se o primární zdroj prvku. Stárnoucí septický systém možná vyluhuje fosfor do vody, ale to se nedá prokázat. V roce 2005 byla zakázána hnojiva s vysokým obsahem fosforu, aby se zabraňovalo jeho úniku do jezera. Město Bellingham a okres Whatcom navíc mají vlastní nařízení, podle kterých se nesmí každý rok od začátku října do konce května provádět některé stavební aktivity, jako čištění pozemků, aby srážky nesplavily nečistoty z odhalené půdy do jezera.\n\nOdpad po domácích zvířatech také přispívá znečištění vody v jezeře koliformními bakteriemi, které způsobily vysoké znečištění v polovině přítoků do jezera. I pro tento případ byl sestaven počítačový model ukazující maximální denní dávku.\n\nWhatcomské jezero je monomiktické jezero, což je pro jeho hydrologii důležité. Svrchní vrstva vody (epilimnión) je ohřívána sluncem a pod ní se nachází termoklina, ve které se rozděluje teplota vody v jezeře, takže spodní vrstva (hypolimnión) je velice chladná a izolovaná od zbytku vody. Kyslík přijatý ze vzduchu se rozšiřuje právě až do spodní vrstvy, což se podílí na nízké úrovni rozpuštěného kyslíku ve vodě. Společně s oxidací usazenin způsobuje téměř nulový výskyt kyslíku v nejhlubších sférách jezera. Dochází k tomu především v kotlině Basin 3, která je ze všech nejhlubší. Vrstvení vody, stejně jako fyzikální bariéry mezi kotlinami, způsobuje pomalý pohyb vody v jezeře.\n\nDalším důležitým hydrologickým fenoménem je výskyt stojatých vln. Jedná se o pomalu se pohybující vodu mezi dvěma konci jezera, na což na Whatcomském jezeře způsobují větry. Znamená to, že vody, na které vítr působí, se nashromáždí na jedné straně jezera, kde je do konce působení větru hladina vyšší než na druhé. Také se tím může studená voda s malým obsahem kyslíku dostat z kotliny Basin 3 do Ženevské kotliny.\n\nAž 77,5 procenta vody z jezera odtéká potokem Whatcom Creek, 11,3 procenta proudí potrubím do města Bellingham, 7,9 procenta se vypařuje a 2,5 procenta putuje do nedaleké líhně ryb. Voda v jezeře vydrží od svého přítoku 7,4 roku.\n\nPodle zákonů státu Washington jsou invazivní druhy „ty druhy, které nejsou původní a způsobují ekonomické nebo ekologické škody a jsou schopné rozšířit se do dalších oblastí státu. Nepatří mezi ně ovšem domácí dobytek, úmyslně pěstované zemědělské plodiny a neškodné exotické organismy.“ Prostředkem k jejich rozšíření můžou být lodě, přívěsy s loděmi, zvířata, boty a oblečení. Občas jsou vysazeny úmyslně, ale nejedná se o nic častého. Největší hrozbu pro Whatcomské jezero představují slávička mnohotvarná, písečník novozélandský, asijští kapři a virová hemorhagická septikemie. V jezeře se ale nenachází žádný z patnácti nejvíce nechtěných druhů státu Washington. Stolístek klasnatý je jediným známým vodním invazivním druhem, který se nenachází na seznamu padesáti nejvíce nechtěných druhů státu Washington.\n\nMěnící se životní prostředí představuje pro Whatcomské jezero několik hrozeb. Nejpřímějším výsledkem oteplování je oteplování vody v jezeře. Čím teplejší voda v jezeře je, tím lépe se v ní rozpouští fosfor, což mu umožňuje snadněji se dostat do vody přes půdu. Zvyšující se hojnost fosforu pak pokračuje ve snižování úrovně rozpuštěného kyslíku v jezeře. Dalším následkem zvyšování teploty je snadnější přežití invazivních druhů a snížení počtu jedinců původních druhů, jako jsou lososovití, pro něž je chladná voda důležitá. Oteplování povede také ke kolísání sezónních výšek hladiny a srážek.\n\nJezero je domovem pro třináct druhů ryb. Šest z nich je původních, jsou to losos stříbrný (neanadromní forma lososa nerky), \"Oncorhynchus clarkii\", pakaprovec obecný, \"Mylocheilus caurinus\", vranka a koljuška tříostná. Tři druhy byly úmyslně vysazeny v jezeře, a to slunečnice obecná, pstruh duhový a okounek černý. Další čtyři druhy zde byly vysazeny nelegálně, jsou to sumeček americký, okounek pstruhový, slunečnice pestrá a okoun žlutý. Pro okounka černého a okouna žlutého zavedlo Ministerstvo zdravotnictví státu Washington speciální upozornění týkající se stravování.\n\nPři sčítání lidu v roce 2000 žilo v povodí jezera přibližně 13 tisíc obyvatel a nynější členění města umožňuje nárůst tohoto čísla na 28 tisíc. Využití půdy se pak liší podle koryta.\n\nZ koryta Silver Beach Basin putuje většina vody do města Bellingham, především do jeho nejlidnatějšího sídliště, Silver Beach, což je hustě osídlená oblast s několika veřejnými parky a otevřenými prostory.\n\nNa jižním břehu Ženevské kotliny se nachází sídliště Geneva, kde se nachází jak městské, tak venkovské rezidence a zemědělské lesy. Severní břeh se dělí na venkovskou zónu, venkovskou rezidenční zónu a zemědělské lesy.\n\nKotlina Basin 3 má na břehu obec Sudden Valley, která je hustě osídlená. Zbytek kotliny odtéká do komerční zóny, zemědělských lesů, malé rekreační oblasti a řídké zemědělské zóny.\n\nV roce 2001 město přiřadilo do účtů za vodu pět dolarů, které putují fondu pro odkoupení půdy v povodí jezera. Zatím program ochraňuje 1 554 akrů povodí, což je ale pouze kolem pěti procent. Nejvíce akrů náleží do povodí kotliny Basin 3.\n"}
{"id": "729071", "url": "https://cs.wikipedia.org/wiki?curid=729071", "title": "Generální guvernéři Baham", "text": "Generální guvernéři Baham\n\nToto je seznam generálních guvernérů Baham od roku 1973:\n"}
{"id": "729073", "url": "https://cs.wikipedia.org/wiki?curid=729073", "title": "Seznam generálních guvernérů Antiguy a Barbudy", "text": "Seznam generálních guvernérů Antiguy a Barbudy\n\nToto je seznam generálních guvernérů Antiguy a Barbudy zastupujících hlavu země britskou panovnici Alžbětu II. ve všech záležitostech týkající se této země.\n"}
{"id": "729080", "url": "https://cs.wikipedia.org/wiki?curid=729080", "title": "Jardin du Pré-Catelan", "text": "Jardin du Pré-Catelan\n\nJardin du Pré-Catelan je botanická zahrada v Paříži. Nachází se v Boulogneském lesíku v 16. obvodu. Je pojmenována podle pomístního jména \"Pré Catelan\" (Catelanova louka). Theophilus Catelan byl lovčí Ludvíka XVI. Součástí zahrady je i tzv. \"Jardin Shakespeare\" (Shakespearova zahrada), kde se od května do září koná pod širým nebem \"Shakespearův zahradní festival\".\n\n"}
{"id": "729081", "url": "https://cs.wikipedia.org/wiki?curid=729081", "title": "HHhH", "text": "HHhH\n\nHHhH je první román francouzského spisovatele Laurenta Bineta z roku 2010. Pojednává o operaci Anthropoid a atentátu na Heydricha. Kniha obdržela prestižní literární cenu Akademie Goncourt za literární prvotinu. Román vydalo nakladatelství Argo v roce 2010. Do češtiny jej převedla Michala Marková.\n\nTitul \"HHhH\" je akronymem věty \"Himmlers Hirn heisst Heydrich\" (Himmlerův mozek se jmenuje Heydrich).\n\n\"HHhH\" popisuje historii operace Anthropoid a samotného atentátu a život jeho protagonistů – Reinharda Heydricha a obou výsadkářů, kteří atentát provedli – Jozefa Gabčíka a Jana Kubiše. Knihu prokládají také kapitoly, v nichž Binet popisuje svůj vztah k události, sběr materiálu i samotné psaní knihy. Odkazuje také na další literární díla (beletristická i odborná), filmy, výstavy atd.\n\nRomán se stal předlohou pro britsko-francouzský film \"Smrtihlav\" z roku 2017.\n\nJako audioknihu román česky načetl Jiří Plachý.\n"}
{"id": "729084", "url": "https://cs.wikipedia.org/wiki?curid=729084", "title": "Moje chůva upírka", "text": "Moje chůva upírka\n\nMoje chůva upírka (v anglickém originále My Babysitter's a Vampire) je kanadský televizní seriál z roku 2011. Seriál byl premiérově vysílán 28. února 2011 na televizním kanále Teletoon.\n\n\n"}
{"id": "729085", "url": "https://cs.wikipedia.org/wiki?curid=729085", "title": "Laurent Binet", "text": "Laurent Binet\n\nLaurent Binet (* 19. července 1972, Paříž) je francouzský spisovatel a překladatel.\n\nNarodil se v Paříži v rodině historika. Vystudoval literaturu na Pařížské univerzitě. Vyučoval literaturu na pařížském předměstí a také na univerzitě. Delší dobu pobýval v Česku a na Slovensku. Do francouzštiny překládá básně Vítězslava Nezvala.\n\nV roce 2010 obdržel prestižní Goncourtovu cenu za svou literární prvotinu, román \"HHhH\", který pojednává o operaci Anthropoid a atentátu na zastupujícího říšského kancléře Reinharda Heydricha. Na motivy knihy vznikl roku 2017 britsko-francouzský film \"Smrtihlav\".\n\n\n"}
{"id": "729086", "url": "https://cs.wikipedia.org/wiki?curid=729086", "title": "Seznam dílů seriálu Moje chůva upírka", "text": "Seznam dílů seriálu Moje chůva upírka\n\nToto je seznam dílů seriálu \"Moje chůva upírka. \"Kanadský seriál z produkce Fresh TV \"Moje chůva upírka\" měl 28. února 2011 premiéru na kanadské televizi Télétoon ve francouzštině a 14. března 2011 na kanadské televizi Teletoon. Poté měl 27. června 2011 premiéru na Disney Channel v USA a 15. října 2011 v Česku. Seriál je nadpřirozené drama a navazuje na stejnojmenný film.\n\nSeriál má celkem dvě řady s 26 díly, kterým předchází stejnojmenný televizní film.\n\n<onlyinclude></onlyinclude>\n\n"}
{"id": "729089", "url": "https://cs.wikipedia.org/wiki?curid=729089", "title": "Tutlecký hloh", "text": "Tutlecký hloh\n\nTutlecký hloh byl památný strom, výjimečně starý zástupce svého druhu, který rostl při polní cestě u obce Tutleky v Rychnovském okrese, jedné z nejstarších osad v Čechách. Zanikl před více než 100 lety.\n\n\n¹) Věk 3000 let (s otazníkem v závorce) uvádí Jan Evangelista Chadt-Ševětínský. Jako zdroj informace je zmíněn \"„Jos. Mikolášek r. 1882“\". Je možné, že v údaji byla uvedena omylem nula navíc. K této možnosti se přiklání i konzervátor František Hrobař.\n\nPůvodně dosahoval dutý kmen v obvodu těsně nad zemí téměř 3 metrů a dělil se na tři mohutné vrcholy. Dva z nich v letech 1887-1888 zlomil vítr. Vichřice 1. října 1893, která poškodila jasany U Dvorečka v Kostelci nad Orlicí, památný strom zlomila. 16. dubna 1894 zničil prudký jihovýchodní vítr i poslední zbytek starého hlohu.\n\n13. dubna 1895 na jeho místo vysadil předseda okrašlovacího spolku, MUDr. Karel Švehla dva bílé a jeden červený hloh, které ale postupně zanikly. Další hloh byl vysazen na jiném místě.\n\nNa stromu visel prastarý obraz panny Marie, u kterého se zastavovali kostelečtí studenti pro požehnání a posilu při cestě na rychnovské gymnázium.\n\nPodle pověsti pod hlohem tábořil již Žižka.\n\nBáseň o památném stromu nazvanou \"Hloh Tutlecký\" napsal častolovský farář Alois Potěhník (18. dubna 1829 – 29. října 1898). Je součástí sbírky \"Z jitra na úsvitě\" a zahrnul ji i Stanislav Dvořák do knihy \"Pověsti Rychnovska\" (1939). Úryvek:\nFotografii stromu před zánikem pořídil kostelecký měšťan Eduard Sejkora.\n\nTutlecký hloh byl ve své době vůbec nejsilnějším hlohem v Čechách i střední Evropě. Podobně silný hloh (235 cm ve výšce 160 cm, měřeno v červenci 1908) rostl v zahradě v Soest ve Vestfalsku. Dosahoval výšky 7,5 metru a historické záznamy o něm pocházely již ze 30. let 16. století.\n\n\n\n"}
{"id": "729094", "url": "https://cs.wikipedia.org/wiki?curid=729094", "title": "Dick's Picks Volume 1", "text": "Dick's Picks Volume 1\n\nDick's Picks Volume 1 je koncertní album skupiny Grateful Dead. Jedná se o první část šestatřicetidílné série \"Dick's Picks\". Album bylo nahráno 19. prosince 1973 v Curtis Hixon Hall v Tampě na Floridě. Album vyšlo v roce 1993.\n\n"}
{"id": "729097", "url": "https://cs.wikipedia.org/wiki?curid=729097", "title": "Jardin d'acclimatation", "text": "Jardin d'acclimatation\n\nJardin d'acclimatation (česky \"Aklimatizační zahrada\") je botanická a bývalá zoologická zahrada v Paříži. Nachází se na okraji města na hranicích s Neuilly-sur-Seine v severní části Boulogneského lesíku. Zahrada o rozloze 19 ha byla otevřena v roce 1860 jako vědecká zahrada exotických rostlin a zvířat.\n\nZahrada určená pro aklimatizaci exotických rostlin a zvířat v evropském podnebí vznikla z iniciativy Císařské zoologické společnosti pro aklimatizaci založené v roce 1854. Tato vědecká společnost zkoumala možnosti aklimatizace cizokrajných zvířat pro zemědělské, obchodní nebo zábavní účely. V roce 1858 získala od města Paříže povolení vybudovat na okraji Boulogneského lesíku na ploše 15 ha zahradu společně s výstavou užitkových exotických zvířat.\n\nV červenci 1859 společnost pověřila architekta Gabriela Daviouda a krajináře Jeana Pierra Barillet-Deschampse koncepcí. Ve stejné době získala právo na rozšíření o čtyři hektary. Zahradu slavnostně otevřel Napoleon III. 6. října 1860. Byli zde umístěni medvědi, žirafy, velbloudi, klokani, z rostlin banánovníky a bambus. V říjnu 1861 bylo otevřeno akvárium. Aklimatizační zahrada sloužila i jako výukové místo pro obyvatele, aby se seznámili s cizokrajnými rostlinami a živočichy.\nV roce 1870 byla kvůli Prusko-francouzské válce zahrada pro veřejnost uzavřena, protože se používala k ustájení dobytka pro zásobování obyvatel města v případě obležení. Během následujícího obležení skutečně byla všechna zvířata poražena pro potřeby zásobování. Fauna se po válce obnovila do roku 1877, převládala však užitková zvířata. Zvířata zmizela během 50. let 20. století. V roce 1878 zde byla zprovozněna 800 m dlouhá úzkorozchodná dráha.\n\nKromě zvířat zde byli vystavováni i lidé. V roce 1877 zde byla umístěna malá skupina Núbijců a v následujících letech zde proběhlo několik obdobných výstav, především obyvatel Afriky, ale byli zde též Indiáni, Laponci nebo Kozáci. Tyto skupiny lidí byly přiváženy často spolu se zvířaty ze stejné oblasti. Tyto „výstavy divochů“ vyvolávaly v 19. století intenzivní debaty, protože lidé byli vězněni za mřížemi na velkém trávníku, stejně jako zvířata v klecích okolo. Zahrada byla v tomto období jedním z antropologických center v Paříži. Poslední výstava lidí se zde konala v roce 1931, kdy byli vybráni obyvatelé francouzských kolonií jako Senegal, Severní Afrika, Nová Kaledonie aj.\n\nV 50. letech 20. století se zahrada velmi proměnila. Zvířata zmizela a vzniklo zde centrum pro sport a odpočinek. V 60. letech byla zahrada upravena a v roce 1969 sem bylo do nově postavené budovy přemístěno Musée national des arts et traditions populaires (Národní muzeum lidového umění a tradic). V roce 1971 byla otevřena malá farma, v roce 1973 divadlo a v roce 1975 Musée en Herbe, které bylo v roce 2008 přemístěno do 1. obvodu.\n\nNa přelomu 20. a 21. století proběhly další změny. Zahrada získala některé orientální prvky jako čajový dům, most a korejskou zahradu symbolizující partnerství mezi Paříží a Soulem. V roce 2008 bylo do centra města přesunuto Muzeum rostlin\n\n"}
{"id": "729098", "url": "https://cs.wikipedia.org/wiki?curid=729098", "title": "Jimmy Scott", "text": "Jimmy Scott\n\nJimmy Scott, známý jako Little Jimmy Scott (17. července 1925, Cleveland, Ohio, USA − 12. června 2014) byl americký jazzový zpěvák.\n\nJako doprovodný zpěvák se podílel například na albu \"Magic and Loss\" (1992) od Lou Reeda. Jako herec se objevil například ve filmech \"Chelsea Walls\" (2002) nebo \"Passion Play\" (2011).\n\nZemřel v roce 2014 ve věku 88 let.\n\n"}
{"id": "729103", "url": "https://cs.wikipedia.org/wiki?curid=729103", "title": "Dick's Picks Volume 3", "text": "Dick's Picks Volume 3\n\nDick's Picks Volume 3 je koncertní album skupiny Grateful Dead. Jedná se o třetí pokračování série Dick's Picks. Album bylo nahráno 22. května 1977 ve Sportatorium v Pembroke Pines na Floridě a vyšlo v roce 1995 u Grateful Dead Records.\n\n"}
{"id": "729104", "url": "https://cs.wikipedia.org/wiki?curid=729104", "title": "Češi v Polsku", "text": "Češi v Polsku\n\nČeši jsou nejmenší státem uznanou národnostní menšinou v Polské republice. Podle zákona jsou jejími příslušníky polští státní občané s českou národností. Při sčítání lidu v roce 2002 se k ní přihlásilo 386 osob. Všech Čechů (s polským a jiným občanstvím) je ovšem podle tohoto sčítání více – 831. Zároveň až 1226 polských občanů uvedlo za obcovací řeč češtinu.\n\nNejvíce polských Čechů žije v okolí Zelova v Lodžském vojvodství. Jedná se o potomky českých exulantů z doby pobělohorské (členů Jednoty bratrské), kteří zde, v pruském Slezsku, v roce 1802 koupili zpustlý statek. Na jeho místě pak založili a vybudovali město. Roku 1909 v obci žilo 6822 osob, z nichž bylo zhruba 1200 Poláků a 100 Němců, takže Češi představovali 80 procent místního obyvatelstva. Ke změně etnického složení obyvatelstva této exulantské obce došlo po skončení druhé světové války – tehdy došlo k repatriaci všech menšin z nově ustanovených hranic Polska. Češi, kteří chtěli v Polsku zůstat, byli donuceni stát se Poláky. Dnes jsou asimilovaní a češtinu ovládá pouze nejstarší generace. Hlavním stmelujícím prvkem je evangelická farnost a spolek Exulant. Místní kostel je nejen chrámem, ale i kulturním střediskem české komunity; od roku 1999 zde působí unikátní hudební těleso Zelowskie Dzwonki, které v roce 2015 obdrželo od \"Evropské unie umění\" cenu za uměleckou a kulturní činnost (Golden Europea). V podkroví kostela je \"Muzeum v Zelově – Středisko dokumentace dějin Českých bratří\". Podle příslušnosti k evangelickému reformovanému i baptistickému sboru je počet Čechů odhadován na několik stovek (Zelov čítá asi 8000 obyvatel), ale k české národnosti se přihlásilo pouze 111 osob v celém vojvodství a 81 v samotném Zelově (českou obcovací řeč uvedlo 77 osob ve vojvodství a 29 v Zelově).\n\nAutochtonní obyvatelstvo západního Kladska (které bylo do roku 1477 součásti Čech), tak zvaného Českého koutku kolem města Lázně Chudoba, tvořili Češi hovořící kladským nářečím. V roce 1902 bylo jich 5250. Po připojení tohoto území k Polsku po druhé světové válce se v důsledku repatriace, reemigrace či asimilace počet Čechů začal rychle snižovat. V roce 2002 se v celém Dolnoslezském vojvodství k české národnosti přihlásilo 47 osob, přičemž češtinu za obcovací řeč uvedlo 181 lidí.\n\nZa součást českého národa byli občas považováni i tzv. Moravci, obyvatelstvo moravského původu obývající před druhou světovou válkou okolí Ratiboře a Hlubčic (byl to kdysi jeden kulturní a správní celek spolu s českým Hlučínskem). Jejich národní identita byla buď německá, nebo neexistovala vůbec. Po připojení tohoto území k Polsku jich část odešla do Československa, část byla spolu s Němci nuceně vysídlena do Německa, část pak zůstala a asimilovala se s Poláky. V celém Slezském vojvodství se v roce 2002 k české národností přihlásilo 67 osob, čeština pak byla obcovací řečí pro 239 lidí.\n\n\n"}
{"id": "729107", "url": "https://cs.wikipedia.org/wiki?curid=729107", "title": "Úmrtní list", "text": "Úmrtní list\n\nÚmrtní list je matriční doklad a veřejná listina, potvrzující úmrtí člověka a základní údaje o něm, kterou vydává na žádost příslušný matriční úřad podle podkladů z knihy úmrtí.\n\nÚmrtí se zapisuje do knihy úmrtí toho matričního úřadu, v jehož územním obvodu k úmrtí došlo, případně v jehož obvodu byla zemřelá osoba nalezena či v jehož obvodu byla vyložena z dopravního prostředku, v němž zemřela. Zápis na základě soudního prohlášení za mrtvého provádí Úřad městské části Praha 1 a úmrtí českých občanů v zahraničí se zapisuje do tzv. zvláštní matriky, kterou vede Úřad městské části Brno-střed. Zápis se pak provádí buď na základě listu o prohlídce mrtvého, který musí příslušnému matričnímu úřadu do tří dnů zaslat prohlížející lékař, nebo na základě pravomocného rozhodnutí soudu o prohlášení za mrtvého.\n\nŽádost o vydání úmrtního listu může podat člen rodiny, nebo ten, kdo prokáže, že jej potřebuje pro uplatnění svých práv před úřady. Úmrtní list obsahuje tyto údaje o zemřelém:\n\n"}
{"id": "729108", "url": "https://cs.wikipedia.org/wiki?curid=729108", "title": "Křivda", "text": "Křivda\n\nKřivda je bolestně prožívaná a vnímaná nespravedlnost. Obvykle je tento pocit, dojem nebo přesvědčení spojeno s nějakým druhem pokoření, ponížení, manipulace, neadekvátního obviňování či vykořisťováni, případně kombinované se ztrátou lidské důstojnosti, svobody, intimity apod. \n\nPocit křivdy může být někdy krátkodobý, nicméně v převážné většině případů trvá delší dobu a někdy se i dědí z generace na generaci a může se táhnout i po několik století případně i přes několik dějinných epoch. Křivda může být vnímána stejně tak kolektivně jakož i čistě individuálně. Křivdu můžeme zažít bez ohledu na věk, pohlaví, náboženské vyznání, rasovou příslušnost či společenské postavení a sociální zařazení.\n\n"}
{"id": "729111", "url": "https://cs.wikipedia.org/wiki?curid=729111", "title": "Dick's Picks Volume 4", "text": "Dick's Picks Volume 4\n\nDick's Picks Volume 4 je koncertní album skupiny Grateful Dead. Jedná se o čtvrtou část série Dick's Picks. Jedná se o trojalbum nahrané ve dnech 13. a 14. února 1970 ve Fillmore East v New Yorku. Album vyšlo v roce 1996 u Grateful Dead Records.\n\n"}
{"id": "729116", "url": "https://cs.wikipedia.org/wiki?curid=729116", "title": "San Francisco Bay Area", "text": "San Francisco Bay Area\n\nSan Francisco Bay Area, známé také jako Bay Area; je metropolitní oblast, která obklopuje sanfranciský a sanpabloský záliv. Pochází odsud velké množství hudebních skupin, mezi které patří například The Ace of Cups, Quicksilver Messenger Service, Moby Grape, Jefferson Airplane, Grateful Dead, Blue Cheer nebo Dead Kennedys. Oblast je ale hlavně proslulá jako centrum vědy a výzkumu, nachází se zde Silicon Valley. Okolí Sanfranciského zálivu je hornaté a je tu nedostatek nížin, což způsobuje vysoké ceny půdy. Obyvatelé Bay Area patří k nejbohatším v USA a jsou politicky velmi liberální, což znamená, že volí Demokraty.\n"}
{"id": "729123", "url": "https://cs.wikipedia.org/wiki?curid=729123", "title": "Konference Objekty", "text": "Konference Objekty\n\nKonference Objekty je Česko-Slovenská putovní konference zaměřená především na problematiku objektově orientovaného programování. \n\nKonference Objekty slouží jako odborná platforma pro výměnu zkušeností a poznatků z oblasti objektově orientovaných technologií (OOT). Jejím cílem je prezentace informací o nejnovějších trendech v problematice OOT a také zprostředkování výměny zkušeností mezi odborníky z praxe a akademického prostředí. Konference je pořádána od roku 1995, jejím zakladatelem a hlavním organizátorem je Doc. Ing. Vojtěch Merunka, Ph.D. \n\n\n\n\n"}
{"id": "729132", "url": "https://cs.wikipedia.org/wiki?curid=729132", "title": "To Terrapin: Hartford '77", "text": "To Terrapin: Hartford '77\n\nTo Terrapin: Hartford '77 je koncertní album skupiny Grateful Dead. Album bylo nahráno 28. května 1977 v Hartford Civic Center v Hartford, Connecticut a vyšlo 7. dubna 2009 u Rhino Records.\n\n"}
{"id": "729136", "url": "https://cs.wikipedia.org/wiki?curid=729136", "title": "Falešná hra s králíkem Rogerem", "text": "Falešná hra s králíkem Rogerem\n\nFalešná hra s králíkem Rogerem, anglicky Who Framed Roger Rabbit, je americká filmová komedie z roku 1988 režiséra Roberta Zemeckise a producenta Stevenena Spielberga s Bobem Hoskinsem v hlavní roli. Jde o unikátní kombinovaný film společnosti Disney, ve kterém je přibližně stejnou měrou obsažen klasický hraný film společně s kresleným filmem. Ve filmu kromě živých herců (lidí) vystupuje hned celá plejáda animovaných kreslených postaviček dobře známých z předchozích filmů společnosti Walta Disneye (od 40. let 20. století). Všechny kreslené postavy filmu zde žijí ve fiktivním kresleném městě (světě) zvaném Toontown (česky uváděno jako Kreslounov), kromě toho ale žijí, stejně tak jako lidé, i svým osobním životem a často se vydávají na výlety do reálného světa lidí, zejména do prostředí filmových ateliérů a studií.\n\nFilm byl natočen na podkladě knižní předlohy - románu Garyho K. Wolfa \"Who Censored Roger Rabbit?\".\n\nSnímek získal cenu Americké akademie filmových umění a věd Oscar za vizuální efekty, střih a střih zvukových efektů. Kromě toho také obdržel také zvláštní cenu Akademie za průkopnické spojení běžného hraného filmu (navíc v lehkém retro noir hávu) a disneyovského animovaného filmu (poznámka: tento princip byl v menší míře použit i ve snímku \"Mary Poppins\" a to již v roce 1964).\n\nDěj filmu je postaven na příběhu, kdy životem unavený soukromý detektiv Eddie Valiant (Bob Hoskins) pátrá po soukromém životě animovaných filmových postav, filmové hvězdy králíka Rogera a jeho ženy, barové zpěvačky a to jak v reálném světě tak ve fiktivním kresleném světě, v Kreslounově. Zažije při tom mnoho humorných i velmi dramatických situací, kdy je králík Roger obviněn z vraždy kreslounovského podnikatele Marvina Acmeho, kterou ovšem nespáchal, a navíc musí čelit útoku sadisticky založeného soudce Dooma (Christopher Lloyd), který chce zničit nejen všechny kreslené postavičky, ale i kompletně celý Kreslounov.\n\n\nVe filmu se objevila v mnoha epizodních roličkách převážná část všech známých a populárních postaviček známých z předchozích filmů studia Disney, které se na filmových plátnech začaly objevovat v 2. polovině 30. let 20. století, v tomto smyslu může být dílo považováno i za jistou formu retrospektivy a propagace dřívější tvorby tohoto studia.\n\n\n"}
{"id": "729142", "url": "https://cs.wikipedia.org/wiki?curid=729142", "title": "Generální štáb Armády České republiky", "text": "Generální štáb Armády České republiky\n\nGenerální štáb Armády České republiky je součást Ministerstva obrany České republiky a zabezpečuje velení armádě. V jeho čele je náčelník Generálního štábu Armády České republiky, kterého na návrh vlády a po projednání v příslušném výboru Poslanecké sněmovny jmenuje prezident republiky. Prezident republiky ho na návrh vlády také odvolává. Náčelník Generálního štábu AČR je podřízen ministrovi obrany. \n\nGenerální štáb Armády České republiky má sídlo v Praze a skládá se z kanceláře náčelníka Generálního štábu (dále jen NGŠ), osobního štábu NGŠ, společného operačního centra ministerstva obrany (dále jen MO), inspektorátu NGŠ, sekce rozvoje druhů sil - operační sekce MO, sekce plánování sil MO, sekce logistiky MO, sekce komunikačních a informačních systémů MO, odboru vojenského letectví MO, odboru vojskového průzkumu a elektronického boje MO a odboru vojenského zdravotnictví MO.\n\nNáčelníkem Generálního štábu AČR je od května 2018 armádní generál Aleš Opata.\n\nOrganizační struktura Generálního štábu Armády České republiky je následující:\n\n\n"}
{"id": "729148", "url": "https://cs.wikipedia.org/wiki?curid=729148", "title": "Winterland 1973: The Complete Recordings", "text": "Winterland 1973: The Complete Recordings\n\nWinterland 1973: The Complete Recordings je koncertní box set, obsahující celkem devět CD. Nahrávky pocházejí z dní 9.-11. listopadu 1973, kdy byli nahrány v Winterland Ballroom v San Franciscu, v Kalifornii. Album vyšlo 1. dubna 2008. Speciální verze obsahuje i bonusový disk, který byl nahrán 4. prosince 1973 v Cincinnati Gardens, Cincinnati, Ohio.\n\n"}
{"id": "729155", "url": "https://cs.wikipedia.org/wiki?curid=729155", "title": "Múza (film)", "text": "Múza (film)\n\nMúza, anglicky \"The Muse\", je americká filmová komedie z roku 1999, kde námět, scénář, režii i hlavní roli provedl a ztvárnil americký komik Albert Brooks. Další významné role pak vytvořili Sharon Stone, Andie MacDowell a Jeff Bridges.\n\nJde o hořce humorně laděný příběh až doposud docela úspěšného a mírně neurotického hollywoodského scenáristy ve středních letech Steve Philipse (Albert Brooks), který zničehonic prožívá určitou tvůrčí krizi (jeho nový scénář jeho zaměstnavatel společnost Paramount nejenže odmítne, ale i dostane vyhazov z kanceláře a je s ním rozvázána smlouva) a na radu svého nejlepšího kamaráda scenáristy (Jeff Bridges) si posléze pronajme jednu jeho dobrou známou, která o sobě tvrdí, že je živá múza (ve skutečnosti se jedná o nemocnou ženu s těžkou duševní poruchou – schizofrenií – na což Steve ale přijde až na úplném konci filmu), kterou zde hraje Sharon Stone. Přestože domnělá múza je nejenže velice náročná, marnivá a rozmarná, ona mu opravdu přinese potřebnou inspiraci, navíc postupně převrátí život vzhůru nohama celé jeho rodině, kdy jeho ženu (Andie MacDowell) inspiruje k tomu, aby začala podnikat v oboru pekárenství. Film skončí happyendem, domnělá múza rychle zmizí před svými lékaři, kteří se jí snaží přimět k návratu do psychiatrického sanatoria, Stevova žena velmi úspěšně podniká a Steve opravdu napíše velmi dobrý scénář k novému hollywoodského akčnímu filmu (múza zafungovala), který Paramount přijme k realizaci.\n\n"}
{"id": "729161", "url": "https://cs.wikipedia.org/wiki?curid=729161", "title": "Trichlorfon", "text": "Trichlorfon\n\nTrichlorfon (též metrifonát; systematický název (\"RS\")-dimethyl (2,2,2-trichlor-1-hydroxyethyl)fosfonát) je orgnofosfát používaný především jako anthelmintikum a insekticid. Jedná se o prekurzor prolátky, která se neenzymaticky přeměňuje na aktivní metabolit dichlorvos. Trichlorfon, resp. dichlorvos, ireverzibilně inhibuje acetylcholinesterázu.\n\nTrichlorfon lze použít k léčbě schistosomózy způsobované červem \"Schistosoma haematobium\". Takové přípravky pro humánní medicínu již nejsou na trhu k dispozici, stále se však prodávají anthelmintické přípravky veterinární (např. Neguvon).\n\nBylo navrženo použití trichlorfonu pro léčbu Alzheimerovy nemoci, není však k tomuto účelu doporučen.\n"}
{"id": "729170", "url": "https://cs.wikipedia.org/wiki?curid=729170", "title": "Rakuten Japan Open Tennis Championships 2011", "text": "Rakuten Japan Open Tennis Championships 2011\n\nTenisový turnaj ATP Rakuten Japan Open Tennis Championships 2011 se konal ve dnech 3. – 9. října v Tokiu, hlavním městě Japonska venku na kurtech s tvrdým povrchem jako součást kategorie ATP World Tour 500 series. Odměny činily 1 226 500 dolarů.\n\n\nHráči, kteří do hlavní soutěže obdrželi divokou kartu:\n\nHráči, kteří postoupili z kvalifikace:\n\n\n"}
{"id": "729173", "url": "https://cs.wikipedia.org/wiki?curid=729173", "title": "Police et Patrie", "text": "Police et Patrie\n\nPolice et Patrie (česky \"Policie a Vlast\") byla během druhé světové války francouzská odbojová skupina pařížské policie.\n\nNahradila v roce 1943 skupinu \"Police\", která existovala v části odbojového hnutí řízeného socialistickým vedením \"Libération-Nord\". Skupinu vedl Henri Ribière (1897-1956) a jejími členy byli příslušníci policejní prefektury. Svou činnost rozšířila i mimo Paříž na území departementu Seine-et-Oise. Skupina se podílela na osvobození Paříže připojením ke stávce pařížské policie a povstání policejní prefektury v srpnu 1944. Také sehrála významnou roli při bojích na jihu Île-de-France.\n\n\n"}
{"id": "729174", "url": "https://cs.wikipedia.org/wiki?curid=729174", "title": "Glenorchy", "text": "Glenorchy\n\nGlenorchy může odkazovat k:\n\n"}
{"id": "729175", "url": "https://cs.wikipedia.org/wiki?curid=729175", "title": "Jaroslav Dufek", "text": "Jaroslav Dufek\n\nJaroslav Dufek (26. dubna 1934 v Brně – 30. září 2011 Brno) byl český herec a divadelní pedagog, držitel Ceny Thálie z roku 1995.\n\nDivadlu se ochotnicky věnoval již od mládí. Šlo o dlouholetého člena Mahenovy činohry brněnského Národního divadla, který hostoval i v brněnském Městském divadle. Českým televizním divákům byl z poslední doby znám především ze svého účinkování v televizním seriálu \"Četnické humoresky\".\n\nPo studiích na brněnské JAMU začínal v brněnském Divadle bratří Mrštíků, odtud v roce 1965 přešel do Národního divadla Brno.\n\nŠlo také o významného divadelního pedagoga (vyučoval na JAMU), dabéra a rozhlasového herce. V roce 2002 obdržel Cenu Františka Filipovského za dabing. V roce 1995 mu byla udělena Cena Thálie za výkon ve hře \"Bratři Karamazovi\".\n\n"}
{"id": "729183", "url": "https://cs.wikipedia.org/wiki?curid=729183", "title": "Hubert Birke", "text": "Hubert Birke\n\nHubert Birke (21. ledna 1892 Heřmánkovice – 13. dubna 1950 Doschendorf nebo 12. května 1945 Broumov) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nV roce 1919 byl hlavním řečníkem německých nacionalistů na demonstraci během Prvního máje v Broumově. Působil jako redaktor novin \"Braunauer deutscher Bote\" a psal básně. Od roku 1919 byl redaktorem listu \"Braunauer Bote\", později \"Deutscher Bote\". Redigoval\nrovněž ročenku \"Braunauer Bote\". \"Deutscher Bote\" byly počátkem 30. let orientovány značně radikálně, nacionalisticky a antisemitsky. V roce 1932 byl list úřady šestkrát zabaven a sám Birke byl v květnu 1933 zatčen a odsouzen krajským soudem v Hradci Králové podle zákona na ochranu republiky na dva měsíce. Po návratu z vězení se podle zprávy ze září 1933 Birkeho list ve svých názorech poněkud umírnil. Vykonával taky funkci vedoucího spolku \"Bund der Deutschen in Böhmen\".\n\nPůvodně byl členem DNSAP. Po jejím rozpuštění přešel do Sudetendeutsche Heimatsfront a z ní vzešlé Sudetoněmecké strany. Od roku 1936 byl krajským vedoucím SdP ve východních Čechách. K roku 1936 se bytem uvádí v Broumově.\n\nV parlamentních volbách v roce 1935 se stal za Sudetoněmeckou stranu poslancem Národního shromáždění. Mandát si podržel do října 1938, kdy přišel o poslanecké křeslo kvůli pomnichovským změnám hranic Československa.\n\nJiž v září 1938 během povstání Sudetských Němců a následných protiopatření československých úřadů uprchl v noci z 13. na 14. září do Německa. Po obsazení pohraničí působil jako župní předseda Německé pracovní fronty (Deutsche Arbeitsfront) v Sudetské župě. Stal se členem NSDAP a jednotek SA. Zasedal v Říšském sněmu.\n\nPodle některých zdrojů zemřel roku 1950. Měl na konci války utéci z Liberce do Německa, kde měl v poklidu dožít v západoněmeckém Doschendorfu. Podle jiného zdroje se bývalý gauleiter a redaktor broumovského týdeníku Hubert Birke zastřelil 12. května 1945 v Broumově bezprostředně po zániku Třetí říše, v rámci vlny sebevražd místních Němců.\n\n"}
{"id": "729187", "url": "https://cs.wikipedia.org/wiki?curid=729187", "title": "Rab (město)", "text": "Rab (město)\n\nRab je hlavní město chorvatského ostrova Rab.\n\nPodle historie je osídleno od 5. století. Na ostrově je to největší a nejnavštěvovanější město, které ožívá zejména večer. Má historické centrum, ale je obstavěno novými domy. V mořském zálivu se nachází přístav.\n\n"}
{"id": "729188", "url": "https://cs.wikipedia.org/wiki?curid=729188", "title": "Otomar Bistřický", "text": "Otomar Bistřický\n\nOtomar Bistřický (26. května 1880 Jindřichův Hradec – 18. března 1949 Jindřichův Hradec) byl československý politik a poslanec Národního shromáždění za Republikánskou stranu zemědělského a malorolnického lidu (agrárníky).\n\nNarodil se 26. května 1880 v Jindřichově Hradci. Vychodil čtyři třídy reálné školy v Českých Budějovicích. Profesí byl rolník. Podle údajů z roku 1935 bydlel v Jindřichově Hradci. Od roku 1920 do roku 1922 byl starostou Jindřichova Hradce. V roce 1938 se stal starostou Národní jednoty pošumavské. V období let 1935–1945 byl starostou Sokola.\n\nV parlamentních volbách v roce 1925 se stal za Republikánskou stranu zemědělského a malorolnického lidu poslancem Národního shromáždění a mandát obhájil ve všech následujících volbách, tedy v parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "729191", "url": "https://cs.wikipedia.org/wiki?curid=729191", "title": "Karel Šrédl", "text": "Karel Šrédl\n\nKarel Šrédl (* 24. srpna 1951 Praha) je vysokoškolský pedagog zabývající se tématem znalostní ekonomiky.\n\nAbsolvoval Výrobně ekonomickou fakultu VŠE v Praze a Filozofickou fakultu Univerzity Karlovy v Praze. V roce 1983 obhájil na VŠE dizertační práci na téma \"Efektivnost veřejné dopravy\". V roce 2003 habilitoval prací \"Efektivnost vzdělávání\" a stal se docentem v oboru veřejná ekonomie.\n\nV současné době působí jako docent na Provozně ekonomické fakultě České zemědělské univerzity v Praze, a na Fakultě jaderné a fyzikálně inženýrské ČVUT, kde přednáší v kurzech \"ekonomické teorie\", \"znalostní ekonomiky\" a \"teorie firmy\". Též dlouhodobě spolupracuje s Husitskou teologickou fakultou Univerzity Karlovy v oblasti vědy a výzkumu.\n"}
{"id": "729193", "url": "https://cs.wikipedia.org/wiki?curid=729193", "title": "Metro v Marseille", "text": "Metro v Marseille\n\nMetro ve francouzském městě Marseille funguje od roku 1977. Jedná se o gumokolové metro postavené na základě zkušeností firmy RATP s pařížským metrem. Síť metra v Marseille se skládá ze dvou linek, které mají dohromady 30 stanic a délku 19 kilometrů.\n\n"}
{"id": "729197", "url": "https://cs.wikipedia.org/wiki?curid=729197", "title": "Frankton", "text": "Frankton\n\nFrankton může odkazovat k:\n\n"}
{"id": "729201", "url": "https://cs.wikipedia.org/wiki?curid=729201", "title": "Olexa Borkaňuk", "text": "Olexa Borkaňuk\n\nOlexa Borkaňuk (11. ledna 1901 Jasiňa – 3. října 1942 Budapešť) byl československý politik rusínské národnosti a meziválečný poslanec Národního shromáždění za Komunistickou stranu Československa.\n\nPůvodní profesí byl rolníkem. Členem KSČ se stal roku 1925. V období let 1926–1929 pobýval v SSSR. Pak se vrátil do Československa a byl předsedou podkarpatoruského Komsomolu (Československý Komsomol) a redaktorem stranického tisku. Od roku 1934 zastával funkci krajského tajemníka strany. Roku 1936 se stal členem ÚV KSČ.\n\nPo parlamentních volbách v roce 1935 se stal poslancem Národního shromáždění. Mandát ovšem nezískal ihned ve volbách, ale až později v říjnu 1935, když volební soud odepřel potvrdit mandát Ivana Lokoty a přidělil poslanecké křeslo jako náhradníkovi právě Olexovi Borkaňukovi. Profesí byl rolník. Podle údajů z roku 1935 bydlel v Mukačevě. Mandát si podržel do prosince 1938, kdy byl zbaven křesla v důsledku rozpuštění KSČ.\n\nPoté se vrátil na Podkarpatskou Rus, odkud se mu podařilo po obsazení země Maďarskem v březnu 1939 uprchnout do SSSR. Zprvu pracoval v aparátu Kominterny. 5. ledna 1942 byl v čele skupiny parašutistů (desant KOM – B) vysazen na okupovaném území, avšak již 12. ledna zatčen maďarskými orgány. V říjnu byl v Budapešti odsouzen k trestu smrti a 3. října 1942 popraven.\n\nAčkoliv byl zatčen krátce po seskoku a neměl příležitost rozvinout odbojovou činnost, byl v předvečer 20. výročí konce druhé světové války vyznamenán \"in memoriam\" titulem Hrdina SSSR.\n\nPamátníky Olexy Borkaňuka byly postaveny v podkarpatoruských městech Jasiňa a Rachov.\n\n"}
{"id": "729205", "url": "https://cs.wikipedia.org/wiki?curid=729205", "title": "Josep Llorens i Artigas", "text": "Josep Llorens i Artigas\n\nJosep Llorens i Artigas (16. června 1892 Barcelona – 11. prosince 1980 Barcelona) byl katalánský keramik a umělecký kritik. Je známý pro svou spolupráci s Joanem Miróem.\n\nJosep Llorens i Artigas studoval na umělecké akademii \"La Llotja\" a na privátní \"Escola d’Art\" u Galího v Barceloně, kde se v roce 1912 seznámil s Joanem Miróem. Jako on byl také členem umělecké skupiny Cercle Artístic de Sant Lluc. Artigas byl umělecký kritik deníku \"La Veu de Catalunya\" a spoluzakladatel skupiny Courbet, pojmenované po Gustavu Coubertovi. V roce 1917 získal stipendijní pobyt v Paříži.\nVěnoval se hlavně keramickému umění a přispěl k jeho obnovení v západním světě. V roce 1941 se stal profesorem keramiky na Escola Massana v Barceloně.\n\nArtigas měl samostatné výstavy v Barceloně, Madridu, Paříži, Brüsselu, Londýně a New Yorku. Získal mnoho ocenění.\n\nV Paříži pracoval od roku 1923 spolu s Raoulem Dufym a Albertem Marquetem, později s Georgem Braquem, především ale od roku 1944 se svým přítelem Joanem Miróem, kdy spolu tvořili velké keramické stěny, například pro Harvard University, Fondation Maeght (1964) a letiště v Barceloně (1970).\n\nJeho syn Joan Gardy Artigas (* 1938) je také keramikem a pracoval často se svým otcem a Miróem. \n\n"}
{"id": "729206", "url": "https://cs.wikipedia.org/wiki?curid=729206", "title": "Beneš-Mráz", "text": "Beneš-Mráz\n\ninž. P. Beneš a inž. J. Mráz, továrna na letadla (zkráceně Beneš-Mráz) byl československý výrobce letadel ve třicátých letech dvacátého století.\n\nSpolečnost byla založena v Chocni leteckým konstruktérem Pavlem Benešem a podnikatelem Jaroslavem Mrázem 1. dubna 1935 a vyráběla lehká letadla vlastní konstrukce až do německé okupace. Beneš předtím působil v Avii a v leteckém oddělení ČKD-Praga, Mráz podnikal v opravách parních lokomotiv a později ve výrobě chladicích zařízení. Významnými konstruktéry byli Zdeněk Rublič a Jan Kryšpín. V letech 1935 až 1939 ve firmě vzniklo 14 typů motorových letounů, celkový počet vyrobených kusů činil 245. \n\nNa přelomu let 1939/40 byla společnost přejmenována na \"Ing. J. Mráz, továrna na letadla\" (\"Ing. J. Mráz, Flugzeugfabrik\"). Během druhé světové války výrazně vzrostl objem výroby, byla také založena slovenská pobočka v Nitře. Hlavním vyráběným typem byl německý větroň DFS Kranich II, určený pro výcvik pilotů Luftwaffe. Za války bylo postaveno celkem 1 620 kusů. Dále byly vyráběny letouny Fieseler Fi 156 „Storch“ a nákladní kluzáky DFS 230. Na konci války, 9. května 1945, v bezprostřední blízkosti továrny vybuchl vlak s municí a došlo k jejímu těžkému poškození. Výroba byla obnovena ještě toho roku.\n\nPo válce byla továrna znárodněna pod názvem \"Ing. J. Mráz, továrna na letadla, národní správa\". Název firmy se ještě několikrát změnil, od roku 1955 působila pod názvem Orličan n. p. (od roku 1991 a.s.). Byl zde vyráběn sportovní a turistický letoun L-40 Meta Sokol a větroně, např. Orlík II nebo Gradient. Firma zanikla ke dni 1. 1. 2010.\n\n\n\n"}
{"id": "729207", "url": "https://cs.wikipedia.org/wiki?curid=729207", "title": "Georg Böhm (politik)", "text": "Georg Böhm (politik)\n\nGeorg Böhm (26. října 1896 – 15. února 1947 Praha) byl československý politik německé národnosti a meziválečný poslanec Národního shromáždění za Sudetoněmeckou stranu, po válce popraven.\n\nPo parlamentních volbách v roce 1935 se stal poslancem Národního shromáždění. Mandát si podržel do října 1938, kdy přišel o poslanecké křeslo kvůli pomnichovským změnám hranic Československa.\n\nProfesí byl obchodník. Podle údajů z roku 1935 bydlel v Kraslicích.\n\nAktivně se účastnil sudetoněmeckého povstání v obci Bublava, kde bylo zavražděno několik československých občanů.\n\nPo roce 1945 byl souzen československými úřady, odsouzen k trestu smrti a popraven oběšením ve věznici Pankrác v sobotu 15. února 1947 ve 13 hodin 30 minut. Jeho poslední slova zněla: „\"Umírám nevinen. Trest je příliš tvrdý\"“.\n\n"}
{"id": "729208", "url": "https://cs.wikipedia.org/wiki?curid=729208", "title": "Čestmír Vidman", "text": "Čestmír Vidman\n\nČestmír Vidman (* 31. října 1921 Monfalcone, Itálie – 18. října 2013 Praha) byl český básník, esperantista, čestný člen Českého esperantského svazu.\n\nStudoval gymnázium v Příbrami, od čtvrté třídy na Malé Straně v Praze, kde maturoval (1939), následovala vysoká škola a titul komerčního inženýra. Pracoval v Poldi Kladno (1941-1945) a Organizaci pro zahraniční obchod (1947-1982).\n\nPsal poezii i drama.\n\nByl organizován v těchto organizacích: Spolek českých bibliofilů, Český esperantský svaz, Česko-japonská společnost, Společnost bratří Čapků, Klub Českého rozhlasu Vltava, Klub aktivního stáří, Společnost přátel PEN klubu, Společnost Jakuba Jana Ryby, Obec spisovatelů.\n\n\n\n\n\n"}
{"id": "729210", "url": "https://cs.wikipedia.org/wiki?curid=729210", "title": "Rudolf Böhm (poslanec)", "text": "Rudolf Böhm (poslanec)\n\nRudolf Böhm (21. srpna 1891 Dolní Habartice – 28. února 1986 Würzburg) byl československý politik německé národnosti, meziválečný poslanec Národního shromáždění za Německý svaz zemědělců (Bund der Landwirte, BdL), později za Sudetoněmeckou stranu (SdP).\n\nMládí strávil na statku rodičů v Dolních Habarticích, který byl v držení roku od poloviny 17. století.\n\nV parlamentních volbách v roce 1925 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1929 i parlamentních volbách v roce 1935. V březnu 1938 přešel v důsledku splynutí Německého svazu zemědělců se Sudetoněmeckou stranou do poslaneckého klubu SdP. Mandát si podržel do října 1938, kdy přišel o poslanecké křeslo kvůli pomnichovským změnám hranic Československa.\n\nProfesí byl rolník. Podle údajů z roku 1935 bydlel v Dolních Habarticích.\n\n"}
{"id": "729212", "url": "https://cs.wikipedia.org/wiki?curid=729212", "title": "Jiří Branžovský", "text": "Jiří Branžovský\n\nJiří Branžovský (11. července 1898 – ???) byl československý politik a meziválečný poslanec Národního shromáždění za Národní obec fašistickou.\n\nProfesí byl advokát. Podle údajů z roku 1935 bydlel v Praze.\n\nV roce 1922 se podílel na založení nacionalistického Klubu červenobílých. Počátkem 30. let patřil mezi členy a sponzory Národní obce fašistické. Před rokem 1935 se angažoval okolo politické skupiny Arijská fronta, která hodlala sjednotit extrémně nacionalistické české, německé i maďarské skupiny v Československu. Po jistou dobu se Arijské frontě dařilo skutečně získat vliv mezi Němci, zejména v Brně, z řad stoupenců rozpuštěné DNSAP.\n\nPo parlamentních volbách v roce 1935 se stal za Národní obec fašistickou poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "729218", "url": "https://cs.wikipedia.org/wiki?curid=729218", "title": "Karel Brožík", "text": "Karel Brožík\n\nKarel Brožík (4. listopadu 1881 Příkosice – 20. června 1942 Auschwitz-Birkenau) byl český a československý politik a meziválečný poslanec Národního shromáždění za Československou sociálně demokratickou stranu dělnickou.\n\nV letech 1895–1900 byl horníkem v Libušíně na Kladensku. Angažoval se v dělnických spolcích, od roku 1898 byl členem odborů a sociálně demokratické strany. Podílel se na organizování hornické stávky počátkem roku 1900 na Kladensku. V období let 1900–1903 pracoval jako úředník kladenské nemocenské pokladny. Počátkem 20. století působil také na Teplicku. Od roku 1904 do roku 1906 působil jako redaktor časopisu \"Na zdar\" v Trnovanech u Teplic, v letech 1908–1916 byl činný v redakci týdeníku \"Severočeský dělník\" v Teplicích. Stal se místopředsedou \"Ústředního školského komitétu\" v Duchcově. V Duchcově založil roku 1910 český \"Svaz horníků\", ve kterém se angažoval po další desítky let.\n\nZa světové války sloužil v období let 1916–1918 v armádě Rakouska-Uherska, ale na jaře roku 1918 byl z vojska propuštěn pro nemoc.\n\nV rámci sociální demokracie patřil k pravicovému křídlu, které se ostře vymezovalo proti komunistům. Počátkem listopadu 1918 byl spolu s Jaroslavem Asterem předákem Ústředního národního výboru menšinového pro severní Čechy. Po celé období let 1919–1939 zastával funkci předsedy Svazu horníků. Byl místopředsedou sociálně demokratického Odborového sdružení československého a zasedal v exekutivě Mezinárodní unie horníků.\n\nV letech 1918–1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Národní strany práce. Zasadil se o přípravu a prosazení zákona o závodních a revírních radách v hornictví v únoru 1920 a další sociální legislativu. Byl stoupencem znárodnění uhelných a rudných dolů.\n\nProfesí byl předsedou Svazu horníků. Podle údajů z roku 1935 bydlel v Praze.\n\n6. května 1941 byl zatčen nacistickými úřady. Po věznění na Pankráci a v Malé pevnosti v Terezíně byl deportován do koncentračního tábora Auschwitz-Birkenau, kde byl umučen.\n\n"}
{"id": "729219", "url": "https://cs.wikipedia.org/wiki?curid=729219", "title": "Salon de la photo de Paris", "text": "Salon de la photo de Paris\n\nSalon de la photo je výstava věnovaná fotografii, která se koná každý rok v říjnu nebo v listopadu v Paříži na výstavišti Porte de Versailles.\n\n"}
{"id": "729221", "url": "https://cs.wikipedia.org/wiki?curid=729221", "title": "Rada evropských biskupských konferencí", "text": "Rada evropských biskupských konferencí\n\nRada evropských biskupských konferencí ( , ve zkratce CCEE) sdružuje předsedy 33 biskupských konferencí Evropy a evropské biskupy, kteří jsou ve svém státě jedinými katolickými místními ordináři (Lucembursko, Monako, Kypr a Moldavsko; od roku 2011 také mukačevský řeckokatolický eparcha jako představitel katolické církve na Podkarpatské Rusi). Byla založena v březnu 1971 v Římě. Generální sekretariát Rady sídlí ve švýcarském Sankt Gallenu.\n\n\n\n"}
{"id": "729224", "url": "https://cs.wikipedia.org/wiki?curid=729224", "title": "Průmyslový komplex Vřesová", "text": "Průmyslový komplex Vřesová\n\nPrůmyslový komplex Vřesová je zpracovatelská část Sokolovské uhelné ve Vřesové.\n\nV poválečné době došlo v sokolovské hnědouhelné pánvi k přechodu od hlubinné těžby hnědého uhlí k lomové těžbě a s tou těžbou vyvstala i otázka zpracování uhlí. Z důvodu potřeby svítiplynu v tehdejším Československu bylo v 50. letech 20. století rozhodnuto o výstavbě Zpracovatelské části společnosti Hnědouhelné doly a briketárny Sokolov (HDB) ve Vřesové – přesný název Palivový kombinát Vřesová. V 60. letech byla stavba dokončena a postupně byl celý komplex uveden do provozu.\n\nPro potřeby kombinátu byla v roce 1966 v nedaléké obci Tatrovice budována zásobárna vody Přehrada Tatrovice, která byla od roku 1969 do 2013 i zdrojem pitné vody pro kombinát i obec Vřesovou. V současné době pokrývá z větší části potřebu technologické vody, druhým zdrojem je nádrž na Chodovském potoce dopájená vodou z řeky Ohře z čerpací stanice Loket.\n\nV 90. letech rozhodla tehdejší vláda o ukončení výroby svítiplynu a proto byl zahájen projekt výstavby paroplynové elektrárny a z výroby svítiplynu se přešlo na výrobu Energoplynu který je primárně určen k výrobě tepla a elektrické energie. V roce 1995 byl uveden do provozu 1 blok paroplynové elektrárny a následně i druhý blok, každý o výkonu 200 MW. Na jaře roku 2011 byla ve Vřesové ukončena výroba Briket a odstavena Briketárna. Tento provoz byl částečně nahrazen výrobou Multiprachu, která v omezené míře probíhala i v době provozu Briketárny. Celý zpracovatelský komplex ve Vřesové je jedinečným tím, že je zde na malém území uhlí připraveno, zpracováno a po ukončení výroby svítiplynu a výstavbě paroplynové elektrárny je vyráběný energoplyn přímo na místě přeměněn na elektrickou energii a teplo.\n\nV roce 2005 byla v areálu Zpracování otevřena nová kyslíkárna firmy Linde Technoplyn výměnou za dosloužilou původní.\n\nCelý výrobní komplex zpracovatelské části je značně provázán tak, aby byl co nejúčinější s minimálním množstvím vznikajícího odpadu a zátěže na okolí.\n\nKomplex zpracovatelské části Sokolovské Uhelné p.n., a.s. se skládá z několika jednotlivých provozů. Uhlí, které je vytěženo převážně na lomu Jiří začíná svou cestu zpracováním v Drtírně, kde je vlečkou dopravované uhlí rozdrceno na menší frakce a následně dopraveno do Sušárny, na technologickou skládku, a nebo k nakládce na vagónovou váhu. V Sušárně je uhlí sušeno na speciálních sušácích pomocí horké páry (teplota 150–160 °C). Uhlí má na vstupu cca 40% obsah vody, po vysušení je potřebná vlhkost 20 % pro Teplárnu a 30 % pro Tlakovou plynárnu. Část uhlí je tedy po vytřídění dopravena pásovými dopravníky do sekce Teplárna. Toto je jeden z nejdůležitějších technologických celků, v pěti kotlích (každý o výkonu 220 MW, 325 t/h) se zde vyrábí pára, která slouží pro výrobu tepla a elektrické energie ve čtyřech parních turbínách, každé o výkonu 65 MW. Technologická pára se využívá v ostatních provozech ve Vřesové například i pro ohřev vody do horkovodů, kterými je distribuováno teplo městům Karlovy Vary, Chodov, Nová Role, Nové Sedlo a obci Vintířov. Dálkovým parovodem je zásobována společnost zpracovávající vlnu a teplofikace v Nejdku. Teplárenské kotle jsou odsířené. Současně mohou být v Teplárně likvidovány např. chudé a bohaté expanzní plyny vznikající jako odpad při výrobě energoplynu na Tlakové plynárně.\n\nDruhá část uhlí je dopravována do Tlakové plynárny – Generátorovny. Zde jsou uhlím zauhlováno celkem 26 generátorů na dvou etapách Tlakové plynárny a uhlí je zde zplyňováno za určitého tlaku (přetlaku proti atmosférickému tlaku cca 2.7 MPa) při oxidačně-redukční reakcií, vháněním směsi kyslíku a přehřáté páry. Při splnění všech podmínek se v generátoru vytváří surový generátorový plyn, složený především z vodíku, metanu, oxidu uhelnatého, oxidu uhličitého, sirovodíku a nepatrné příměsi kyslíku, který je následně veden potrubními trasami k chlazení a po ochlazení z cca 200 °C na cca 35 °C. Při chlazení plynu dochází k vypadávání kondenzátu a v sedimentačních nádržích je z něj přímo na generátorovně odsazen těžký hnědouhelný dehet (následně znovu přidáván k uhlí při plnění generátoru). Lehký hnědouhelný dehet (prodej nebo využití ve VVKP) a fenolová voda (využívá se hlavně k nástřiku do předchladiče generátoru a k prvnímu ochlazení plynu po jeho výstupu z generátoru) jsou vedeny na sekci Fenolka k přečištění. Součástí Tlakové plynárny je i zařízení VVKP – Vedlejší využití kapalných produktů, které slouží zejména ke zpracování odpadních produktů vznikajících při zplyňování uhlí. Na VVKP se tak spaluje lehkého hnědouhelného dehtu v kombinaci s druhým palivem, kterým je surový benzín nebo fenolový koncentrát. Produktem hoření je surový energoplyn, který se přimíchává ke generátorovému plynu vyrobenému v generátorovně. Tato technologie je jednou z unikátních technologií, kterou Sokolovská Uhelná využívá (podobných zařízení je na celém světě pouze několik). Ochlazený generátorový plyn je veden do sekce Rectisol, kde je plyn čištěn v několika stupních, aby se z něj stal čistý energoplyn, využitelný v paroplynové elektrárně. Látky oddělené v Rectisolu z plynu jsou opět vedeny do části Fenolka. Ve Fenolce jsou tyto látky dále čištěny a výsledné karbochemické produkty jsou odeslány k dalšímu využití v provozech Sokolovské Uhelné p.n., a.s. nebo míří k externím odběratelům.\n\nOchlazený a vyčištěný energoplyn je veden na dvoublokovou paroplynou elektrárnu, kde je palivem plynové turbíně 127 MW. Startovacím a sekundárním palivem pro krytí větších změn výkonů je zemní plyn. Spálený plyn roztočí plynovou turbinu, ta vyrobí na generátoru elektrickou energii a horké spaliny jsou poté vedeny ke kotlům na odpadní teplo, kde je ve tlakových celcích s nuceným oběhem vyrobena pára, která roztáčí parní turbínu 56 MW. Cyklus každého bloku elektrárny je uzavřený. Pára po vykonání práce kondenzuje v chlazeném kondenzátoru a vrací se zpět do napájecí nádrže jednotlivého kotle. Chlazení kondenzátorů obou parních turbin je vodou chlazenou ve věžové chladicí věži typu Iterson vysoké 92 m.\n\nElektrická energie z vývodového trafa každého bloku paroplynového cyklu je distribuována vedením 220 kV na rozvodnu Vítkov. Z Teplárny je elektrická energie dodávána přes rozvodnu Vřesová linkami 110 kV na rozvodny Vítkov, Aš, Rotava a Ostrov.\n"}
{"id": "729225", "url": "https://cs.wikipedia.org/wiki?curid=729225", "title": "Jan Brukner", "text": "Jan Brukner\n\nJan Brukner (5. února 1891 Vepřová – 26. května 1949 Vepřová) byl československý politik a meziválečný i poválečný poslanec Národního shromáždění za Československou stranu lidovou.\n\nProfesí byl kovářem a domkářem. Podle údajů z roku 1935 bydlel ve Vepřové, ve které také mezi lety 1919–1936 působil jako starosta. Byl velmi oblíbený a často přispíval krátkými povídkami do regionálního tisku.\n\nV parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Po osvobození byl v letech 1945–1946 opět poslancem Prozatímního Národního shromáždění za lidovce a v letech 1946–1948 poslancem Ústavodárného Národního shromáždění.\n\nPo únoru 1948 odešel z veřejného života a brzy poté zemřel v květnu 1949 na otravu krve. Jeho pohřeb se stal tichou manifestací proti komunistickému režimu.\n\n"}
{"id": "729228", "url": "https://cs.wikipedia.org/wiki?curid=729228", "title": "Hureczko", "text": "Hureczko\n\nHureczko [xuˈrɛt ͡ʂkɔ] je obec v Polsku. Leží ve Gmině Medyka nedaleko města Przemyšle v Podkarpatském vojvodství. Jižně od obce leží obec Hurko, východně město Medyka s velkou železniční přechodovou stanicí při hranici Ukrajinou.\n\n"}
{"id": "729229", "url": "https://cs.wikipedia.org/wiki?curid=729229", "title": "Max Budig", "text": "Max Budig\n\nMax Budig, též Maximilian Budig (4. července 1892 Svitavy – 4. srpna 1967) byl československý podnikatel a politik německé národnosti, meziválečný poslanec Národního shromáždění za Sudetoněmeckou stranu.\n\nStudoval na státní inženýrské škole v Liberci, na vyšší státní živnostenské škole v Brně a na obchodní akademii ve Vídni. Pocházel ze Svitav, kde působil jako textilní továrník. K roku 1936 se bytem uvádí ve Svitavách.\n\nV parlamentních volbách v roce 1935 se stal za Sudetoněmeckou stranu poslancem Národního shromáždění. Poslanecké křeslo si podržel do roku 1937, kdy na mandát rezignoval. Místo něj se poslancem stal Stanislav Kraliček.\n\nJeho otcem byl Max Budig starší, na přelomu 19. a 20. století poslanec rakouské Říšské rady.\n\n"}
{"id": "729233", "url": "https://cs.wikipedia.org/wiki?curid=729233", "title": "Břetislav Coufal", "text": "Břetislav Coufal\n\nBřetislav Coufal (1. listopadu 1880 – 12. února 1941 Svésedlice) byl československý politik a meziválečný poslanec Národního shromáždění za Republikánskou stranu zemědělského a malorolnického lidu.\n\nV parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl rolníkem. Podle údajů z roku 1935 bydlel ve Svésedlicích. Roku 1919 i během 20. let se zmiňuje jako člen správní rady Hanáckého akciového pivovaru rolnického se sladovnou v Olomouci. Byl zároveň starostou domovských Svésedlic. V roce 1936 se stal předsedou správní rady Rolnického akciového cukrovaru v Holici u Olomouce. Funkci zastával až do své smrti roku 1941.\n\nJeho manželkou byla od 29. května 1911 agrární politička Ludmila Zatloukalová-Coufalová, která se roku 1931 stala starostkou Svésedlic, jako historicky první žena ve funkci nejvyššího představitele obecní samosprávy na Moravě.\n\nZemřel v únoru 1941 na svém statku, po delší chorobě. Příčinou smrti byl zánět plic, ke kterému se přidala těžká ledvinová choroba.\n\n"}
{"id": "729234", "url": "https://cs.wikipedia.org/wiki?curid=729234", "title": "Tvoje hnutí", "text": "Tvoje hnutí\n\nTvoje hnutí (polsky \"Twoj Ruch\"; do roku 2013 Palikotovo hnutí, polsky \"Ruch Palikota\", \"Ruch PL\", \"RP\") je polská politická strana založená v roce 2011 Januszem Palikotem. Strana byla zaregistrována 1. června 2011 poté, co hrozilo odejmutí registrace straně Ruch Poparcia založené také Januszem Palikotem. Současně se stranou existuje také sdružení Ruch Poparcia Palikota. Strana nemá zastoupení ani v Polském parlamentu, ani v Evropském parlamentu.\n\nPo polských parlamentních volbách v říjnu 2011 se Palikotovo hnutí stalo překvapivě třetí nejsilnější parlamentní stranou.\n\nJeho obliba však rychle odezněla, v roce 2014 hnutí propadlo ve volbách do Evropského parlamentu (jím vedené uskupení liberálních a levicových stran získalo pouze 3,6 % hlasů a do parlamentu se nedostalo). V parlamentních volbách o rok později knadidovalo v koalici vedené Svazem demokratické levice, ale ani tato se do parlamentu nedostala.\n\nCílem strany je zrušení výuky náboženství ve školách, zavedení registrovaného partnerství pro osoby stejného pohlaví i pro heterosexuály, uvolnění potratové politiky, zrušení Senátu nebo legalizace měkkých drog.\n\nV polských parlamentních volbách, konaných 9. října 2011 strana získala 10% platných hlasů a byla tak zastoupena 40 zvolenými poslanci.\n\nJen málo z těchto nově zvolených poslanců bylo ještě před volbami polské společnosti známo. Výjimku tvořili aktivista za práva homosexuálů Robert Biedroń, transsexuálka Anna Grodzka, feministka Wanda Nowicka a samotný předseda strany Janusz Palikot. Za stranu bylo do polského Sejmu zvoleno mnoho podnikatelů, několik vysokoškolských pedagogů, ale také archeolog, sportovec, spisovatel, sociální pracovník, optik, informatik, lékařka, pracovnice v administrativě či ekonom. Největší podporu měla strana u mladých voličů a lidí z větších měst. Třetina jejích voličů byla mladší 29 let.\n\nPolský sociolog Radosław Markowski se k volebnímu úspěchu strany vyjádřil v tom smyslu, že tradiční etablované konzervativní politické strany v zemi nebyly schopny odpovědět a správně reagovat na mnohé otázky, které hýbou polskou společností. Navíc až do těchto voleb nechodilo volit mnoho středo-levicových a levicových voličů, kteří neměli politickou alternativu, protože odmítali dát svůj hlas Straně demokratické levice, kvůli určité části jejích členů, spjatých s komunistickou minulostí. Bývalý polský prezident Lech Wałęsa uvítal, že chce někdo jako Janusz Palikot \"provětrat\" polský parlament. Polský spisovatel a žurnalista Jerzy Urban straně prorokoval \"politickou budoucnost\", protože ji považuje za součást protestního hnutí, které se etablovalo především v Evropě a severní Africe.\n\nStranu ovšem potkal méně příjemný osud protestních stran - její popularita a voličská podpora se rychle zhroutila. Ve volbách do Europarlamentu v roce 2014 i v dalších parlamentních volbách už kandidovala v koalicích, které však žádné mandáty nezískaly.\n\n"}
{"id": "729237", "url": "https://cs.wikipedia.org/wiki?curid=729237", "title": "Štefan Csomor", "text": "Štefan Csomor\n\nŠtefan Csomor (14. června 1886 Kalná nad Hronom – 21. října 1950 Kalná nad Hronom) byl československý politik a meziválečný poslanec Národního shromáždění za Republikánskou stranu zemědělského a malorolnického lidu.\n\nPo parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do listopadu 1938, kdy byl zbaven mandátu v důsledku změn hranic Československa.\n\nProfesí byl rolníkem. Podle údajů z roku 1935 bydlel v obci Kalná (okres Levice).\n\n"}
{"id": "729238", "url": "https://cs.wikipedia.org/wiki?curid=729238", "title": "Pernod Ricard", "text": "Pernod Ricard\n\nPernod Ricard je francouzský koncern vyrábějící alkoholické nápoje. \n\nPo koupi švédské státní společnosti V&S Group, výrobce vodky Absolut, se stala druhou největší společností na světovém trhu vín a lihovin., po britské společnosti Diageo a před Bacardi. V období 2014-2015 dosáhnul její obrat 8 558 miliónů EUR..\n\nMezi značky společnosti Pernod Ricard patří (neúplný seznam):\n"}
{"id": "729239", "url": "https://cs.wikipedia.org/wiki?curid=729239", "title": "Rudolf Čavojský", "text": "Rudolf Čavojský\n\nRudolf Čavojský (13. prosince 1901 Čachtice – 28. srpna 1983 Bratislava) byl československý politik a meziválečný poslanec Národního shromáždění za Autonomistický blok.\n\nOd roku 1919 byl členem Vzdělávacího spolku. Působil jako divadelní ochotník. Byl funkcionářem křesťansko sociální odborové organizace v Čachticích. V roce 1919 se uvádí i jako člen Orla. Papež Pius XII. mu roku 1941 udělil Řád svatého Řehoře Velikého. Profesí byl vrchním tajemníkem. Podle údajů z roku 1935 bydlel v Bratislavě.\n\nV parlamentních volbách v roce 1935 se stal poslancem Národního shromáždění za Autonomistický blok, který vytvořila Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\nV prosinci 1938 byl také zvolen do slovenského sněmu. Profesně se tehdy uvádí jako hlavní tajemník odborové organizace dělníků, bytem Bratislava.\n\n"}
{"id": "729244", "url": "https://cs.wikipedia.org/wiki?curid=729244", "title": "Josef Černý (politik)", "text": "Josef Černý (politik)\n\nJosef Černý (28. února 1885 Nepolisy – 7. prosince 1971 New York) byl československý politik, meziválečný ministr vnitra a poslanec Národního shromáždění za Republikánskou stranu zemědělského a malorolnického lidu.\n\nPocházel z Královéhradecka. Angažoval se v České agrární společnosti, která působila jako odborné těleso napojené na agrární stranu.\n\nV letech 1918–1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nPo smrti Antonína Švehly patřil k představitelům mladší generace, která zvýšila svůj vliv v agrární straně. Byl zetěm Antonína Švehly.\n\nPůsobil jako ministr vnitra v druhé vládě Jana Malypetra, třetí vládě Jana Malypetra, první vládě Milana Hodži, druhé vládě Milana Hodži a třetí vládě Milana Hodži. Podle údajů z roku 1935 bydlel v Praze.\n\nPo únoru 1948 emigroval s manželkou do USA a v letech 1948–1969 byl předsedou Republikánské (agrární) strany v exilu.\n\n\n"}
{"id": "729246", "url": "https://cs.wikipedia.org/wiki?curid=729246", "title": "Vojenská hudba Olomouc", "text": "Vojenská hudba Olomouc\n\nVojenská hudba Olomouc, dříve Posádková hudba Olomouc, je dechový orchestr, podřízený veliteli posádky Praha.\n\nÚkolem Vojenské hudby Olomouc je v první řadě účinkování pro Armádu České republiky, ale také vystupování pro veřejnost. V současnosti má čtyřicet členů, kteří jsou profesionálními hudebníky. Hlavním dirigentem je major Gustav Foret. Dalšími dirigenty jsou kapitán Richard Czuczor a kapitán Pavel Menhart.\n\nUž za 1. světové války byla v Olomouci hudba 54. pěšího pluku. V době 2. světové války u nás existovaly pouze tzv. praporní hudby vládního vojska, ale žádná z nich nepůsobila v Olomouci.\n\nVojenská hudba byla v Olomouci obnovena až po osvobození republiky v roce 1945. Kapelníkem byl Antonín Dražil a dirigentem Karel Mikuláštík. Hned v roce 1945 začala hudba spolupracovat s Moravskou filharmonií. Společně s ní nastudovala různé skladby z oblasti vážné hudby, jako je Smetanova „Má vlast“, Čajkovského „1812“, Janáčkova „Sinfonietta“, „Requiem“ H. Berlioze, Sukova symfonie „Asrael“ apod.\n\nK podstatné změně došlo v roce 1953. Hudba byla rozdělena a část hudebníků odešla do Šumperka. V Olomouci byla vytvořena tzv. plukovní hudba, která měla 19 členů. Hudba účinkovala na různých vojenských akcích, ale většinu času trávila ve vojenském výcvikovém prostoru Smilov (Libavá).\n\nPrakticky po celou dobu existence hudby bylo náplní činnosti vystupování na vojenských přehlídkách, oslavách a pietních akcích, na výchovných a promenádních koncertech, na festivalech a přehlídkách, na různých zahajovacích a otevíracích akcích a na slavnostech. Podstatnou složkou činnosti byla také spolupráce s rozhlasem.\n\nPo reorganizaci Armády ČR byla řada armádních hudebních těles bez náhrady zrušena. Vojenská hudba Olomouc je jedním z mála, které zůstalo a působí dodnes. Vojenská hudba Olomouc postupně obohatila klasický repertoár pro dechové orchestry různými populárními melodiemi (např. melodie z filmů Tenkrát na Západě, Titanic, Mission: Imposible) a dává také příležitost vážné, popř. duchovní hudbě. Kromě mnoha jiných akcí se pravidelně účastní např. populárních Oslav maršála Radeckého v Olomouci.\n\nVe vojenské hudbě v Olomouci mimo výše jmenovaných působili také např.: Rudolf Blažek, Josef Gedenk, Josef Potužník, Josef Háša, Emanuel Kaláb, Robert Šálek, Adolf Hamerský, Jindřich Zbožínek, Karel Pitra, Otto Vymětal, Vladimír Peter.\n\nVýběr z repertoáru z poválečných let: J. Fadrhons – Pochod samopalníků, I. Černěckij – Pochod tankistů, B. Smetana – Ze studentského života, A. Chačaturjan – Gopak, A. Dvořák – Slovanské tance, J. Kaliba – Dále směle vpřed (pochod).\n\nVýběr z populárního repertoáru 60. a 70. let: J. Offenbach – Orfeus v podsvětí, G. Verdi – Nabucco (předehra), E. Bernstein – Sedm statečných, J. Šlitr – Babetta, M. Bötcher – Vinnetou, G. Rossini – Lazebník sevillský, A. Aust – vzpomínky na Karla Hašlera, J. Fučík – Starý bručoun (pro fagot), R. Friml – Indiánská píseň lásky, J. Strauss – Cikánský baron (předehra), J. Vejvoda – Škoda lásky, A. Dvořák – Humoreska.\n\nVýběr z aktuálního repertoáru: J. Fučík – Florentinský pochod, A. Dvořák – Polonéza, G. Bizet – Carmen (předehra), E. Zámečník – Synkopy vpřed, P. Staněk – Legenda, Z. Bittmar – Mexický tanec, J. Williams – Star Wars, H. James – Trumpet blues, G. Moroder – Flash dance, K. Vacek – Směs polek a valčíků.\n\n"}
{"id": "729250", "url": "https://cs.wikipedia.org/wiki?curid=729250", "title": "Tržní kapitalizace", "text": "Tržní kapitalizace\n\nTržní kapitalizace vyjadřuje tržní hodnotu akciové společnosti nebo kryptoměn. Je to celková tržní hodnota všech jí vydaných akcií nebo, pokud jde o kryptoměny, celková hodnota všech \"mincí\" v oběhu. Vypočítá se jako součin počtu vydaných akcií a aktuální ceny akcií na trhu(pokud jde o kryptoměny, vypočítá se velmi podobně, součin všech mincí v oběhu a ceny dané kryptoměny).\n\nTržní kapitalizace se rovná ceně akcií vynásobené počtem akcií v oběhu. Vzhledem k tomu, že akcie jsou nakupovány a prodávány na veřejných trzích, může být kapitalizace využita jako ukazatel veřejného mínění o čistém jmění společnosti a je určujícím faktorem některých forem oceňování akcií.\n\nTržní strop odráží pouze hodnotu vlastního kapitálu společnosti. Je důležité poznamenat, že volba kapitálové struktury firmy má významný dopad na to, jak je celková hodnota společnosti alokována mezi vlastní kapitál a dluh. Komplexnějším opatřením je hodnota podniku (EV), která působí na nevyrovnaný dluh, preferované akcie a další faktory. Pro pojišťovny byla použita hodnota nazvaná vložená hodnota (EV).\n\nTržní kapitalizace je používána investiční komunitou v pořadí velikosti společností, na rozdíl od tržeb nebo celkových aktiv. Používá se také při hodnocení relativní velikosti burz, což je míra součtu tržních kapitalizací všech společností kótovaných na každé burze. Při provádění těchto hodnocení se tržní kapitalizace vypočítává k určitému významnému datu, například 30. června nebo 31. prosince.\n\nCelková kapitalizace akciových trhů nebo ekonomických regionů může být srovnána s jinými ekonomickými ukazateli. Celková tržní kapitalizace všech veřejně obchodovaných společností na světě činila v lednu 2007 51,2 bilionu USD a v květnu 2008 vzrostla na 57,5 ​​bilionu USD a poté v srpnu 2008 klesla pod 50 bilionů USD a mírně nad 40 USD. bilionů v září 2008. V letech 2014 a 2015 činila světová tržní kapitalizace 68 bilionů USD a 67 bilionů USD.\n"}
{"id": "729253", "url": "https://cs.wikipedia.org/wiki?curid=729253", "title": "Flash Gordon", "text": "Flash Gordon\n\nFlash Gordon označuje vícero věcí:\n\n"}
{"id": "729260", "url": "https://cs.wikipedia.org/wiki?curid=729260", "title": "Vela (rozcestník)", "text": "Vela (rozcestník)\n\nVela může znamenat:\n\n\n\n\n\n"}
{"id": "729267", "url": "https://cs.wikipedia.org/wiki?curid=729267", "title": "PRC", "text": "PRC\n\nPRC je zkratka s více významy: \n"}
{"id": "729268", "url": "https://cs.wikipedia.org/wiki?curid=729268", "title": "Molnár", "text": "Molnár\n\nPříjmení Molnár (maď. \"mlynář\") nosí více různých osobností:\n\n\n\n"}
{"id": "729270", "url": "https://cs.wikipedia.org/wiki?curid=729270", "title": "Antonín Čuřík", "text": "Antonín Čuřík\n\nAntonín Čuřík (11. února 1884 Ostrata – 8. června 1953 Brno) byl československý odborový předák, politik a meziválečný poslanec Národního shromáždění za Československou stranu lidovou, později za Hlinkovu slovenskou ľudovou stranu a nakonec za Republikánskou stranu zemědělského a malorolnického lidu.\n\nPůvodně se angažoval v katolickém politickém táboře a křesťansko sociální straně, v níž v letech 1908–1910 působil jako člen výboru. V letech 1913–1917 byl členem předsednictva Všeodborového sdružení křesťanského dělnictva, od roku 1918 generálním tajemníkem této odborové organizace.\n\nV letech 1918-1920 zasedal za lidovce v Revolučním národním shromáždění a v parlamentních volbách v roce 1920 se za ně stal poslancem Národního shromáždění, přičemž mandát obhájil v parlamentních volbách v roce 1925. Byl generálním tajemníkem brněnského Ústředí křesťanských odborových organizací napojeného na lidovou stranu, za kterou také zasedal v Národním shromáždění. V roce 1929 se ovšem po rozkolu v odborech od lidové strany odtrhl a založil vlastní politickou formaci nazvanou Československá strana křesťansko-sociální, do níž přetáhl i moravskou organizaci katolických odborů. Důvodem k odchodu ze strany byl Čuříkův nesouhlas s některými kroky pravicové vlády takzvané panské koalice.\n\nV parlamentních volbách v roce 1929 kandidoval se svou novou politickou stranou na kandidátce Hlinkovy slovenské ľudové strany a získal mandát. V roce 1932 se s Čuříkem spojil další odpadlík od lidovců, Alois Kaderka a vytvořili novou politickou stranu, Československá strana křesťansko-sociální a domkářsko-malozemědělská. Spojenectví se ovšem roku 1935 rozpadlo, mimo jiné i kvůli rostoucí Čuříkově orientaci na agrární stranu. Právě za agrárníky Čuřík úspěšně kandidoval v parlamentních volbách v roce 1935 a opět získal poslanecké křeslo. Poslanecké křeslo si oficiálně podržel až do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nBěhem války a po válce se již politicky neangažoval.\n\nProfesí byl odborovým předákem. Podle údajů z roku 1935 bydlel v Moravské Ostravě.\n\n\n"}
{"id": "729273", "url": "https://cs.wikipedia.org/wiki?curid=729273", "title": "Eugen de Witte", "text": "Eugen de Witte\n\nEugen de Witte nebo Evžen de Witte (8. října 1882 Karlovy Vary – 19. září 1952 Londýn) ,byl československý politik německé národnosti a poslanec Národního shromáždění za Německou sociálně demokratickou stranu dělnickou v ČSR.\n\nProfesí byl redaktorem. Podle údajů z roku 1935 bydlel v Karlových Varech. Již po komunálních volbách roku 1919 byl za sociální demokraty zvolen náměstkem starosty Karlových Varů.\n\nV Německé sociálně demokratické straně dělnické v ČSR patřil k mladší generaci aktivistů, která do popředí vystoupila během 20. let 20. století.\n\nV parlamentních volbách v roce 1925 získal poslanecký mandát a obhájil ho i v parlamentních volbách v roce 1929 a parlamentních volbách v roce 1935. Jeho mandát zanikl opatřením Stálého výboru parlamentu k 30. říjnu 1938 kvůli změně hranic pomnichovského Československa.\n\nByl jedním z blízkých spolupracovníků zprvu Ludwiga Czecha a od března 1938 pak nového předsedy strany Wenzela Jaksche, s nímž po okupaci českých zemí odešel do londýnského exilu. Patřil k propagátorům pozitivní spolupráce s československým státem, a přestože prosazoval levicovou politiku, byl odpůrcem komunismu. V rámci exilové sociální demokracie náležel k autonomistickému křídlu. Od roku 1944 byl členem Democratic Sudeten Committee.\n\n"}
{"id": "729275", "url": "https://cs.wikipedia.org/wiki?curid=729275", "title": "Čuřík", "text": "Čuřík\n\nPříjmení Čuřík nosí více různých osobností:\n\n\n"}
{"id": "729277", "url": "https://cs.wikipedia.org/wiki?curid=729277", "title": "Štefan Danihel", "text": "Štefan Danihel\n\nŠtefan Danihel (29. března 1885 Plavecký Štvrtok – 4. února 1966 Bratislava) byl československý a slovenský politik a poslanec Národního shromáždění za Hlinkovu slovenskou ľudovou stranu a později za Autonomistický blok.\n\nProfesí byl rolníkem. Podle údajů z roku 1935 bydlel v Sološnici.\n\nV parlamentních volbách v roce 1929 získal mandát v Národním shromáždění za slovenské ľuďáky, v parlamentních volbách v roce 1935 byl zvolen za Autonomistický blok (širší opoziční aliance, kterou utvořila Hlinkova slovenská ľudová strana). Poslanecké křeslo si oficiálně podržel do zrušení parlamentu, tedy do roku 1939. Ve volbách v prosinci 1938 byl zvolen do slovenského sněmu.\n\nV roce 1936 se podílel na Piešťanském sjezdu ľuďáků, kde strana vykročila směrem k podpoře autoritativního režimu. V březnu 1939 doprovázel Jozefa Tisa na jednání s Adolfem Hitlerem v Berlíně.\n\n"}
{"id": "729279", "url": "https://cs.wikipedia.org/wiki?curid=729279", "title": "Dánská královská rodina", "text": "Dánská královská rodina\n\nČleny dánské královské rodiny jsou všichni členové vládnoucí dynastie v Dánském království, kterým náleží titul princ nebo princezna dánská. Jako u jiných evropských monarchií je někdy nesnadné přesně určit, kdo je a kdo není členem národní královské rodiny z důvodu absence striktní právní či formální definice. Královna a její děti náležejí do glücksburské dynastie, jedné z větví oldenburského rodu. Děti královny a mužská linie potomků jsou agnatickými členy rodu \"de Laborde de Monpezat\".\n\nDánskou královskou rodinu tvoří:\n\nMezi širší dánskou královskou rodinu, která zahrnuje členy nemající nárok na titul \"princ\" / \"Princezna dánská\", nicméně jsou v příbuzenském vztahu k dánské královně, můžeme počítat:\n\nS výjimkou Mariny, manželky prince Michaela a princezen Alexandry a Olgy, všichni členové řecké královské rodiny jsou zároveň členy dánské královské rodiny a mají tudíž nárok na titul princ (princezna) řecký a dánský.\n\nDánsko má od roku 2009 stejné právo primogenitury pro mužské i ženské následníky trůnu. Dánský akt následnictví přijatý 27. března 1953 umožňuje nástup na trůn pouze těm potomkům krále Kristiána X. a jeho ženy Alexandriny Meklenbursko-Zvěřínské, kteří splnili schválené podmínky uzavřené před sňatkem.\n\nPanovník pozbývá svého nároku na trůn, pokud se ožení/vdá bez svolení panovníka potvrzeným Státní radou. Potomci narození nesezdaným nebo bývalým panovníkům, kteří se oženili bez královského souhlasu, jsou stejně jako jejich potomci vyloučeni z následnictví. Dále, po schválení sňatku může panovník uložit podmínky, které musejí být splněny, má-li jeho potomek získat následnické právo. Část II, odstavec 9 dánské ústavy z 5. června 1953 stanovuje, že parlament zvolí krále a určí novou linii následnictví, v případě situace, kdy by nebylo volitelných potomků krále Kristiána X. a královny Alexandriny.\n\nDánský panovník musí být členem Dánské národní církve, nebo evangelicko-luteránské církve dánské (Dánská ústava, II,6). Národní církev je podle zákona Dánská národní církev, ačkoli panovník není její hlavou (jako je tomu například ve Spojeném království, kde nejvyšším představitelem anglikánské církve je panovník Spojeného království, v současnosti královna Alžběta II.) (úst., I,4)).\n\nDánští panovníci mají dlouho historii královských a šlechtických. Historicky dánští monarchové rovněž užívali titulu 'král Vendů' a 'král Gothů'. Po svém nástupu na trůn roku 1972 královna Markéta II. se vzdala všech titulů vyjma titulu 'Královna dánská'. Dánský panovník/panovnice a jeho choť jsou titulováni 'Vaše Veličenstvo', zatímco princové a princezny \"Jeho\" nebo \"Její královská Výsost\" (\"Hans\" nebo \"Hendes Kongelige Højhed\"), nebo pouze \"Jeho\" či \"Její Výsost\" (\"Hans\" nebo \"Hendes Højhed\").\n\n\n\n\n\n\n\n\n\n\n"}
{"id": "729281", "url": "https://cs.wikipedia.org/wiki?curid=729281", "title": "Josef David (politik)", "text": "Josef David (politik)\n\nJosef David, též Joža David (17. února 1884 Kylešovice – 21. dubna 1968 Praha), byl československý politik a dlouholetý meziválečný i poválečný poslanec Národního shromáždění za Československou stranu národně socialistickou.\n\nStudoval na gymnáziu v Opavě. V rodných Kylešovicích zakládal dělnicko-vzdělávací jednotu. Počátkem století ho myšlenkově oslovil Václav Klofáč a jeho národně sociální hnutí kombinující sociální a národní tematiku. Roku 1902 byl zakladatelem České strany národně sociální v Opavě. Působil jako redaktor listu \"Pokrok\" v Brně, \"Stráže českého severu\" v Mostě, \"Obrany lidu\" v Mladé Boleslavi a \"Slezského slova\" v Opavě.\n\nZa první světové války bojoval v řadách rakousko-uherské armády, ale roku 1915 přeběhl do ruských pozic. Po pobytu v zajateckých táborech se začal angažovat v Československých legiích. Působil v redakci legionářského \"Československého deníku\" vydávaného v Rusku. Jednal s představiteli zahraničního politického exilu (Tomáš Garrigue Masaryk). Po válce se angažoval v organizacích sdružující československé legionáře, byl předsedou Československé obce legionářské.\n\nPo parlamentních volbách v roce 1920 se stal poslancem Národního shromáždění. Byl do sněmovny kooptován až dodatečně roku 1921 jako jeden ze čtyř nových poslanců reprezentujících Československé legie. Počátkem 20. let 20. století měl blízko k levicovému křídlu socialistické strany, ale na rozdíl o skupiny okolo Bohuslava Vrbenského ve straně zůstal.\n\nPoslanecký mandát obhájil i v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecké křeslo si oficiálně podržel do zrušení parlamentu, tedy formálně do roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nZa druhé světové války působil v exilu ve Spojeném království, přičemž pomáhal s organizací československých zahraničních jednotek. Zasedal v exilové Státní radě Československé a v \"Slovanském výboru\", který se orientoval na válečnou i poválečnou spolupráci se SSSR. V dubnu 1945 se stal náměstkem předsedy vlády v první vládě Zdeňka Fierlingera. Po osvobození byl za národní socialisty v letech 1945–1946 poslancem Prozatímního Národního shromáždění (zároveň působil od listopadu 1945, po odchodu z postu ve vládě, jako předseda Prozatímního Národního shromáždění) a v letech 1946–1948 poslancem Ústavodárného Národního shromáždění. Během únorového převratu v roce 1948 se nepřipojil k protikomunistické části národně socialistické strany a přispěl tak k legitimizaci mocenského zvratu ve prospěch KSČ.\n\nJeho syn Milan byl manželem političky Jaroslavy Moserové.\n\nProfesí byl tajemníkem Československé obce legionářské. Podle údajů z roku 1935 bydlel v Praze.\n\n\n"}
{"id": "729285", "url": "https://cs.wikipedia.org/wiki?curid=729285", "title": "Karol Dembovský", "text": "Karol Dembovský\n\nKarol Dembovský (30. září nebo 1. října 1885 Haniska – 17. ledna 1962 Trenčín) byl československý politik a meziválečný poslanec Národního shromáždění za Autonomistický blok, který vytvořila za Hlinkova slovenská ľudová strana.\n\nProfesí byl správcem elektrárny. Podle údajů z roku 1935 bydlel v Trenčianské Teplé.\n\nV parlamentních volbách v roce 1935 získal za Autonomistický blok, který vytvořila za Hlinkova slovenská ľudová strana mandát v Národním shromáždění. Poslanecké křeslo si oficiálně podržel do zrušení parlamentu, tedy do roku 1939. Během tzv. slovenského štátu se politicky angažoval, byl vládním komisařem v Trenčianské Teplé. Zemřel v Trenčíně.\n\n"}
{"id": "729316", "url": "https://cs.wikipedia.org/wiki?curid=729316", "title": "Noyers", "text": "Noyers\n\nNoyers může označovat více francouzských obcí:\n\n\n"}
{"id": "729330", "url": "https://cs.wikipedia.org/wiki?curid=729330", "title": "Ondrej Devečka", "text": "Ondrej Devečka\n\nOndrej Devečka, Andrej Devečka nebo Ondřej Devečka (8. prosince 1884 Paludza – 18. března 1967 Bratislava) byl slovenský evangelický kněz, středoškolský učitel, československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPůsobil jako evangelický kněz (kaplan v Rimavské Píle a později farář v Jasenové), publicista a středoškolský učitel (v letech 1921-1922 v Dolním Kubíně, od roku 1923 ředitelem školy v Kežmarku).\n\nV letech 1919-1920 zasedal v Revolučním národním shromáždění, kde byl členem Slovenského klubu (poslanci Revolučního národního shromáždění ze Slovenska se dosud nedělili podle stranických frakcí).\n\nV parlamentních volbách v roce 1935 získal mandát v Národním shromáždění za agrárníky. Poslanecké křeslo si oficiálně podržel do zrušení parlamentu roku 1939, přičemž v prosinci 1938 přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nPo Mnichovu se v říjnu 1938 podílel za agrární stranu na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze.\n\n"}
{"id": "729335", "url": "https://cs.wikipedia.org/wiki?curid=729335", "title": "Miele", "text": "Miele\n\nMiele & Cie. KG je německý výrobce domácích spotřebičů se sídlem ve městě Gütersloh, které leží v Severním Porýní-Vestfálsku. I po 118leté existenci funguje stále jako rodinná firma a v jejím čele stojí již čtvrtá generace zakládajících rodin Miele (podíl 51,1 %) a Zinkann (podíl 48,9 %). Jedná se o komanditní společnost.\nFirma Miele zaměstnává po celém světě více jak 16 600 spolupracovníků. V obchodním roce 2010/2011 dosáhla obratu 2,95 miliard Eur. V čele společnosti stojí zástupci zakladatelských rodin: Markus Miele a Reinhard Zinkann jun. a dále Eduard Sailer na pozici jednatele odpovědného za techniku , Heiner Olbrich na pozici jednatele odpovědného za marketing a odbyt a Olaf Bartsch na pozici jednatele odpověděného za finance a controlling.\n\nSpolečnost Miele byla založena 1. července 1899 v malém vestfálském městě Herzebrock. Zakladateli se stali společníci Carl Miele (1869 – 1938) a Reinhard Zinkann (1864 – 1939). Výroba byla zahájena společně s 11 spolupracovníky v budově bývalého mlýna. Prvním výrobkem byly odstředivky mléka, ke kterým v roce 1900 přibyly máselnice. Na základě technické konstrukce odstředivky mléka byla ještě téhož roku vyvinuta první pračka Miele.\n\nV roce 1907 byla výroba společně s téměř 60 spolupracovníky přesunuta z malého města Herzebrock do bývalé továrny na čerpadla v blízko ležícím městě Gütersloh. Zde se od roku 1911 vyráběla i jízdní kola. V roce 1914 bylo Miele největší německou továrnou na odstředivky mléka, máselnice, pračky, ždímačky a mandly. V průběhu první světové války se zakladatelé – Carl Miele a Reinhard Zinkann rozhodli založit další továrnu v nedalekém Bielefeldu. Zde se vyráběly díly na odstředivky mléka a elektromotory.\n\nV roce 1927 byla zahájena výroba vysavačů a v roce 1929 představila společnost Miele první evropskou myčku nádobí. Od roku 1930 se zde vyráběly dokonce i mopedy. V roce 1932 patřila Miele k největším továrnám v Evropě. V průběhu druhé světové války se v továrnách Miele vyráběly řídící jednotky pro torpéda válečných ponorek.\n\nV 50. letech patřila společnost Miele k největším německým výrobcům mopedů a motorek. Jejich výroba však byla v roce 1960 ukončena, aby se tak uvolnila výrobní kapacita pro pračky a myčky nádobí. V roce 1965 přibyl další závod. Tentokráte v městě Lehrte nedaleko Hannoveru. Zde se vyráběly profesionální přístroje pro praní prádla a dojící zařízení. Od roku 1969 se Miele věnovala i prodeji kuchyňského nábytku. Pro jeho výrobu byla v roce 1973 započata výstavba nového závodu ve vestfálském Warendorfu, který byl do provozu uveden v roce 1975.\n\nV roce 1982 získala Miele firmu Cordes v Oelde-Lette, která se do té doby specializovala na přístroje péče o prádlo, a pracovalo zde okolo 400 spolupracovníků a její obrat činil cca 65 milionů německých marek. Dodatečně zde byla dostavěna ještě továrna na pečicí trouby a firma Cordes jako taková přestala existovat.\n\nV roce 1990 se společnosti Miele podařilo převzít také specializovanou firmu na vestavné spotřebiče a velkokuchyňská zařízení Imperial v Bünde. V této době měla firma Imperial okolo 650 spolupracovníků a obrat 140 milionů německých marek. Kromě kmenového závodu patřila k Imperialu i továrna v Arnsbergu, která se rovněž stala součástí skupiny Miele. V roce 1999, kdy společnost Miele oslavila 100. výročí, byla značka Miele nejvíce prodávanou značkou na německém i evropském trhu s elektrospotřebiči.\n\nV roce 2004 zemřel Rudolf Miele (1929 – 2004) – vnuk zakladatele Carla Miele a jeho partner Peter Zinkann (* 1928), rovněž vnuk zakladatelské generace, se stáhl z každodenní činnosti ve firmě. S jejich syny – Markusem Miele (* 1968) a Reinhardem Zinkannem (* 1959) – nastoupila do vedení již čtvrtá generace zakladatelských rodin.\n\nV roce 2005 se Miele rozhodla ukončit výrobu kuchyňského nábytku a výrobní závod ve Warendorfu odprodala švýcarskému výrobci kuchyní Arbonia-Forster. Závod na plastové komponenty ve Warendorfu zůstal v majetku společnosti Miele. V roce 2007 obdržela Miele ocenění „Nejlepší značka“ od agentury pro výzkum trhu GfK.\n\nČeská pobočka společnosti Miele byla založena v roce 1991 se sídlem v Brně. V současnosti jsou zákazníkům k dispozici dvě Miele Gallery (Brno, Praha), kde je poskytován kompletní poradenský servis.\n\nPřístroje Miele jsou nabízeny ve 45 zemích prostřednictvím obchodních zastoupení, která patří mateřské společnosti, a v dalších 50 zemích, kde jsou nabízeny nezávislými dovozci. Největším trhem je Německo s podílem okolo 28 % na celkovém obratu, následováno Nizozemskem, Velkou Británií a Švýcarskem.\n\nSpotřebiče Miele jsou vyráběny ve dvanácti závodech (osm závodů v Německu a po jednom závodu v Rakousku, Česku, Rumunsku a Číně).\n\n\nMiele vyrábí elektrické přístroje pro domácnost i profesionální použití. Produkty často obsazují první místa v testech kvality a designových žebříčcích. Společnost Miele klade důraz na inovaci a kvalitu a je tak majitelem mnoha patentů – př. Voštinový buben u praček a sušiček, příborová zásuvka u myček nádobí atd.\n\nNejvýznamnějšími produktovými skupinami jsou automatické pračky, sušičky, myčky nádobí a vysavače. Dalšími produktovými řadami jsou vestavné a volně stojící kuchyňské spotřebiče (sporáky, pečicí trouby, varné desky, odsávače par, parní trouby, kávovary, nahřívače nádobí, mikrovlnné trouby), mandly a chladničky a mrazničky.\n\nJako jediný výrobce domácích spotřebičů nabízí Miele i vlastní řadu pracích, mycích a ošetřujících prostředků pod názvem Miele Care Collection.\n\nMiele Professional je oblastí s přístroji pro profesionální péči o prádlo (prádelny, čistírny apod.), pro profesionální mytí nádobí (gastronomie, hotelnictví, zdravotnická zařízení, kanceláře apod.) a pro mytí a dezinfekci laboratorního a zdravotnického zařízení (laboratoře, centrální sterilizace, ordinace apod.).\n\nOd roku 2010 vykročila Miele směrem k poskytovatelům systémů, které umí dokumentovat průběh mycích a sterilizačních procesů (System4med, System4dent apod.). Díky tomu jde ruku v ruce kvalitní přístroj, standardní a speciální programy a dokumentace procesů. Přístroje jsou proto vhodné pro malá zdravotnická zařízení a pro velké centrální sterilizace v nemocnicích a operačních centrech.\n\nV období od 2. dubna 1912 do 26. února 1914 vyráběla společnost Miele i automobily. Celkový počet vyrobených automobilů byl v rozmezí 125-143 ks. V nabídce byly tři modely. Všechny byly vybaveny čtyřválcovým motorem o obsahu 1568 cm3 nebo 2292 cm3.\nAutomobily byly prodávány kromě Německa i v Brazílii, Francii, Rakousku, Maďarsku a Uruguayi. Jediný dochovaný exemplář je v současné době v muzeu v sídle společnosti. Byl nalezen v roce 1996 v Norsku.\n\nKromě automobilů vyráběla Miele i mopedy a motorky, kola, káry, ledničky, máselnice, dojicí zařízení, odstředivky mléka, ždímačky, odstředivky, žehličky, čističky vzduchu, zařízení do velkých kuchyní a kuchyňský nábytek.\n\n"}
{"id": "729337", "url": "https://cs.wikipedia.org/wiki?curid=729337", "title": "František Dlouhý (sociální demokrat)", "text": "František Dlouhý (sociální demokrat)\n\nFrantišek Dlouhý (10. února 1889 Dražejov – 7. června 1956 Prachatice) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nByl československým legionářem v Rusku. Profesí byl od roku 1922 okresní školní inspektor v Prachaticích. Podle údajů z roku 1935 bydlel v Prachaticích.\n\nPo parlamentních volbách v roce 1929 získal mandát v Národním shromáždění za sociální demokraty. Mandát ale získal až roku 1933 jako náhradník poté, co rezignoval poslanec František Staněk. Křeslo obhájil i v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově utvořené Národní strany práce.\nPo roce 1938 musel opustit Prachatice a odstěhoval se s rodinou do Tábora. Za druhé světové války byl vězněn nacisty. Již 1. září 1939 ho zatklo gestapo. Byl vězněn v koncentračních táborech Terezín, Dachau a Buchenwald.\n\nPo roce 1945 se stal členem Krajského národního výboru, později Okresního národního výboru v Táboře. V létě roku 1945 se stal zemským školním radou a přesídlil do Prahy, kde působil jako zemský školní inspektor. Po únorovém převratu se roku 1949 stáhl z veřejného života a odešel do penze. Vrátil se do Prachatic, kde zemřel roku 1956.\n\n"}
{"id": "729338", "url": "https://cs.wikipedia.org/wiki?curid=729338", "title": "František Dlouhý", "text": "František Dlouhý\n\nJméno a příjmení František Dlouhý má více nositelů:\n\n"}
{"id": "729342", "url": "https://cs.wikipedia.org/wiki?curid=729342", "title": "Polské parlamentní volby 2011", "text": "Polské parlamentní volby 2011\n\nPolské parlamentní volby 2011, ve kterých se rozhodovalo o obsazení všech křesel v Sejmu a Senátu, se uskutečnily v neděli 9. října 2011. Toto datum vyhlásil prezident republiky Bronisław Komorowski 4. července 2011. \n\nPoprvé od konce komunistické éry v roce 1989 byla obhájena funkce premiéra, když po čtyřech letech zvítězila opět nejsilnější parlamentní strana Občanská platforma vedená předsedou vlády Donaldem Tuskem, jenž následně pokračoval v tehdy aktuální většinové vládní koalici s Polskou lidovou stranou. Druhá ve volbách se umístila opoziční Právo a spravedlnost s lídrem Jarosławem Kaczyńskim. \n\nUzavírací klauzuli, která do Sejmu činila 5 % hlasů pro jednu stranu a 8 % hlasů pro koalici, ještě překročil Svaz demokratické levice, jenž je poraženým voleb, když získal poprvé v historii pod deset procent hlasů. Naopak nově kandidující subjekt antiklerikální Palikotovo hnutí lze označit za volebního vítěze, když obdržel 10,2 % hlasů. \nVolební účast činila 48,92 % oprávněných voličů, což je proti minulým volbám pokles. Pro 30 512 850 oprávněných voličů existovalo 25 993 volebních okrsků.\nPolská ústřední volební komise vyhlásila konečné výsledky v úterý 11. října 2011.\n\nDo Sejmu se volilo poměrným volebním systémem s využitím D'Hondtovy metody přepočtu hlasů ve 41 vícemandátových volebních obvodech, v nichž se rozdělilo 460 mandátů. Do Sejmu se dostalo celkem 5 politických stran a uskupení. PO získala 207 mandátů, PiS 157 mandátů, RP 40 mandátů, PSL 28 mandátů a SLD 27 mandátů. \n\nDo Senátu byl poprvé využit volební systém relativní většiny, kdy v každém ze 100 jednomandátových volebním obvodů připadl mandát kandidátovi s největším počtem platných obdržených hlasů. Do Senátu se dostaly celkem 3 politické strany a uskupení. 63 mandátů a většinu získala PO, 31 mandátů PiS, 2 mandáty PSL a 4 mandáty získali nezávislí kandidáti. \n\nTabulka uvádí hlavní politické subjekty, jejich lídry, politickou pozici a ideologii pro volby 2011, stejně tak i volební zisky z roku 2007.\n\n \n"}
{"id": "729350", "url": "https://cs.wikipedia.org/wiki?curid=729350", "title": "Paludza", "text": "Paludza\n\nPaludza je zaniklá obec v okrese Liptovský Mikuláš, byla zatopená přehradou Liptovská Mara. Území vsi je součástí obce Galovany.\n\nPůvodní dřevěný artikulární kostel byl přenesen a stojí mezi obcemi Svätý Kríž a Lazisko.\n\nV obci se narodili:\n"}
{"id": "729351", "url": "https://cs.wikipedia.org/wiki?curid=729351", "title": "Vilém Mandlík", "text": "Vilém Mandlík\n\nVilém Mandlík (* 7. dubna 1936 v Praze) je bývalý československý atlet-sprinter a ligový fotbalista. Jeho dcerou je bývalá tenistka Hana Mandlíková. Tenisu se věnuje i jeho vnučka Elizabeth Mandlik (* 19. května 2001), ktera do světa vrcholového tenisu vstoupila účastí na juniorské části US Open v roce 2018. \n\nMladší bratr Viléma Mandlíka, František Mandlík (* 16. května 1942 v Praze) byl v šedesátých letech 20. století rovněž předním českým atletem, trojnásobným mistrem Československa v běhu na 400 metrů překážek (1962, 1964 a 1965) a spoludržitelem titulu z roku 1965 ve štafetovém běhu na 4x400 metrů. \n\nV roce 1960 mu byl Vilému Mandlíkovi udělen titul Mistr sportu a v roce 1962 nejvyšší sportovní titul tehdejší éry - Zasloužilý mistr sportu. \n\nPo skončení atletické dráhy pracoval jako sportovní novinář.\n\nMandlíkova sprinterská dráha trvala dlouhých 14 sezón - od československého rekordu dosaženého ještě v dresu PZ Motorlet v tehdejší dorostenecké kategorii \"mladších hochů\" (100 m za 11,2 sekundy 12.10.1952 v Praze) až po jeho poslední aktivní sezónu 1965. V roce 1954 zlepšil národní rekordy (v kategorii \"starších hochů)\" na 10,6 a 21,8 sekundy v bězích na 100 resp. 200 metrů, v roce 1955 vybojoval první seniorský republikový titul a ve dvaceti letech se kvalifikoval na svou první olympiádu. \n\nJako atlet se zúčastnil dvou olympijských her - v letech 1956 a 1960. Na letních olympijských hrách v roce 1956 v Melbourne se v běhu na 200 metrů probojoval až do semifinále a startoval i v československé štafetě na 4×400 metrů, která byla vyřazena v rozběhu. O čtyři roky později, na olympijských hrách 1960 v Římě, startoval v běhu na 200 metrů: v rozběhu měl pomalejší start a mohutné úsilí v cílové rovince skončilo natrženým svalem a odstoupením.\n\nZúčastnil se také dvou atletických mistrovství Evropy. Do Stockholmu v roce 1958 přijel jako třetí nejlepší Evropan sezóny (21,1 sekundy), vyhrál rozběh a pak i semifinále (21,0). Ve finále však svůj výkon nezopakoval: zkazil start, při opakovaném startu byl už velmi opatrný a ztrátu už nestihl dohonit - skončil čtvrtý v čase 21,4 sekundy. Úspěchem bylo na stejném mistrovství naopak čtvrté místo československé štafety na 4x100 metrů - nepodařila se sice první předávka, ale Mandlík na předposledním a Václav Kynos na posledním úseku zajistili výborným během obhajobu 4. místa z předchozího šampionátu v Bernu. Na dalším atletickém mistrovstvství Evropy, v roce 1962 v Bělehradu, reprezentoval Vilém Mandlík v běhu na 100 metrů - po nepovedeném startu skončil na posledním místě v semifinále. \n\nByl držitelem 21 českých rekordů v běhu na 100 a 200 metrů a ve štafetách.\n\nMandlík zaběhl v roce 1961 na Memoriálu Evžena Rošického na škvárové dráze a s ruční časomírou 100 metrů za 10,2 s. V roce 2011 prohlásil na serveru Lidovky.cz, že tento čas byl ze všech českých sprinterských rekordů vůbec nejblíže tehdy platnému rekordu světovému. Při percentuálním porovnání měl zmíněněný rekord k tehdejšímu světověmu rekordu Armina Haryho (10,0 sekundy) skutečně blíže nežli české rekordy zaběhnuté po světovém rekordu Usaina Bolta 9,58 sekundy k tomuto času jamajského sprintera. Sám Mandlík označil na uvedeném serveru svůj rekord za srovnatelný s dnešními časy 10,20 sekundy - při konvenčním přepočtu ručního času na elektronický (10,2 + 0,24), ovšem zároveň s hendikepem tehdejší pomalejší škvárové dráhy.\n\nVšechny uvedené osobní rekordy Viléma Mandlíka byly (s výjimkou času v běhu na 400 metrů) v době svého vzniku československými rekordy či nejlepšími československými výkony.\n\n\n\nV československé lize nastoupil v jednom utkání za Duklu Praha.\n\nSvou 113stránkovou sportovní autobiografii nazvanou \"Život plný sportu\" vydal Vilém Mandlík v roce 1976 v nakladatelství Naše vojsko.\n\n\n"}
{"id": "729358", "url": "https://cs.wikipedia.org/wiki?curid=729358", "title": "Jaromír Dolanský", "text": "Jaromír Dolanský\n\nJaromír Dolanský (25. února 1895 Karlín – 16. července 1973 Praha) byl československý politik Komunistické strany Československa, meziválečný i poválečný poslanec čs. parlamentu a ministr československých vlád.\n\nV roce 1921 absolvoval Právnickou fakultu Univerzity Karlovy. Už koncem 20. let 20. století patřil mezi skupinu mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda. Profesí byl tajemníkem odborů. Podle údajů z roku 1935 bydlel v Praze. V parlamentních volbách v roce 1935 se stal poslancem Národního shromáždění. O poslanecké křeslo přišel 28. prosince 1938 v důsledku rozpuštění KSČ. V roce 1938 se stal spolu s Antonínem Zápotockým členem vedení KSČ. V roce 1939 byli oba při pokusu o útěk do exilu zatčeni a až do konce války vězněni nacisty.\n\nDo politiky se zapojil opět po osvobození. Roku 1946 se stal ministrem financí Československa v první vládě Klementa Gottwalda. Funkci si udržel i ve druhé vládě Klementa Gottwalda. Od roku 1949 do roku 1951 byl ministrem a předsedou Státního plánovacího úřadu ve vládě Antonína Zápotockého. V první vládě Viliama Širokého, druhé vládě Viliama Širokého i třetí vládě Viliama Širokého v letech 1951–1963 byl náměstkem předsedy vlády (od 14. září 1953 coby první náměstek předsedy vlády).\n\nV letech 1929–1971 byl nepřetržitě členem Ústředního výboru Komunistické strany Československa. Do ÚV KSČ byl kooptován 2. srpna 1945 a na tento post ho zvolil i VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ. Z funkce byl uvolněn v prosinci 1968. Nad rámec členství v ÚV KSČ byl od září 1945 do června 1954 a znovu od prosince 1962 do dubna 1968 členem předsednictva ÚV KSČ. V srpnu 1945 se stal členem Sekretariátu ÚV KSČ a setrval zde do dubna 1946. Od srpna 1945 do června 1946 byl zástupcem generálního tajemníka KSČ. V roce 1948 zasedal v užším předsednictvu ÚV KSČ a byl členem politické komise předsednictva ÚV KSČ. Od září 1951 do června 1954 působil jako člen politického sekretariátu ÚV KSČ. V období červen 1954 – prosinec 1962 byl členem politbyra ÚV KSČ.\n\nPo několik dekád zasedal i v nejvyšších zákonodárných sborech Československa. V letech 1945–1946 byl poslancem Prozatímního Národního shromáždění a v letech 1946–1948 Ústavodárného Národního shromáždění. V letech 1948–1968 zasedal v Národním shromáždění (po roce 1960 Národní shromáždění Československé socialistické republiky) a v letech 1969–1971 ještě sloužil jako poslanec ve Federálním shromáždění. V roce 1955 a opětovně roku 1965 mu byl udělen Řád Klementa Gottwalda.\n\nVýrazněji se ještě politicky projevil v prosinci 1967, kdy se v předsednictvu ÚV KSČ schylovalo k odstavení Antonína Novotného z funkce prvního tajemníka ÚV KSČ. Dolanský tehdy patřil ke skupině funkcionářů orientovaných proti Antonínu Novotnému a i jeho hlasem tak éra Novotného skončila. Následně se již výrazněji politicky neangažoval.\n\n\n\n\n"}
{"id": "729365", "url": "https://cs.wikipedia.org/wiki?curid=729365", "title": "Velkoněmecká koncepce", "text": "Velkoněmecká koncepce\n\nVelkoněmecká koncepce byla jedna ze dvou variant sjednocení Německa v letech 1848–1849. Měla zahrnovat všechny státy mluvící německy, Země koruny české, západní část Rakouského císařství. To se však nelíbilo Rakousku. Proto byla zvolena maloněmecká koncepce. Ta nezahrnovala Rakousko. Avšak ani maloněmecká koncepce se neujala, jelikož pruský král Fridrich Vilém IV. odmítl přijmout císařský titul.\n"}
{"id": "729373", "url": "https://cs.wikipedia.org/wiki?curid=729373", "title": "Imrich Erös", "text": "Imrich Erös\n\nImrich Erös (10. února 1918, Vrútky – 30. listopadu 1993, Bratislava) byl československý voják a příslušník výsadku Courier-5.\n\nNarodil se 10. února 1918 ve Vrútkách. Otec Ján pracoval na železnici, matka Margita, za svobodna Vojtovičová byla v domácnosti. \n\nObecnou a měšťanskou školu absolvoval v Banské Bystrici. V roce 1939 složil úspěšně maturitu na strojní průmyslovce. Od 1. října 1940 nastoupil základní vojenskou službu u tankového praporu v Turčianskom Svätém Martine. Po absolvování Vojenské akademie v Bratislavě byl 1. října 1942 povýšen na podporučíka a odvelen k Rychlej divízii jako velitel spojovací čety a poté velitel stavební čety. Po návratu 26. srpna 1942 sloužil jako velitel spojovací čety v Bratislavě, od 15. ledna 1943 byl převelen do Turčianského Svätého Martina. Zde byl povýšen na poručíka. 16. srpna 1943 byl jako příslušník 2. slovenské pěší divize znovu nasazen na východní frontu. V prostoru Minska společně s dalším důstojníkem spolupracovali s \npartyzány. Po nasazení u Minska byly zbytky 2. pěší divize odsunuty do Itálie. V Itálii, kde se měly podílet na opevňovacích pracích přešel během spojenecké ofenzivy 1. června 1944 do zajetí.\n\nBěhem pobytu v zajateckém táboře v Aversse byl získán pro výcvik pro plnění zvláštních úkolů. Na československé základně v Bari prodělal paravýcvik a zpravodajský výcvik a byl jako velitel zařazen do výsadku Courier-5.\n\n15. září 1944 byl spolu s Chramcem a Holým vysazen u Liptovské Mary. Při doskoku se sice rozbila radiostanice, ale tu se později podařilo nahradit. Dále potom spolupracoval s kpt. Krátkým ve štábu SNP. Od října 1944 byl příslušníkem partyzánského oddílu Vpred. Začátkem prosinci 1944, byl zatčen a vězněn v Banské Bystrici. V lednu 1945 se mu z vězení podařilo uprchnout. Po osvobození Banské Bystrice byl zařazen jako velitel spojovací roty s níž se účastnil osvobozování Prahy.\n\nPo skončení války pracoval na hlavním štábu MNO. V hodnosti nadporučíka vykonával funkci pobočníka velitele spojovacích vojsk. V této funkci byl povýšen na kapitána. Štábním kapitánem byl jmenován 1. června 1946. 1. října 1946 nastoupil na Vysokou vojenskou školu.\n\nPo Únoru 1948 byl 30. března zatčen a obviněn z velezrady. Při eskortování vlakem z Martina do Prahy se mu 16. dubna ve stanici Přerov podařilo uprchnout. Dostal se do SRN, kam se pokoušel dostat i svou rodinu (byl ženatý a měl dva syny). To se ale nepodařilo a proto odešel do USA. V roce 1959 dostal americké občanství a přijal nové jméno Georg Michael Madera.\n\nV roce 1991 byl plně rehabilitován a přesídlil zpět do Československa. Zemřel 30. listopadu 1993 v Bratislavě na Slovensku.\n\n\n\n"}
{"id": "729379", "url": "https://cs.wikipedia.org/wiki?curid=729379", "title": "Josef Dolanský", "text": "Josef Dolanský\n\nJosef Dolanský (7. ledna 1868 Jičín – 30. listopadu 1943 Brno) byl československý politik, ministr československých vlád a meziválečný poslanec Národního shromáždění republiky Československé za Československou stranu lidovou.\n\nPocházel z rodiny staročeského poslance a k politice měl vždy blízko. Vystudoval práva a poté pracoval jako koncipient. Krátce poté si v Brně zřídil vlastní právnickou kancelář. Zpočátku působil ve staročeské straně, za kterou byl podle jednoho zdroje již v roce 1906 zvolen do Moravského zemského sněmu, stále více se však sbližoval s křesťanským hnutím, do kterého byl v roce 1913 přijat. V zemských volbách roku 1913 se stal za katolický blok poslancem Moravského zemského sněmu. Zvolen byl za českou kurii venkovských obcí, obvod Brno.\n\nV letech 1918-1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do formálního zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nKromě postu poslance zastával i ministerská křesla. Ve vládě Edvarda Beneše a první vládě Antonína Švehly byl ministrem spravedlnosti. V druhé vládě Antonína Švehly ministrem pro zásobování lidu. Ve svém resortu se zasloužil o konsolidaci československých právních poměrů a o zlepšení platů soudců. Patřil vždy k významným spojencům předsedy strany Jana Šrámka a díky svému smyslu pro kompromis zasedal i v koaliční osmičce (za vlády tzv. panské koalice).\n\nProfesí byl advokát. Podle údajů z roku 1935 bydlel v Brně.\n\n"}
{"id": "729380", "url": "https://cs.wikipedia.org/wiki?curid=729380", "title": "Nový hrad (okres Rychnov nad Kněžnou)", "text": "Nový hrad (okres Rychnov nad Kněžnou)\n\nNový hrad (též Klečkov) stával na ostrohu v meandru Bělá, nedaleko Skuhrova. Přímo pod hradem vede silnice II/321 ze Skuhrova nad Bělou na Jedlovou v Orlických horách.\n\nHrad byl založen pravděpodobně v první čtvrtině 15. století. První písemná zmínka je z roku 1427, kdy jej vlastnil Půta III. z Častolovic. Označení \"nový\" jej mělo odlišovat od staršího objektu v okolí; pravděpodobně od hradu Hlodný. V roce 1440 jej oblehl Jan Kolda II. ze Žampachu, ale podařilo se mu dobýt pouze předhradí. Krátce poté se stal součástí potštejnského panství, které vlastnil Jiří z Poděbrad. V roce 1495 při prodeji panství Jindřichem starším z Minsterberka Vilémovi II. z Pernštejna je uváděn jako pustý. Kdy a proč hrad zanikl, není známo. V pozdějších dobách bylo zapomenuto i jméno hradu a ten je označován jako Klečkov.\n\n"}
{"id": "729381", "url": "https://cs.wikipedia.org/wiki?curid=729381", "title": "Martin Hyský", "text": "Martin Hyský\n\nMartin Hyský (* 25. září 1975) je bývalý český fotbalový obránce. Mimo ČR hrál v Rusku, Švédsku a Německu.\nZa českou reprezentaci do 21 let odehrál 25 utkání a za reprezentaci do 18 let tři utkání.\n\nV současnosti působí jako expert a spolukomentátor fotbalových přenosů u České televize.\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\nOd čtrnácti hrál za Slavii Praha, dále zkoušel štěstí v FC Slovan Liberec, v AIK Stockholm (hostování), v FC Zbrojovka Brno, Bohemians 1905 a od roku 2000 opět ve Slávii. V roce 2002 přestoupil do Dynama Moskva. V létě 2004 přestoupil do Německa do FC Energie Cottbus, dále hrál za Rot-Weiss Essen a Kickers Offenbach. V červenci 2010 podepsal smlouvu s Kladnem, ale po půl roce odešel do nižší soutěže a skončil s vrcholovým fotbalem. V lize odehrál 128 zápasů a dal 4 góly. V posledních sezónách nesplňoval očekávání z juniorských let; silný ve hře hlavou, slušně technicky vybavený; chyběla mu rychlost a někdy i taktické myšlení. Se Slávií byl mistrem v sezóně 1995/96 a v sezóně 2000/01 obsadil druhé místo.\n\n"}
{"id": "729383", "url": "https://cs.wikipedia.org/wiki?curid=729383", "title": "Rudolf Dominik", "text": "Rudolf Dominik\n\nRudolf Dominik (6. října 1889 Boskovice – 23. července 1951 Praha) byl československý politik a meziválečný poslanec Národního shromáždění za Národní obec fašistickou. Byl také děkanem a profesorem správní vědy a správního práva na Právnické fakultě Masarykovy univerzity v Brně.\n\nProfesí byl univerzitní profesor a zastával i akademické posty. V letech 1930-1931 a 1939-1940 byl děkanem právnické fakulty Masarykovy univerzity v Brně. Podle údajů z roku 1935 bydlel v Brně-Žabovřeskách. Ve volbách rektora Masarykovy univerzity pro akademický rok 1939/1940 pro svou politickou orientaci neuspěl, místo něj byl znovu zvolen Arne Novák.\n\nV době procesu s Radolou Gajdou (kvůli takzvanému Židenickému puči v roce 1933) byl přísedícím soudu. Na protest proti nátlaku na vedení soudu ze strany sociálních demokratů přestoupil po skončení procesu ze sociální demokracie do Národní obce fašistické. Za Národní obec fašistickou se pak v parlamentních volbách v roce 1935 stal poslancem Národního shromáždění. Poslanecké křeslo si oficiálně podržel do zrušení parlamentu 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nPo válce byl za zločiny proti státu odsouzen k těžkému žaláři na dva roky a k pozbytí občanských práv (volební právo, veřejné funkce a akademické hodnosti) na deset let.\n\n"}
{"id": "729386", "url": "https://cs.wikipedia.org/wiki?curid=729386", "title": "Filip Zdeněk Lobkowicz", "text": "Filip Zdeněk Lobkowicz\n\nFilip Zdeněk Lobkowicz OPraem (* 8. dubna 1954, Plzeň) je český římskokatolický kněz, premonstrát a nynější opat tepelského kláštera.\n\nPochází ze šlechtického rodu Lobkowiczů, je jedním z pěti dětí Jaroslava Lobkowicze a jeho manželky Gabriely rozené Korffové-Schmisingové-Kerssenbrockové; jedním z jeho bratrů je ostravsko-opavský biskup František Lobkowicz. Pokřtěn byl jako Zdenko Vojtěch Klement Jaroslav Alois František z Assisi Gerhard Albert Pius Maria, Filip je řádové jméno. Kněžské svěcení přijal 13. ledna v Praze. V letech 1990 až 1995 působil jako kněz v Mariánských Lázních, následně pak v Teplé a Chebu (do roku 2003). Stal se také okrskovým vikářem chebského vikariátu, jímž je dosud.\n\nOd 15. července 2003 byl ustanoven farářem v Mariánských Lázních a administrátorem excurrendo farnosti Mariánské Lázně-Úšovice, která byla následně v roce 2005 sloučena s mariánskolázeňskou farností (stejně jako farnosti Lázně Kynžvart, Trstěnice, Tři Sekery a Velká Hleďsebe, jejichž administrátorem excurrendo se stal od 1. ledna 2004). Od 15. června 2004 se stal také administrátorem excurrendo in spiritualibus farnosti Planá a dalších osmi farností s ní následně v roce 2005 sloučených (Boněnov, Brod nad Tichou, Chodová Planá, Chodský Újezd, Michalovy Hory, Otín, Vysoké Sedliště a Zadní Chodov), od 15. září 2005 pak byl ustanoven i administrátorem excurrendo in materialibus plánské farnosti, kterou spravoval do 30. listopadu 2005.\n\nDne 8. října 2011 byl zvolen 53. opatem kláštera Teplá, jehož dosavadním představeným byl od roku 1998 administrátor Ján Augustin Kováčik OPraem. Opatskou benedikci přijal 26. listopadu 2011 v kostele Zvěstování Panny Marie v Teplé od svého bratra Františka Lobkowicze. Ve funkci byl na dalších 9 let potvrzen volbou 9. října 2017.\n\n"}
{"id": "729388", "url": "https://cs.wikipedia.org/wiki?curid=729388", "title": "Okres Września", "text": "Okres Września\n\nOkres Września (polsky \"Powiat wrzesiński\") je okres v Polsku ve Velkopolském vojvodství. Rozlohu má 704,19 km² a v roce 2005 zde žilo 73 658 obyvatel. Sídlem správy okresu je město Września.\n\nMěstsko-vesnické:\n\nVesnická:\n\n"}
{"id": "729390", "url": "https://cs.wikipedia.org/wiki?curid=729390", "title": "Jan Dostálek", "text": "Jan Dostálek\n\nJan Dostálek (28. dubna 1883 Šedivec – 21. března 1955 Praha) byl československý politik, meziválečný ministr československých vlád a poslanec Národního shromáždění za Československou stranu lidovou. Po roce 1948 politicky pronásledován a vězněn.\n\nVystudoval osmiletou c. k. vyšší státní průmyslovou školu a v červnu 1904 se po předchozí stavební praxi stal zaměstnancem pražského magistrátu. Začínal jako pomocný kreslič. V letech 1907–1909 studoval jako mimořádný student zeměměřičství na české Vysoké škole technické v Praze. Studoval rovněž na akademii umění ve Vídni. První světovou válku prožil coby písař na vojenském velitelství v Praze. Po válce se vrátil na magistrát, kde působil až do roku 1939 ve funkci stavebního ředitele. Od roku 1919 byl členem zastupitelstva města Prahy, kde předsedal klubu lidoveckých zastupitelů. Byl činný i jako publicista. V letech 1919–1921 byl redaktorem revue \"Mír\" a týdeníku \"Pražský obzor\".\nJeho politická kariéra začala v roce 1904, v roce 1906 byl zvolen zapisovatelem nově vzniklé Strany katolického lidu. Vstoupil i do jiných katolických organizací a za svou činnost získal od papeže Pia X. řád Pro Ecclesia et Pontifice. V roce 1911 stál u zrodu Katolicko-národní strany konzervativní a stal se jejím jednatelem. Od roku 1919 náležel k vedoucím činitelům Československé strany lidové (k roku 1928 uváděn jako člen předsednictva ČSL a její župní starosta v Praze). Ve 30. letech působil v čele pražské župy a tiskové komise ČSL. Přispíval do katolických periodik. Byl vyznamenán mnohými řády: Řádem rumunské koruny, papežským Řádem sv. Řehoře Velikého. Byl rytířem Řádu Božího hrobu.\n\nV parlamentních volbách v roce 1925, parlamentních volbách v roce 1929 i parlamentních volbách v roce 1935 byl zvolen za lidovce do Národního shromáždění. Poslanecké křeslo si oficiálně podržel do formálního zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty. V roce 1928 je uváděn jako místopředseda poslanecké sněmovny.\n\nKromě postu poslance zastával i ministerská křesla. V druhé vládě Františka Udržala, první vládě Jana Malypetra, druhé vládě Jana Malypetra, třetí vládě Jana Malypetra, první vládě Milana Hodži, druhé vládě Milana Hodži a třetí vládě Milana Hodži, tedy v letech 1929–1938 zastával nepřetržitě ministerské funkce. Střídal posty ministra veřejných prací a ministra průmyslu, obchodu a živností.\n\nV roce 1938 hlasoval stejně jako jeho stranický kolega Jan Šrámek a jako ministr za Národní sjednocení František Ježek proti přijetí anglo-francouzského ultimáta, které tlačilo na Československou republiku, aby přijala požadavky nacistického Německa.\n\nProfesí byl ředitelem stavebního úřadu. Podle údajů z roku 1935 bydlel v Praze.\n\nPo válce se krátce angažoval v ČSL, ale nesouhlasil s jejím sbližováním s KSČ. Po únoru 1948 byl vyloučen ze strany. V červenci 1954 byl zatčen příslušníky StB v rámci příprav vykonstruovaného procesu s „vedením ilegální protistátní skupiny Křesťansko-demokratické strany“. Zemřel v roce 1955 v pankrácké věznici, kam byl uvržen komunistickým režimem.\n\nDne 13. září 2018 byla v Kostelci nad Orlicí na domě v Mánesově ulici, kde se dnes nachází mateřská škola, umístěna pamětní tabulka Janu Dostálkovi v rámci projektu Poslední adresa, který připomíná památku obětí komunistického režimu.\n\n\n"}
{"id": "729395", "url": "https://cs.wikipedia.org/wiki?curid=729395", "title": "Mezichladič", "text": "Mezichladič\n\nMezichladič plnicího vzduchu případně mezichladič palivové směsi (též intercooler, v americké angličtině pak aftercooler) je zařízení na výměnu tepla u přeplňovaných motorů — s turbodmychadlem nebo mechanickým kompresorem poháněným převodem od klikového hřídele. Jeho úkolem je ochlazovat stlačený vzduch (resp. palivovou směs) vystupující z dmychadla, což umožňuje dostat do válce vyšší hmotnost vzduchu umožňující shoření větší dávky paliva a tedy vyšší výkon motoru při zachování jeho zdvihového objemu. Co možná nejnižší teplota zlepšuje tzv. plnicí účinnost motoru, posouvá níže teplotu cyklu a tím také oddaluje riziko samovznícení paliva předtím, než je zapálí jiskra zapalovací svíčky (samozápaly a detonace jsou problémem výkonných zážehových motorů).\n\nPojem \"inter\" (anglicky „vnitřní“ či „mezi“) v názvu pochází ještě z původních historických letadlových motorů, u kterých mezichladič ochlazoval vzduch mezi jednotlivými stupni dmychadla. V dnešních automobilových motorech se vesměs nacházejí tak zvané \"aftercoolery\" (\"after\", tedy \"po\" či \"za\"), protože se nacházejí až za turbodmychadlem či kompresorem.\n\nMezichladiče se mohou lišit zejména rozměry a obsahem, provedením výměníku (kupř. voštinový), technologií výroby a umístěním v automobilu. Stejně jako vzduchový filtr se mezichladič umisťuje do motorového prostoru tak, aby měl co největší přísun vzduchu, který o automobil naráží v závislosti na jeho rychlosti. Proto jsou také intercoolery výkonnější čím rychleji se vůz pohybuje, protože to má za následek větší přísun vzduchu (pokud není použito nucené proudění pomocí ventilátoru).\n\nMezichladiče se velmi často montují do prostoru mezi chladič chladicí kapaliny, který bývá umístěn ihned za předním nárazníkem, a motor. Zejména u sportovních a závodních vozů se pak záměrně mění pořadí, takže se umisťuje jako první a až poté následuje chladič, aby došlo k maximálnímu ochlazení plnicího vzduchu. Právě závodní a sportovní vozy jsou upravovány pro maximální výkon (byť i při snížené životnosti motoru).\n\nNěkteré motory mají mezichladič umístěný vedle chladiče. Toto řešení eliminuje problém s pořadím těchto dvou prvků.\n\nStejně používaným řešením je instalace mezichladiče do zadní části motorového prostoru, blíže k čelnímu oknu. Vedení vzduchu je pak řešeno buďto samostatným přívodem z plastu, plechu či jiného materiálu na vnitřní stěně kapoty, nebo samostatným sacím otvorem nahoře na kapotě.\n\nZejména závodní vozy používají také ostřik vodou. Toto řešení umožňuje dosáhnout při stejných rozměrech vyššího výkonu mezichadiče, často se také záměrně do nádobky s vodou, ze které ostřikovač čerpá, dává co nejstudenější voda s kostkami ledu pro zvýšení efektu.\n"}
{"id": "729397", "url": "https://cs.wikipedia.org/wiki?curid=729397", "title": "Rudolf Dölling", "text": "Rudolf Dölling\n\nRudolf Dölling (4. listopadu 1902 Hranice – 3. srpna 1973 Berlín) byl československý odborář a politik německé národnosti a meziválečný poslanec Národního shromáždění za Komunistickou stranu Československa, poválečný politik a důstojník v Německé demokratické republice.\n\nPocházel z rodiny textilního dělníka. Vychodil národní školu a nastoupil do textilní továrny a do kovoprůmyslu. Po jistou dobu byl i zemědělským dělníkem. Později pracoval coby horník v hnědouhelném dole ve městě Golpa v Sasku. Od roku 1921 byl členem Komunistické strany Německa. Pro své politické názory byl propuštěn z práce v Golpě a jako občan Československa vykázán do ČSR. Od roku 1923 byl členem Komunistické strany Československa. Od roku 1925 zastával funkci tajemníka komunistického odborového svazu textilních dělníků v západních a severních Čechách. Od roku 1932 byl ústředním tajemníkem tohoto svazu. Později zastával i post tajemníka ústřední rady komunistického odborového hnutí v Československu.\n\nPo parlamentních volbách v roce 1935 se stal poslancem Národního shromáždění. Mandát získal až s jistým odstupem po volbách jako náhradník poté, co byl jeho stranický kolega Josef Štětka zbaven nálezem volebního soudu mandátu. Profesí byl dělník. Podle údajů z roku 1935 bydlel v Janově Dolu. Poslanecké křeslo ztratil v prosinci 1938 v důsledku rozpuštění KSČ.\n\nV roce 1938 se podílel na komunistickém stávkovém hnutí proti Sudetoněmecké straně. Válku strávil v exilu v Moskvě. Zde navštěvoval školu Komunistické strany Sovětského svazu a od roku 1943 byl členem exilového Nationalkomitee Freies Deutschland. Po válce se nejprve vrátil do Československa a roku 1946 přesídlil do Berlína v pozdější Německé demokratické republice, kde se stal komunistickým funkcionářem v tamní armádě, bezpečnostních složkách i diplomatické službě.\n\n"}
{"id": "729402", "url": "https://cs.wikipedia.org/wiki?curid=729402", "title": "Jozef Drobný", "text": "Jozef Drobný\n\nJozef Drobný (25. března 1897 Trstená – 11. ledna 1959) byl slovenský a československý politik a meziválečný poslanec Národního shromáždění za Autonomistický blok.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\nProfesí byl vrchním poštovním tajemníkem. Podle údajů z roku 1935 bydlel v Bratislavě.\n\nV prosinci 1938 byl zvolen ve volbách do Sněmu Slovenskej krajiny. Uvádí se tehdy jako předseda \"Svazu slovenských poštovních úředníků\".\n\n"}
{"id": "729406", "url": "https://cs.wikipedia.org/wiki?curid=729406", "title": "Jan Dubický", "text": "Jan Dubický\n\nJan Dubický (29. listopadu 1886 Černožice – 11. února 1953 Praha) byl československý politik a poslanec meziválečného Národního shromáždění za Republikánskou stranu zemědělského a malorolnického lidu (agrárníky).\n\nByl redaktorem agrárnického týdeníku \"Plzeňský kraj\" a \"Obrana lidu\". Založil Hospodářské družstvo v Mladé Boleslavi a rolnickou mlékárnu v Čejetičkách. Roku 1926 se stal prvním místopředsedou Ústřední sociální pojišťovny. Angažoval se v politickém životě. Za první republiky byl členem městské rady v Mladé Boleslavi.\n\nProfesí byl „\"zem. insp. ústřed. před. čs. Domova\"“. Podle údajů z roku 1935 bydlel v Mladé Boleslavi.\n\nV letech 1918-1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n"}
{"id": "729412", "url": "https://cs.wikipedia.org/wiki?curid=729412", "title": "Psychoedukace", "text": "Psychoedukace\n\nPsychoedukace je proces, který má přivést pacienta a jeho okolí k porozumění projevům duševní poruchy a jejich souvislostem. Člověk s duševní poruchou se učí porozumět tomu, jak a proč příznaky vznikly, jak spolu mezi sebou v tzv. bludném kruhu souvisejí a jaké mají důsledky, které se často stávají i udržovacími faktory. \nTerapeut může říct např. toto: \n"}
{"id": "729421", "url": "https://cs.wikipedia.org/wiki?curid=729421", "title": "Josef Dufek", "text": "Josef Dufek\n\nJosef Dufek (12. května 1896 Stanový – 11. listopadu 1987 Poděbrady) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPo parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nMandát získal ale až s jistým odstupem po volbách, jako náhradník poté, co zemřel poslanec Bohumír Bradáč. Profesí byl radou politické správy v Nové Pace. Působil jako okresní hejtman v Nové Pace a úředník KNV.\n\nZemřel 11. listopadu 1987 v Poděbradech.\n\n"}
{"id": "729427", "url": "https://cs.wikipedia.org/wiki?curid=729427", "title": "Jan Švrček", "text": "Jan Švrček\n\nJan Švrček (* 17. dubna 1986, Přerov) je český lední hokejista hrající za klub HC Sparta Praha. Hraje na postu obránce. V minulosti působil v klubech HC Oceláři Třinec, HC Přerov, HC Olomouc, HC Znojemští Orli, PSG Zlín a a HC Kometa Brno..\n\nJan Švrček se narodil v Přerově, kde se v pěti letech poprvé postavil na brusle. V městě svého narození vydržel až do patnácti let, kdy si jej do svých spárů přetáhli třinečtí Oceláři. V Třinci se s dorostenci radoval z mistrovského titulu. Z juniorky města hutního průmyslu odešel na sezónu 2004/05 na jeden rok do New England Huskies (EJHL). Za Atlantským oceánem se chtěl osmnáctiletý bek osamostatnit a naučit se jazyku.\n\nKdyž se po roce vracel do České republiky, už to nebylo do Třince. Znova se ocitl ve spárech, nyní se o to přičinili znojemští Orli. I když zde v sezóně 2005/06 naskočil jen do dvou extraligových utkání, neukvapil se a neodešel. Orli si jej z Přerova povolali zpět a z týmu jej až do konce sezóny 2008/09 nepustili.\n\nZatímco Kometa zažívala hořké extraligové začátky, Jan Švrček vše sledoval z v extralize již zabydleného Zlína, kam jej nalákal trenér Venera. Stejná spolupráce by měla pokračovat i v sezónách 2011/12, 2012/13, protože jak trenér Venera, tak Jan Švrček uzavřeli v Kometě smlouvy na dva roky.\n\n"}
{"id": "729430", "url": "https://cs.wikipedia.org/wiki?curid=729430", "title": "Josef Dvořák (politik agrárníků)", "text": "Josef Dvořák (politik agrárníků)\n\nJosef Dvořák (25. srpna 1887 Volevčice – 7. dubna 1960 Jihlava) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nVystudoval reálku v Telči a učitelský ústav v Brně. V roce 1912 nastoupil na českou školu do Vídně. Během první světové války byl nasazen na východní frontě, zajat a pak učil na české škole v Kyjevě. Roku 1918 vstoupil do Československých legií a s nimi absolvoval anabázi přes Sibiř, Vladivostok a zpět do Evropy. Po válce učil v Brně, od roku 1923 na dívčí měšťanskou školu v Telči, kde od roku 1933 působil jako ředitel. V rodných Volevčicích vlastnil rodinný statek a angažoval se v agrární straně. Roku 1933 byl zvolen do zemského zastupitelstva Moravskoslezské země.\n\nPo parlamentních volbách v roce 1935 se stal poslancem Národního shromáždění. Poslanecké křeslo ovšem získal až dodatečně (v červnu 1936) poté, co zemřel poslanec František Staněk. Mandát si Dvořák oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nProfesí byl rolníkem a ředitelem měšťanské školy ve Volevčicích.\n\nBěhem druhé světové války byl dvakrát krátce vězněn. Po válce byl politicky stíhán komunisty.\n\n"}
{"id": "729438", "url": "https://cs.wikipedia.org/wiki?curid=729438", "title": "Josef Dvořák (rozcestník)", "text": "Josef Dvořák (rozcestník)\n\nJméno a příjmení Josef Dvořák se může vztahovat k následujícím osobnostem:\n\n"}
{"id": "729452", "url": "https://cs.wikipedia.org/wiki?curid=729452", "title": "Josef Dvořák (politik KSČ)", "text": "Josef Dvořák (politik KSČ)\n\nJosef Dvořák (9. září 1892 Plzeň – ???), byl československý politik a meziválečný poslanec Národního shromáždění za Komunistickou stranu Československa.\n\nProfesí byl původně zámečníkem. K roku 1930 se uvádí jako člen závodního výboru v podniku Škoda v Plzni. K roku 1935 je popisován jako zámečník z Kladna.\n\nUž koncem 20. let patřil do krajského vedení KSČ v Plzni. Roku 1929 podpořil bolševizaci strany prosazovanou Klementem Gottwaldem. Od konce roku 1929 působil jako vydavatel a redaktor plzeňského komunistického listu \"Pravda\". V první polovině 30. let byl pro své radikální aktivity opakovaně vězněn československými úřady.\n\nPo parlamentních volbách v roce 1929 se stal poslancem Národního shromáždění. Mandát obhájil v parlamentních volbách v roce 1935. Mandát ale ztratil v roce 1936 rozhodnutím volebního soudu. Místo něj v parlamentu usedl Karel Procházka.\n\nOd roku 1937 ho Ústřední výbor Komunistické strany Československa pověřil, aby se účastnil španělské občanské války. Cestou byl ovšem zadržen a několik měsíců vězněn německými úřady, které ho následně vydaly do Československa. Ústřední výbor Komunistické strany Československa potom vyšetřoval příčiny nezdaru jeho mise a Dvořák byl vyloučen z KSČ pro údajný trockismus.\n\nZa okupace byl 17. března 1939 zatčen a vězněn pak v Buchenwaldu společně s dalším komunistickým funkcionářem v Plzeňska, Josefem Ullrichem.\n\nPo válce se snažil o opětovné přijetí do strany, ale ÚV KSČ to roku 1945 zamítl. V listopadu 1946 ovšem Krajský výbor KSČ v Plzni znovupřijetí Josefa Dvořáka do strany podpořil a po souhlasu ÚV KSČ bylo jeho členství obnoveno na zasedání pléna KV KSČ 12. října 1947, za účasti Rudolfa Slánského. Následně se stal členem předsednictva KV KSČ. Jako předseda závodní\nodborové organizace ve Škodových závodech se podílel na provedení únorového převratu v roce 1948 v Plzni. V březnu 1948 se o něm uvažovalo i jako o předsedovi KV KSČ. Očekávalo se, že bude kandidátem do parlamentu v nadcházejících volbách v květnu 1948. Nakonec ale KSČ nominovala Karla Poláčka.\n\n"}
{"id": "729458", "url": "https://cs.wikipedia.org/wiki?curid=729458", "title": "Český pivní festival", "text": "Český pivní festival\n\nČeský pivní festival je největší pivní festival v České republice, který hostí 50 tisíc návštěvníků a koná se každoročně po dobu 17 dnů v květnu v Praze.\n\nPro návštěvníky je připraveno více než 100 druhů českých piv, tradiční česká gastronomie a bohatý doprovodný program. Jídlo a pivo špičkové kvality je servírováno na porcelánu a v skleněných džbáncích.\n\nAreál festivalu je tvořen uzavřeným komplexem velkoplošných stanů mezi nimiž je atriová zahrádka. V roce 2011 byl na Českém pivním festivalu postaven největší pivní stan, který kdy byl na území České republiky postaven. Tento stan bude byl co do velikosti (40x100 m) a kapacity (10.000 míst k sezení) srovnatelný s největšími stany mnichovského Oktoberfestu.\n\nFestival se vyprofiloval v největší zábavní událost pražského kulturního kalendáře a byl zařazen mezi 40 světových akcí doporučovaných renomovaných britským deníkem The Financial Times. Český pivní festival se tak objevil po boku takových akcí jako jsou Letní olympijské hry 2012 v Londýně, Wimbledon či Filmový festival v Cannes.\n\nJednotným platebním systémem na festivalu byl tzv. tolar. Nyní je to speciální magnetická karta, na kterou si návštěvník nahrává hotovost nebo libovolnou částku z platební karty.\n\nČeský pivní festival vyváží české pivo, tradiční českou gastronomii a kulturu i do zahraničí. První menší zahraniční verze Českého pivního festivalu se konala v září 2010 ve Frankfurtu, příští rok se rozšířila také do Berlína a Moskvy. Největší byl v Moskvě v VDNCh parku s kapacitou 10.000 míst k sezení. V roce 2013 také debutoval v Chicagu a New Yorku.\n\n\n"}
{"id": "729461", "url": "https://cs.wikipedia.org/wiki?curid=729461", "title": "Ludwig Eichholz", "text": "Ludwig Eichholz\n\nLudwig Eichholz (16. února 1903 Česká Lípa – 3. května 1964 Höxter) byl československý politik německé národnosti a meziválečný poslanec Národního shromáždění za Sudetoněmeckou stranu, později nacistický funkcionář a poválečný aktivista Sudetoněmeckého krajanského sdružení.\n\nProfesí byl učitelem, publicistou a politikem. Vystudoval německou univerzitu v Praze. Roku 1925 získal titul doktora filozofie.\n\nV parlamentních volbách v roce 1935 se stal poslancem Národního shromáždění. Jeho mandát zanikl opatřením Stálého výboru parlamentu k 30. říjnu 1938 kvůli změně hranic pomnichovského Československa.\n\nPovoláním byl profesor. Podle údajů z roku 1935 bydlel v Duchcově.\n\nV roce 1938 vstoupil do NSDAP. Během války zastával politické a odborné funkce v Říšské župě Sudety (1938–1942) a v Generálním gouvernementu coby \"Leiter und Präsident des Hauptamts Unterricht\" (1943–1945). Byl členem jednotek SS (hodnost Obersturmbannführera).\n\nPo válce byl v období let 1945–1948 v sovětském zajetí, pak se usadil ve městě Höxter v západním Německu, kde pracoval jako gymnaziální učitel a angažoval se v místních organizacích Sudetských Němců. Byl okresním předsedou Sudetoněmeckého krajanského sdružení v Höxteru.\n\n"}
{"id": "729462", "url": "https://cs.wikipedia.org/wiki?curid=729462", "title": "Josef Ešner", "text": "Josef Ešner\n\nJosef Ešner (21. května 1884 Hodoviz – 1940) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nVe parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Národní strany práce.\n\nProfesí byl malorolníkem a tajemníkem \"Svazu západočeských domkářů a malorolníků\". Podle údajů z roku 1935 bydlel v Plzni v ulici Prokopova č. 13/15, na rohu s Americkou třídou. Dodnes se domu říká Mrakodrap.\n\nV dubnu 1939 byl zatčen a po tři týdny vězněn.\n\n"}
{"id": "729463", "url": "https://cs.wikipedia.org/wiki?curid=729463", "title": "Ekvádorské námořnictvo", "text": "Ekvádorské námořnictvo\n\nEkvádorské námořnictvo (španělsky \"Armada del Ecuador\") je součástí ozbrojených sil Ekvádoru. K roku 2008 tvořilo personál námořnictva cca 5200 osob, z toho 1200 vojáků námořní pěchoty. Jádro ekvádorské flotily tvoří 2 fregaty, 6 korvet, 3 raketové čluny, 2 ponorky a řada hlídkových lodí.\n\nJádro současného ekvádorského námořnictva pochází z přelomu 70. a 80. let. V letech 1977–1978 námořnictvo nejprve získalo dvě ponorky německého typu 209/1300 a v letech 1982–1984 jeho možnosti výrazně posílilo šest korvet třídy \"Esmeraldas\". V letech roce 1980 ekvádorské námořnictvo rovněž získalo svůj jediný torpédoborec \"Presidente Eloy Alfaro\" (ex-USS Dolder), patřící však k staré druhoválečné třídě \"Gearing\" po modernizaci FRAM I. Plavidlo bylo v provozu do roku 1991. Do roku 1989 země vlastnila jedinou fregatu \"Moran Valverde\" (původně americký druhoválečný eskortní torpédoborec USS \"Enright\" patřící ke třídě \"Buckley\"), kterou roku 1991 nahradily dvě britské fregaty třída \"Leander\".\n\n\n\n\n\n\n\n\n"}
{"id": "729464", "url": "https://cs.wikipedia.org/wiki?curid=729464", "title": "Řád svatého Marka", "text": "Řád svatého Marka\n\nŘád svatého Marka, (italsky \"Ordine di San Marco della Serenissima Repubblica di Venezia\") byl nejvýznamnějším rytířským řádem vzniklým v Benátské republice. Byl zasvěcen svatému Marku, patronu Benátek.\n\nŘád byl založen v 15. století a byl určen jak obyvatelům Benátek, tak i cizincům, kteří prokázali Benátské republice výjimečné služby, především vojenského charakteru. Šlechtictví nebylo podmínkou pro jeho udělení. Držitel řádu měl právo nosit ostrý meč a zlaté ostruhy. Dále byl součástí řádového oděvu červený plášť s bílým křížem na rameni a zlatý pás. Členství v řádu nebylo až na jedinou výjimku dědičné. Kanovníkům katedrály v Trevízu byl tento řád propůjčován od roku 1769 automaticky. Řád zanikl roku 1797. V současné době na něj navazuje několik samozvaných řádů.\n\nZástavou řádu byla medaile na zlatém řetězu, na jejíž jedné straně byl lev svatého Marka - znak Benátek a na druhé straně bylo jméno panujícího dóžete, či jeho portrét, jak v kleče přijímá z rukou svatého Marka vlajku. Lev svatého Marka drží v pravé ruce meč a v levé otevřenou knihu s nápisem: \" Pax Tibi Marce Evangelista meus\". Rytíři tohoto řádu měli nárok na pravidelnou roční apanáž.\n\n\n"}
{"id": "729465", "url": "https://cs.wikipedia.org/wiki?curid=729465", "title": "Štefan Fencik", "text": "Štefan Fencik\n\nŠtefan Fencik celým jménem Štefan Andrejevič Fencik (13. října 1892 Velké Loučky – 30. března 1946 Užhorod) byl československý politik rusínské národnosti, meziválečný poslanec Národního shromáždění za Národní sjednocení, později ministr autonomní vlády Karpatské Ukrajiny.\n\nVychodil gymnázium v Užhorodě a Berehovu. Studoval filozofii a teologii na univerzitách v Budapešti a Vídni. V roce 1916 získal titul doktora filozofie a teologie. Před první světovou válkou ještě studoval práva v Paříži, hudební vědu ve Vídni, Šarišském Potoku a Debrecínu. Po studiích byl v letech 1916–1918 profesorem na učitelském semináři v Užhorodě, v letech 1918–1922 a znovu od roku 1926 na duchovním semináři a v období let 1922–1926 na reálném gymnáziu. Kromě toho byl v letech 1917–1920 sbormistrem užhorodského biskupského sboru Harmonie. Působil rovněž jako člen diecézní konzistoře, prorektor duchovního semináře v Užhorodu a redaktor lokálních novin jako \"Naš put\" (1935–1938), \"Molodaja Rus\" (1938) a \"Karpatorusskij golos\" (1932–1944). Dlouhou dobu působil jako předseda Společnosti Alexandra Duchnoviče. V roce 1921 zhudebnil verše Alexandra Duchnoviče, které se později staly hymnou Zakarpatské oblasti.\nRoku 1931 se měl stát biskupem řeckokatolické diecéze v Mukačevu, ale většinu duchovních jeho kandidaturu odmítla. V roce 1934 byl pro nevhodné chování vyloučen z kněžského stavu.\n\nNázorově byl coby politik neukotvený. Inspiroval se italským fašismem, byl stoupencem podkarpatoruského autonomismu. Na přelomu let 1934–1935 podnikl cestu do Spojených států amerických. Před zástupci rusínských krajanských spolků tvrdě kritizoval politiku československé vlády v otázce autonomie. Při návratu do Československa byl zatčen v Chebu a obviněn z podvratné činnosti. Udržoval kontakty s polskými diplomaty.\n\nV roce 1935 patřil mezi hlavní iniciátory vzniku nové politické strany na Podkarpatské Rusi pod názvem Ruská nacionálně autonomní strana. Předsedou nové formace byl V. Gažda, ale Fencik byl faktickým vůdcem strany. Vyznával polonofilskou orientaci podkarpatoruské politiky a byl stoupencem toho, aby Polsko a Maďarsko měly společnou hranici. V projevech strany byl přítomen antisemitismus a extrémní nacionalismus. Jejím cílem byla autonomie Podkarpatské Rusi. V parlamentních volbách v roce 1935 strana spolupracovala s Národním sjednocením, na jehož kandidátce se Fencik dostal do Národního shromáždění. Díky zvolení do parlamentu a zisku imunity nebyl už dále trestně stíhán. 3. listopadu 1937 vystoupil z klubu poslanců Národního sjednocení. 9. listopadu 1937 se stal členem klubu poslanců Národní ligy a Ruské nacionálně autonomní strany.\n\nV roce 1937 odmítl uznat zákon o autonomii Podkarpatské Rusi, protože podle něj odporoval ústavě i mezinárodním závazkům československé vlády. Na podzim 1938 se pokusil okolo sebe soustředit podkarpatoruskou politickou scénu a sjednotit ji do jedné autonomistické fronty. To se mu nepodařilo, stejně jako zisk postu předsedy autonomní vlády, protože dominantní pozici v lokální politice získal Andrej Bródy. Poslancem československého parlamentu byl do ledna 1939, kdy jeho mandát zanikl v důsledku rozpuštění politických stran na Podkarpatské Rusi.\n\nKromě parlamentních postů se krátce stal i ministrem autonomní vlády Karpatské Ukrajiny. Od 11. října do 26. října 1938 působil jako ministr ve vládě Andreje Bródyho. 11. října 1938 byl jmenován ministrem hospodářství a zplnomocněncem autonomní vlády Andreje Bródyho pro delimitaci hranice mezi Podkarpatskou Rusí a Slovenskem. Agitoval za připojení rozsáhlých oblastí východního Slovenska k Zakarpatské Ukrajině. Slovenské úřady ho vyhostily. 26. října 1938 ho Andrej Bródy obvinil z protistátní činnosti ve prospěch Maďarska. Byl na něj vydán zatykač, Fencik ale uprchl do Budapešti.\n\nPo Vídeňské arbitráži z listopadu 1938, v jejímž důsledku byly jižní oblasti Karpatské Ukrajiny připojeny k Maďarsku, působil Fencik v těchto regionech a organizoval teroristické skupiny, jejichž cílem bylo destabilizovat situaci na Karpatské Ukrajině. Po maďarské okupaci zbytku Podkarpatské Rusi v březnu 1939 se stal poslancem Maďarského parlamentu. Jeho snaha zahájit v parlamentu v Budapešti debatu o podkarpatské autonomii byly maďarskými politiky ignorovány.\n\nV roce 1944 se po vypuknutí Slovenského národního povstání snažil neúspěšně kontaktovat sovětské úřady a nabízet svou podporu. 30. ledna 1945 ho zatkla sovětská tajná služba Směrš. Brzy poté se Sověti snažili Fencika využít v propagaci pravoslaví na Zakarpatské Ukrajině. Fencik ale konverzi k pravoslaví odmítl. Byl pak lidovým soudem odsouzen k trestu smrti a v březnu 1946 zastřelen v cele věznice v Užhorodu. 20. dubna 1992 byl rehabilitován.\n\nProfesí byl novinář. Podle údajů z roku 1935 bydlel v Užhorodu.\n\n"}
{"id": "729471", "url": "https://cs.wikipedia.org/wiki?curid=729471", "title": "David Caldwell", "text": "David Caldwell\n\nDavid Alexander Caldwell (* 19. května 1987 v Montclairu, stát New Jersey) je bývalý hráč amerického fotbalu, který nastupoval na pozici Safetyho v Canadian Football League i National Football League. Univerzitní fotbal hrál za College of William & Mary ve Williamsburgu ve státě Virginia, poté si ho jako nedraftovaného hráče vybrali do svého týmu Indianapolis Colts.\n\nCaldwell poté, co nebyl vybrán v Draftu NFL 2010 podepsal 20. dubna 2010 jako volný hráč smlouvu s Indianapolis Colts. V sezóně 2011 se stal startujícím hráčem na své pozici a zaznamená 67 tacklů (26 asistovaných) a čtyři zblokované přihrávky. 26. srpna 2012 byl ze služeb Colts propuštěn.\n\nJako volný hráč podepsal smlouvu 8. ledna 2013 s New York Giants, nicméně 31. srpna se nevešel do zúženého kádru a byl propuštěn.\n\n28. března 2014 podepsal jako volný hráč smlouvu s kanadským týmem Hamilton Tiger-Cats. \n"}
{"id": "729472", "url": "https://cs.wikipedia.org/wiki?curid=729472", "title": "Josef Kohout (1895)", "text": "Josef Kohout (1895)\n\nJosef Kohout (29. října 1895 Vídeň – 12. února 1958 Brno) byl český hudební skladatel a pedagog.\n\nStudoval na \"Státní hudební akademii ve Vídni\" hru na lesní roh. Vojenskou službu absolvoval u vojenské hudby pěšího pluku a později hrál ve vojenském symfonickém orchestru. Po vzniku Československa se stal hornistou Národního divadla v Brně. Současně studoval na brněnské konzervatoři skladbu u Jana Kunce a dirigování u Františka Neumanna. V letech 1926–1928 byl sbormistrem brněnského Hlaholu. Od roku 1928 působil na brněnské konzervatoři jako profesor lesního rohu. Kromě toho učil intonaci a dirigování. Po 2. světové válce byl jmenován profesorem na Janáčkově akademii múzických umění. Vyučoval hru na lesní roh a komorní hru.\n\nByl rovněž činný v hudebních organizacích a spolcích. Byl jednatelem \"Klubu moravských skladatelů\" a v této funkci se zasloužil o výměnné koncerty mezi Brnem a Vídní.\n\n\n\n\n\n\n\n"}
{"id": "729473", "url": "https://cs.wikipedia.org/wiki?curid=729473", "title": "Čeněk Fiala", "text": "Čeněk Fiala\n\nČeněk Fiala (22. října 1881 – 1952) byl československý politik a meziválečný poslanec Národního shromáždění za Československou stranu národně socialistickou.\n\nProfesí byl dílenským Československých státních dráh. Podle údajů z roku 1935 bydlel v Plzni.\n\nVe parlamentních volbách v roce 1929 získal za Československou stranu národně socialistickou poslanecké křeslo v Národním shromáždění. Obhájil ho v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\n"}
{"id": "729475", "url": "https://cs.wikipedia.org/wiki?curid=729475", "title": "Benno Fischer", "text": "Benno Fischer\n\nBenno Fischer (20. března 1902 Chodov – 21. září 1981 Mnichov) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nV letech 1919–1922 pracoval jako elektrotechnik v elektrárenské firmě v Teplicích. V letech 1924–1925 v sklárně v Dolním Rychnově. V období let 1925–1930 působil na pozici vrchního montéra v železnárnách v Rotavě. Od roku 1930 pracoval na novostavbě železáren u Frýdku.\n\nOd roku 1933 byl členem a funkcionářem SHF (předchůdkyně Sudetoněmecké strany). V parlamentních volbách v roce 1935 se stal za Sudetoněmeckou stranu poslancem Národního shromáždění. Poslaneckého křesla se vzdal 9. července 1938.\n\nPovoláním byl soustružníkem kovů. Podle údajů z roku 1935 bydlel v Lískovci.\n\nOd ledna 1939 byl členem NSDAP (místní skupina Fischern). Od roku 1941 byl vedoucím oddělení a ředitelem železáren v Rotavě. Byl funkcionářem Deutsche Arbeitsfront (Německé pracovní fronty). Po válce byl v letech 1945–1947 vězněn československými úřady na Pankráci, pak propuštěn. Do roku 1962 pracoval v kaolínce v Sedlci u Karlových Varů. Od roku 1968 bydlel v západoněmeckém Mnichově, kde zemřel roku 1981.\n\n"}
{"id": "729476", "url": "https://cs.wikipedia.org/wiki?curid=729476", "title": "Pavol Florek", "text": "Pavol Florek\n\nPavol Florek nebo Pavel Florek (25. března 1895 Krušetnica – 11. května 1963 Martin-Vrútky), byl slovenský a československý historik, muzejník a politik a meziválečný poslanec Národního shromáždění za Autonomistický blok.\n\nStudoval na gymnáziu v Trstené, Levoči a Podolínci, kde maturoval roku 1915. Následně studoval historii a latinu, později rovněž zeměpis na Budapešťské univerzitě a od roku 1918 na Univerzitě Karlově v Praze. Pracoval jako středoškolský profesor v Košicích, Dolním Kubíně, Rimavské Sobotě a Martinu. Po dva roky byl úředníkem ministerstva školství a národní osvěty.\n\nPovoláním byl profesor. Podle údajů z roku 1935 bydlel v Turčianském Sv. Martinovi.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\nV prosinci 1938 byl zvolen ve volbách do Sněmu Slovenskej krajiny.\n\nAngažoval se v Muzeální slovenské společnosti. Byl činný i jako regionální historik. Zaměřoval se na dějiny regionu Turiec. Od roku 1936 redigoval Sborník Matice slovenské. Od roku 1940 působil ve funkci předsedy Svazu slovenských muzeí a správce Slovenské národní knihovny.\n\nV roce 1945 emigroval do Rakouska a pak do Itálie. Roku 1947 se ovšem vrátil do Československa.\n\nPo roce 1948 pracoval jako dělník v Martině, v období let 1955–1956 byl archivářem a knihovníkem Státní mincovny v Kremnici. V roce 1956 se stal zaměstnancem knihovnického oddělení Matice slovenské v Martinu.\n\n"}
{"id": "729477", "url": "https://cs.wikipedia.org/wiki?curid=729477", "title": "Hôtel de Rohan-Guémené", "text": "Hôtel de Rohan-Guémené\n\nHôtel de Rohan-Guémené (\"Palác Rohanů\") nazývaný též Hôtel Arnauld je městský palác v Paříži, který se nachází v historické čtvrti Marais ve 4. obvodu na náměstí \"Place des Vosges\" č. 6 a 6bis a v \"Rue des Tournelles\" č. 17. Dnes je v jedné jeho části umístěné Muzeum Victora Huga (Maison de Victor Hugo). Palác je pojmenován podle bývalých majitelů v 17. a 18. století, kterým byla jedna větev z rodu Rohanů.\n\nV červnu 1605 koupil pozemek Isaac Arnauld, královský rada a správce financí a vystavěl zde palác. V roce 1612 ho prodal maršálovi Lavardinovi. Od markýze Lavardina palác získal v roce 1621 Pierre Jacquet de Tigery. Roku 1639 jej koupil Louis de Rohan-Guéméné, v jehož rodině zůstal až do roku 1782, kdy rod vyhlásil bankrot. Palác byl poté prodán v roce 1797 rodině Péan de Saint-Gilles. Její potomci prodali palác v roce 1873 městu Paříži (centrální část na náměstí č. 6 a 6bis) a soukromým vlastníkům (křídlo vedoucí do ulice \"Rue des Tournelles\"). Tato část domu sloužila v roce 1973 jako kulisa při natáčení filmu \"Muž z Acapulca\" s J.-P. Belmondem a Jacqueline Bissetovou.\n\nPalác je velmi rozlehlý. Skládá se z corps de logis vedoucí na náměstí \"Place des Vosges\" (domy č. 6 a 6bis) a dvou křídel, která vedou na ulici \"Rue des Tournelles\" (č. 17). Tato část fasády je neporušená a představuje čistou ukázku architektury 17. století. Na nádvoří se nachází jedna z posledních kašen z doby vlády Ludvíka Filipa.\n\nFasáda, galerie s arkádami a všechny střechy vedoucí na náměstí jsou od roku 1954 chráněny jako historická památka.\n\nRodina Rohan-Guémené byla dlouholetým vlastníkem paláce, který po ní získal své jméno. Prince Louis de Rohan (1635-1674) plánoval spiknutí proti Ludvíku XIV. Po odhalení byl odsouzen k smrti a popraven jen nedaleko od svého paláce na \"Place de la Bastille\". Jules de Rohan-Meriadec Guéméné (1726-1802) byl plukovníkem a generálporučíkem, během Velké francouzské revoluce emigroval.\n\nMarie de Sévigné bydlela ve východním křídle v \"Rue des Tournelles\" č. 17. Slavná kurtizána Marion de Lorme (1611-1650) bydlela v křídle na \"Place des Vosges\" v letech 1639-1648. V roce 1831 měla premiéru divadelní hra Vicora Huga \"Marion de Lorme\". Sám Victor Hugo žil ve stejném domě jako Marion de Lorme. Měl pronajeté druhé patro v corps de logis v letech 1832-1848. Napsal zde díla např. \"Ruy Blas\" (1838), \"Lukrecia Borgia\" (1833), \"Purkrabí\" (1843) nebo \"Zpěvy soumraku\" (1835). 30. června 1903 zde bylo otevřeno Muzeum Victora Huga. Sochařka Lucienne Heuvelmans (1881-1944) měla svůj ateliér v křídle na \"Rue des Tournelles\" č. 17. V roce 1911 se stala první ženskou vítězkou Prix de Rome a první ženou ve Vile Medici v Římě. Jako jedna z prvních žen získala Řád čestné legie v oblasti umění.\n\n"}
{"id": "729479", "url": "https://cs.wikipedia.org/wiki?curid=729479", "title": "Jan Fulík", "text": "Jan Fulík\n\nJan Fulík (18. dubna 1897 Jarošov – 21. července 1958 Praha) byl československý politik a meziválečný poslanec Národního shromáždění.\n\nVystudoval Vysokou školu zemědělskou v Praze, poté studoval České učení pro službu konsulární a diplomatickou při Právnické fakultě Univerzity Karlovy. Od roku 1919 byl členem výkonného výboru agrární\nstrany a do roku 1926 byl jednatelem-tajemníkem její Zemské jednoty pro Moravu. Od roku 1926 zastával funkci zemského tajemníka agrární strany na Moravě v Brně. Byl členem výboru Živočišného syndikátu, odboru Cetrokooperativy a Říšského svazu chovatelů\nvepřů. Byl rovněž náčelníkem Selských jízd. Profesí byl podle údajů z roku 1935 rolníkem. Bydlel v Brně.\n\nV parlamentních volbách v roce 1935 byl za Republikánskou stranu zemědělského a malorolnického lidu (agrárníky) zvolen do Národního shromáždění. Poslanecké křeslo si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nZemřel 21. července 1958 v Praze.\n\n"}
{"id": "729482", "url": "https://cs.wikipedia.org/wiki?curid=729482", "title": "Vasil Fuščič", "text": "Vasil Fuščič\n\nVasil Fuščič (12. prosince 1900 Iršava – ???) byl československý politik z Podkarpatské Rusi a meziválečný poslanec Národního shromáždění za Komunistickou stranu Československa.\n\nPůvodní profesí byl dělníkem. Zasedal v okresním zastupitelstvu za KSČ.\n\nPo parlamentních volbách v roce 1935 se stal poslancem Národního shromáždění. Poslanecké křeslo ale získal až dodatečně v květnu 1936, jako náhradník poté, co zemřel poslanec Pál Török.\n\n"}
{"id": "729488", "url": "https://cs.wikipedia.org/wiki?curid=729488", "title": "Karl Gruber", "text": "Karl Gruber\n\nKarl Gruber (25. března 1898 – ???) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nPodle údajů z roku 1935 bydlel v Novém Prenetu.\n\nV parlamentních volbách v roce 1935 se stal poslancem Národního shromáždění. Povoláním byl dělníkem.\n\n"}
{"id": "729492", "url": "https://cs.wikipedia.org/wiki?curid=729492", "title": "Štěpán Habarta", "text": "Štěpán Habarta\n\nŠtěpán Habarta (26. prosince 1878 – 17. března 1939 Uherské Hradiště) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nProfesí byl natěračským mistrem. Bydlel v Uherském Hradišti.\n\nPo parlamentních volbách v roce 1935 se stal poslancem Národního shromáždění. Mandát si podržel do své smrti v březnu 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\n"}
{"id": "729497", "url": "https://cs.wikipedia.org/wiki?curid=729497", "title": "Emanuel Haninger", "text": "Emanuel Haninger\n\nEmanuel Haninger, původně Haniger (27. prosince 1887 Sušice – ???), byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nNarodil se jako Emanuel Haniger. Otec Martin byl nádeníkem. 11. února 1922 se jeho manželkou stala Alžběta Jandová ze Sušice.\n\nProfesí byl ředitelem Ústředního svazu živností stavebních pro republiku Československou v Praze.\n\nPo parlamentních volbách v roce 1935 se stal poslancem Národního shromáždění. Mandát ale získal až dodatečně v prosinci 1937, jako náhradník poté, co zemřel poslanec Josef Václav Najman. Poslancem byl až do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nObvodní národní výbor Praha 16 povolil výměrem z prosince 1949 Emanuelu Hanigerovi změnu příjmení na Haninger.\n\n"}
{"id": "729498", "url": "https://cs.wikipedia.org/wiki?curid=729498", "title": "Seznam dílů seriálu Pravá krev", "text": "Seznam dílů seriálu Pravá krev\n\nToto je seznam dílů seriálu \"Pravá krev\". Americký televizní seriál \"Pravá krev\" (v originále \"True Blood\") vysílá od roku 2008 stanice HBO. Česká verze stanice HBO vysílá seriál i pro české diváky. Dále jej v češtině vysílá televize AXN a od roku 2010 první tři řady odvysílala Česká televize.\n\n<onlyinclude></onlyinclude>\n\n"}
{"id": "729500", "url": "https://cs.wikipedia.org/wiki?curid=729500", "title": "Gibraltarská zátoka", "text": "Gibraltarská zátoka\n\nGibraltarská zátoka (podle anglického ), zvaná též Algeciraská zátoka (podle španělského ) je zátoka u jižního konce Pyrenejského poloostrova, která sousedí s Gibraltarem a na jihu je spojena s Gibraltarským průlivem a tím i se Středozemním mořem.\n\nZátoka je přibližně deset kilometrů dlouhá a osm kilometrů široká, má rozlohu přibližně 75 kilometrů čtverečních. Největší hloubka v zátoce je 400 metrů.\n"}
{"id": "729501", "url": "https://cs.wikipedia.org/wiki?curid=729501", "title": "Štefan Haščík", "text": "Štefan Haščík\n\nŠtefan Haščík nebo Štěpán Haščík, též Štefan Haššík (25. listopadu 1898 Dlhé Pole – 1985 Cleveland) byl československý politik a meziválečný poslanec Národního shromáždění za Autonomistický blok, za slovenského štátu ministr národní obrany.\n\nProfesí byl tajemník. Podle údajů z roku 1935 bydlel v Michalovcích.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\nV prosinci 1938 byl zvolen ve volbách do Sněmu Slovenskej krajiny (uváděn jako Štefan Haššík).\n\nPůsobil jako politik a vojenský velitel za slovenského štátu. V letech 1944-1945 byl ministrem národní obrany ve vládě Štefana Tisa. Po válce byl v nepřítomnosti odsouzen k trestu smrti. Zbytek života strávil v exilu.\n\n"}
{"id": "729506", "url": "https://cs.wikipedia.org/wiki?curid=729506", "title": "Kaple svatého Kříže (Pražský hrad)", "text": "Kaple svatého Kříže (Pražský hrad)\n\nKaple svatého Kříže na Pražském hradě je pozdně barokní stavba na II. nádvoří Pražského hradu. V současné době slouží jako výstavní síň pro expozici Svatovítského pokladu.\n\nKaple byla postavena v letech 1756 až 1767 pražským stavitelem italského původu Anselmem Martinem Luragem na místě starších budov stavebního úřadu a korunovační kuchyně Karla VI. z roku 1723, později používané jako hlavní strážnice. Autorem projektu byl Nicolo Pacassi, dvorní architekt Marie Terezie, od níž dostal za úkol přestavět Pražský hrad do barokní, více reprezentativní podoby.\n\nKdyž se roku 1848 císař Ferdinand V. po své abdikaci s manželkou, císařovnou Annou Marií Piou usídlil na Pražském hradě, prošla kaple v letech 1852 až 1856 úpravami ve stylu klasicismu a historismu. Byla upravena její královská oratoř, pořízena dekorativní ornamentální výzdoba z bílého zlaceného štuku, fresky a do výklenků severního průčelí kaple osazeny sochy sv. Petra a Pavla z roku 1854 od Emanuela Maxe. \n\nV letech 1918-1924 provedl další úpravy interiéru architekt Kamil Hilbert, oratoř byla zaslepena. V letech 1960 až 1963 byla kaple upravena na výstavní síň pro umístění Svatovítského pokladu (tzv. \"Klenotnice\"), který zde byl instalován v letech 1961-1989. Po roce 1990 sloužila jako informační středisko pro turisty. Od roku 2012 dosud je v ní opět expozice Svatovítského pokladu.\nInteriér je pozdně barokní z let 1764-1765, stěny jsou obloženy bílým šedě žilkovaným mramorem, predela hlavního oltáře je z hnědého sliveneckého mramoru. Nedochovaly se však barokní malby Josefa Hagera. Převažují klasicistní úpravy z let 1850-1856, prováděné na objednávku císaře Ferdinanda V. \n"}
{"id": "729508", "url": "https://cs.wikipedia.org/wiki?curid=729508", "title": "Alois Hatina", "text": "Alois Hatina\n\nAlois Hatina (9. května 1886 Strašice – 3. září 1950 Praha) ,byl československý politik a poslanec Národního shromáždění za Československou stranu národně socialistickou.\n\nV mládí měl blízko k anarchistům a navázal styky s představiteli anarchistického hnutí v národně sociální straně. Profesí byl úředník. Podle údajů z roku 1935 bydlel v Praze na Královských Vinohradech. U Vranovské přehrady se začalo zátoce za první republiky, kde si poslanec Alois Hatina postavil rybářskou chatu, říkat „Hatinov” (po roce 1945 Chmelnice).\n\nVe parlamentních volbách v roce 1929 získal za Československou stranu národně socialistickou poslanecké křeslo v Národním shromáždění. Obhájil ho v parlamentních volbách v roce 1935. Poslanecký post si oficiálně podržel do zrušení parlamentu v roce 1939, přičemž v prosinci 1938 ještě přestoupil do poslaneckého klubu nově založené Strany národní jednoty.\n\n"}
{"id": "729511", "url": "https://cs.wikipedia.org/wiki?curid=729511", "title": "Jakub Haupt", "text": "Jakub Haupt\n\nJakub Haupt (22. července 1883 Heroltice u Vyškova, chybně uváděno: Heraltice – 21. února 1962 Tovačov) byl československý politik a meziválečný poslanec Národního shromáždění.\n\nProfesí byl malorolníkem a místopředsedou Domoviny domkářů a malorolníků. Podle údajů z roku 1935 bydlel v Tovačově.\n\nPo parlamentních volbách v roce 1920 byl za Republikánskou stranu zemědělského a malorolnického lidu (agrárníky) zvolen do Národního shromáždění. Mandát ale nabyl až dodatečně roku 1922 jako náhradník poté, co rezignoval poslanec Kuneš Sonntag. Poslanecké křeslo pak obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž ještě krátce předtím, v listopadu 1938, přešel do poslaneckého klubu nově utvořené Strany národní jednoty.\n\n"}
{"id": "729513", "url": "https://cs.wikipedia.org/wiki?curid=729513", "title": "Rudolf Heeger", "text": "Rudolf Heeger\n\nRudolf Heeger (15. dubna 1883 Šternberk – 3. listopadu 1939 Moravská Ostrava) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nV roce 1899 se stal členem rakouské sociální demokracie v rámci její mládežnické organizace Rote Nelke v rodném Šternberku. V období let 1910–1938 byl funkcionářem odborů.\n\nProfesí byl tajemníkem kovodělníků. Podle údajů z roku 1935 bydlel v Krnově. Působil i jako komunální politik.\n\nV parlamentních volbách v roce 1920 byl zvolen za Německou sociálně demokratickou stranu dělnickou v ČSR (DSAP) do Národního shromáždění. Mandát pak obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo ztratil na podzim 1938 v souvislosti se změnami hranic Československa.\n\nV září 1938 se přestěhoval do Moravské Ostravy. Zde ho v březnu 1939 zatklo gestapo. Byl převezen do Prahy na Pankrác. Ze zdravotních důvodů byl ovšem nejprve propuštěn. Zemřel v listopadu 1939 v Moravské Ostravě.\n\n"}
{"id": "729518", "url": "https://cs.wikipedia.org/wiki?curid=729518", "title": "Kašpar Hintermüller", "text": "Kašpar Hintermüller\n\nKašpar Hintermüller, po roce 1945 Kašpar Horský (4. ledna 1886 Kosov – 24. března 1949 Kosov)), byl československý politik a meziválečný poslanec Národního shromáždění za Československou stranu lidovou.\n\nProfesí byl rolník. Za první světové války sloužil na východní frontě u Přemyšlu. Byl zajat a od roku 1917 se angažoval u Československých legií v Rusku, kde dosáhl hodnosti nadporučíka (později povýšen na štábního kapitána). Zažil boje legií a ústup přes Sibiř. Roku 1920 se vrátil domů. Podle údajů z roku 1935 bydlel ve vesnici Kosov.\n\nV parlamentních volbách v roce 1925 byl zvolen za lidovce do Národního shromáždění. V parlamentních volbách v roce 1929 mandát neobhájil a do parlamentu se vrátil až v parlamentních volbách v roce 1935. Poslanecké křeslo si oficiálně podržel do formálního zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nZa německé okupace žil na své usedlosti a působil jako úředník na obecním úřadě. Po válce si změnil jméno na Horský, ale do politiky se již nevrátil. Zemřel na zánět slepého střeva v roce 1949.\n\n"}
{"id": "729525", "url": "https://cs.wikipedia.org/wiki?curid=729525", "title": "Erich Hirte", "text": "Erich Hirte\n\nErich Hirte, též Georg Erich Hirte (17. května 1904 Hörnitz – ???), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nNarodil se v Hörnitz u Žitavy v Sasku, odkud pocházela jeho matka. Otec byl technickým úředníkem Severočeských elektráren v Podmoklech, původem z Českolipska. Ve věku tří let ztratil Erich matku. Vystudoval a stal se inženýrem. Od roku 1928 byl samostatným elektrotechnikem v Cvikově.\n\nPovoláním byl elektrotechnikem. Podle údajů z roku 1935 bydlel v Cvikově.\n\nV parlamentních volbách v roce 1935 se stal poslancem Národního shromáždění za Sudetoněmeckou stranu. Poslanecké křeslo získal v říjnu 1935 díky tomu, že na něj rezignoval jeho stranický kolega Alfred Nentwich. Jeho mandát zanikl opatřením Stálého výboru parlamentu k 30. říjnu 1938 kvůli změně hranic pomnichovského Československa.\n\n"}
{"id": "729530", "url": "https://cs.wikipedia.org/wiki?curid=729530", "title": "Jaroslav Hladký", "text": "Jaroslav Hladký\n\nJaroslav Hladký (21. března 1893 Dobrá u Kladna – 27. června 1981 Bílina) byl československý pedagog a politik, meziválečný i poválečný poslanec Národního shromáždění za sociálně demokratickou stranu, po roce 1948 za KSČ.\n\nPůvodní profesí byl učitelem. Absolvoval učitelský ústav v Praze, později pražskou Školu vysokých studií pedagogických. Roku 1910 vstoupil do české sociální demokracie. Byl cvičitelem DTJ. Za první světové války sloužil v rakousko-uherské armádě (působil v zázemí). V období let 1920–1922 pracoval jako řídící učitel na české škole v severních Čechách. Od roku 1922 byl odborným učitelem na pokusné Volné škole práce v Kladně.\n\nZastával významné stranické funkce, na Kladensku i v celostátním měřítku. Od roku 1925 zasedal v městské radě v Kladně. V letech 1927–1933 byl náhradníkem a v období let 1933–1938 řádným členem ústředního výkonného výboru strany. V letech 1933–1938 byl navíc členem představenstva strany. V květnu 1937 ho ústřední výkonný výbor sociální demokracie zvolil do užšího vedení sociální demokracie. Od roku 1928 do roku 1935 zasedal v Českém zemském zastupitelstvu. Přispíval do listů \"Právo lidu\" a \"Národní osvobození\". V Knihtiskárně a nakladatelství Svobody redigoval časopis \"Hlas lidu\" a edici \"Knihovna našeho kraje\".\n\nVe parlamentních volbách v roce 1935 získal za sociální demokraty poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž krátce předtím v prosinci 1938 přestoupil do nově vzniklé Národní strany práce, mezi jejíž přední funkcionáře náležel.\n\nZa války byl aktivní v druhém odboji. Byl v kontaktu s generálem Aloisem Eliášem. Roku 1941 ho zatklo gestapo, odsouzen na osm let vězení a byl vězněn do konce války.\n\nPo osvobození se opět zapojil do politického života. V roce 1945 byl jmenován zmocněncem ministerstva školství a roku 1946 se stal okresním školním inspektorem v Bílině. V období let 1945–48 byl předsedou kladenské župy ČSSD a zasedal v představenstvu strany. Náležel do levicového křídla Československé sociální demokracie.\n\nV letech 1945-1946 byl poslancem Prozatímního Národního shromáždění za sociální demokraty. Po parlamentních volbách v roce 1946 byl v letech 1946-1948 poslancem Ústavodárného Národního shromáždění. V letech 1945–1948 byl i předsedou poslaneckého klubu sociální demokracie a v období let 1947–1948 zastával post místopředsedy parlamentu.\n\nPo parlamentních volbách roku 1948 zasedal v Národním shromáždění až do roku 1954. Zvolen byl za sociální demokraty, ale po únorovém převratu v roce 1948 patřil k frakci loajální vůči KSČ, která v sociálně demokratické straně převzala moc. V červnu 1948 v důsledku sloučení sociální demokracie s KSČ přešel do poslaneckého klubu komunistů. Ačkoliv byl stoupencem fúze sociálních demokratů s KSČ, v komunistické straně po roce 1948 již významnější funkce nezastával.\n\nProfesí byl odborným učitelem. Podle údajů z roku 1935 bydlel v Kladně.\n\n"}
{"id": "729532", "url": "https://cs.wikipedia.org/wiki?curid=729532", "title": "Trestní právo procesní", "text": "Trestní právo procesní\n\nTrestní právo procesní je procesní právní odvětví. Upravuje trestní řízení soudní. Hlavním pramenem českého trestního práva procesního je trestní řád.\n\nTrestní právo procesní stanoví postup příslušných orgánů státu (v Česku orgány činné v trestním řízení) při zjišťování trestných činů, prokazování jejich spáchání konkrétním osobám, ukládání a výkon trestů a ochranných opatření, upravuje zároveň i práva a povinnosti osoby, proti které se trestní řízení vede, jakož i dalších osob, jichž se toto řízení dotýká.\n\n\n"}
{"id": "729534", "url": "https://cs.wikipedia.org/wiki?curid=729534", "title": "Franz Hodina", "text": "Franz Hodina\n\nFranz Hodina též František Hodina (30. listopadu 1877 Městečko Trnávka – 10. května 1945 tamtéž) byl československý politik německé národnosti, meziválečný poslanec Národního shromáždění za Německý svaz zemědělců, později za Sudetoněmeckou stranu.\n\nPůvodně patřil mezi přední činovníky Německé agrární strany. Byl již tehdy napojen na okruh spolku \"Kameradschaftsbund\", který později inspiroval lidi okolo Konrada Henleina k založení Sudetoněmecké strany.\n\nV parlamentních volbách v roce 1925 se stal poslancem Národního shromáždění za Německý svaz zemědělců. Mandát za ně obhájil v parlamentních volbách v roce 1929. V parlamentních volbách v roce 1935 již kandidoval za Sudetoněmeckou stranu.\n\nProfesí byl rolník. K roku 1929 se uvádí jako předseda organisace německých zemědělců na Moravě. Podle údajů z roku 1935 bydlel v Trnávce.\n\n10. května 1945 byl v Trnávce davem zlynčován a na místě zabit.\n\n"}
{"id": "729541", "url": "https://cs.wikipedia.org/wiki?curid=729541", "title": "Alboránské moře", "text": "Alboránské moře\n\nAlboránské moře ( ) je moře tvořící nejzápadnější část Středozemního moře. \n\nNa západě končí Alboránské moře u Gibraltaru na východním konci Gibraltarského průlivu, kterým je propojeno s Atlantským oceánem. Na severu je ohraničeno španělským pobřežím Pyrenejského poloostrova, jeho jižní africký břeh patří z části Maroku a z části Alžírsku. Východní hranice je Mezinárodní hydrografickou organizací definována jako spojnice mysu de Gata () ve Španělsku a mysu Fegalo v Africe ().\n\nPovrchové proudy v Alboránském moři tečou východním směrem z Atlantského oceánu do Středozemního moře, zatímco hlubinné proudy tečou v protisměru. Fauna je směsicí středomořských a atlantských druhů. Je zde mnoho delfínů skákavých, žije zde poslední zbytek středomořských sviňuch obecných a také je zde nejvýznamnější evropské středisko karet obecných.\n\nJsou zde také zastoupeny pro rybolov významné sardinky a mečouni.\n\nK významnějším ostrovům patří španělský ostrov Alborán. \n"}
{"id": "729544", "url": "https://cs.wikipedia.org/wiki?curid=729544", "title": "Caetani", "text": "Caetani\n\nCaetani, též Gaetani, Cajetani je jméno prastaré italské šlechtické rodiny, která se řadila mezi nejvýznamnější rody Říma a Pisy. Z rodiny pocházeli dva papežové a mnoho kardinálů.\n\nPrvní záznamy o rodině pochází již z roku 917, kdy římský císař jmenoval jistého Joannese vévodou v Gaetě. Rodina si nad městem udržela nadvládu až do 12. století, kdy byl jeho potomek Joannes V. sesazen po normanské invazi. Již v této době se rodina poměrně komplikovaně rozvětvila do několika větví, z nichž jedna žila v hraběcím stavu na Sicílii a vymřela osobou hraběte Alexandra roku 1823, další větev se přesunula do Pisy. Jiná větev žila v římském Laziu. Dne 24. ledna 1118 byl Jan z Gaety zvolen papežem a přijal jméno Gelasius II.. Pro církev byl jeho roční pontifikát nepříliš důležitý, ovšem pro rodinu byl klíčový. Zařadila se tak mezi přední římské rody a 24. prosince 1294 byl za papeže zvolen i její další člen – Benedetto Caetani, který přijal jméno Bonifác VIII. Během 14. a 15. století se rodinné zájmy v Římě skřížily se zájmy rodiny Colonnů, což vedlo k tvrdým bojům. V roce 1500 byla velká část rozsáhlého majetku rodiny Caetani zabavena papežem Alexandrem VI., který jej věnoval své dceři Lucrezii, později tento majetek získala rodina zpět.\n\nRodina získala během své historie velké množství nejrůznějších titulů a rozvětvila se do mnoha větví, z nichž většina vymřela v 19. či 20. století. Do dnešní doby se dožily pouze boční větve rodu. \n\nJelikož byla rodina příbuzná s většinou významných římských rodů, tak je nepřímo příbuzná i s řadou dalších papežů. Například Pavel III., rodným jménem Alessandro Farnese, měl za matku Giovannu Caetani.\n\n\n\"V závorce rok jmenování\"\n\n\n\nColonna, Orsini, Conti, Farnese, Pola, Štaufové, Sforzové a další.\n\n"}
{"id": "729548", "url": "https://cs.wikipedia.org/wiki?curid=729548", "title": "Typ 22 Broadsword", "text": "Typ 22 Broadsword\n\nTyp 22 Broadsword (či třída Broadsword) je třída fregat britského královského námořnictva. Celkem bylo ve třech sériích postaveno 14 jednotek této třídy. První dvě série představují primárně protiponorkové fregaty, přičemž třetí sérii tvoří víceúčelové fregaty. Velká Británie již všechny vyřadila. U zahraničních uživatelů (Brazílie, Rumunsko a Chile) jich sloužilo celkem 7 kusů. Roku 2017 ve službě zůstávalo posledních pět.\n\nCelá třída byla vyvinuta k posílení protiponorkových sil NATO, hlídkujících proti sovětským jaderným ponorkám na čáře Grónsko-Island-Spojené království. Specializované fregaty původně dokonce ani nenesly kanón hlavní ráže. Britské námořnictvo totiž tehdy rozlišovalo plavidla specializovaná na protiponorkovou a protivzdušnou obranu. Měla být přitom větší a odolnější, než kontroverzní předchozí typ 21 \"Amazon\".\n\nCelá třída byla stavěna ve třech, postupně zdokonalovaných, skupinách. První skupinu () tvoří jednotky \"Broadsword\" (F88), \"Battleaxe\" (F89), \"Brilliant\" (F90) a \"Brazen\" (F91). Plavidla byla postavena v letech 1975–1982.\n\nNejpočetnější druhou skupinu () tvoří fregaty \"Boxer\" (F92), \"Beaver\" (F93), \"Brave\" (F94), \"London\" (F95), \"Sheffield\" (F96) a \"Coventry\" (F98). Původně měla být i tato série čtyřkusová, fregaty \"Sheffield\" a \"Coventry\" ale byly objednány jako náhrada za lodě potopené ve falklandské válce. Plavidla byla postavena v letech 1979–1988.\n\nPoslední skupinu () představují čtyři jednotky, pojmenované \"Cornwall\" (F99), \"Cumberland\" (F85), \"Campbeltown\" (F86) a \"Chatham\" (F87). Postaveny byly v letech 1983–1990. Po nich námořnictvo přešlo na nové fregaty typu 23 Norfolk.\n\nJednotky typu 22:\n\nHlavní údernou výzbrojí fregat jsou čtyři protilodní střely MM.38 Exocet. Protivzdušnou obranu zajišťují dva šestinásobné kontejnery protiletadlových řízených střel Sea Wolf. Ty mohou ničit letadla, vrtulníky i protilodní střely. Jedinou hlavňovou výzbrojí jsou dva 40mm kanóny (později nahrazené ráží 30 mm). K napadání ponorek fregaty nesou dva trojhlavňové 324mm protiponorkové torpédomety pro lehká torpéda Mk 46 či Stingray. Protiponorkové schopnosti plavidla umocňují dva vrtulníky Westland Lynx, operující ze zádi. Pro oba mají fregaty hangár.\n\nPohonný systém je koncepce COGOG. Pro plavbu ekonomickou rychlostí slouží dvě plynové turbíny Rolls-Royce Tyne RM1C, přičemž v bojové situaci jsou použity dvě výkonnější typu Rolls-Royce Olympus TM3B. Nejvyšší rychlost činí 30 uzlů.\n\nHlavní rozdíl oproti první sérii představuje nový sonar a modernější elektronika. Lehkou výzbroj tvoří dva 30mm kanóny. Palubní hangár byl zvětšen, aby pojmul dva vrtulníky většího typu Merlin.\n\nTřetí skupina typu 22 byla značně vylepšená na základě zkušeností z falklandské války. Má delší trup, větší výtlak a účinnější výzbroj, umožňující jejich univerzální nasazení. Zesílenou hlavňovou výzbroj tvoří jeden 114mm kanón v dělové věži na přídi, dva 20mm kanóny a jeden 30mm obranný systém Goalkeeper CIWS. Střely Sea Wolf zůstaly zachovány, ovšem protilodní výzbroj tvoří dvojnásobný počet amerických střel Harpoon. Rovněž počet torpédometů zůstal nezměnen.\n\nPohonný systém byl změněn na koncepci COGAG. Pro plavbu ekonomickou rychlostí slouží dvě plynové turbíny Rolls-Royce Tyne RM3C, přičemž v bojové situaci se připojí ještě dvě turbíny typu Rolls-Royce Spey SM1A. Nejvyšší rychlost zůstala nezměněna – 30 uzlů.\n\n\n\n"}
{"id": "729551", "url": "https://cs.wikipedia.org/wiki?curid=729551", "title": "Gary Hogeboom", "text": "Gary Hogeboom\n\nGary Keith Hogeboom (* 21. srpna 1958, Grand Haven, Michigan, USA) je bývalý profesionální hráč amerického fotbalu v NFL na postu quarterbacka. Také soutěžil v televizní reality show \"\". Gary hrál fotbal za střední školu Northview High School ve městě Grand Rapids a poté za vysokou školu Central Michigan University. Draftován byl v roce 1980 v pátém kole jako 133. celkově týmem Dallas Cowboys, poté ještě nastupoval za Indianapolis Colts, Pheonix Cardinals a Washington Redskins. Během desetileté kariéry v NFL nasbíral 9 346 yardů, 49 touchdownů a 60 interceptionů. \n\nV roce 2005 se Hageboom zúčastnil televizní reality show . Svoji minulost držel v tajnosti. Dokonce se vydával za Garyho Hawkinse, povoláním zahradního architekta, protože se bál, že ostatní si budou myslet, že je již bohatý a hned ho vyhodí. Bohužel pro něj plán selhal, soupeřka Danni Boatwrightová pracovala ve sportovním rádiu a poznala ho. Hogeboom byl velice silný soutěžící a vydržel 30 dnů. Hogeboom vešel do dějin soutěže jako první člověk, který našel symbol skryté imunity, která ho alespoň na jedno kolo zachránila od vyřazení.\n\nHogeboom je ženatý a má čtyři děti. Žije v Grand Haven, kde pracuje jako trenér na místní vysoké škole.\n"}
{"id": "729553", "url": "https://cs.wikipedia.org/wiki?curid=729553", "title": "ATP Challenger Tour", "text": "ATP Challenger Tour\n\nATP Challenger Tour, do roku 2008 existující pod názvem ATP Challenger Series, je mužský profesionální okruh mezinárodních tenisových turnajů. Nejvyšší kategorii mužského tenisu tvoří okruh ATP Tour. Události Challenger Tour jsou druhou nejvyšší úrovní a nejnižší třetí se pak skládá z turnajů Futures pořádaných mužským okruhem ITF (ITF Men's Circuit). \n\nATP Challenger Tour je organizován Asociací profesionálních tenistů. Tím se odlišuje od ženského tenisu, v němž se pod nejvyšší úrovní WTA Tour nachází ženský okruh ITF (ITF Women's Circuit) pořádaný Mezinárodní tenisovou federací. \n\nHráči získávají za výsledky na ATP Challenger Tour body do žebříčku ATP, čímž mají v případě dobrých výkonů přístup do kvalifikací turnajů série ATP Tour a mohou se etablovat v nejvyšší profesionální úrovni. \n\nATP Challenger Tour 2011 obsahovala 15 turnajů nejvyšší kategorie tzv. Tretorn SERIE+ a dalších přibližně 150 turnajů s rozpočtem od 35 tisíc do 150 tisíc dolarů. V roce 2019 se série skládala ze 158 turnajů, z toho dvacet událostí proběhlo v kategorii Challenger 125, sedm v Challenger 110, jedenáct v Challenger 100, dvacet jedna v Challenger 90 a devadesát devět v Challenger 80. Od sezóny 2020 byla zavedena nejnižší kategorie Challenger 50 pro třicet dva hráčů.\n\nPrvní série celkem osmnácti challengerů se odehrála v roce 1978 a byla na úrovni dnešního okruhu ATP Tour. Debutové dva turnaje se hrály od 8. ledna, první v Aucklandu a druhý v Hobartu. Následující přišly na území Spojených států, první v týdnu od 18. června a další pak od 18. srpna. Jejich dějištěm se staly Shreveport, Birmingham, Asheville, Raleigh, Hilton Head, Virginia Beach, Wall, Cape Cod a Lancaster. \n\nPo jednoměsíční přestávce následovaly dva turnaje od 24. a 25. září v Tinton Falls a v hlavním nebraském městě Lincolnu. Poté se konala událost v utažském Salt Lake City následována souběžně konanými turnaji v Tel Avivu a San Ramonu. Pokračovaním byl turnaj v Pasadeně a k zakončení okruhu došlo v japonském Kjótu. Pro srovnání v sezóně 2008 obsahovala listina 178 challengerů hraných ve více než čtyřiceti státech světa.\n\nRozpočet challengerů se pohybuje v rozmezí od 35 000 až do 162 480 dolarů. Některé z nich zajišťují bezplatné stravování a ubytování (Hospitality), od čehož se také odvíjí vyšší částka přidělovaných bodů konkrétní událostí. \n\nHráči se získané body kumulují za období posledních 52 týdnů. Zisk 400 bodů v tomto období by znamenal umístění okolo 100. místa na žebříčku ATP, připsání si 200 bodů pak umístění okolo 200. příčky, 100 bodů pohyb okolo 350. pozice a 50 bodů přítomnost v okolí 500. místa. Body získané na challengerech, tak umožňují tenistovi s růstem výkonnosti rychlejší vzestup klasifikací ATP. \n\nChallengerů se obvykle účastní tenisté, kteří byli úspěšní v nejnižší třetí turnajové úrovni Futures, která je součástí ATP Tour. Díky nižšímu bodovému hodnocení hraje challengery největší skupina hráčů pohybujících se mezi 100. až 500. místem žebříčku.\n\nVýjimku tvoří druhý týden grandslamů, kdy většina hráčů z první stovky na této události vypadne. Ti se poté snaží získat divokou kartu k účasti na challengerech konaných v tomto období.\n\nFirma Tretorn poskytovala ATP Challenger Tour od února 2007 oficiální tenisové míče a v rámci tohoto okruhu vznikla elitní série turnajů s rozpočtem od 100 000+ dolarů nazvaná Tretorn Serie+. Společnost obnovila v roce 2010 sponzorství Asociace profesionálních tenistů (ATP), které pokračovalo do konce sezóny 2011. \n\n\"Aktualizováno po sezóně 2019.\"\n\nNejvyšší počet 7 titulů z jediného turnaje získal Korejec I Hjung-tchäk v Soulu, následován 6 trofejemi Marcose Daniela v Bogotě. Maximální počet 6 trofejí z jediné sezóny si odvezli Tunisan Júnis Al Ajnáví (1998), Juan Ignacio Chela (2001) a Facundo Bagnis (2016). Nejdelší finále trvalo 3.31 hodiny. Sehráli jej Somdev Devvarman a Daniel Nguyen ve Winnetce 2015. \n\nNejdelší šňůru 24zápasové neporazitelnosti v jedné sezóně zaznamenal Argentinec Juan Ignacio Chela v roce 2001. Nejlepší poměr finále 16–2 drží Slovinec Aljaž Bedene. Nejdelší období mezi dvěma tituly dosáhl Španěl David Ferrer, když zvítězil v Manerbiu 2002 a poté až v Monterrey 2018 (proluka 16 let a 1 měsíce). Nejvýše postaveným tenistou na žebříčku, jenž zasáhl do turnaje byla světová osmička Rainer Schüttler v Braunschweigu 2003.\n\nNejmladším šampionem dvouhry se stal Američan Michael Chang v 15 letech a 7 měsících na turnaji v Las Vegas 1987; zároveň tím ustanovil rekord nejmladšího vítěze v rámci debutového startu na challengerech i nejmladšího finalisty vůbec. Jako nejmladší vyhrál zápas v hlavní soutěži Kanaďan Félix Auger-Aliassime v Granby 2015, když mu bylo 14 let a 11 měsíců. V zápase dvouhry tak dokázal zvítězit jako první hráč narozený v roce 2000 či později. \n\nPo sobě jdoucí tituly z challengeru a okruhu ATP Tour vybojovali Belgičan David Goffin (2014: Tampere / Kitzbühel), Američan Ryan Harrison (2017: Dallas / Memphis), Španěl Pablo Andújar (2018: Alicante / Marrákeš) a Jo-Wilfried Tsonga (2019: Cassis / Méty). \n\nNejstarším vítězem turnaje se stal Chorvat Ivo Karlović, když na challengeru Calgary National Bank 2018 triumfoval ve věku 39 let, 7 měsíců a 23 dní. Karlović také postoupil jako nejstarší hráč do finále, které odehrál v Houstonu 2019 ve 40 letech a 8 měsících. \n\n\n\"ATP Challenger Tour obsahuje další turnaje v kategoriích Challenger 90, Challenger 80 a Challenger 50.\"\n\n\n"}
{"id": "729559", "url": "https://cs.wikipedia.org/wiki?curid=729559", "title": "Klášter Štěnovice", "text": "Klášter Štěnovice\n\nKlášter Štěnovice založila v roce 1753 majitelka štěnovického panství hraběnka Marie Terezie von Pötting, rozená Michnová z Vacínova, při kostele sv. Prokopa, vzniklého v roce 1747 vestavbou v tvaru kříže do raně barokní sýpky. V klášteře krátce působil Řád trinitářů. Do Štěnovic byli pozváni tři kněží a jeden laický bratr ze španělské větve reformovaných trinitářů. Během josefinských reforem byl klášter v roce 1783 zrušen.\n\nPodle nálezů keramických střepů z posledních let je historie domu spojena s předbělohorskou dobou.\n\nJde o jednokřídlou dvoupodlažní raně barokní budovu s průjezdem ve střední širší části a sanktusníkem uprostřed střechy. Východní část je obytná, západní část zabírá kostel. Roku 1811 při opravě střechy snesena věžička s hodinami. Přesný popis renesančního sídla Arnošta Bernklaua ze Schönreuthu, plzeňského krajského hetmana, postaveno někdy mezi roky 1555 a 1564, se nedochoval a lokalizace dosud nebyla objasněna, mj. se předpokládá v okolí staré panské sýpky.Nepřímo na budovu odkazuje placení daní ze 3 komínů rok 1603 za Adama Henigara . Umístění patrové budovy se shoduje s popisem místa nálezu obrázku Panny Marie Vítězné bosým karmelitánem v roce 1620, kdy se v popisu nálezu obrázku píše \"Zámeček ve Štěnovicích se nachází mezi kopci na břehu malého rybníka, při jehož jedné straně\njsou domky poddaných a uprostřed velký dvůr\"... líčil kaplan bavorského vévody Dominik à Jesu Maria svůj pobyt 11. října 1620 ve Štěnovicích.\n\nDům je zapsán na seznamu kulturních nemovitých památek .\n\nPo klášteře u kostela Nejsvětější Trojice v Praze se jednalo o jediný trinitářský klášter v Čechách. Další dva kláštery pak měl tento řád na Moravě (Zašová a Holešov).\n\nPo zrušení řádu Josefem II. byl objekt od roku 1784 využit jako fara s kostelem nově zřízené štěnovické farnosti. Poslední kněz, který ve Štěnovicích na faře bydlel, byl Václav Růžička do roku 1950. V domě byly také provizorní byty a sklad. Poslední provizorní byt existoval až do roku 2008. 0d 1. ledna 2005 farnost zrušena a připojena k Starému Plzenci. Od 1. září 2007 území bývalé farnosti přefařeno k farnosti Plzeň-Bory.\n\nV letech 1788–1896 v domě sídlila škola. Škola pro české děti provizorně umístěna v budově i po druhé světové válce, poslední školáci odešli až na začátku 70. let. Od roku 2008 je romantický dům a obnovená rozlehlá farní zahrada nejen místem sakrálním, ale i místem koncertů, výstav ZUŠ J.S. Bacha, a od roku 2009 jedním z míst festivalu staré hudby Haydnovy hudební slavnosti.\n\nFiliální farní dům je místem setkávání a pastorace.\n\n28. října 2018 ve farní zahradě odhalen památný kámen a zasazena lípa.\n\nV roce 2018 se kostel sv. Prokopa zapojil do Noci kostelů. U příležitosti Noci kostelů 2019 byl rozsvícen sanktusník.\n"}
{"id": "729562", "url": "https://cs.wikipedia.org/wiki?curid=729562", "title": "…příští vlna/next wave…", "text": "…příští vlna/next wave…\n\nFestival …příští vlna/next wave… vznikl roku 1994 v Praze a zaměřuje se na oblast nezávislého, alternativního divadla a performing arts i na jejich souvislosti s hudbou, literaturou, výtvarným uměním a filmem. Jeho cílem je představovat širší veřejnosti dosud neznámé či méně známé umělce, divadla a projekty, působící nebo vzniklé v Česku. Kurátorem festivalu byl do roku 2013 jeden z jeho zakladatelů, divadelní kritik Vladimír Hulec. Od 21. ročníku (2014) je kurátorkou divadelní publicistka Lenka Dombrovská. Festival se za dobu svého trvání konal na různých místech a v různých časech; v posledním období se jeho centrem stal Experimentální prostor Roxy/NoD v Praze, kde probíhá zpravidla kolem druhého říjnového víkendu. Některé produkce se kromě toho konají v pražském Divadle Na zábradlí, Studiu Hrdinů, v budově DAMU, případně v různých site-specific prostorech, někdy i mimo Prahu. Od 17. ročníku (2010) festival rozšířil své pravidelné aktivity i do Brna, kde našel zázemí v Divadle Husa na provázku, Kabinetu múz a v sále Paradox divadelní studio.\n\nOd roku 2003 organizátoři festivalu každoročně vyslovují a veřejně prokazují tzv. Pocty festivalu …příští vlna/next wave… významným osobnostem a počinům ve sféře nezávislého a alternativního divadla.\n"}
{"id": "729564", "url": "https://cs.wikipedia.org/wiki?curid=729564", "title": "Velká pardubická 1998", "text": "Velká pardubická 1998\n\nVelká pardubická 1998 byla 108. ročník tohoto dostihu. Konala se 11. října na pardubickém dostihovém závodišti. Vítězem se stal desetiletý Peruán s žokejem Zdeňkem Matysíkem. Čas vítěze byl 10:01,00 minuty.\n\nNa druhém místě dojel irský Devil v sedle s Romanem Tůmou a třetí byl Marketplace, kterého vedl Pavel Složil.\n\nHlavním sponzorem byla Česká pojišťovna a běželo se o celkovou částku 3 200 000 Kč.\n\n"}
{"id": "729567", "url": "https://cs.wikipedia.org/wiki?curid=729567", "title": "Wu Ťing-c’", "text": "Wu Ťing-c’\n\nWu Ťing-c’ (, 1701, Čchu-čou, provincie An-chuej – 12. prosince 1754, Jang-čou, provincie Ťiang-su) byl čínský spisovatel tvořící za vlády Dynastie Čching, autor románu \"Neoficiální historie konfuciánů\" (, česky \"Literáti a mandaríni\"), v němž podal kritický obraz čínské společnosti 18. století (zvláště vrstvy vzdělanců a byrokratů).\n\nPocházel ze vzdělanecké rodiny, jejíž hmotná situace nebyla příliš dobrá kvůli neúspěšné úřednické kariéře jeho otce. Jemu samotnému se nepodařilo složit vyšší státní zkoušky, které by mu otevřely cestu k úřední kariéře, a celá rodina postupně zchudla. Po prodeji zbytku nemovitostí se proto odstěhoval do Nankingu, který byl tehdejším kulturním centrem, a zde se živil literárními pracemi. Svůj román \"Neoficiální historie konfuciánů\" (česky jako \"Literáti a mandaríni\") napsal asi v letech 1747–1749. Zbytek života prožil v bídě uznáván jen hrstkou svých přátel. Zemřel zcela neznám během přechodného pobytu v Jang-čou.\n\nAčkoliv jeho román nepatří mezi čtyři klasické čínské romány, je považován společně se \"Snem v červeném domě\" za vrchol čínské klasické prózy. Kromě tohoto románu napsal ještě komentáře (dochované dnes již pouze v citacích) ke klasické \"Knize písní\" a řadu osobních lyrických básní tvořících jakýsi spisovatelův deník \"Sebrané básně z poustevny pana Wen-mu\" (\"Wen-mu šan-fang ti\").\n\n"}
{"id": "729569", "url": "https://cs.wikipedia.org/wiki?curid=729569", "title": "Kolostrom aralkovitý", "text": "Kolostrom aralkovitý\n\nKolostrom aralkovitý (\"Trochodendron aralioides\") je stálezelený bohatě kvetoucí strom, je to jediný druh monotypického rodu kolostrom.\n\nRoste na rozhraní mírného a subtropického podnebného pásu pouze na Taiwanu, v Jižní Koreji a Japonsku ve stálezelených lesích v nadmořské výšce 300 až 2700 m n. m. Nejlépe mu vyhovuje na humus bohatá vlhká půda bez vápníku. Je tolerantní k zastíněným polohám, mladé rostlinky částečný stín přímo vyžadují. V období klidu krátkodobý mráz nevadí, ale během růstu nesnáší chlad.\n\nRoste v místech s průměrnou roční teplotou mezi 9 až 15 °C (v Praze asi 10 °C ) a ve vlhkém klimatu, kde roční úhrn srážek je asi 3000 mm (v Praze asi 450 mm).\n\nJe to neopadavý strom nebo i keř, poměrně náročný na půdní i klimatické podmínky, který roste velmi pomalu. Ve své domovině dorůstá při souhře optimálních podmínek do výše 20 metrů a jeho kmen může mít průměr téměř 2 m, někdy však mívá tvar keře a nepřevyšuje 2 m. Má krátké, tenké a hladké, hnědé nebo šedé větve s aromatickou kůrou, na jejich koncích vyrůstají kožovité listy dlouhé od 5 do 12 cm a široké od 3 do 7 cm. Listy s robustními řapíky dlouhými od 3 do 7 cm jsou bez palistů, po opadu (zhruba za 3 roky) zanechávají na větvích jizvy. Vyrůstají ve spirále tak nahuštěně že to vypadá, jako by všechny (4 až 12) rostly v jednom přeslenu. Listové čepele se zpeřenou žilnatinou (5 až 7 žilek po každé straně střední žily) jsou vejčité, obvejčité, eliptické, mnohdy také obkopinaté, vrcholy mají tupě nebo ostře zašpičatělé. Okraje jsou v podstatě celistvé, někdy drobně apikálně pilovité, svrchu jsou lesklé tmavě zelené, naspodu světlejší. Během svého vývoje mění listy barvu, na jaře nové raší v barvě lososově růžové, pak se stanou bronzovými a v létě dostávají barvu sytě zelenou. Xylém překvapivě neobsahuje cévy, ale vývojově původnější cévice.\n\nNa koncích loňských větví se vytvářejí světle zelené až žlutavé květy na stopkách dlouhých 1,5 až 3,5 cm, které jsou podpírány brzy usychajícími podlouhlými listeny o délkách 1 až 2,5 cm. Vonné květy mívají v průměru 1 až 2,5 cm a jsou po 10 až 20 uspořádány do 5 až 13 cm dlouhých terminálních lat nebo vrcholíků. Jednotlivé rostliny mívají květy bisexuální nebo polygamní. Květy nemají korunu, kalich, květní lůžko ani češuli. Mají četné (40 až 100), ve 3 až 4 kruzích seřazené, výhradně plodné nitkovité tyčinky. Jsou dlouhé 4,5 až 5 mm a mají podélně se otvírající podlouhlé, žlutohnědé prašníky dozrávající dostředivě. Gyneceum je složeno nejčastěji ze 4 (někdy 7 až 11) plodolistů. Pestíky ve shodném počtu mají krátkou vzpřímenou čnělku s bliznou, stejný počet pouzder mívá i spodní semeník s nektarovými žlázkami na povrchu, vajíček bývá 25 až 30. Sporangium obsahuje čtyři haploidní spory. Pylová zrna, slepená v jednu hrudku, klíčí 3 až 4 kolpátními aperturami. K opylení dochází většinou větrem, méně častěji hmyzem. Chromozómové číslo: 2n = 40.\n\nPlody jsou na stopce ve 2 cm kruhu srostlé, pukající tmavě hnědé nebo šedé tobolky veliké 7 až 10 mm, každá obsahuje několik podlouhlých vřetenovitých, svraštělých, černých nebo červeně hnědých semen. Ta jsou dlouhá od 3 do 3,5 mm, mají tenké osemení, tučný endosperm a rovné embryo. Kolostrom lze rozmnožovat na podzim semeny, nejlépe ošetřenými chladem (jarovizace), která klíčí na světle a v létě se může množit zpola vyzrálými rostlinnými řízky.\n\nKolostrom lze pěstovat i v podmínkách Střední Evropy, je prý mrazuvzdorný až do -24 C. K dostání jsou mladé rostlinky ve specializovaných zahradnictvích. V zahradě většinou vytvoří keřík který doroste do výšky sotva 2 m.\n\nHistorie rodu \"Trochodendron\" je velice prastará, jsou dobře zdokumentované fosilní záznamy z eocénu a miocénu v západních oblastech Severní Ameriky a z miocénu na Kamčatce a v Japonsku. Byly nalezeny konzervované záznamy listů i plodů a pyl. Z fosilních nálezů se také vyvozuje jeho postupný ústup, zapříčiněný změnou klimatu, z původního rozšíření téměř po celé severní polokouli do dnešního malého teritoria; dovozuje se také větší početnost jeho druhů. Na obr. fosilie stará 49 mil. let z období ypresian v eocénu nalezena ve Ferry County ve státě Washington ve Spojených státech severoamerických.\n\n"}
{"id": "729570", "url": "https://cs.wikipedia.org/wiki?curid=729570", "title": "Pocta festivalu ...příští vlna/next wave...", "text": "Pocta festivalu ...příští vlna/next wave...\n\nPocta festivalu …příští vlna/next wave… je od roku 2003 (10. ročník) organizátory divadelního festivalu ...příští vlna/next wave... každoročně vyslovována a veřejně prokazována významným osobnostem a počinům ve sféře nezávislého a alternativního divadla, a to v šesti kategoriích: publikační čin roku, objev roku, producentský počin roku, osobnost roku, projekt roku a živoucí poklad. Zveřejňuje se zpravidla na zahajovacím večeru festivalu.\n\n\n\n\n\n\n"}
{"id": "729573", "url": "https://cs.wikipedia.org/wiki?curid=729573", "title": "Erfurtský kongres", "text": "Erfurtský kongres\n\nErfurtský kongres bylo jednání mezi Napoleonem Bonaparte a ruským carem Аlexandrem I., konané v době od 27. září do 14. října roku 1808 v Erfurtu. Jejich výsledkem bylo podepsání společné smlouvy mezi panovníky, která však nakonec nebyla dodržena.\n\nV létě roku 1808 francouzská armáda náhle utrpěla vážnou porážku ve Španělsku. Francouzský císař Napoleon s nervozitou sledoval válečné přípravy Rakouska a hledal podporu Ruska k tomu, aby držel Vídeň pod kontrolou. Avšak vztahy s Alexandrem se od chvíle uzavření spojenecké smlouvy (Tylžského míru) v roce 1807 změnily a nebyly již nezkalené. Alexandrovy naděje získat podporu Francie v boji proti Osmanské říši se nenaplnily a účast na Kontinentální blokádě Anglie byla pro Rusko rovněž nepříznivá. Za těchto podmínek Napoleon sezval kongres v Erfurtském vévodství, francouzské exklávě v Durynsku. Četná německá knížata - vazalové Rýnského spolku byla skvělou dekorací demonstrace moci před ruským panovníkem. Velkolepý program kongresu měl vyvolat silný dojem na jeho účastníky. Kongres byl setkáním předních osobností kontinentální Evropy. Faktickým cílem kongresu byla koordinace vojensko-politických vztahů s Rýnským spolkem a sladění dlouhodobých plánů s Ruským impériem.\n\nPanovníci se setkávali často a využívali každé příležitosti demonstrovat veřejnosti srdečnost svých vztahů. Tomuto cíli sloužila i půvabná představení «Comédie-Française» v erfurtském Císařském sále. V obsáhlém plánu ovšem účastníci nepostoupili ani o krok, třebaže 12. října formálně podepsali spojeneckou smlouvu, jež však neměla žádných důsledků. Erfurtský kongres bylo posledním setkáním obou panovníků.\n\nKоngres se zapsal do paměti skvělými bankety, výlety do přírody, lovy a každovečerními divadelními představeními v erfurtském Císařském sále i dalšími akcemi.\n\nNapoleon využil možnosti kongresu k tomu, aby se seznámil třemi vynikajícími mysliteli - politickým publicistou a básníkem Christophem Martinem Wielandem (který předpověděl Napoleonovu slávu, když ten byl ještě prostým generálem), známým historikem Johannesem von Müllerem (s nímž besedoval o Caesarovi) a největším německým básníkem, Johannem Wolfgangem Goethem, který byl pro Napoleona cenný po stránce propagandy.\n\nSetkání Napoleona a Goetha mělo osobní dozvuky. Panovník přijal básníka v Erfurtu, hovořil s ním o „Utrpení mladého Werthera“ a udělil mu Řád čestné legie. Napoleon komentoval toto setkání legendární větou: \"„Jaký to člověk! (Voilà un homme!)“\". Milan Kundera s ironií popisuje toto setkání ve svém románě \"Nesmrtelnost\". Napoleon se rovněž účastnil jednoho z představení Výmarského národního divadla.\n\nNa kongresu předložil Alexandrovi I. francouzský diplomat Talleyrand jménem Napoleona, nedlouho předtím rozvedeného se svou první ženou Josefinou de Beauharnais, návrh uzavření manželství s Alexandrovou sestrou Kateřinou, čímž chtěl získat Rusko na svou stranu (samozřejmě vedle potvrzení své prestiže sňatkem s princeznou z mocného panovnického rodu). Rodina Kateřiny byla zaskočena a dotčena a nabídka byla odmítnuta, především na nátlak samotné Kateřiny a její matky. Někteří historikové se dokonce domnívají, že pyšné odmítnutí „\"neurozeného tyrana - Korsičana\"“ bylo jednou z hlavních příčin války Napoleona s Ruskem v roce 1812.\n\nV roce 1812 Rusko ustoupilo od kontinentální blokády Anglie a frankofobní nálady na ruském dvoře dostoupily vrcholu. Výdaje na obranu byly zvýšeny a na hranicích byly rozmístěny vojenské jednotky jako příprava na invazi do Varšavského vévodství. Napoleon tuto invazi předvídal a atakoval Rusko.\n\nPo uzavření Tylžského míru se někteří pozorovatelé domnívali, že Francie a Rusko, dva nejmocnější státy v Evropě, by mohly koexistovat v míru vedle sebe. Erfurt měl odvrátit jejich nepřátelství, ale to bylo nevyhnutelné a oba giganti dřív nebo později museli stanout proti sobě.\n\n"}
{"id": "729576", "url": "https://cs.wikipedia.org/wiki?curid=729576", "title": "Pivovar Nová Paka", "text": "Pivovar Nová Paka\n\nPivovar Nová Paka je jeden z významných pivovarů krkonošské, resp. podkrkonošské oblasti. Nachází se ve městě Nová Paka, jeho sídlo včetně hlavní podnikové prodejny je na adrese \"Pivovarská 400\".\n\n- světlé výčepní pivo (10°), obsah alkoholu 4 %. Balení: sklo 0,5 l; PET 1,5 l; KEG 15, 30 a 50 l.\n\nNázev je odvozen od knihy Svatopluka Čecha \"Nový epochální výlet pana Broučka, tentokráte do XV. století\" z roku 1888. Brouček bylo ve své době vůbec první 10° pivo s nalepovanou papírovou etiketu na lahvi (do té doby se původ a stupňovitost udávaly pouze vyražením na víčku) a původní etiketa měla dokonce na sobě obrázek klasického opilce s bříškem. \n\n- světlé výčepní pivo (11°) plnější chuti, obsah alkoholu 4,5 %. Balení: sklo 0,5 l; minisoudek 5 l; KEG 15, 30 a 50 l.\n\nNázev je odvozen od jména českého šlechtice Kryštofa Haranta (popraveného roku 1621), jemuž patřil nedaleký hrad Pecka. \n\n- světlý ležák (12°) plné chuti se sametovou pěnou, obsah alkoholu 5 %. Balení: sklo 0,5 l; PET 1,5 l; KEG 15, 30 a 50 l.\n\nNázev je odvozen od zříceniny gotického hradu Kumburk, který leží cca 6 km od Nové Paky a byl zbořen roku 1658. Ruiny jsou dnes oblíbeným místem pro výlety.\n\n- tmavý ležák (12°) sladší chuti s hustou pěnou, obsah alkoholu 5 %. Vhodný k řezání světlých druhů. Balení: sklo 0,5 l; KEG 15 a 30 l.\n\nNázev odkazuje na barvu minerálu pyropu = Českého granátu, coby kamene spojovaného s ohněm, vášní, láskou a čistotou srdce.\n\n- světlý speciál (14°), se zřetelnou hořkostí, obsah alkoholu 6,3 %. Balení: sklo 0,5 l; KEG 15, 30 a 50 l.\n\nToto pivo bylo poprvé uvařeno roku 1997 u příležitosti 125. výročí založení pivovaru a pojmenováno Výroční. Vysoká poptávka však znamenala zařazení speciálu do stálého sortimentu a v roce 2005 se pivo dočkalo nového pojmenování.\n\n- tmavý speciál (14°), s hořkosladkou karamelovou chutí a aromatem praženého sladu, obsah alkoholu 6,3 %. Balení: sklo 0,5 l.\n\nToto pivo ze čtyř druhů sladu bylo původně uvařeno koncem roku 2005 jako \"vánoční překvapení\", pro velký úspěch se dočkalo zařazení do standardní nabídky.\n\nOcenění: 1. místo na \"Žateckých slavnostech chmele - Dočesná 2006\", 3. místo na \"Slavnostech piva 2006\" v Českých Budějovicích, 4. místo na \"Žateckých slavnostech chmele - Dočesná 2007\"\n\n- světlý speciál (15°) s hořkou chutí, obsah alkoholu 7 %. Balení: sklo 0,5 l.\n\nPojmenování piva odkazuje na osobnost Abrechta Václava Eusebia z Valdštejna, který se zasloužil i o rozvoj východočeského regionu včetně jičínska.\n\n- speciální pivo (11°) nahořklé chuti, s extraktem konopí, obsah alkoholu 4,5 %. Balení: sklo 0,33 l.\n\nPivo je hluboce prokvašené, doplněné extraktem ze švýcarského konopí rostoucího v horských údolích.\n\n- speciální pivo (10°) hořké chuti, s extraktem konopí. Balení: sklo 0,33 l.\n\nPivo je hluboce prokvašené, doplněné extraktem ze švýcarského konopí rostoucího v horských údolích a nezveřejněnou \"speciální ingrediencí\".\n\n- speciální pivo s příchutí třešní. Balení: sklo 0,5 l (nevratná lahev s fóliovou etiketou); KEG 30 l.\n\nPivo bylo prvně uvařeno koncem léta 2009.\n\n- nealkoholické pivo, a kvalitní pěnou, výraznější hořkostí a řízem. Je vyráběné klasickou přírodní cestou, bylo oceněno 1. místem na 16. mezinárodní výstavě PRODEXPO v Moskvě.\n\nPrvní novopacký pivovar vznikl pravděpodobně počátkem XIV. století a byl umístěn pod novopackým náměstím na pravém břehu Brdského potoka, zhruba v místech dnešní farské zahrady. Roku 1563 však celé město i s pivovarem vyhořelo a až roku 1583 bylo uděleno oprávnění k výstavbě nového pivovaru. Pivo se zde však nevařilo příliš dlouho, roku 1601 totiž novopačtí občané vyměnili právo várečné za osvobození města od dávek a roboty a od té doby byla Nová Paka zásobena pivem z vrchnostenského pivovaru v Dřevěnicích.\n\nRoku 1791 byl v Nové Pace zřízen magistrát a město se tak do značné míry osvobodilo od vlivu vrchnosti. Od té doby se také datují první snahy o legální obnovu práva várečného, šlechta však dál úspěšně blokovala jakékoliv kroky ke zřízení měšťanského pivovaru a držela si na dodávky piva v Nové Pace monopol. Tento stav trval mnoho desítek let a vyvolaný soudní spor byl ukončen až všeobecným zrušením roboty.\n\n1. dubna 1870 se konala ustavující valná hromada pro založení \"Akciové společnosti pro vybudování parostrojního pivovaru v Nové Pace\" (majoritním akcionářem byla obec Nová Paka), kromě shromáždění potřebných financí byla vybrána i definitivní lokalita pro nový pivovar. V průběhu následujícího roku dodala pražská firma \"J. V. Novák\" stavební a technologickou dokumentaci a dne 29. března 1871 se konalo slavnostní zahájení stavby pivovaru firmou \"F. Wolf\".\n\nJako první byly dostavěny základní technologické jednotky: varna, spilka, sklep a sladovna, v dosud omezených prostorách došlo dne 25. července 1872 k zahájení prvního provozu. Během tohoto a následujícího roku došlo k dokončení všech potřebných stavebních i technologických prací a pivovar se rozjel na plný výkon.\n\nZájem o novopacké pivo z parostrojního pivovaru byl obrovský. Již koncem 70. let kapacity nepostačovaly a tak se v 80. a 90. letech přistavovaly a rozšiřovaly další ležácké sklepy, spilka, půdní prostory pro skladování ječmene a sladu, rozšířena byla i lednice a došlo k posílení strojovny.\n\nRoku 1903 byla vyzděna nová studna v nedalekém \"Loučení\", odkud byla voda přivedena 800 m dlouhým potrubím. V roce 1905 byla dostavěna jak sladovací humna a nová lednice, tak nové obchodní místnosti. Roku 1906 byla strojovna rozšířena o druhý parní kotel.\n\nV roce 1907 byla na základě požadavku Okresního hejtmanství rozbořena stará budova pivovarského hostince na náměstí a postavena nová, komfortní budova hotelu s tanečním sálem. Budova v secesním stylu je dnes známa jako hotel Centrál, k jeho zprovoznění došlo roku 1908. Šlo však o jednu z posledních investičních akcí před válkou, neboť se začala projevovat ekonomická stagnace a snižování odbytu. V dalších letech byly prováděny jen nutné opravy bez podstatnějších investic do budoucna.\n\nVálečná léta citelně poznamenala celou Evropu a ani novopacký pivovar nebyl ušetřen. Byl zaznamenán pokles produkce, chybějící vstupní suroviny vedly k používání náhražek a kvalita piva byla udržována na přijatelné úrovni jen s velkými obtížemi. Veškeré investice do podniku byly nemyslitelné a jen s velkým vypětím sil byl udržován aspoň základní technologický provoz.\n\nPrvní poválečná léta se nesla ve znamení pomalého oživování ekonomiky. Postupně se daří obnovovat strojní vybavení, stavby i celou technologii tak, aby 50. výročí pivovaru mohlo být oslaveno v důstojných podmínkách.\n\nS nastupující konjunkturou poloviny 20. let se připravuje zásadní rekonstrukce celého pivovaru. Velmi k tomuto rozhodnutí přispělo i zlikvidování konkurenčního pivovaru v blízkém městysu Pecka, který byl novopackým pivovarem odkoupen k 1. červenci 1926 (za celkovou částku 220 tisíc korun) – prakticky ze dne na den v něm zrušil veškerou výrobu, postupně odvezl zásoby surovin a následně zlikvidoval strojní vybavení tak, aby za několik měsíců mohl nabídnout k odprodání vybrakované budovy peckovského pivovaru. Novopacké pivo tak ovládlo celý region jihovýchodního Podkrkonoší a západního Jičínska.\n\nPřipravované rekonstrukce se uskutečnily záhy: v letech 1927 — 28 byly zprovozněny nové technologie sladovny, filtrační zařízení, kvasné kádě, stáčírny sudů atd. V tuhé zimě 1928/29 byla zprovozněna nová varna a v následujících letech došlo k dalším stavebním úpravám (včetně např. zasedací síně). Díky rekonstrukcím byl zracionalizován provoz, hospodářskou krizi 30. let přečkal pivovar bez větších šrámů a prosperoval až do konce 30. let.\n\nOdtržení Sudet v září 1938 znamenalo první omezení odbytu: hranice zbytkového Česko-Slovenska (resp. Protektorátu) a Říše vedla jen několik kilometrů od Nové Paky (v Protektorátu) a znamenala odtržení i mnoha desítek významných odběratelů. Přesto tento fakt nemá příliš fatální dopady a pivovar dál vcelku dobře funguje, došlo mj. k výrazné modernizaci parní kotelny, k postavení nových stájí pro pivovarské tažné koně či k zavedení nových telefonních linek.\n\nHned roku 1945 byl pivovar podřízen národní správě, přestože se jeho vedení nijak neprovinilo např. kolaborací s nacistickým režimem. Okresní národní výbor na základě tlaku dozorčí rady pivovaru tuto národní správu v dubnu 1946 zrušil a pivovar se vrátil původním akcionářům. Ovšem jen dočasně…\nPokračují stavební a technologické investice, mj. vybetonování humen, dílčí rekonstrukce výrobních zařízení, stavba 4 bytových jednotek apod.\n\n25. července 1947 bylo připomenuto 75. výročí zahájení výroby v novopackém pivovaru – ovšem bez větší oslavy. Správní rada se totiž rozhodla namísto do oslav investovat do úprav hotelu Centrál. Jako by se tím předznamenalo budoucí dění.\n\nK 1. červenci 1948 byl pivovar Nová Paka znárodněn a podřízen \"Generálnímu ředitelství československých pivovarů v Praze\", od 20. července 1948 byl začleněn do oblasti ředitelství \"Podkrkonošských pivovarů n.p.\" se sídlem v Trutnově a od 29. ledna 1949 (po sloučení Podkrkonošských a Hradeckých pivovarů) do národního podniku \"Hradecké pivovary\". Tím pozbyl dosavadní samostatnosti a veškeré činnosti musely být přinejlepším projednány, spíš však odsouhlaseny \"na kraji\" a \"v ústředí\".\n\nŽe by však pivovar hospodářsky tratil, se říct nedá: byl určen k ověření nových technologií stáčení, proto došlo k přestavbě starších prostor na stáčírnu lahví – prozatím byla vybavena dvěma ručními šestikohoutovými stroji \"Staler\". Počátkem 50. let byla zlikvidována stará parní strojovna a na jejím místě postavena kompresorová stanice pro dochlazování stávající spilky a předsklepního prostoru. Tato chladicí linka již v létě 1951 jede na plný výkon.\n\nV dalších letech se provádějí jen nutné investice a opravy, až v dubnu 1957 byla zahájena komplexní přestavba technologie finalizace. V rámci jednoho investičního celku vznikly jak nové podlahy, tak zejména skleněné produktovody, vymývače obalů, plniče, korunkovače, dopravníky prázdných obalů i plných bas (s rozbočením válečkové dráhy pro sklad a pro rampu) atd., rekonstrukci završilo zprovoznění nového výkonného stáčecího stroje pro sudy k 1. červenci 1960.\n\nPolovina 60. let je ve znamení dalšího rozšiřování výroby pro zvyšující se zájem zákazníků: roku 1965 byl zprovozněn nový vodní zdroj (75 m hluboký vrt, vydatnost 9 vteřinových litrů) a byly pořízeny i nové ocelové, vnitřně smaltované tanky do ležáckého sklepa: prvních deset v červnu 1966, dalších 15 ks v průběhu roku 1967. Koncem 60. let byla vyměněna stáčecí linka, výrobní technologie byly doplněny např. o deskový chladič u spilky či o maltomobil ve sladovně (stroj na obracení ječmene). Ve stáčírně sudů se objevují první lehké obaly z hliníku, což značně ulehčilo lidské práci.\n\n26. srpna 1972 bylo důstojně oslaveno stoleté jubileum pivovaru jak za účasti vedení \"Východočeských pivovarů Hradec Králové, n.p.\" a zástupců ústředních orgánů (\"Ministerstvo zemědělství a výživy\", \"Národní fronta\" apod.), tak i běžných zaměstnanců jednotlivých provozoven. Kulturní program obohatily akce na novopackém sportovním stadionu, kde hrál slavný orchestr Karla Vlacha a večerní akce v novopacké sokolovně.\n\nDo roku 1996 byl novopacký pivovar jedním ze závodů \"Pivovarů Hradec Králové, s.p.\". K 1. 9. 1996 přešel pivovar pod společnost \"Městský pivovar Nová Paka a.s.\", ale již v předávacím protokolu rozporoval nový majitel výši závazků podniku a v listopadu 1996 byla podána určovací žaloba u Obchodního soudu pro Prahu 2 na sporné závazky. Nevyřešený soudní spor několik let bránil v řádném rozvoji podniku, přesto podnik prosperoval a jen v roce 1999 stouply prodeje skoro o třetinu.\n\nPřes prosperitu a množství zakázek stahovali věřitelé z pivovaru takové objemy peněz, že se akciová společnost dostala do hluboké platební neschopnosti a dne 8. 3. 2000 byl na firmu \"Městský pivovar Nová Paka a.s.\" prohlášen konkurs. Konkursní správce však rozhodl pokračovat ve všech potřebných provozních aktivitách pivovaru a po dobu konkursu se objem výroby dokonce mírně zvyšoval. Koncem roku 2000 rozhodl věřitelský výbor o vyhlášení výběrového řízení na prodej majetku úpadce a dne 30. 1. 2001 odkoupila konkurzní podstatu společnost \"Isobuilding a.s.\", která na své následující valné hromadě dne 22. 2. 2001 přenesla své sídlo do pivovaru a změnila svůj nicneříkající název na \"Pivovar Nová Paka a.s.\".\n\nPivovar byl tímto zachráněn a pokračuje ve svém rozvoji, od roku 2003 probíhají nové rekonstrukce – např. nerezové produktovody, zcela nový monoblok stáčírny lahví (pro skleněné i PET lahve) či výrazné stavební opravy.\n\n"}
{"id": "729577", "url": "https://cs.wikipedia.org/wiki?curid=729577", "title": "Federace mladých evropských zelených", "text": "Federace mladých evropských zelených\n\nFederace mladých evropských zelených (AISBL) je federace evropských mládežnických organizací zaměřených na zelenou politiku. Jedná se o oficiální křídlo Evropské strany zelených pro mladé. Úzce spolupracuje s východoevropskou Sítí pro spolupráci a rozvoj východní Evropy\n\nOrganizaci vede kolektivní výkonný výbor, který má osm členů.\n"}
{"id": "729578", "url": "https://cs.wikipedia.org/wiki?curid=729578", "title": "Light Years", "text": "Light Years\n\nLight Years je sedmé studiové album australské zpěvačky Kylie Minogue, vydané 25. září 2000 labelem Parlophone. Od hudebních kritiků získalo příznivé hodnocení, někteří ocenili jasné počátky nové vlny pop music a dance-popu. Nahrávka dosáhla nejdříve na druhou příčku australské albové hitparády, po dvou týdnech se stala číslem jedna.\n\n„Spinning Around“ představuje první singl vydaný v červnu 2000 V Austrálii a ve Velké Británii vystoupal na první místo hitparád. Videoklip zachycuje Kylie Minogue tancující v přeplněném nočním klubu.\n\nSingl „On a Night Like This“ byl vydán v září 2000 a dosáhl na první místo v Austrálii a na druhou příčku ve Velké Británii. Minogue skladbu zazpívala na Letních olympijských hrách 2000 v Sydney.\n\nV říjnu 2000 vyšel duet „Kids“, který nahrála s Robbie Williamsem. Píseň původně pochází ze zpěvákova čtvrtého studiového alba \"Sing When You're Winning\". Napsali ji společně Robbie Williams a Guy Chambers. Ve Velké Británii vystoupala na druhé místo, v Austrálii pak na pátou příčku hitparády.\n\nSingl „Please Stay“ vydaný v prosinci 2000, dosáhl desáté pozice v britské hitparádě a patnácté v australské. Minogue přednesla píseň také na anglickém hudením programu Top of the Pops.\n\n„Your Disco Needs You“ je další skladba z autorské dílny Robbieho Williamse a Guye Chamberse pro toto album. Stala se lokálním hitem, když byla uvolněna pouze v Německu a Austrálii.\n\n\n"}
{"id": "729581", "url": "https://cs.wikipedia.org/wiki?curid=729581", "title": "Espoir FC", "text": "Espoir FC\n\nEspoir (\"Naděje\") je název několika fotbalových klubů ve frankofonní Africe.\n"}
{"id": "729584", "url": "https://cs.wikipedia.org/wiki?curid=729584", "title": "Mladí globální zelení", "text": "Mladí globální zelení\n\nMladí globální zelení je celosvětová organizace mladých lidí zaměřených na prosazování zelené politiky (sociální spravedlnost, demokracie zdola, ekologická ohleduplnost a nenásilí). GYG shromažďuje přes 70 mládežnických organizací včetně Federace mladých evropských zelených, Asijsko-pacifické sítě mladých zelených, Sítí pro spolupráci a rozvoj východní Evropy, Mladých dobrovolníků pro životní prostředí a dalších. GYG je nezisková organizace založená podle belgického práva.\n\nPrvní neformální setkání mladých zelených proběhlo v australském Sydney v roce 2001 paralelně s kongresem Globálních zelených. K oficiálnímu založení organizace došlo 16.–20. ledna 2007 v keňské Nairobi. Ustavujícího zasedání se zúčastnili mj. zástupci z Nového Zélandu, Německa, Rakouska, Finska, Švédska, Kanady, Francie, Španělska, Tuniska, Kazachstánu, Kyrgyzstánu, Nepálu, Indie, Pákistánu, Srí Lanky, Vietnamu, Jižní Koreje, Japonska, Nigérie, Ugandy, Rwandy, Etiopie, Mosambiku, Beninu, Andorry, Česka, Itálie, Kypru a Keni.\n\nDruhý kongres GYG se uskutečnil mezi 8. 13. srpnem 2010 v Berlíně. Přes 100 delegátů z 48 zemí se účastnilo jak debat a workshopů, tak revize organizační struktury sdružení.\n\nČlenství je otevřené pro každého, kdo ještě nedosáhnul věku 35 let a chápe sám sebe jako přívržence zeleného pohledu na svět. GYG vychází ze Čtyř pilířů zelené politiky (ekologické myšlení, sociální spravedlnost, účastnická demokracie a nenásilí) a z Charty globálních zelených. K dalším prioritám patří:\n\n\n"}
{"id": "729586", "url": "https://cs.wikipedia.org/wiki?curid=729586", "title": "Bohumil Stašek", "text": "Bohumil Stašek\n\nBohumil Stašek (17. února 1886, Klabava – 8. srpna 1948, Praha) byl český římskokatolický kněz, politik a čelný představitel Československé strany lidové.\n\nVystudoval gymnázium v Plzni a Katolickou teologickou fakultu Univerzity Karlovy. Již od svých studentských let a pak i průběhu života přispíval do nejrůznějších novin a časopisů – např. do Nového věku, revue Meditace či Časopisu katolického duchovenstva. Po kněžském svěcení, které přijal 18. července 1908, působil jako kaplan v Rokycanech (podle jiných pramenů v Mýtě) až do roku 1912, kdy se stal na krátkou dobu kaplanem plzeňského arciděkanství a ještě téhož roku byl ustanoven vikaristou na pražském Vyšehradě. \n\nKrátce poté se stává jedním z předních představitelů katolického politického života v Čechách. Během první světové války se zasadil o sloučení dosavadních tří katolických stran v jedinou Spojenou stranu katolickou (v lednu 1919 přejmenovanou na Československou stranu lidovou) a 1. září 1918 se stal jejím ústředním tajemníkem. Téhož dne vydal provolání „Idea svatováclavská a boj o samostatnost českého národa“, jímž se český katolicismus přihlásil k myšlence samostatnosti Československa; v jeho duchu byly 28. září 1918 při svatováclavské pouti slouženy slavnostní bohoslužby za československou samostatnost.\n\nV roce 1934 založil nakladatelství Vyšehrad.\n\nPo vstupu Československé strany lidové do Strany národní jednoty se Stašek stal předsedou kulturní sekce. Ovšem v září 1939 byl zatčen a do konce války vězněn v koncentračním táboře Dachau. \n\n"}
{"id": "729587", "url": "https://cs.wikipedia.org/wiki?curid=729587", "title": "Kimbrové", "text": "Kimbrové\n\nKimbrové byli kmen, který, spolu s Teutony a Ambrony, ohrožoval ve druhém století před našim letopočtem Římskou republiku. Kimbrové byli pravděpodobně Germáni, ale někteří věří, že byli keltského původu. Starověké zdroje uvádějí za jejich domovinu Jutský poloostrov.\n\nNěkdy před rokem 100 př. n. l. započaly kmeny Kimbrů, Teutonů a Ambronů svou migraci na jih. Po několika neúspěšných soubojích s Boji a dalšími keltskými kmeny se kolem roku 113 př. n. l. přesunuly do Norica, kde napadly spojence Římanů, Taurisky. \n\nNa žádost římského konzula Gnaea Papiria Carba, poslaného Tauriskům na pomoc, se útočníci stáhli. Brzy ale následovala bitva u Noreie, kde byly římské síly téměř úplně zničeny.\n\nI když měly nyní invazní síly cestu do dnešní Itálie volnou, zamířily na západ, do Galie. Zde docházelo k častým střetům s římskými vojsky, která většinou končila jako poražená. Roku 109 př. n. l. porazili římské vojsko vedené konzulem Marcem Juniem Silanem, který byl velitelem provincie Gallia Narbonensis. Stejný rok porazili i římské vojsko pod vedením konzula Gaia Cassia Longina, který padl u Burdigali (dnešní Bordeaux). Roku 107 př. n. l. Římané opět prohráli tentokrát proti vojskům Tigurinů, spojenců Kimbrů.\n\nRoku 105 př. n. l. začaly invazní síly plánovat útok na samotnou Římskou republiku. Římští velitelé prokonzul Quintus Servilius Caepio a konzul Gnaeus Mallius Maximus zbrzdili římský postup a tak Kimbrové mohli uštědřit legátovi Marcu Aureliu Scaurovi první porážku. A později také zdrcující porážku Caepiovým a Maximovým vojskům v bitvě u Aurasia. Římané ztratili 80,000 mužů, spolu s pomocnými silami ztráta činila 112,000 mužů.\n\nV Římě propukla panika, každý očekával příchod nepřátel před brány Říma. Proto byla přijata zoufalá opatření, která byla v rozporu s římskou ústavou: Gaius Marius, který porazil numidského krále Jugurthu, byl zvolen konzulem a také vrchním velitelem na pět let. (104–100 př. n. l.)\n\nRoku 103 př. n. l. se Kimbrové a jejich spojenci vydali na Iberský poloostrov, kde široko daleko plundrovali. V té době měl G.Marius čas na přípravy a následujícího roku byl přichystaný střetnout se s Teutony a Ambrony u Rhôny. Tyto dva kmeny měly v úmyslu vniknout do Říma západní cestou, zatímco Kimbrové a Tigurini se vydali severní cestou přes Rýn a pak Tyrolské Alpy. \n\nTeutoni s Ambrony střetli G. Maria u ústí řeky Isère, ale jeho dobře bráněný tábor se jim nepovedl obsadit. Vydali se proto dál. Avšak Římská vojska je pronásledovala. V bitvě u Aquae Sextiae Římané vyhráli dvě bitvy a vzali teutonského krále Teutoboda do zajetí. \n\nKimbrové pronikli přes Alpy na území severní Itálie. Konzul Quintus Lutatius Catulus se neodvážil opevnit tamní průchody a ustoupil za řeku Pád, země tak byla pro invazní vojska volně přístupná. Kimbrové nijak nespěchali a tak měli vítězové od Aquae Sextiae dostatek času na přeskupení s novými posilami. Konec invaze Kimbrů nastal roku 101 př. n. l. v bitvě u Vercellae, na soutoku řek Sesia a Pádu. \n\nByla to zdrcující porážka a oba vůdci Lugius a Boiorix padli. Ženy poražených kmenů se spolu se svými dětmi zabily navzájem, aby unikly otroctví. Kimbrové byli zničení, někteří však se možná mohli dostat zpátky do své domoviny v Jutsku, kde ještě v prvním století našeho letopočtu existovala populace, která se označovala jako Kimbrové. \n"}
{"id": "729588", "url": "https://cs.wikipedia.org/wiki?curid=729588", "title": "Velká pardubická 2011", "text": "Velká pardubická 2011\n\nVelká pardubická 2011 byla 121. ročníkem tohoto dostihového závodu, který se koná na závodišti v Pardubicích. Závodu, který se běžel na 6900 m, se zúčastnilo celkem 14 koní, z nichž největším favoritem byl loňský obhájce vítězství Tiumen, v jehož sedle byl stejně jako loni Josef Váňa. Závod byl dotován částkou 4,5 milionu korun.\n\nZávodu se sice mělo původně zúčastnit 15 koní, avšak Teviot se vlivem technických problémů na start nepostavil. V dostihu se tedy utkalo 14 koní:\nDo cíle závodu doběhlo 9 koní. Ze zbylých čtyři skončili v průběhu závodu poté, co shodili své jezdce (Zulejka na živém plotu s příkopem, Karlsbad na Taxisově příkopu, Klaus na Velkém vodním příkopu a Trezor na Havlově skoku), a jeden byl svým jezdcem zadržen (Lirain v cílové rovince).\n"}
{"id": "729598", "url": "https://cs.wikipedia.org/wiki?curid=729598", "title": "Zdeněk Krejčí (fotbalista)", "text": "Zdeněk Krejčí (fotbalista)\n\nZdeněk Krejčí (9. září 1928 – 19. května 2014) byl český fotbalista, záložník a fotbalový trenér.\n\nV Hradci Králové působil 12 sezón jako hráč. V lize nastoupil ve 122 ligových utkáních a dal 3 ligové góly. Celkem odehrál 275 mistrovských a 95 mezinárodních utkání. Hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. V roce 1954 byl členem juniorské reprezentace Československa.\n\nJako trenér založil moderní mládežnickou základnu Spartaku Hradec Králové a byl i trenérem A-mužstva při prostupu do 1. ligy v roce 1972. Jako trenér A-mužstva působil 10 sezón.\n\n\n"}
{"id": "729601", "url": "https://cs.wikipedia.org/wiki?curid=729601", "title": "SuperVáclav", "text": "SuperVáclav\n\nSuperVáclav byla virální reklama českého internetového registrátora Active24 z roku 2011.\n\nFigurant, vystupující již dříve na internetu pod jménem Karel Mařík (pravost jména je považována za spornou), byl stylizován jako superhrdina, beroucí spravedlnost do svých rukou. \n\nPrvní medializovanou akcí byl útok proti pejskařům, kteří neuklízejí exkrementy po svých mazlíčcích. Na tento nešvar upozornil kontroverzním způsobem – namazal exkrement majiteli psa na záda.\n\nVe druhé akci SuperVáclav poléval nic netušící kuřáky vodou se sdělením: \"Nemá se kouřit na zastávce!\" Videozáznam celé akce ovšem vyvolává pochybnost, zda se skutečně všechny \"oběti\" vyskytovaly na zastávce MHD, minimálně v jednom případě tomu tak prakticky jistě nebylo. \n\nVe třetí akci se pokoušel zablokovat pražskou magistrálu, aby řidičům naznačil, že by měli omezit cestování autem. Akci ale přerušila Městská policie s tím, že se dopustil přestupku.\n\nČtvrtá akce, namířená proti mladistvým sprejerům, a těsně po ní následující č. 6, házení petard na opilce, močícího na veřejném prostranství kdesi na Praze 4, měly obě výrazně vylepšenou režii a zejména u č. 6 se jejich opravdovosti dalo při troše dobré vůle věřit. Proběhly nicméně v době, kdy pochybnosti o autenticitě SuperVáclava již zřejmě nemohlo nic zaplašit.\n\nPodle serveru iDNES.cz jsou akce SuperVáclava zřejmě pouze reklamní akce jakožto součást virálního marketingu. Této domněnce silně nasvědčuje zjištění, že několik aktérů videí (pejskař, mladý pár na lavičce), a to včetně samotného SuperVáclava (Karel Mařík, viz výše) prokazatelně bylo dřívějšími spolupracovníky marketingových agentur.\n\nNa serveru YouTube se nachází video s názvem \"SuperVáclav šokující odhalení\" od autora \"CrashCZ\", ve kterém je důležité se zaměřit na rozhovor v 2. minutě, kdy řekne \"Já už jsem se k tomu vyjádřil na svém blogu\" a na otázku moderátora, jakou má ten blog adresu, si viditelně jen zkouší vymýšlet, a poté dodá, že za sebou má \"nějakou partičku\". Tímto vyjádřením dostávají pochybnosti nový rozměr, protože neznat adresu svého blogu je opravdu velké selhání. Marketingový tým mu ji zřejmě zapomněl vrýt do paměti.\n\nSuperVáclav nosí speciální červenomodrý kostým s modrým pláštěm a bílou helmou. Na helmě má napsáno SuperVáclav zepředu i zezadu a na straně helmy má nainstalovanou kameru, aby si mohl své akce nahrávat a publikovat je na internetu. Jakost této kamery byla další příčinou pochybností o tom, zda je SuperVáclav jen nadšeným amatérem, neboť použití jednoúčelového vybavení v řádové hodnotě desetitisíců Kč tomuto příliš neodpovídá.\n\n"}
{"id": "729602", "url": "https://cs.wikipedia.org/wiki?curid=729602", "title": "Dušan Radolský", "text": "Dušan Radolský\n\nDušan Radolský (* 13. listopad 1950) je slovenský fotbalový trenér a bývalý fotbalista.\n\nKrátce působil jako trenér slovenské reprezentace, později úspěšně vedl slovenskou reprezentaci do 21 let, se kterou se kvalifikoval na mistrovství Evropy 2000, kde mužstvo skončilo na čtvrtém místě. Tento tým vedl i na olympiádě v Sydney. Jako trenér Žiliny dovedl své mužstvo do hlavní fáze Poháru UEFA v roce 2008. Delší dobu působil i v Polsku.\n\n \n"}
{"id": "729603", "url": "https://cs.wikipedia.org/wiki?curid=729603", "title": "Stašek", "text": "Stašek\n\nStašek (Stašková), Stášek (Stášková) je příjmení těchto osobností:\n"}
{"id": "729606", "url": "https://cs.wikipedia.org/wiki?curid=729606", "title": "Ostnáč Schomburgkův", "text": "Ostnáč Schomburgkův\n\nOstnáč Schomburgkův (\"Polycentrus schomburgkii\") je paprskoploutvá ryba z čeledi Polycentridae, jediný známý zástupce rodu Polycentrus. Pochází z Jižní Ameriky – z Venezuely, Guyany, Surinamu, Francouzské Guyany a ostrova Trinidad.\n\nJedná se o bentopelagickou sladkovodní a brakickou rybu, která dorůstá až 5,5 cm. Samičky jsou tmavě hnědé, samci sametově černí s tyrkysovými či stříbrnými tečkami a skvrnami. Využívají svého zbarvení, aby splynuli s prostředím.\n\nOstnáč Schomburgkův je občas chován jako akvarijní rybka, neboť díky malé velikosti mu stačí i nádrže o objemu jen 5 litrů. Nejde ale o ryby, které by šlo chovat lehce. Podobně jako u ostatních jihoamerických ostnáčů jde o predátora, který přepadá svou kořist ze zálohy: vyčkává bez hnutí, až nějaká menší rybka připluje dostatečně blízko. Kvůli tomu by ostatní ryby v nádrži měly být dostatečně velké, aby nebyly sežrány, ale také také ne činorodé natolik, aby ostnáče obraly o potravu. Ti vyžadují živou stravu, tedy menší rybky, larvy či artemie, jen málokdy se je podaří adaptovat na jinou než syrovou stravu. Navíc potřebují mít vodu měkkou, kyselou a velmi čistou.\n\nTření v akváriu je také komplikované. Plůdek se často vykulí v malé jeskyni nebo v listu a samec jej pak po 3 až 4 dny hlídá až do rozplavání. O potěru je známo, že dokáže být velmi kanibalistický a že je ještě citlivější na nedostatečnou kvalitu vody než dospělí jedinci.\n"}
{"id": "729618", "url": "https://cs.wikipedia.org/wiki?curid=729618", "title": "Jeho Veličenstvo král", "text": "Jeho Veličenstvo král\n\nJeho Veličenstvo král, katalánsky Sa Majestat el rei, je skulptura Joana Miróa vytvořená v roce 1974. Jde o exponát stálé sbírky Fundació Joan Miró. Spolu se skulpturami \"Její Veličenstvo královna\" a \"Jeho Výsost princ\" tvoří kolekci. Materiál, obyčejné nalezené věci, z kterého je Miró vyrobil, kontrastuje s jejich pojmenováním.\n\n"}
{"id": "729621", "url": "https://cs.wikipedia.org/wiki?curid=729621", "title": "Vojtěch Holeček", "text": "Vojtěch Holeček\n\nVojtěch Holeček (8. listopadu 1891 Praha – 13. června 1969 Praha) byl československý politik a meziválečný poslanec Národního shromáždění za Národní sjednocení.\n\nAngažoval se v Československých legiích v Rusku. Měl hodnost majora. Profesí byl šéfredaktorem \"Národních listů\". Spolu s Rudolfem Medkem sestavil, sepsal a vydal reprezentativní čtyřdílnou vekou obrázkovou kroniku československých legií, z níž jej proslavil zejména druhý díl nazvaný \"Pod vedením T. G. Masaryka\", zachycující období bojů a budování československých legií na Rusi od Zborovské bitvy (2. července 1917) až do odjezdu profesora Masaryka (7. března 1918) transsibiřskou magistrálou do Vladivostoku.\n\nV roce 1918 patřil mezi významné politiky České státoprávní demokracie (pozdější Československá národní demokracie), v níž představoval elity českého kulturního a společenského života. Podle údajů z roku 1935 bydlel v Praze.\n\nV parlamentních volbách v roce 1935 byl zvolen do Národního shromáždění za Národní sjednocení. Mandát si oficiálně podržel do zrušení parlamentu 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\n"}
{"id": "729624", "url": "https://cs.wikipedia.org/wiki?curid=729624", "title": "Franz Hollube", "text": "Franz Hollube\n\nFranz Hollube (22. listopadu 1900 Střekov – ???) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nNarodil se v Střekově u Ústí nad Labem. Profesí byl zedníkem.\nK roku 1936 se bytem uvádí v Starém Harcově.\n\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v důsledku změny hranic Československa.\n\n"}
{"id": "729625", "url": "https://cs.wikipedia.org/wiki?curid=729625", "title": "Tetuán", "text": "Tetuán\n\nTetuán (berbersky , , , ) je město na severu Maroka. Je jedním ze dvou hlavních marockých přístavů v Středozemním moři, leží jen pár kilometrů na jih od Gibraltarského průlivu. V roce 2014 mělo 380 787 obyvatel.\n\nOficiálním jazykem ve městě je arabština, část obyvatelstva ovládá španělštinu nebo francouzštinu. Nejrozšířenějším náboženstvím je islám, ale je zde také malá křesťanská menšina. Mezi roky 1913 a 1956 byl hlavním městem Španělského protektorátu v Maroku.\n\nTetuán leží u ústí řeky Martil, čtyřicet kilometrů na jih od Ceuty (španělské africké exklávy) a šedesát kilometrů na východ od Tangeru. Tetuán se nachází severně od pohoří Ríf, z jihu a ze západu je obklopen horami. V přímém okolí města jsou sady, kde rostou pomerančovníky, mandloně, granátovníky a cypřiše.\n\nOkolí současného města bylo osídlo již v době starověkého Říma. Tetuán hrál v historii Maroka důležitou roli jako kontaktní místo s Andalusií na druhém břehu Gibraltarského průlivu. V období následujícím po roconquistě jižní části Pyrenejského poloostrova se město stalo útočištěm mnoho Morisků, které ze Španělska vyhostil křesťanský král Filip III. Urbanismus a architektura historického města (mediny) jsou ovlivněny právě andaluskou kulturou přicházejích uprchlíků. Medina se zachovala do současnosti a od roku 1997 je zapsána na seznamu světového kulturního dědictví UNESCO. Je to poměrně uzavřený blok budov ohraničený v minulosti 5 km dlouhou hradbou, bez výraznějších staveb v jiném slohu, než původním andaluském. Španělský vliv je možné vidět i na stavbách okolní novodobé zástavby z období španělského protektorátu.\n"}
{"id": "729628", "url": "https://cs.wikipedia.org/wiki?curid=729628", "title": "János Holota", "text": "János Holota\n\nJános Holota též Jan Holota (26. června 1890 Nové Zámky – 13. října 1958 Santiago de Chile) byl československý politik maďarské národnosti a meziválečný poslanec Národního shromáždění za Maďarskou národní stranu.\n\nVystudoval práva v Budapešti. V letech 1908–1918 pracoval v Nových Zámcích jako policista. Profesí byl starostou Nových Zámků. Funkci starosty zastával od roku 1923.\n\nVe parlamentních volbách v roce 1925 se stal za Maďarskou národní stranu poslancem Národního shromáždění. Mandát obhájil v parlamentních volbách v roce 1929 i parlamentních volbách v roce 1935. Poslanecké křeslo ztratil na podzim 1938 v důsledku změny hranic Československa.\n\nPo druhé světové válce emigroval do Jižní Ameriky. Zemřel v roce 1958 v Santiagu de Chile.\n\n"}
{"id": "729630", "url": "https://cs.wikipedia.org/wiki?curid=729630", "title": "Skalka (hrad, okres Cheb)", "text": "Skalka (hrad, okres Cheb)\n\nSkalka (též či \"Losburg\") je zaniklý hrad na okraji stejnojmenné vesnice u Chebu. Stojí nad levým břehem vodní nádrže Skalka na Ohři. Hrad byl založen ve třináctém století a v polovině patnáctého století zanikl. Jeho pozůstatky jsou od roku 1963 chráněné jako kulturní památka.\n\nVe vesnici stávala tři panská sídla, ale je těžké rozlišit, ke kterému z nich se vztahují písemné prameny. Tvrz Skalka a blíže neznámý objekt označovaný jako Bürgles byly zatopeny přehradní nádrží.\n\nNa konci třináctého století byl majitelem Skalky Jindřich Paulsdorf. Od třicátých let čtrnáctého století patřila rodinám chebských měšťanů. Roku 1356 ji měšťan Mikuláš Huller prodal Rüdigerovi ze Sparnecku, ale ještě téhož roku ji Karel IV. udělil jako léno opět Mikuláši Hullerovi. V době okolo roku 1400 vesnici získali Frankengrünerové. Za nich byl hrad podle chebského kronikáře Schönstettera roku 1451 dobyt chebskými měšťany a zřejmě již nebyl obnoven. Jako panské sídlo ho nejspíše nahradila tvrz připomínaná roku 1540, když Frankengrünerové Skalku prodali městu Cheb.\n\nDispozice hradu byla jednodílná. Přístupnou východní stranu chránil částečně ve skále vytesaný příkop, který je s valovitými zbytky čelního opevnění jediným viditelným pozůstatkem hradu. Z další zástavby hradu se snad dochovalo jen několik jam nejasného stáří, ale František Alexandr Heber v devatenáctém století popsal zbytky zdiva s klenbou.\n\n\n"}
{"id": "729632", "url": "https://cs.wikipedia.org/wiki?curid=729632", "title": "Igor Hrušovský", "text": "Igor Hrušovský\n\nIgor Hrušovský (21. února 1879 Nové Mesto nad Váhom – 24. května 1937 Bratislava) byl československý politik a meziválečný poslanec Národního shromáždění za Československou stranu národně socialistickou.\n\nV květnu 1914 se účastnil v Pešti porady Slovenské národní strany, na které bylo rozhodnuto o utvoření Slovenské národní rady. Zároveň se vedení Slovenské národní strany rozhodlo vypracovat ucelený stranický program. Hrušovský se následně účastnil koncipování jeho kapitol o hospodářské politice. Patřil do okruhu tzv. hlasistů. Před rokem 1918 byl členem Muzeální slovenské společnosti.\n\nV letech 1918–1920 zasedal v Revolučním národním shromáždění, zpočátku za slovenskou delegaci (bez rozlišení stranické příslušnosti), později přestoupil do Čs. socialistické (národně socialistické) strany.\n\n26. května 1919 se na sjezdu v Bratislavě ustavila slovenská organizace Československé strany socialistické. Hrušovský byl zvolen jejím předsedou. Ve 20. letech 20. století měl blízko k anarchistickému, levicovému křídlu v Československé straně socialistické. Na rozdíl od Bohuslava Vrbenského ale ve straně zůstal. Od roku 1930 zasedal v její programové komisi. Profiloval se jako čechoslovakista a odpůrce slovenského autonomismu. V dopise adresovaném T. G. Masarykovi například odhadoval, že dojde ke splynutí obou národů, přičemž český národ díky své větší síle otiskne do československého národa více svých charakteristik. Když v roce 1928 Vojtech Tuka formuloval svou úvahu o \"vacuum iuris\" (vypršení československé moci na Slovensku 10 let po vzniku republiky v důsledku tajné klauzule Martinské deklarace), patřil Hrušovský mezi poslance, kteří obvinili Tuku z vlastizrady.\n\nV parlamentních volbách v roce 1920 se stal poslancem Národního shromáždění a mandát obhájil ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Na poslanecký mandát rezignoval roku 1936. V Národním shromáždění ho nahradil Emil Lukáč.\n\nProfesí byl odborový rada. Podle údajů z roku 1935 bydlel v Bratislavě. Po odchodu z parlamentu roku 1936 nastoupil do funkce úřadujícího místopředsedy Dunajské paroplavební společnosti. \"Národní listy\" jeho odchod z parlamentu interpretovaly jako výsledek opozice, která se proti němu zvedla v slovenské organizaci strany. Post v Dunajské paroplavební společnosti pro Hrušovského měl být odškodněním pražského stranického ústředí.\n\n"}
{"id": "729633", "url": "https://cs.wikipedia.org/wiki?curid=729633", "title": "Maria Dolors Miró", "text": "Maria Dolors Miró\n\nMaria Dolors Miró (17. července 1930, Barcelona – 26. prosince 2004, Palma de Mallorca) byla španělská mecenáška umění a dcera umělce Joana Miróa a jeho ženy Pilar Juncosa Iglesias. Po smrti matky, v roce 1995, se stala čestným předsedou nadace, spravující otcův umělecký odkaz. Podporovala španělské umělce a přispěla k mezinárodní umělecké spolupráci.\n\nZemřela ve věku 74 let na infarkt po operaci kyčelního kloubu. Je pochována vedle svých rodičů na hřbitově na Montjuïc, kam byl její popel převezen z Palma de Mallorcy.\n\n"}
{"id": "729634", "url": "https://cs.wikipedia.org/wiki?curid=729634", "title": "Stanislav Hula", "text": "Stanislav Hula\n\nStanislav Hula (3. března 1895 Kolín – 24. května 1978 Kolín) byl československý lékárník, politik a meziválečný poslanec Národního shromáždění za Československou stranu lidovou.\n\nPřed 1. světovou válkou absolvoval kolínské gymnázium a po maturitě odešel na dvouletou praxi do lékárny v Třebechovicích pod Orebem. Válku strávil jako voják na haličské frontě. Poté vystudoval farmacii na Přírodovědecké fakultě Univerzity Karlovy. Po studiu se stal lékárníkem a komisařem Ústavu pro zkoumání léčiv při ministerstvu veřejného zdravotnictví. Angažoval se i v regionální politice, kde došel až k funkci druhého náměstka kolínského starosty v letech 1930-1935.\n\nV parlamentních volbách v roce 1935 byl zvolen za lidovce do Národního shromáždění. Poslanecké křeslo si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl úředník. Podle údajů z roku 1935 bydlel v Kolíně.\n\nZa války byl zaměstnán na Zemském úřadu v Praze. V letech 1945-1948 působil jako ministerský rada na ministerstvu zdravotnictví. Roku 1948 byl propuštěn a následně pracoval v lékárně ve Velkém Oseku. Roku 1950 byl zatčen a odsouzen ke dvěma letům vězení, po půl roce byl předčasně propuštěn. Po propuštění byl činný v lékárně v Kolíně. Zde také v roce 1978 zemřel.\n\n"}
{"id": "729636", "url": "https://cs.wikipedia.org/wiki?curid=729636", "title": "Karel Chalupa", "text": "Karel Chalupa\n\nKarel Chalupa (31. října 1902 Kamenice nad Lipou – 9. srpna 1963 Praha) byl československý politik a poslanec Národního shromáždění republiky Československé za Československou živnostensko-obchodnickou stranu středostavovskou.\n\nProfesí byl vedoucí redaktor. Bydlel v Praze. Ve 30. letech 20. století patřil k hlavním postavám publicistiky napojené na živnostenskou stranu. Působil jako zemský místopředseda dorostu československé živnostensko obchodnické strany středostavovské.\n\nPo parlamentních volbách v roce 1935 se stal poslancem Národního shromáždění. Mandát si udržel do zrušení parlamentu v roce 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nZemřel v Praze 9. srpna 1963.\n\n"}
{"id": "729639", "url": "https://cs.wikipedia.org/wiki?curid=729639", "title": "Rudolf Chalupa", "text": "Rudolf Chalupa\n\nRudolf Chalupa (24. dubna 1875 Kukleny – ???) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nNarodil se v kovářské rodině v Kuklenách. Mládí prožil v chudých poměrech. V letech 1887–1894 studoval na gymnáziu v Hradci Králové.\n\nPoliticky aktivní byl již za Rakouska-Uherska. Ve volbách do Říšské rady roku 1911 kandidoval za sociální demokracii do celostátního parlamentu, Říšské rady v městském volebním okrsku Čechy 24, Hradec Králové, Třebechovice, Opočno atd. Dostal se do užší volby (2. kolo hlasování), ale v ní ho porazil mladočech Bohuslav Franta. Chalupa je tehdy uváděn jako berní oficiál v Hradci Králové.\n\nVe parlamentních volbách v roce 1920 získal poslanecké křeslo v Národním shromáždění. Mandát obhájil i v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu v březnu 1939, přičemž krátce předtím, v prosinci 1938, ještě přestoupil do nově zřízené Národní strany práce.\n\nV roce 1924 byl přijat za člena Syndikátu denního tisku československého. Uvádí se tehdy jako příslušník redakce listu \"Právo lidu\" v Praze. Roku 1925 noviny informovaly o oslavách jeho 50. narozenin. Uvádí se tehdy coby člen tiskového odboru prezídia ministerské rady. Profesí byl i v polovině 30. let úředníkem prezídia ministerské rady. Podle údajů z roku 1935 bydlel v Kuklenách. Působil i jako překladatel.\n\n"}
{"id": "729641", "url": "https://cs.wikipedia.org/wiki?curid=729641", "title": "Antonín Chloupek", "text": "Antonín Chloupek\n\nAntonín Chloupek (10. června 1884 Mladoňovice – ???) byl československý politik a meziválečný poslanec Národního shromáždění, v 50. letech odsouzen komunistickým režimem na doživotí.\n\nV roce 1909 se stal starostou Sudějov-Kamenná Lhota. Byl rovněž předsedou místní školní rady. Za světové války byl na Kolínsku členem organizace \"České srdce\" a pak členem Okresní hospodářské rady okresního národního revolučního výboru. Nastoupil jako správce na velkostatek Červené Pečky u Kolína. Po vzniku republiky nastoupil na ministerstvo zemědělství. V březnu 1923 se spoluzakládal Odborovou jednotu republikánských zaměstnanců a vedl její tiskoviny. Přispíval do listu \"Venkov\" a \"Lidový deník\". V období let 1920–1922 se podílel na založení organizační struktury \"selansko-republikánské strany\" na Podkarpatské Rusi. Roku 1923 založil celostátní \"Jednotu zemědělských a lesních zaměstnanců\" se sídlem v Praze, stal se jejím ústředním předsedou a tuto funkci zastával po celou první republiku. Kromě toho založil \"Jednotu nabyvatelů půdy bývalých zaměstnanců pro osamostatněné zemědělce velkostatků\" a \"Zemědělské úvěrní sdružení pro úvěrní potřeby osamostatnivších se zaměstnanců\". Od roku 1924 byl členem výkonného výboru agrární strany.\n\nProfesí byl podle údajů z roku 1935 ústředním předsedou \"Odborového jednatelství republikánských zaměstnanců\". Bydlel v Praze.\n\nV parlamentních volbách v roce 1929 byl za Republikánskou stranu zemědělského a malorolnického lidu (agrárníky) zvolen do Národního shromáždění. Mandát pak obhájil v parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nZa protektorátu byl po kratší dobu předsedou jednotné odborové organizace Národní odborová ústředna zaměstnanecká. V roce 1944 byl nacisty asi půl roku vězněn. Po válce se stáhl z politiky a pracoval jako úředník. Po únorovém převratu roku 1948 se okolo něj v Praze utvořila ilegální opoziční skupina bývalých agrárníků. Později byl souzen v tzv. procesu se Zelenou internacionálou a 26. dubna 1952 odsouzen na doživotí. Podle vlastních vzpomínek byl po zatčení vyslýchán šest dní a pět nocí bez spánku. Výslechové protokoly se musel učit nazpaměť, protože mu bylo připomínáno, že u hlavního líčení musí vypovídat podle protokolu. Zemřel ve výkonu trestu a nedočkal se amnestie v roce 1960. Při přezkumu justičních procesů v 60. letech mu byl trest posmrtně zmírněn na 13 let odnění svobody.\n\n"}
{"id": "729644", "url": "https://cs.wikipedia.org/wiki?curid=729644", "title": "Antonín Chmelík", "text": "Antonín Chmelík\n\nAntonín Chmelík (8. dubna 1891 – ???) byl československý politik a meziválečný poslanec Národního shromáždění za Ligu proti vázaným kandidátním listinám, později za Národní sjednocení.\n\nZa první světové války byl spolupracovníkem Jiřího Stříbrného a působil v protirakouském odboji. Své vzpomínky na válečné aktivity sepsal v knize \"Odboj. Revoluční činnost dělníků za války\". Profesí byl soukromým úředníkem. Podle údajů z roku 1935 bydlel v Praze.\n\nKoncem 20. let 20. století se angažoval v politických formacích, které vytvořil Jiří Stříbrný. Roku 1927 takto vznikla Slovanská strana národně socialistická. Chmelík reprezentoval stranické křídlo z Žižkova. Pak to byla Liga proti vázaným kandidátním listinám (později zvaná Národní liga), za kterou pronikl po parlamentních volbách v roce 1929 do Národního shromáždění (mandát ovšem získal až dodatečně, poté co byl poslaneckého křesla zbaven Radola Gajda). Chmelík zasedal od roku 1931 ve výkonném výboru Ligy. 1. sjezd Národní ligy počátkem listopadu 1930 ho zvolil za místopředsedu pražského župního výboru strany. Byl zároveň majitelem, vydavatelem a odpovědným redaktorem týdeníku \"Národní liga\".\n\nV parlamentních volbách v roce 1935 byl zvolen za Národní sjednocení, do kterého Liga dočasně vstoupila. Mandát si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nOd konce 20. let zasedal v pražském zastupitelstvu. V roce 1927 sice byl Jiří Stříbrný zvolen členem pražského zastupitelstva, ale mandát brzy složil a Chmelík tak byl faktickým zástupcem jeho politiky na komunální úrovni. V roce 1930 se zde uvádí jako zástupce Strany slovanských národních socialistů. Kritizoval tehdy jako opoziční zastupitel stav obecního hospodaření. V druhé polovině 30. let po odchodu stoupenců Stříbrného z Národního sjednocení tíhl k národně demokratické částí Národního sjednocení a za ni kandidoval na 3. místě kandidátky v komunálních volbách roku 1938. Poté, co bylo v únoru 1939 rozpuštěno zastupitelstvo hlavního města Prahy, byl Chmelík jmenován do šedesátičlenné správní komise. Byl tehdy úředníkem pojišťovny. Po německé okupaci byl členem výboru Národního souručenství.\n\n"}
{"id": "729645", "url": "https://cs.wikipedia.org/wiki?curid=729645", "title": "Josef Illing", "text": "Josef Illing\n\nJosef Illing (28. října 1895 Žatec – \"1946 (???)\" Rakovník) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nPovoláním byl odborným učitelem. Podle údajů z roku 1935 bydlel v Podbořanech. Roku 1936 jsou jako bydliště uváděny Buškovice (u Podbořan).\n\nV parlamentních volbách v roce 1935 se stal poslancem Národního shromáždění. Poslanecké křeslo ztratil v říjnu 1938 v důsledku změny hranic Československa.\n\nProfesně byl před svou smrtí uváděn vládním školským úředníkem. Zemřel po válce v internaci v Rakovníku v rámci represí, patrně roku 1946. Jeho případ měl číslo spisu Ls 0342/46.\n\n"}
{"id": "729646", "url": "https://cs.wikipedia.org/wiki?curid=729646", "title": "Ján Ivák", "text": "Ján Ivák\n\nJán Ivák (6. ledna 1889 Záhorská Bystrica – 3. ledna 1966 Bratislava) byl československý politik a meziválečný poslanec Národního shromáždění za Národní obec fašistickou.\n\nV letech 1899–1907 studoval gymnázium v Prešpurku. Ze studií byl vyloučen pro své aktivity v slovenském národním hnutí. Maturoval v Praze. V období let 1907–1909 studoval na Vysoké škole světového obchodu ve Vídni. Od roku 1912 působil jako úředník Ústředního družstva v Šaštíně. V letech 1924–1927 působil v Breznu, později v Bratislavě jako organizačně-ekonomický ředitel Družstva hospodářskych lihovarů, rafinérií a škrobáren. Profesí byl obchodníkem. Podle údajů z roku 1935 bydlel v Šaštíně.\n\nPoliticky byl stoupencem slovenského agrarismu. Byl aktivní při zakládání potravinových a úvěrových družstev. Spoluzakládal družstvo na výrobu zemědělských strojů a nářadí. Podporoval česko-slovenskou vzájemnost. Po roce 1918 byl členem československé agrární strany. Po roce 1932 přešel do Národní obce fašistické. V roce 1935 se stal předsedou její organizace na Slovensku. Vydával a vlastnil její tiskoviny.\n\nZa fašisty se v parlamentních volbách v roce 1935 stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do klubu Hlinkova slovenská ľudova strana – Strana slovenskej národnej jednoty, do které se spojily všechny slovenské nesocialistické strany.\n\nPo Mnichovu se v říjnu 1938 podílel za fašistickou stranu na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. Později se ale od Žilinské dohody a od politiky slovenského štátu distancoval a za druhé světové války spolupracoval s odbojem.\n\nPo válce pracoval v manažerských pozicích v zásobování. Po roce 1945 působil ve Zdroji, po roce 1948 v podniku Konzervárenský průmysl v Bratislavě.\n\n"}
{"id": "729647", "url": "https://cs.wikipedia.org/wiki?curid=729647", "title": "Evženie z Montijo", "text": "Evženie z Montijo\n\nEvženie z Montija (5. května 1826, Granada – 11. července 1920, Madrid), celým jménem španělsky: \"Maria Eugenia Ignacia Augustina Palafox y Kirkpatrick\", byla rodem španělská aristokratka a sňatkem s Napoleonem III. poslední císařovnou Francouzů.\n\nEvženiin osud je podobný osudu rakouské císařovny Alžběty, zvané \"Sisi\". Stejně jako ona vyrostla také Evženie ve skromnějších poměrech, provdala se za císaře a ztratila jediného syna. Rovněž ráda jezdila na koni a podnikala dlouhé pěší výlety bez ohledu na doprovod. Na rozdíl od Sisi se ale Evženie stala císařovnou cíleně a všechny výsady i povinnosti přijímala bez řečí. Jejím cílem bylo stát se vládnoucí panovnicí a honba za touto vidinou nakonec částečně zapříčinila pád Císařství. Jako bývalá císařovna Francouzů pak nejčastěji pobývala na svém sídle ve Farnboroughu v Anglii. Dožila se požehnaného věku 94 let a až do posledních dnů byla činorodou a moderní ženou.\n\nEvženie byla druhou dcerou hraběte Cipriana z Teby a jeho manželky Marie Manuely Kirkpatrickové. Přišla na svět za zemětřesení v provizorním stanu na zahradě jejich domu v Granadě. Ke křtu ji nesl rodinný přítel markýz z Campoverde a za přítomnosti kmotra strýce Evžena dostala jména Marie Evženie Ignacie Augustýna.\nVyrůstala společně se starší sestrou Františkou (1825–1860) pod dozorem chůvy. Matka, žijící čilým společenským životem, se výchově dcer příliš nevěnovala.\n\nRodina byla nucena žit ve vyhnanství. Hrabě Cipriano byl totiž obdivovatelem císaře Napoleona I., za napoleonských válek bojoval na straně \"Grande Armeé\" proti svým royalisticky smýšlejícím krajanům (Španělská válka za nezávislost), a navíc zastával liberální postoje, pro které trávil mnoho času ve vězení.\n\nV roce 1830 dostal liberalisticky smýšlející otec povolení přesídlit s rodinou do Madridu, protože králi Ferdinandovi VII. se konečně narodil potomek, ale pouze dcera Izabela, jejíž nástupnictví salijský zákon neumožňoval a král tak potřeboval pro podporu pragmatické sankce zastání ze všech stran. Rodina ale nepobývala pouze v Madridu, ačkoliv matka byla vítanou návštěvnicí všech salonů a živou společnost potřebovala k životu, ale také na zděděném venkovském statku \"Quanta Miranda\" na panství v Carabanchelu. Zde trávila Evženie s Pacou a adoptivním bratrem Abelinem dny na čerstvém vzduchu, hráli si v zahradě nebo jezdili na koních. Otec byl doma pouze vzácně, často pobýval ve Francii a Evženii se sestrou pouze navštěvoval. Ta jej velmi postrádala a alespoň mu psala. Matka se ji mezitím snažila usměrnit, protože se pod otcovým vlivem projevovala příliš romanticky a přecitlivěle. Při jedné cestě z Toleda se otec seznámil s francouzským romanopiscem Prosperem Mériméem a pozval ho k návštěvě. Evženie si \"strýčka mazlíčka\", jak jej nazývala, ihned oblíbila a přátelství s ním jí vydrželo až do jeho smrti v roce 1871.\n\nRok 1834 byl ve znamení změn. Za prvé zemřel strýc Evžen a otec se tak stal majetným mužem a za druhé se poměry ve Španělsku zhoršily natolik, že se otec rozhodl k přestěhování do poklidnější Francie. Po smrti krále Ferdinanda VII. totiž v zemi vypukly nepokoje, protože králův bratr Karel (V.) si nárokoval trůn, což vedlo k občanské válce. Evženie byla dokonce jednou svědkem zavraždění duchovního před okny jejich paláce. To na ni stejně jako strýcova smrt velmi zapůsobilo, údajně se chtěla vrhnout z okna.\n\nNa náročnou a nebezpečnou cestu přes Barcelonu, Zaragozu, Perpignan a Toulouse se vydali ještě téhož roku a do Paříže dorazili na jaře 1835. I tentokrát si Evženie otce příliš neužila, protože byl jmenován senátorem a pendloval mezi rodinou ubytovanou na Champs-Elysées a Madridem. V Paříži byla matka ve svém živlu, navštěvovala i pořádala večírky a navazovala kontakty, např. s Delessertovými, Labordovými či Viollet–le–Duckovými. Do jejího salonu zavítal, ve společnosti Prospera Mériméea, také spisovatel Stendhal, který psal o napoleonské době. Ten Evženii velmi přirostl k srdci a ona jemu. Později přiznala: \"\"byl první muž, který dokázal, že se mi rozbušilo srdce, a jak prudce!!\"\".\n\nDostalo se jí pouze průměrného vzdělání, protože matka byla toho názoru, že \"\"život sám je ta nejvyšší škola\"\".\nNa podzim 1835 ji poslala do kláštera sester Společnosti Nejsvětějšího srdce Ježíšova, založeného Magdalénou Baratovou. Věhlasný ústav sídlil v Bironově paláci a platila zde přísná řádová pravidla, dívky byly vychovávány k pravé víře, přísné morálce a lásce k bližním. Vstávalo se časně, po modlitbě probíhala dopolední výuka následovaná obědem a díkuvzdáním, odpoledne se šilo šatstvo pro chudé, věnovalo se ručním pracím či četbě, den zakončila večerní pobožnost. Neukázněná Evženie se zde zpočátku necítila dobře, protože byla zvyklá na volnost, ale za čas se novým poměrům přizpůsobila natolik, že prodělala záchvat mysticismu. Znepokojená matka se rychle rozhodla obě dcery vzdálit zbožnému prostředí pod záminkou objevší se spály a odvezla je do Anglie. Zde Evženie navštěvovala Cliftonovu kolej nedaleko Bristolu. Ve škole zaměřené na sportovní dovednosti se jí ovšem nelíbilo a po seznámení s indickou spolužačkou se obě rozhodly k cestě do Orientu. Uprchlice zadrželi ještě v anglickém přístavu.\n\nAnglii opustila Evženie o pár měsíců později a vrátila se zpět do Francie, aby z rozhodnutí otce začala studovat na Gymnase Normale, Civile et Orthosomatique, vedené plukovníkem Amorem, který zastával názor, že \"\"gymnastika dělá lidi nejen svižnějšími a čilejšími, ale také citlivějšími a inteligentnějšími\"\". S Evženiinými výkony byl spokojený: \"Tělesná cvičení, při nichž se pohybuje s přirozeným půvabem přispívají k vyvážení mezi jejím živým a snadno vznětlivým temperamentem a jejím dobrým, ušlechtilým, silným a pevným charakterem.\"\n\nO další vzdělání se pak postaral přítel Mérimée a anglická guvernantka paní Flowersová, která se o Evženii a Pacu starala v nepřítomnosti jejich matky. Obě sestry tak měly dostatek volnosti. Procházely se po březích Seiny, bloumaly po pařížských bulvárech nebo trávily čas na prefektuře u přítelkyně Cecílie Dellessertové. Evženii velmi nadchlo divadlo, zejména diva Rachel.\n\n15. března 1839 zemřel v Madridu Evženiin otec. U jeho úmrtního lože byla pouze matka, která dcery povolala až několik dnů po jeho skonu. Protože se hrabě vzhledem ke své funkci poslance zdržoval především ve Španělsku, viděla jej Evženie naposledy při jeho návštěvě Paříže v roce 1837. Po jeho smrti se pro ni vše změnilo. Předčasně vyspěla a její sklon k přehánění vedl k trudnomyslnosti a silnému pocitu osamělosti. Ve Španělsku se navíc necítila jako doma a toužila vrátit se do Paříže, o níž si alespoň dopisovala ze Stendhalem a Mériméem.\nPo povinném roce smutku se matka vrhla zpět do kolotoče zábav a přibrala také dcery, jimž hodlala zajistit vhodné manžely.\n\nEvženie vyrostla do krásy, poutala na sebe pozornost přímým držením těla, půvabnou chůzí a dosti živým temperamentem. Měla štíhlou souměrnou postavu a jemnou pleť, bohatá kštice světlých vlasů s nádechem odstínů do kaštanově hnědé, rudé a zlaté rámovala oválný obličej pravidelných rysů s rovným čelem, sytě modrýma očima a malými ústy, v nichž se při neodolatelném úsměvu objevila řada bělostných zubů.\n\nKdyž bylo Evženii osmnáct let, bláznivě se zamilovala do vévody Jakuba z Alby a Berwicku, jemuž dala své city otevřeně najevo. Plachý vévoda se však za přispění hraběnky z Montija rozhodl pro Pacu. Evženie nesla neopětování svých citů těžce a napsala budoucímu švagrovi dopis, v němž se mu vyznala ze svého zklamání a oznámila mu svůj úmysl dožít život v klášteře. Aby ji matka přivedla na jiné myšlenky, rozhodla se, že nejlepším prostředkem je změna prostředí. Během cest navštívila Evženie Bordeaux i Homberg, na zámku Plassac nechala markýzem z Dampierre obdivovat své jezdecké umění nebo poléčila ozénozu v lázních Eaux-Bones či Bathu. Seznámila se také s Eleonorou Gordonovou, která si ji jako bonapartistka rychle získala a nadchla ji pro návštěvu pevnosti Ham, kde byl uvězněn synovec Napoleona I. Do Madridu se Evženie vrátila po měsících cestování a z rozhodnutí matky se připojila k životu ve společnosti. Neměla ale v úmyslu nechat si znovu zlomit srdce. Proto některé vhodné nápadníky, jako prince Napoleona, zvaného \"Plon-Plon\", či Mariana Télleze Giróna, odmítla a jiné odradila volností v chování a řeči.\nPozději o ní baron Hübner prohlásil, že \"\"je plná života, koketní, zvídavá a naprosto jistá, že se zalíbí muži, kdykoliv se jí zachce\".\"\n\nDruhou láskou v Evženiině životě byl markýz Pepe Osorio z Alcañicesu. Přes vášnivá vyznání se ale Pepe neodvážil protivit otci, vévodovi Mikulášovi ze Sesta, který se postavil proti synovu sňatku s ženou pochybné pověsti. Devatenáctiletá Evženie propadla neurastenii a pokusila se otrávit fosforem ze sirek.\n\nŽivot plynul dál a Evženie, ačkoliv se účastnila mnohých společenských událostí, nenalezla nikoho, s kým by chtěla spojit svůj život. V roce 1847 byla matka jmenována první dvorní dámou královny Izabely II., její kariéra u dvora ovšem po roce skončila a z tohoto důvodu se rozhodla odjet. Zároveň doufala, že v liberálnější Francii by mohla již dvaadvacetiletá Evženie nalézt manžela.\nPo svržení krále Ludvíka Filipa v roce 1848 byl vyslancem Druhé Francouzské republiky v Madridu jmenován bratranec francouzského prezidenta Ludvíka Napoleona Bonaparte, kníže Napoleon Josef Bonaparte, který později získal nelichotivý přídomek \"Plonplon\". Plonplon, častý a vítaný host v paláci Montijo, zahořel k Evženii láskou a pořádal ji o ruku, věrný Mérimée však dámám Montijo donesl informaci, že president Bonaparte – kavalír a milovník žen – se pravděpodobně v krátkém čase prohlásí císařem Francouzů; Evženie dala Plonplonovi košem a doña Manuela, od mládí zapálená bonapartistka, se roku 1850 přestěhovala s oběma dcerami do Paříže, ke si pronajala apartmá na Place Vendôme 22.\n\nMatce se brzy podařilo zajistit pro ně pozvání do salonu princezny Matyldy, dcery bývalého vestfálského krále Jérôma, kam docházel každý, kdo tehdy něco znamenal. Debut nebyl pro Evženii snadný, s čímž se svěřila Pace, které napsala, že \"je smutná z pozvání k princezně Matyldě\" a později si jí postěžovala na nevšímavost ostatních. Na jednom z večírků u princezny si jí všiml francouzský prezident Ludvík Napoleon Bonaparte a pozval Evženii s matkou do Elysejského paláce na večeři konanou 12. dubna 1849. Evženie oblečená v bleděmodré toaletě s hlubokým výstřihem jej okouzlila vzhledem i volností ve vyjadřování. Následujícího dne jí proto nechal doručit pozvání do zámku Saint–Cloud. Obě ženy se však dočkaly zklamání, protože očekávaly vznešenou společnost a místo toho je čekala intimní večeře v letohrádku Combleval. Jedenačtyřicetiletý Ludvík Napoleon, informovaný komořím Baciocchim o pověsti matky i dcery, se domníval, že půvabná španělská hraběnka bude snadnou kořistí. Proto se, jist si sám sebou, dopustil chyby tím, že na procházku do parku nabídl rámě jí a nikoliv výše postavené matce, které měl dělat společnost pouhý hrabě Baciocchi. Evženie se ohradila, protože v Paříži byla jeho milostná dobrodružství známá a ona neměla v úmyslu stát se pouze jednou z mnoha. Po nevydařeném dostaveníčku v letohrádku odcestovala do Belgie, společnost jí dělal vévoda z Osuna, doufající v brzký sňatek s ní. Po návštěvě Spa a Schwallbachu se na podzim roku 1849 vrátila zpět do Paříže.\nZkušená matka totiž vytušila zájem Ludvíka Napoleona o Evženii a dobře věděla, jak jej u sukničkáře podnítit, proto v dalších dvou letech střídala krátké pobyty v Paříži s obdobími na cestách. Objevili se také jiní nápadníci jako baron Rothschild, princ Camerata či hrabě Ferdinand z Oultremontu, s nímž se seznámila v Belgii a velmi dobře si spolu rozuměli. Jenže hrabě nebyl Bonaparte a tak se nakonec i jemu dostalo odmítnutí.\nZájmu svého bratrance chtěla využít také princezna Matylda, která se snažila krásnou Španělkou vyhnat Ludvíku Napoleonovi z hlavy jeho milenku Harriet Howardovou, proto ji opětovně zvala do svého salonu a nevědomky tak podporovala matčiny plány.\n\nNa jaře 1851 odcestovala na Světovou výstavu do Anglie. Zde na maškarním plese v Buckinghamském paláci okouzlila nejen premiéra Malmesburyho, ale především přísnou královnu Viktorii. Po návratu do Paříže se jí opět začal dvořit Ludvík Napoleon, nabídl jí k dispozici svou lóži v Opeře i Théâtre Français, posílal jí květiny.\n\nJeště před prohlášením se císařem musel Napoleon III. uvažovat o budoucnosti své dynastie, když – po vyloučení linie Luciena Bonaparta z práv nástupnictví trůnu Napoleona I. – byl jediným dědicem eventuálního trůnu Plonplon, syn bývalého vestfálského krále Jérôma Bonaparte, bratrancem neoblíbený a navíc projevující velmi levicové názory. Dcery panovnických rodů Habsburků, Romanovců či Bourbonů v úvahu nepřicházely, neboť dynastie Bonapartů byla starými panovnickými rody uznávaná jen částečně. Napoleon se začal ucházet o ruku Karoly von Holstein-Gottorp, zvané princezna Vasa, vnučky detronizovaného švédského krále Gustava IV. Adolfa, považované tehdy za nejkrásnější princeznu Evropy. Všechny svatební plány však zmařil její otec Gustav Gustavsson Vasa, bývalý následník švédského trůnu, který neviděl budoucnost milované dcery v politicky nepokojné Francii (měl jí říci: \"\"jestli se za něj provdáš, za dvacet let budeš na mizině, zbavená všeho\"\") a Karolu roku 1853 prozíravě provdal za Alberta, budoucího saského krále. Další\nkandidátkou byla Adelaide von Hohenlohe, příbuzná britské královny Viktorie, ale i zde byly námluvy Napoleona odmítnuty. Bylo tedy třeba poohlédnout se po kandidátce z řad dcer nepanovnických rodů.\nRoku 1852 Napoleon po výsledku plebiscitu o transformaci Druhé republiky v dědičné císařství (7 824 189 hlasů pro a pouze 233 145 proti) vjel 2. prosince triumfálně do Paříže, kde provedl vojenskou přehlídku, jíž z okna paláce v Tuileriích přihlížela i Evženie s rodinou a přáteli. Vida ji, Napoleon se rozhodl oženit se s ní. Po celý prosinec trval úporné diskuse s příbuznými z rodu Bonapartů – pouze král Jérôme se zachoval neutrálně, ale jeho děti Plonplon i Matylda byli zásadně proti plánům svého bratrance. Přesto na novoročním plese v restaurovaných Tuileriích, své nové rezidenci, Napoleon požádal Evženii o ruku a o dva dny později poslal formální list se žádostí i její matce. 22. ledna roku 1853 pronesl k vládě a Senátu projev, v němž řekl: – \"zbožná katolička bude k nebi posílat tytéž modlitby o blaho Francie jako já... Je vysoce a šlechetně urozená... vybral jsem ženu, kterou miluji a jíž si vážím, není jiné ženy, jež by mi přinesla politický prospěchu, jenž může být spjat s oběťmi...\"\n\nCivilní svatební obřad se konal v sobotu 29. ledna v Tuileriích, církevní pak o den později v\nkatedrále Notre-Dame. Eugenie toužila po tom, aby manželství požehnal papež Pius IX., ten se však vymluvil na starosti a nemoc (byl v té době v plné síle a nejlepším zdraví, pamatoval si však pokoření Pia VII.); obřadníkem tedy byl pařížský arcibiskup Sibour. Cíle bylo nicméně dosaženo – Evženie se stala císařovnou. Jako svatební dar dostala od manžela zámeček Villa Eugénie, stavbu vybudovanou v Biarritzu ve stylu Ludvíka XIII. Biarritz se stal velmi vyhledávaným letoviskem a pozdější Hôtel du Palais střediskem světové smetánky.\n\nČlenové pařížské Městské rady vyčlenili sumu 600 000 franků na zakoupení briliantového náhrdelníku jako daru města nové císařovně, avšak Evženie v listu radě odmítla přijetí daru a poprosila o převedení této sumy na pomoc chudým a lidem bez domova. Rovněž peníze, které jí při svatbě vyplatil manžel, použila všechny na péči o nevyléčitelně nemocné a o chudé matky. Měla však v držení relikvii, zvanou \"Talisman Karla Velkého\" – závěsek\nze safírů a perel, v něž byla uložena tříska z dřeva Svatého kříže, kterou Karlovi poslal kalif Hárún ar-Rašíd společně s klíči od baziliky Svatého hrobu. Karel Veliký nosil klenot jako sponu opasku a byl s ním i pochován. Císař Ota III. přikázal otevřít kryptu a vyzvednul z ní některé předměty m.j. tento talisman, jenž byl vystaven na hlavním oltáři katedrály Panny Marie v Cáchách, a kopí sv. Maura, které později daroval Boleslavovi Chrabrému. Roku 1804 kapitula katedrály darowala talisman císařovně Josefině, jež ho na sobě měla při císařské korunovaci. Po ní jej zdědili Hortense de Beauharnais a později Napoleon III. Evženie se do konce svého života se závěskem nerozloučila a krátce před svou smrtí ho darovala katedrále v Remeši.\n\nEvženie věnovala denně dvě hodiny návštěvám nemocnic, starobinců, útulků pro chudé a pro děti. Chodila v přestrojení a dbala na to, aby peníze (ať soukromé či státní), určené na pomoc potřebným, byly využity v souladu s jejich určením.\n\nNapoleon III., dosud bojkotovaný evropskými panovnickými dvory, získal šanci být akceptován, když vypukla Krymská válka. Především Anglii záleželo na oslabení pozice Ruska a na spojenectví s Francií. V dubnu roku 1855 královna Viktorie zaslala oficiální pozvání francouzskému císařskému páru na návštěvu anglického dvora. Královna, zpočátku chladná vůči „uzurpátoru” Napoleonovi, velmi rychle podlehla jeho silnému osobnímu kouzlu a uchvátila ji i nesmělá Evženie; Viktoriin manžel Albert pak odhalil v císaři zajímavého a myšlenkově bohatého partnera pro rozhovory. Pánové trávili čas diskusemi s ministry a generály, dámy pak si vyměňovaly názory na manželský život a situaci žen. Evženie, které od svatby prodělala dva potraty, dostala od Viktorie, matky devíti dětí, řadu rad, např. v jaké pozici nejsnáze otěhotnět nebo vyloučením horkých koupelí podpořit zachování plodu. Návštěva Anglie skončila mimořádným úspěchem císařského páru jak po stránce politické, tak i osobní; Viktorie a Evženie zůstaly přítelkyněmi do konce života. Naopoleon obdržel Podvazkový řád, nejvyšší britské vyznamenání, a žádný evropský panovnický dvůr již nemohl po této akceptaci nejstarší monarchií kontinentu a světovou velmocí odmítnout uznání Druhého francouzského císařství.\n\nO několik měsíců později bylo u Evženie potvrzeno těhotenství. Podle korsických pověr, panujících v bonapartovském rodu, bylo dítě, narozené v předjaří před 20. březnem, předurčeno k záhubě, a Evženii tedy byly podávány opiové preparáty, aby se porod opozdil. Kromě toho dítě mělo v děloze nesprávnou polohu a očekávaly se komplikace. Porod započal 15. března, jako svědkové byli přítomni Naapoleonova sestřenice Matylda a bratranec Plonplon, ve stresu z toho, že narození mužského potomka ho připraví o nástupnictví trůnu. To se skutečně stalo – ve tři hodiny ráno 16. března 1856 se narodil syn Louis-Eugène-Napoléon.\n\nPo tomto těžkém porodu lékaři potvrdili, že Evženie již nebude moci mít děti. To mělo velmi negativní dopad na vztahy císařského manželského páru, neboť Evženie, i tak trpící frigiditou, v obavách z nového těhotenství odmítala Napoleonovi své lože; to ho vhánělo do náruče jiných žen, m.j. Anny Marie Walewské, ženy Alexandra Walewského, syna Napoleona I. a jeho milenky Marie Walewské. Postupně spolu manželé přestali sexuálně žít, ale Evženie při každé nové milence upadala v žárlivost.\n\nEvženie, zhlédnuvší se v módě 18. století a v osobě královny Marie Antoinetty, začala prosazovat krinolinu, v poněkud pozměněné podobě, jež se nedotýkala země. Na \"soirées\" se objevovala v róbách Charlese Wortha (který díky její podpoře dosáhl světového věhlasu jako tvůrce \"haute couture\") – v nádherných toaletách z hedvábí, atlasu a krajek, s velkým dekoltem, který odhaloval její půvabné paže i velkou část krásně tvarovaného poprsí. Sukně i jejich vlečky byly zdobeny umělými květinami, stužkami a skleněnými perličkami. Evženie byla přitom šetrná – všechny její oděvy byly v krejčovské dílně Tuilerií přešívány na nové a nepoznané nošeny znovu; na rozdíl od svých předchůdkyň Josefina či obdivované Marie Antoinetty po sobě v paláci nezanechala na 700 sukní a 500 párů bot. Pouze své atlasové střevíčky obouvala jen jedenkrát a pak je darovala do sirotčinců – měla tak malá chodidla, že její boty se hodily jen pro děti. Móda, kterou prosazovala, slavila triumfy po celém světě – i dcery úředníků či zámožnějších řemeslníků a měšťanů musely nosit krinolíny.\n\nEvženie byla sice aristokratka, avšak nebyla vychována na žádném panovnickém rodě, trpěla tedy pocitem, že se neumí chovat jako panovnice a používat odpovídající gestikulaci. Proto začala brát hodiny u slavné dramatické herečky Rachel Félix. Naučila se od ní mnoho – ještě o 40 let později, ve vyhnanství v anglickém Farnborough při diskusi o Racinově „Faidře” povstala a začala hlubokým hlasem deklamovat celé slavné úryvky dramatu.\n\n\nTou měrou, jak se horšilo zdraví Napoleona III. (trpěl ledvinovými kameny), byl císař stále více nakloněn tomu, aby se jeho žena otevřeně podílela na vládě. Když roku 1859 vytáhl (vzdor jejím radám, věděla, že stratégem je pouze na papíře) do války s Rakouskem, jmenoval ji regentkou Císařství. Evženie se s velkou zodpovědností ujala správy státu: obden se účastnila zasedání vlády a projevovala živý zájem o vše; pokud něčemu nerozuměla, požádala příslušného ministra po zasedání o objasnění. Zásluhou její i Alexandra Walewského bylo rychlé uzavření míru s Rakouskem kvůli mobilizaci Pruska. Zatížením francouzské politiky byla Evženiina snaha o zachování Papežského státu pod vládou papeže. To postavilo proti Francii Itálii, která považovala Řím za svou historickou stolici; v důsledku toho později v roce 1870 Itálie neposkytla Druhému císařství vojenskou podporu. Od doby svého prvního regentství Evženie aktivně participovala na všech věcech zahraniční politiky (vnitřní ji nevelmi zajímala). Motorem jejího konání byla nedůvěra v Rusko, obavy z Pruska a střet s nově vzniklou sjednocenou Itálií, jež chtěla papežovi odebrat jeho hlavní město. Těžko však osočovat Evženii z krajního klerikalismu, když předpokládala, že obrana Papežského státu bude mít za následek větší podporu francouzských katolíků Druhému císařství. Chtěla posílit spojenectví s Velkou Británií a uzavřít nové s Habsburky. Evženiiny aktivity vyvolávaly odpor nejen republikánů a liberálů, ale i císařových příbuzných – sestřenice Matyldy a bratrance Plonplona, kteří ji osočovali z autokracie a antidemokratismu. To ostatně zjevně odpovídalo pravdě, neboť Evženie, v mládí přesvědčená liberálka, nyní však především aristokratka, do morku kostí nedůvěřovala demokracii a nepovažovala představitele lidu za předurčené k vládě či participaci na ní.\n\nK velkým Evženiiným omylům náleželo to, že přesvědčila Napoleona o francouzské intervenci v Mexiku a dosazení na tamější trůn Habsburka Maxmiliána, bratra rakouského císaře Františka Josefa I. K ufinancování pobytu francouzských vojsk v Americe stát se stát silně zadlužil u privátních bank, což silně podlomilo jeho ekonomiku. Francouzi za mořem hynuli v záležitosti, která se jich netýkala. Sláva Druhého císařství začínala blednout a Napoleon III. ztrácel svou prestiž. Francie zůstala sama proti nepřátelskému Prusku, bez podpory Anglie, Rakouska, Itálie či Ruska. Evženie v té době začala vyvíjet tlak na Napoleona, aby abdikoval ve prospěch jejich syna a jí samotné jako regentky, císař však jasně viděl, že císařství v čele s neplnoletou hlavou státu by nemělo naději na přežití a odmítl.\n\n\nV červenci roku 1870, když vypukla francouzsko-pruská krize, Napoleon III., v té době již velmi nemocný (na frontě u Sedanu ho vozili v bryčce, protože nemohl sedět na koni), chtěl za každou cenu – včetně vydání Štrasburku Prusům – zachovat mír, ale měl proti sobě mínění francouzského národa, generality i tisku (i republikánského), věřících ve vítězství. Rovněž Evženie byla názoru, že vzhledem k podpoře, udělené národem „liberálnímu císařství” (referendum v květnu 1870, 7 300 000 hlasů pro – především z provincií, ale také 1 570 000 hlasů proti, především z velkých měst s Paříží v čele), napoleonská monarchie si nemůže dovolit postupovat proti jeho vlasteneckému vzepjetí. 15. července Napoleon (který vzdor radám Evženie a princezny Matyldy převzal vrchni velení) a jeho syn se vypravili na frontu a císařovna Evženie převzala naposledy regentství.\n\nTím se Napoleon dopustil velkého omylu. Místo Evženie by v době války byl mnohem vhodnějším regentem Plonplon, výrazně energičtější a nepostrádající autoritu, především však muž, tedy podle tehdejších názorů osoba více vhodná k vládnutí. Napoleon však bratranci nedůvěřoval, navíc se obával, že Plonplon sesadí s trůnu jeho i syna, aby jej sám převzal. Evženie tak byla regentkou, ale nová liberální ústava císařství jí nedávala tak dalekosáhlé pravomoci jako v roce 1859. V prvních týdnech regentství ji vláda nezvala na svá zasedání, dostávala pouze informace o přijatých opatřeních. Evženie se pokoušela získat alespoň morální podporu Ruska a přesvědčit Rakousko k aktivní pomoci Francii (za což nabízela větší část Slezska), ale nic z toho se nepodařilo – všichni se obávali vojenské síly Pruska. Itálie nechtěla vojensky vystoupit bez účasti Rakouska, Evženie zase nechtěla přistoupit na postoupení Říma Savojské dynastii, která věděla, že v případě porážky Napoleona III. město připadne Italskému království.\n\n6. srpna se do Paříže donesly zprávy o porážce u Wissembourgu. Evženie, dlící v Saint-Cloud, se vydala ihned do Tuilerií. Když ji od toho zrazovali, připomínajíce jí Marii Antoninettu, odvětila: \"nebojím se popraviště, bojím se špíny revoluce\". Po svolání zasedání vlády ji přinutila k potvrzení svého zařazení do správy obrany státu: státní obligace ve výši 500 miliónů franků a zmrazení kursu měny měly stabilizovat finance, zmobilizovaná Národní garda (270 000) bránit hlavní město v případě obležení, všechny forty v okolí města dostaly další kanóny (1800), všechny mosty kolem Paříže byly vyhozeny do vzduchu, do města bylo dopraveno 3500 volů a 280 000 ovcí, které měly zajistit zásobení obyvatelstva. Všechny sbírky obrazů a nábytku z Tuilerií, Louvru a jiných muzeí byly deponovány v Brestu.\n\nCísařský trůn byl ohrožen a jediným politickým řešením se stalo získání Adolphe Thiersa, k němuž Evženie vyslala Prospera Mérimée s prosbou o podporu vlády i jí jako regentky. Avšak Thiers, hluboce přesvědčený republikán, odmítl se ve vládě jakkoli angažovat. 3. září roku 1870 přišel ze Sedanu telegram od Napoleona III. s oznámením, že armáda kapitulovala a on sám upadl do zajetí.\n\nEvženie a její přívrženci seznali, že nastal konec Druhého císařství, když nepokoje v Paříži nabraly na síle; rozvášněný dav demonstroval na \"Place de la Concorde\", několik set metrů od Tuilerií. O půl čtvrté ráno 4. září velitel pařížské policie přišel do Tuilerií se zprávou, že dav prorazil bránu a blíží se k paláci. Evženie, která již přede dvěma dny vydala nařízení vyslat syna do Belgie, po nátlaku přátel usoudila, že opustí-li hlavní město, zůstane v nepřítomnosti císaře nadále legální hlavou státu, zůstane-li však, přijde o život nebo bude detronizována. Převlečená do černých šatů se s několika přáteli dostala galerií spojující oba paláce do Louvru, u něhož čekala bryčka rakouského vyslance, knížete Metternicha. Po různých peripetiích dorazila o 24 hodin později do Deauville, poté do Trouville a odtud jachtou anglického aristokrata Burgoyna v noci do anglického přístavu Ryde. Vyhnanství započalo.\n\nJiž v prvním týdnu pobytu v Anglii, kde se po dvou dnech setkala se synem, dostala Evženie od zámožného Angličana Nathanaela Strode, obdivovatele napoleonské legendy, nabídku sídlit v jeho domu \"Camden House\" (dnes sídlo golfového klubu) v obci Chislehurst v hrabství Kent (nyní v Londýně, obvod Bromley) ve vzdálenosti 20 minut vlakem od centra Londýna. Poměrně prostorný zařízený dům se císařovně líbil (nemusela platit náklady, což bylo dost podstatné, neboť v prvních měsících finance vyhnaných Bonapartů nevypadaly nejlépe); nejdůležitější však bylo, že byl lehce dostupný pro hosty z Francie, jichž bylo nemálo. Nejprve to byly delegace prominentů napoleonského režimu, přesvědčující císařovnu ke smíru s Pruskem a armády maršála Bazaina, jež dlela v Metzu s cílem potlačení revoluce v Paříži. Bazainovi vyslanci získali z Versailles souhlas Otto von Bismarcka, který nehodlal dohadovat se s republikány Thiersem či Gambettou a považoval Evženii za legální regentku císařství, ale dosud nespecifikoval své územní požadavky vůči Francii (o 20 let později uvedl, že po Sedanu by se spokojil se Štrasburkem, částí Alsaska a dvěma miliardami franků odškodnění, pokud by uzavřel mír s vládou císařskou, nikoli republikánskou). Pruský král Vilém I. odpověděl na Evženiin list žádající o negaci anexe francouzského území, že on osobně je nepožaduje, avšak Bismarck chce mít „ochranný val” vůči agresivní Francii; uvedl, že Versailleská smlouva navrátila Alsasko a Lotrinsko Francii bez předchozího plebiscitu obyvatel, kteří – přinejmenším na venkově – dodnes užívají německého dialektu. V tak napjaté situaci Evženie odjela v říjnu do Kasselu, aby se viděla s internovaným manželem a zeptala se ho na jeho názor. Pro Napoleona žádné dohody s Bismarckem nebyly myslitelné a domníval se, že ponižující mír uzavřený Thiersem a Gambettou, nikoli císařskou vládou, dává Bonapartům lepší naději na restauraci monarchie, Evženie tedy odpověděla Bazainovi zamítavě, ten pak uznal vládu Třetí republiky.\n\n20. března roku 1871 Napoleon, propuštěný z pruského zajetí, přibyl do Chislehurstu. Jeho syn začal navštěvovat King’s College v Londýně, kam dojížděl vlakem, a ve věku 16 let nastoupil do kadetní školy \"Royal Artillery School\" v Woolwichi. Naděje na restauraci císařství nevypadaly zle – bonapartisté získali více míst v parlamentu, armáda byla většinou věrná Napoleonovi a všechny úřednické kádry Druhého císařství byly dále činné v administrativě. Napoleon III. pojal záměr triumfalního návratu v stylu útěku svého strýce Napoleona z Elby, všechny plány však zhatila jeho poslední nemoc a následná smrt 9. ledna roku 1873. Od této chvíle nosila Evženie již jen černý oděv (třebaže stále z Worthova ateliéru) a již nikdy nenosila šperky. Po císařově skonu se naděje bonapartistů obrátily k jeho synovi, prohlášeným Napoleonem IV. Mladík, toužící po vojenské slávě, se však vydal s britskou expedicí do Jižní Afriky a zahynul tam 1. června roku 1879 ve válce s bojovníky Zulu. Evženie zůstala sama.\n\nPo smrti syna se Evženie na několik let zcela izolovala od světa a žila v naprosté apatii, pozvolna se jí však přece začala vracet životní síla. Často dlela ve společnosti královny Viktorie ve vlasti předků své matky, Skotsku, které milovala a kde jí Viktorie dala k dispozici zámek \"Abergeldie Castle\" nedaleko od Balmoralu. Roku 1880 císařovna odjela do Jižní Afriky a strávila 12 hodin v modlitbách a meditacích na místě synovy smrti. Tehdy se také rozhodla opustit Chislehurst, prodala svou vilu v Biarritzu a roku 1885 koupila zámeček \"Farnborough Hill\" s velkým parkem v obci Farnborough v hrabství Hampshire. Zámeček měl 23 pokojů, Evženie nechala přistavět ještě jedno křídlo s 18 komnatami, kde zřídila napoleonské muzeum. V parku zřídila benediktinský klášter \"St.Michael's Abbey\", v jehož kryptě dnes odpočívá po boku manžela i syna. Byla velmi bohatá – po smrti matky (1881) zdědila její část statků rodiny Montijo, po synovi pak pozůstalost po kněžně Baciocchi, po manželovi zámek Arenenberg ve Švýcarsku a cca dva miliony franků. Od roku 1886 se začala vracet do Francie, roku 1888 zakoupila parcelu na \"Cap Martin\" u Cannes a vybudovala tam vilu „Cyrnos” (řecký název Korsiky), kde od té doby trávila zimní sezónu. Koupila malou jachtu, s níž křižovala po Středozemním moři a norských fjordech. Navštívila Egypt a dokonce Cejlon. Byla jednou z prvních korunovaných hlav své doby, která měla automobil a ráda ho využívala a jen těžko se dala odradit od vyzkoušení řízení letadla. Za první světové války zřídila ve Farnborough Hill špitál pro raněné anglické důstojníky, ponechavši si pro vlastní potřebu pouze dvě místnosti; za to ji král Jiří V. honoroval roku 1918 Velkým křížem Řádu britského impéria. Když byla v listopadu roku 1918 dotázána, zda chce poslat gratulace premiérovi Clemenceau, odpověděla: \"\"zemřela jsem již roku 1870\"\".\n\nV červenci roku 1920 se Evženie vypravila na poslední cestu svého života. Navštívila Paříž, kde se jako obvykle ubytovala u Place de la Concorde v \"Hôtel Continental\", z jehož oken viděla na plot Tuilerií. Z Paříže odcestovala do Marseille, dále parníkem (jachtu roku 1914 předala britské flotile) do Gibraltaru a odtud do Madridu, aby navštívila vnuka své sestry, knížete Alba, v jehož \"Palacio de Liria\" se ubytovala. Slepá na jedno oko, dlouho trpící ledvinovými kameny, podlehla nemoci v neděli 11. července roku 1920 ve věku 94 let.\n\nV testamentu Evženie odkázala španělské majetky druhému sestřinu vnukovi, hraběti de Montijo-Peñeranda, Farnborough Hill se vším vybavením a sbírkami knížeti Viktorovi Bonaparte, vilu Cyrnos jeho sestře Marii Leticii Bonaparte, vdově po Amadeovi, knížeti Aosta. Finanční prostředky podělila rovným dílem mezi knížete Albu, knížete Viktora a Leticii Aosta. 100 000 franků odkázala na opravy katedrály v Remeši, mnoho přátel a sloužících dostalo doživotní důchody. Zámek Arenenberg dala švýcarskému kantonu Thurgau. Jeden z obrazů malíře Greuze z její sbírky dostal sir John Burgoyne, který ji roku 1870 přivezl svou jachtou z Trouville do Anglie.\n\nFarnborough Hill je od roku 1926 dodnes sídlem exkluzivní soukromé katolické školy pro 500 dívek od 13 do 18 let, která přijímá žákyně i jiných křesťanských vyznání, ve vile Cyrnos je luxusní hotel.\n\n\n\n"}
{"id": "729650", "url": "https://cs.wikipedia.org/wiki?curid=729650", "title": "František Janalík", "text": "František Janalík\n\nFrantišek Janalík (20. ledna 1883 Rymice – 19. listopadu 1946 Mysletice) byl československý rolník a politik, meziválečný poslanec Národního shromáždění za Československou stranu lidovou.\n\nVětšinu života prožil jako rolník v Mysleticích u Telče. Proslul jako pořadatel přednášek pro mládež a zakladatel mnoha místních skupin mládeže. Od roku 1906 byl žurnalisticky činný a psal i básně. Byl členem mnoha spolků s vazbami na katolickou církev. Po 1. světové válce byl zvolen starostou Mysletic.\n\nV parlamentních volbách v roce 1920 byl zvolen za lidovce do Národního shromáždění. Mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do formálního zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl rolníkem. Podle údajů z roku 1935 bydlel v Mysleticích.\n\nZa německé okupace pracoval v Mysleticích v družstevních a hospodářských podnicích, které kdysi sám zakládal. Během války navázal spojení s domácím odbojovým hnutím v okolí Telče. Po prozrazení skupiny v roce 1943 byl zatčen gestapem, vězněn v Jihlavě a tam při výsleších týrán. V průběhu soudního procesu byl však pro nedostatek důkazů osvobozen. V prosinci 1943 byl propuštěn na svobodu, vězení se však podepsalo na jeho zdravotním stavu a krátce po válce zemřel.\n\n"}
{"id": "729653", "url": "https://cs.wikipedia.org/wiki?curid=729653", "title": "Achillion", "text": "Achillion\n\nAchillion (někdy též \"Achilleion\", \"Achileon\", či \"Achilion\"; ) je letní zámeček (palác či honosná vila) rakouské císařovny Alžběty „Sissi“ Bavorské. Jde o stavební památku z roku 1890 na řeckém ostrově Korfu, kterou v pompejském (neoklacisistním) slohu postavili italští architekti Rafael Kavit a Antonio Landi pro rakouskou císařskou rodinu.\n\nOd roku 1891, kdy byl zámeček zprovozněn, až do roku 1898, kdy byla císařovna Alžběta v Ženevě zavražděna při atentátu, sloužil císařovně jako místo pro odpočinek a rozptýlení. Pobývala zde také, mimo jiné, též kvůli svému zdravotnímu stavu, kdy vyhledávala zejména místní příznivé přímořské klima.\n\nObjekt byl pojmenován podle antického hrdiny Achilla, neboť císařovna Alžběta byla velkou obdivovatelkou a milovnicí starořecké antické kultury a vzdělanosti. Název zámku je pak připomínán i ve vlysu nacházejícím se nad jeho hlavním vchodem, kde je vyobrazen Achilleus na válečném voze, v přilehlé zahradě se nachází i jeho dvě další sochy. Celý objekt byl vyzdoben mnoha uměleckými předměty s převažujícími antickými motivy.\n\nZámek byl vystavěn na terénní vyvýšenině (na pahorku) nacházejícím se asi 10 kilometrů od hlavního města ostrova Korfu v místě, kde je velmi krásný výhled jak na samotné na hlavní město, tak i na moře i na větší část pobřeží ostrova. V okolí zámku byla na svahu zřízena velká terasovitá zámecká zahrada (zámecký park), která je dodnes velmi dobře udržovaná a zčásti přístupná veřejnosti, táhne se od zámku až dolů k moři, kde byl pro císařovnu vybudován soukromý přístav.\n\nPo Alžbětině smrti byl zámek deset let nevyužíván, v roce 1908 jej od císaře Františka Josefa I. zakoupil německý císař Vilém II., ten jej užíval až do vypuknutí první světové války, kdy jej zabavila řecká vláda. Během obou světových válek zámek sloužil jakožto nemocnice a štábní budova.\n\nPo druhé světové válce byl zámek využíván soukromou firmou také jako kasino (ve své době vůbec první v celém Řecku).\n\nInteriéry v zámku se v převážné míře dochovaly do dnešních doby v dobrém stavu, první dvě podlaží jsou v současnosti přístupné pro veřejnost, přístupné není pouze poslední 2. patro, kde se původně nacházely pokoje císaře Františka Josefa I. a nejmladší dcery arcivévodkyně Marie Valerie.\n\nV přízemí se původně nacházela modlitebna, jídelna zařízená v renesančním stylu, kuřácká místnost a přijímací sál, v 1. patře se pak nalézaly pokoje císařovny Alžběty.\n\n\n\nPatrně nejvzácnější sochou je ta, představující umírajícího reka, snažícího se vytáhnou si šíp ze zranitelné paty.\n\nObjekt použili i filmaři pro natáčení exteriérů snímku s Jamesem Bondem \"Jen pro tvé oči\" (1981; ).\n\n\n"}
{"id": "729655", "url": "https://cs.wikipedia.org/wiki?curid=729655", "title": "Andor Jaross", "text": "Andor Jaross\n\nAndor Jaross (23. května 1896 Čechy – 11. dubna 1946 Budapešť) byl československý politik a meziválečný poslanec Národního shromáždění republiky Československé za maďarskou Zemskou křesťansko-socialistickou stranu, za druhé světové války ministr vnitra Maďarska.\n\nProfesí byl rolníkem. Dle údajů k roku 1935 bydlel v obci Čechy na jižním Slovensku.\n\nV parlamentních volbách v roce 1935 se stal poslancem Národního shromáždění za Maďarskou národní stranu, která kandidovala společně se Zemskou křesťansko-socialistickou stranou. Maďarské národní straně od roku 1933 předsedal. V rámci strany představoval křídlo radikálněji naladěné proti Československu. Poté, co před volbami roku 1935 Maďarská národní strana splynula do širší maďarské aliance, byl Jaross zvolen jedním ze dvou předsedů nové strany (druhým byl János Esterházy). Obě maďarské menšinové strany roku 1936 splynuly do Sjednocené maďarské strany. Poslanecké křeslo ztratil na podzim 1938 v důsledku změny hranic Československa.\n\nZa druhé světové války byl aktivním pronacistickým kolaborantem a ministrem vnitra Maďarska v době, kdy vládě předsedal Döme Sztójay. Po válce byl Jaross souzen a popraven.\n\n"}
{"id": "729658", "url": "https://cs.wikipedia.org/wiki?curid=729658", "title": "Grimault", "text": "Grimault\n\nGrimault je francouzská obec v departementu Yonne, v regionu Burgundsko-Franche-Comté. V roce 2008 zde žilo 121 obyvatel. Leží u řeky Serein.\n\n"}
{"id": "729664", "url": "https://cs.wikipedia.org/wiki?curid=729664", "title": "Ostnáč jednovousý", "text": "Ostnáč jednovousý\n\nOstnáč jednovousý (\"Monocirrhus polyacanthus\") je sladkovodní paprskoploutvá ryba z čeledi Polycentridae. Pochází z Jižní Ameriky – z Kolumbie, Venezuely, Brazílie, Peru a Bolívie. Jedná se o jediného známého zástupce rodu Monocirrhus.\n"}
{"id": "729666", "url": "https://cs.wikipedia.org/wiki?curid=729666", "title": "Amóghasiddhi", "text": "Amóghasiddhi\n\nAmóghasiddhi je buddha, který ztělesňuje moudrost odhodlaného uskutečňování činů.\nJe jedním z pěti dhjánibuddhů.\n\n\nJeho tělo je zelené, v levé ruce drží zkřížené dordže, pravá ruka vytváří mudru abhaja (gesto ochrany).\n\n\"Óm Amóghasiddhi Áh Húm\"\n\n\n"}
{"id": "729669", "url": "https://cs.wikipedia.org/wiki?curid=729669", "title": "Václav Jaša", "text": "Václav Jaša\n\nVáclav Jaša (27. září 1886 Horní Vilémovice – 27. března 1976 Plaveč) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nAngažoval se v Československých legiích. Profesí byl řídícím učitelem. Podle údajů z roku 1935 bydlel v Znojmě.\n\nPo parlamentních volbách v roce 1920 se stal poslancem Národního shromáždění. Byl do sněmovny kooptován až dodatečně roku 1921 jako jeden ze čtyř nových poslanců reprezentujících Československé legie. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecký post si oficiálně podržel do zániku parlamentu roku 1939, přičemž ještě krátce předtím v prosinci 1938 přešel do nově zřízené Národní strany práce.\n\nZa druhé světové války byl za odbojovou činnost vězněn v Kaunicových kolejích a v koncentračním táboře Terezín. Po válce působil na Okresním národním výboru ve Znojmě jako osídlovací referent, referent pro otázky kulturní a sociální a referent pro církevní otázky.\n\n\n"}
{"id": "729671", "url": "https://cs.wikipedia.org/wiki?curid=729671", "title": "Děnis Afinogenov", "text": "Děnis Afinogenov\n\nDěnis Afinogenov (* 15. března 1974, Ufa, SSSR) je bývalý ruský profesionální hokejista.\nHrál na pozici levého křídla převážně v ruských soutěžích, v zahraničí nastupoval také v české i slovenské lize, nebo v zámořské nižší lize UHL. Od ledna 2016 je hlavním trenérem účastníka ruské ženské profesionální ligy Agideľ Ufa.\n\n\n\n"}
{"id": "729672", "url": "https://cs.wikipedia.org/wiki?curid=729672", "title": "Josef Jäkel", "text": "Josef Jäkel\n\nJosef Jäkel, též Josef Julius Jäkel (26. listopadu 1888 Ringelhain – ???), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nPocházel z rolnické rodiny. Převzal zemědělské hospodářství po rodičích. Byl členem mysliveckého sdružení. Profesí byl rolníkem. Podle údajů z roku 1935 bydlel v obci Ringelhain (Rynoltice).\nV parlamentních volbách v roce 1935 se stal poslancem Národního shromáždění. Poslaneckého křesla se vzdal 18. srpna 1938.\n\n"}
{"id": "729675", "url": "https://cs.wikipedia.org/wiki?curid=729675", "title": "Alois Jenšovský", "text": "Alois Jenšovský\n\nAlois Jenšovský (22. dubna 1883 – 11. ledna 1940 Praha) byl československý politik a meziválečný poslanec Národního shromáždění republiky Československé za Československou stranu národně socialistickou, starosta Smíchova.\n\nProfesí byl tajemníkem kovopracujících. Podle údajů z roku 1935 bydlel v Praze na Smíchově.\n\nV letech 1919−1938 vykonával funkci starosty Smíchova.\n\nV parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nZemřel v lednu 1940. Pohřeb se konal za účasti veřejnosti v krematoriu ve Strašnicích.\n\n"}
{"id": "729680", "url": "https://cs.wikipedia.org/wiki?curid=729680", "title": "Ctirad Kohoutek", "text": "Ctirad Kohoutek\n\nCtirad Kohoutek (18. března 1929 Zábřeh na Moravě – 19. září 2011 Brno) byl český hudební skladatel, vědec a pedagog.\n\nPo maturitě na reálném gymnáziu v Brně studoval na brněnské konzervatoři v abiturientském kurzu hudební teorii, základy kompozice a dirigování. Byl přijat na Janáčkovu akademii múzických umění v Brně a stal se žákem Jaroslava Kvapila. Současně působil v \"Moravském tanečním a pěveckém souboru\" a v souboru \"Radost\" v Brně. Akademii absolvoval v roce 1953. Zůstal na škole nejprve jako asistent a odborný asistent. V roce 1965 se stal docentem skladby a teorie skladby, v roce 1965 vedoucím katedry skladby, hudební teorie a dirigování a v roce 1976 prorektorem pro uměleckou a vědeckovýzkumnou činnost a zahraniční styky. Doktorát filozofie získal na Univerzitě Palackého v Olomouci v roce 1973 a hodnost kandidáta věd na Masarykově univerzitě v Brně v roce 1980.\n\nAbsolvoval stáž na \"Summer school of Music\" v Dartingtonu u Witolda Lutoslawského (1963) a účastnil se prázdninových kurzů moderní hudby v Darmstadtu u Pierre Bouleze a György Ligetiho.\n\nV letech 1980-1990 působil na pražské HAMU jako profesor skladby. Současně byl ředitelem České filharmonie. Byl členem \"Asociace hudebních umělců a vědců\" a místopředsedou \"Klubu moravských skladatelů\" (1992-2002). \n\nVýznamné je jeho teoretické dílo, zejména \"Novodobé skladebné směry v hudbě\" (1965) a \"Projektová hudební kompozice\" (1969). Staly se takřka zásadní učebnicí pro jeho vrstevníky a následující generaci.\n\nJeho bratrem je český astronom Luboš Kohoutek.\n\n\n\n\n\nNapsal rovněž řadu skladeb pro smíšený, mužský i ženský sbor a instruktivních skladeb pro různé nástroje.\n\n\n"}
{"id": "729683", "url": "https://cs.wikipedia.org/wiki?curid=729683", "title": "Typ 21 Amazon", "text": "Typ 21 Amazon\n\nTyp 21 (či třída Amazon) je třída fregat postavených pro britské královské námořnictvo. Celkem bylo postaveno osm jednotek této třídy. Dvě byly ztraceny ve falklandské válce. Velká Británie již všechny vyřadila, šest zbývajících odkoupil a dodnes provozuje Pákistán.\n\nFregaty třídy \"Amazon\" byly Admiralitou objednány na základě politického tlaku na podporu soukromého sektoru. Projekt fregat tak vypracovaly soukromé loděnice Vosper Thornycroft a Yarrow Shipbuilders. Plavidla obsahovala řadu novinek, například byly jako první britské fregaty vybaveny plynovými turbínami a v jejich konstrukci byly ve velké míře použity lehké slitiny a plasty. Oproti předcházející třídě \"Leander\" byla každá jednotka také výrazně levnější, ovšem za cenu nízké odolnosti konstrukce. Fregaty byly stavěny od roku 1969 a celkem jich bylo postaveno osm kusů. Do služby byly zařazeny v letech 1974–1978.\n\nJednotky typu 21 \"Amazon\":\nHlavňovou výzbroj fregat britských fregat tvořil jeden 114mm kanón v dělové věži na přídi a dva 20mm kanóny. Údernou výzbroj tvořily čtyři kontejnery protilodních střel MM.38 Exocet umístěné mezi můstkem a dělovou věží. Pro bodovou protivzdušnou obranu fregaty nesly jedno vypouštěcí zařízení protiletadlových řízených střel krátkého dosahu Seacat. K ničení ponorek pak sloužily dva trojhlavňové 324mm torpédomety. Fregata rovněž nese přistávací plochu a hangár pro jeden protiponorkový vrtulník.\n\nPohonný systém je koncepce COGOG. Pro ekonomickou plavbu slouží dvě plynové turbíny Rolls-Royce Tyne RM1A, zatímco v bojové situaci fregatu pohánějí dvě turbíny Rolls-Royce Olympus. Nejvyšší rychlost dosahuje 30 uzlů.\n\nBritské královské námořnictvo lodě třídy \"Amazon\" nasadilo roku 1982 ve falklandské válce. Během bojových operací byly ztraceny dvě fregaty. HMS \"Antelope\" zasáhly dvě pumy svržené z argentinského letounu Skyhawk. Zatímco první nevybuchla a udělala díru do trupu lodi, druhá explodovala při snaze pyrotechnika o její zneškodnění. Vzniklý požár způsobil výbuch munice, který plavidlo potopil. Druhá fregata, HMS \"Ardent\", se potopila po poškození způsobeném neřízenými střelami argentinských letadel.\n\nPákistánské námořnictvo získalo všechny britské fregaty typu 21 v letech 1993–1994. Britské námořnictvo je vyřadilo v rámci úspor po skončení studené války. Dnes nesou označení třída \"Tariq\" a jsou kategorizovány jako torpédoborce. Plavidla nesou jména \"Babur\" (ex-\"Amazon\"), \"Shah Jahan\" (ex-\"Active\"), \"Tariq\" (ex-\"Ambuscade\"), \"Khaibar\" (ex-\"Arrow\"), \"Badr\" (ex-\"Alacrity\") a \"Tippu Sultan\" (ex-\"Avenger\"). Z fregat byly odstraněny střely Exocet i Seacat a 20mm kanóny nahradil dvojnásobný počet kusů ráže 25 mm. Trojice fregat naopak dostala čtyři střely Harpoon, zatímco druhá trojice nese šestinásobné vypouštěcí zařízení čínských střel LY-60N. Část lodí rovněž dostala obranný systém Phalanx CIWS.\n\n"}
{"id": "729688", "url": "https://cs.wikipedia.org/wiki?curid=729688", "title": "Štětkoun africký", "text": "Štětkoun africký\n\nŠtětkoun africký (\"Potamochoerus porcus\") je druh divoce žijícího prasete z čeledi prasatovitých. Starší název je prase štětkaté. Ve volné přírodě žije ve Střední Africe v listnatých a smíšených lesích a v buši do výšky 4000 m n. m.\n\nShlukuje se do malých stád o maximálně 20 jedincích. Samice je březí 120 - 127 dní a rodí 1 až 8, podle jiných zdrojů 3 až 6 mláďať. Štětkoun africký je rezavohnědě zbarvený všežravec, kromě plodů a hlíz žere také ptačí vejce či mláďata. Je aktivní především ráno a večer.\n\n\nNezvyklé výrůstky na hlavě slouží u samců v období námluv jako \"nárazníky\" při vzájemných soubojích.\n\nPro svůj pěkný vzhled jsou štětkouni oblíbenými chovanci zoologických zahrad. V Česku je chová ZOO Praha, ZOO Dvůr Králové, ZOO Ostrava a ZOO Olomouc.\n\nDruhým zástupcem rodu štětkoun (\"Potamochoerus\") je druh štětkoun šedý (\"Potamochoerus larvatus\"), F. Cuvier, 1822, známý též jako prase madagaskarské nebo štětkoun východoafrický.\n\n"}
{"id": "729691", "url": "https://cs.wikipedia.org/wiki?curid=729691", "title": "Ríf", "text": "Ríf\n\nRíf (berbersky , ) je pohoří a oblast v severním Maroku. Nejedná se o součást pohoří Atlas, ale o zámořské prodloužení španělské Betické Kordillery.\n\nV pohoří se produkuje konopí, ze kterého pochází kolem 70% evropské spotřeby hašiše. Zároveň produkce pokrývá přibližně 40% celosvětové poptávky. Produkce hašiše probíhá na 90% zemědělské půdy.\n\nPohoří se táhne v délce asi 300 km od mysu Spartel a města Tangeru na západě až k řece Mulúja na východě, na severu sahá až k Středozemnímu respektive k Alboránskému moři.\n\nMezi jeho vrcholy patří Džebel Músá (\"Mojžíšova hora\") na pobřeží Gibraltarského průlivu, která bývá považována za jižní z Herkulových sloupů. Nejvyšším vrcholem je hora Tidighin vysoká 2456 m. V oblasti pohoří se nacházejí dva národní parky – Talassemtane a Al-Hoceima.\n"}
{"id": "729694", "url": "https://cs.wikipedia.org/wiki?curid=729694", "title": "František Ježek", "text": "František Ježek\n\nFrantišek Ježek (6. září 1890 Chrudim – 29. listopadu 1969 tamtéž) byl československý meziválečný politik, ministr československých vlád a poslanec za Československou národní demokracii a Národní sjednocení.\n\nV parlamentních volbách v roce 1925 a parlamentních volbách v roce 1929 byl zvolen do Národního shromáždění za národní demokraty. V parlamentních volbách v roce 1935 úspěšně kandidoval na Národní sjednocení, do kterého národní demokracie vplynula. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nVe 20. letech 20. století patřil k předním politikům národních demokratů. Ve straně po parlamentních volbách roku 1925 působil v skupině okolo listu \"Demokratický střed\", která byla kritická k tehdejšímu vedení. Okolo roku 1930 Ježek vystupoval proti stranické skupině okolo Františka Hodáče, kterou obviňoval z přílišné orientace na zájmy průmyslníků a velkopodnikatelů a zanedbávání zájmů zaměstnanců a středních vrstev. Pak se plně angažoval v debatách okolo vzniku a směřování formace Národní sjednocení. V roce 1937 patřil k odpůrcům rostoucího vlivu Jiřího Stříbrného a jeho příznivců. Po smrti Karla Kramáře si strana nezvolila předsedu, ale Ježek se stal jedním z místopředsedů. V březnu 1938 se Ježek stal ministrem a tím ukončil několikaletý pobyt národních demokratů (respektive Národního sjednocení) v opozici. V září 1938 hlasoval Ježek stejně jako lidovci Jan Šrámek a Jan Dostálek proti přijetí anglo-francouzského ultimáta, které tlačilo na Československou republiku, aby přijala požadavky nacistického Německa. Ve třetí vládě Milana Hodži, v roce 1938, zastával nejprve post ministra bez portfeje, v květnu se stal ministrem zdravotnictví.\n\nProfesí byl vrchním radou Československých státních drah a novinářem. Podle údajů z roku 1935 bydlel v Praze. Pohřben byl v Chrudimi na hřbitově U Kříže.\n\n"}
{"id": "729696", "url": "https://cs.wikipedia.org/wiki?curid=729696", "title": "Theodor Jilly", "text": "Theodor Jilly\n\nTheodor Jilly (28. července 1901 Starý Šaldorf – 18. července 1977 Klingenberg am Main) byl československý lékař a politik německé národnosti a meziválečný poslanec Národního shromáždění republiky Československé za Sudetoněmeckou stranu.\n\nNarodil se v Starém Šaldorfu (dnes součást Znojma). Vychodil gymnázium v Louce u Znojma. Studoval na pražské univerzitě a Vídeňské univerzitě. Získal titul doktora medicíny. Působil pak jako všeobecný lékař ve Znojmě až do roku 1944. Už během studií ho oslovily názory Othmara Spanna.\n\nProfesí byl lékařem. V letech 1929-1939 vedl soukromé sanatorium, které založil jeho otec. Podle údajů z roku 1935 bydlel ve Znojmě.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nZemřel roku 1977 v Klingenbergu am Main v Západním Německu.\n\n"}
{"id": "729698", "url": "https://cs.wikipedia.org/wiki?curid=729698", "title": "Císařská vila", "text": "Císařská vila\n\nCísařská vila (německy Kaiservilla) je výstavní vila či menší palác, nacházející se v hornorakouském lázeňském městě Bad Ischl, která sloužila jako letní sídlo rakouského císaře Františka Josefa I. a jeho ženy, císařovny Alžběty Bavorské.\n\nBudova byla původně postavena ve stylu biedermeieru, a patřila vídeňskému notáři Josefu Augustu Eltzovi. Ten jej roku 1850 prodal lékaři Eduardu Mastalierovi. Poté roku 1853 vilu zakoupila arcivévodkyně Žofie Frederika jako svatební dar svému synovi, císaři Františku Josefovi I., jenž se zde (v den svých 23. narozenin) zasnoubil se svou budoucí ženou Alžbětou Bavorskou, zvanou Sissi. Postupnými přestavbami a dostavbami (dostavěna byla dvě křídla) pak vila dostala svoji dnešní novoklasicistní podobu ve tvaru písmene E (podle jména Elisabeth - německy Alžběta).\n\nV přilehlém okolí stavby se nalézá anglický park, před hlavním vstupem do budovy (uprostřed) se nachází velká mramorová kašna, jejíž autorem je Viktor Tilgner.\n\nCísař František Josef I. ve vile pobýval každé léto alespoň několik týdnů a téměř každý rok zde 18. srpna oslavil své narozeniny. Bylo to také zde, v pracovně vily, kde 28. července 1914 podepsal vyhlášení války Srbsku, které později vedl k vypuknutí světového konfliktu. Téhož dne zde napsal také svůj manifest \"Mým národům\" Rovněž tak i ono známé prohlášení \"Mým národům\" sepsal v tomto domě.\n\nRoku 1916 císař umírá a objekt zdědila jeho mladší dcera, arcivévodkyně Marie Valerie, která byla vdaná za arcivévodu Franz Salvator z toskánské linie habsburské rodiny, tudíž zůstal v majetku Habsburků. Jelikož císařská vila byla habsburským soukromým majetkem a František Salvátor i Marie Valerie se zřekli jakýchkoli nároků na trůn, zůstal objekt i po zániku rakousko-uherské monarchie v roce 1918 v jejich držení. Poté vilu zdědil jejich syn Hubert Salvátor Habsbursko-Lotrinský. Majitelem budovy je dnes jeho syn potomek panovnické dynastie, Markus Habsbursko-Lothrinský.\n\nObjekt je v letních a částečně také v zimních měsících přístupný pro veřejnost.\n\n"}
{"id": "729700", "url": "https://cs.wikipedia.org/wiki?curid=729700", "title": "Antonín Jiráček", "text": "Antonín Jiráček\n\nAntonín Jiráček (5. dubna 1890 Jindřichův Hradec – 15. dubna 1939 Sedlčany) byl československý politik a meziválečný poslanec Národního shromáždění.\n\nProfesí byl sedlář a čalounický mistr. Bydlel v Sedlčanech. Působil jako starosta Zemské jednoty smíšených společenstev.\n\nPo parlamentních volbách v roce 1925 se stal za Československou živnostensko-obchodnickou stranu středostavovskou poslancem Národního shromáždění. Mandát obhájil v parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu v roce 1939, přičemž krátce předtím, v prosinci 1938, ještě přestoupil do poslaneckého klubu nově utvořené Strany národní jednoty.\n\n"}
{"id": "729701", "url": "https://cs.wikipedia.org/wiki?curid=729701", "title": "Adolf Jobst", "text": "Adolf Jobst\n\nAdolf Jobst (10. května 1900 Český Krumlov – 15. května 1974 Darmstadt), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVychodil národní a měšťanskou školu v rodném Českém Krumlově. V letech 1914–1916 pracoval jako pomocný dělník, v letech 1916–1918 jako fotograf a malíř. Roku 1918 se podílel na odporu Sudetských Němců proti přičlenění etnicky německých oblastí Českých zemí k Československu a byl zatčen československými úřady.\n\nProfesí byl malířem. Podle údajů z roku 1935 bydlel v Českém Krumlově.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nV letech 1938–1945 zasedal za NSDAP v Říšském sněmu. Za války bojoval na východní frontě a byl zajat. Po propuštění ze zajetí přesídlil do Německa, kde se věnoval malířské a restaurátorské profesi. Zemřel roku 1974 v Darmstadtu.\n\n"}
{"id": "729702", "url": "https://cs.wikipedia.org/wiki?curid=729702", "title": "5. návštěvní expedice (Mir)", "text": "5. návštěvní expedice (Mir)\n\n5. návštěvní expedice, zkráceně EP-5, ( ) na Mir, byla pátou návštěvní expedicí vyslanou Sovětským svazem na jeho vesmírnou stanici Mir. Expedice byla zahájena 26. listopadu 1988 startem kosmické lodi Sojuz TM-7 a trvala do přistání Sojuzu TM-6 21. prosince 1988. Jednočlennou výpravu tvořil francouzský kosmonaut Jean-Loup Chrétien, který na Mir letěl společně se členy 4. základní expedice.\n\nRoku 1986 se Francie a Sovětský svaz dohodly na dalším letu francouzského kosmonauta na sovětskou vesmírnou stanici (poprvé letěl Jean-Loup Chrétien roku 1982 v Sojuzu T-6 na stanici Saljut 7). Do Sovětského svazu odjeli čtyři francouzští kandidáti – Jean-Loup Chrétien, Michael Tognini, Jean-Pierre Haigneré a Jean-François Clervoy. Z nich instruktoři Střediska přípravy kosmonautů vybrali první dva. Chrétien a Tognini se připravovali v Hvězdném městečku, v lednu 1988 byly sestaveny posádky Sojuzu TM-7: letět měli členové 4. základní posádky stanice Mir – velitel Alexandr Volkov s palubním inženýrem Alexandrem Kalerim (v březnu nahrazený Sergejem Krikaljovem) a Chrétien jako kosmonaut-výzkumník z 5. návštěvní expedice. Záložní posádku tvořili Alexandr Viktorenko, Alexandr Serebrov a Michael Tognini.\n\nVýprava začala startem kosmické lodi Sojuz TM-7 z kosmodromu Bajkonur 26. listopadu 1988 v 15:49:34 UTC, s Mirem se loď spojila 28. listopadu v 17:15:40 UTC. Na Miru je přivítali Vladimir Titov, Musa Manarov a Valerij Poljakov z 3. základní expedice. Chrétienův let byl ve srovnání s běžnými návštěvními expedicemi neobvyklý svou délkou – téměř 25 dní místo obvyklého týdně, a rovněž výstupem do vesmíru.\n\nVědecká náplň sovětsko-francouzského letu – program Aragaz – sestávala ze 14 experimentů. Nejdříve kosmonauti uskutečnili lékařské experimenty s cílem získat další údaje o adaptaci lidského organismu na beztíží. Pomocí aparatury Echokardiograf (As de Coeur – Srdcové eso) zkoumali srdeční činnost a krevní oběh ve vnitřních orgánech. Na modelu řízení létajícího aparátu v rámci experimentu Viminal hodnotili možnost jeho ovládání a součinnost zrakového systému a svalového aparátu v beztíži. Přístrojem Circeja (Circe), vybaveným proporcionálním počítačem, simulujícím reakci lidských tkání, se měřila úroveň ionizujícího záření v obytných prostorách komplexu. Následující den (30. listopadu) kosmonauti studovali hormonální regulace v organismu v rámci experimentu Minilab. Proběhlo i echografické vyšetření Chrétiena za použití podtlakového obleku Čibis. Cílem experimentu Fizali (Meduza) bylo studium úlohy smyslových orgánů člověka při řízení svalového aparátu. Byly zahájeny experimenty s vyššími rostlinami a dalšími biologickými objekty.\nPrvní prosincový den kosmonauti zahájili přípravu k výstupu do kosmického prostoru. V následujících dnech proběhl další cyklus experimentů Echograf, Viminal a Fizali. Pokračovala příprava k výstupu – Volkov a Chrétien dekonzervovali skafandry a prověřili jejich systém zabezpečení životních podmínek a termoregulace.\n\nDne 7. prosince se oba podrobili důkladné lékařské prohlídce s vyšetřením kardiovaskulárního systému při fyzické zátěži. Uskutečnilo se také měření radiačního pozadí v komplexu aparaturou Circeja. Týž den v 9:57 UT Volkov a Chrétien zahájili nad Japonskem výstup do volného prostoru. Vynesli na povrch zařízení a nářadí pro experimenty ERA a Obrazcy. Na kuželovou část přechodového úseku instalovali nosnou plošinu a na ni připevnili soupravu ERA. Jde o skládací konstrukci vyrobenou firmou Aérospatiale z tyčí z uhlíkového laminátu o délce 1 m s kovovými kloubovými spoji. Po instalaci byl z řídicího pultu uvnitř pracovního úseku stanice dán povel k jejímu rozložení; k němu však došlo až poté, co Volkov do nerozevírající se konstrukce kopl nohou. Konstrukce v rozloženém stavu má tvar šestibokého hranolu o průměru 3,8 m a výšce 1 m. Průběh rozkládání byl sledován televizní kamerou a mikroakcelerometry, které také zjišťovaly vibrace rozložené konstrukce. Po ukončení měření se konstrukce oddělila od stanice. Chrétien a Volkov upevnili na povrch stanice vzorky nátěrů a plastických hmot k sledování jejich degradace působením atomárního kyslíku a slunečního ultrafialového záření a detektor mikrometeoritů. Výstup skončil v 15:57 UT. Celková doba výstupu činila 6 hodin místo plánovaných 4 hodin a 20 minut.\n\nDne 13. prosince proběhl telemost SSSR-Francie. V následujících dnech pokračovaly lékařské experimenty (Minilab, Echokardiograf, Fizali, Viminal, vyšetření kardiovaskulárního systému přístrojem Gamma 1). Pořizovaly se spektrogramy zemské atmosféry a měřila se úroveň radiace přístrojem Circeja. V kosmických sklenících Vazon a Svetoblok pokračovaly experimenty s vyššími rostlinami. V tomto období také Titov a Manarov zasvěcovali novou základní osádku, kosmonauty Volkova a Krikaljova, do zvláštností provozu palubních systémů.\n\nV závěru Chrétienova letu proběhla tisková konference (18. prosince) a pak již kosmonauti zahájili přípravu k odletu staré posádky a Chrétiena – oživili Sojuz TM-6 a ukládali materiály z výzkumů do návratové kabiny. Uskutečnilo se také přímé televizní spojení francouzského prezidenta Mitterranda s Chrétienem.\n\nNakonec se Chrétien společně s Titovem a Manarovem v Sojuzu TM-6 21. prosince v 02:32:54 UTC odpoutali od Miru a v 09:57:00 UTC přistáli 160 km jihovýchodně od Džezkazganu.\n"}
{"id": "729703", "url": "https://cs.wikipedia.org/wiki?curid=729703", "title": "Marie Jurnečková-Vorlová", "text": "Marie Jurnečková-Vorlová\n\nMarie Jurnečková-Vorlová (29. března 1894 Drásov – 23. února 1970 Praha) byla československá politička a meziválečná poslankyně Národního shromáždění za Československou sociálně demokratickou stranu dělnickou.\n\nPůvodní profesí byla učitelkou, prozději působila jako pracovnice sociální poradny hlavního města Prahy. Byla jednatelkou Výzkumného a zkušebního ústavu pro domácí hospodaření. Ve 30. letech byla představitelkou mladší generace sociálně demokratických žen. Profesí byla sociální pracovnice. Podle údajů z roku 1935 bydlela v Praze.\n\nVe parlamentních volbách v roce 1929 získala za Československou sociálně demokratickou stranu dělnickou poslanecké křeslo v Národním shromáždění. Mandát obhájila i v parlamentních volbách v roce 1935. Poslanecký post si oficiálně podržela do zrušení parlamentu roku 1939, přičemž ještě v prosinci 1938 přestoupila do poslaneckého klubu nově utvořené Národní strany práce.\n\nZa druhé světové války pobývala spolu se svým manželem Ing. Václavem Vorlem, zástupcem Československé zbrojovky, v exilu ve Velké Británii. V období let 1940–1945 byla členkou Státní rady Československé v Londýně. V roce 1945 se vrátila do Československa a pracovala na ministerstvu sociální péče.\n\n"}
{"id": "729705", "url": "https://cs.wikipedia.org/wiki?curid=729705", "title": "Franz Katz", "text": "Franz Katz\n\nFranz Katz (25. září 1887 Jenišov – 2. srpna 1955 Londýn) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nPůvodně pracoval jako horník. V roce 1908 byl členem delegace na zakládající sněm dělnické mládeže v Rakousku. Byl odborovým tajemníkem ve Falknově. Od počátku 20. let působil jako okresní tajemník Německé sociálně demokratické strany dělnické ve Falknově. Byl zde rovněž členem obecního zastupitelstva. Zastával funkci krajského předsedy svazu dělnických pokladen.\n\nProfesí byl tajemníkem strany. Podle údajů z roku 1935 bydlel ve Falknově nad Ohří.\n\nPo parlamentních volbách v roce 1925 byl za Německou sociálně demokratickou stranu dělnickou v ČSR zvolen do Národního shromáždění. Mandátu ale nabyl až dodatečně roku 1926 jako náhradník poté, co zemřel poslanec Wenzel Staněk. Mandát pak obhájil ve všech následujících volbách, tedy v parlamentních volbách v roce 1929 i parlamentních volbách v roce 1935. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "729707", "url": "https://cs.wikipedia.org/wiki?curid=729707", "title": "Emanuel Kejmar", "text": "Emanuel Kejmar\n\nEmanuel Kejmar (25. listopadu 1881 Mečeříž – 21. února 1951 Praha) byl československý politik a poslanec Národního shromáždění za Československou živnostensko-obchodnickou stranu středostavovskou.\n\nProfesí byl obchodníkem. Bydlel v Hospozíně.\n\nPo parlamentních volbách v roce 1929 se stal za Československou živnostensko-obchodnickou stranu středostavovskou poslancem Národního shromáždění. Mandát ale získal až dodatečně, v roce 1931, jako náhradník poté, co zemřel poslanec Josef Náprstek. Mandát obhájil v parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nPo druhé světové válce navštěvoval spolu s dalšími politickými představiteli bývalé agrární a živnostenské strany politika Josefa Nebeského.\n\n"}
{"id": "729709", "url": "https://cs.wikipedia.org/wiki?curid=729709", "title": "Adolf Kellner (politik)", "text": "Adolf Kellner (politik)\n\nAdolf Kellner (21. května 1897 Rumburk – ???) byl československý právník a politik německé národnosti a meziválečný poslanec Národního shromáždění republiky Československé za Sudetoněmeckou stranu.\n\nProfesí byl advokátem. Podle údajů z roku 1935 bydlel v Trutnově. Za první republiky právně zastupoval mnohé politiky DNSAP a přezdívalo se mu proto \"hakenkreuzlerský advokát\".\nV parlamentních volbách v roce 1935 se stal poslancem Národního shromáždění za SdP. Poslanecké křeslo ztratil na podzim 1938 v souvislosti se změnami hranic Československa.\n\nPo druhé světové válce obhhajoval u soudu Otto Riemera, bývalého nacistického funkcionáře z koncentračního\ntábora Mauthausen.\n\n"}
{"id": "729711", "url": "https://cs.wikipedia.org/wiki?curid=729711", "title": "František Kendra", "text": "František Kendra\n\nFrantišek Kendra (14. srpna 1893 – 26. března 1976) byl československý politik a meziválečný poslanec Národního shromáždění za Autonomistický blok.\n\nProfesí byl rolník. Podle údajů z roku 1935 bydlel v Bardejově-Nové Vsi.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939.\n\n"}
{"id": "729712", "url": "https://cs.wikipedia.org/wiki?curid=729712", "title": "Teutoni", "text": "Teutoni\n\nTeutoni byli řeckými i římskými autory označováni za germánský kmen (Strabónem či Marcem Velleiem Paterculem), který je zmiňován v těsných souvislostech s Kimbry. Podle Ptolemaiových map je jako jejich domovina uváděn Jutský poloostrov.\n\nTeutony poprvé zmiňuje Pýtheás z Massalie (přibližně 380 př. n. l. – 310 př. n. l.). Před rokem 100 př. n. l. Teutoni společně s Kimbry a Ambrony podnikli cestu na jih do Norica, kde se střetli s rozpínající se Římskou republikou. Na konci 2. století př. n. l. Teutoni a Kimbrové prošli Galií a zaútočili na římskou Itálii. Zvítězili nad římskými vojsky v Noreie a především roku 105 př. n. l. pod vedením náčelníka Boioriga v bitvě u Aurasia, kdy římské vojsko, vedené konsulem Gnaeem Malliem Maximem a prokonsulem Quintem Serviliem Cepionem utrpělo zdrcující porážku a ztratilo na 100 000 mužů; byla to jedna z největších porážek Římanů v dějinách. Germánské kmeny však tohoto vítězství a následného oslabení Říma nevyužily a neuskutečnily invazi na Apeninský poloostrov; oba kmeny se rozdělily. Toho využil Řím a roku 102 př. n. l. došlo při pokusu proniknout do Itálie v bitvě u Aquae Sextiae (poblíž dnešního Aix-en-Provence) k porážce Teutonů a Kimbrů římským vojevůdcem Gaiem Mariem.\n\n\n"}
{"id": "729713", "url": "https://cs.wikipedia.org/wiki?curid=729713", "title": "Irene Kirpal", "text": "Irene Kirpal\n\nIrene Kirpal nebo Irene Kirpalová, též Irena Kirpalová, rozená \"Irene Grundmann\" (1. ledna 1886 Hořice – 17. prosince 1977 Ústí nad Labem) byla československá politička německé národnosti a meziválečná poslankyně Národního shromáždění za Německou sociálně demokratickou stranu dělnickou v ČSR.\n\nNarodila se v židovské úřednické rodině. Otec byl soukromým úředníkem. Vychodila národní a měšťanskou školu. V letech 1902–1912 pracovala jako vychovatelka, od roku 1912 byla členkou rakouské sociální demokracie. Roku 1915 se stal předsedkyní ženské stranické organizace v Ústí nad Labem a roku 1918 členkou zemské komise. V Ústí nad Labem se angažovala v obecní samosprávě, byla v letech 1918–1920 členkou obecního zastupitelstva.\n\nOd roku 1919 byla členkou a od roku 1938 i náměstkyní předsedkyně celostátního ženského výboru DSAP. V parlamentních volbách v roce 1920 byla za Německou sociálně demokratickou stranu dělnickou v ČSR zvolena do Národního shromáždění. Mandát pak obhájila ve všech následujících volbách, tedy v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo ztratila na podzim 1938 v souvislosti se změnami hranic Československa.\n\nOd roku 1938 pobývala v exilu ve Velké Británii. Zde působila jako členka Rady československých žen a v německých ženských organizacích. V roce 1947 se vrátila do Československa.\n\nProfesí byla soukromnicí. Podle údajů z roku 1935 bydlela v Ústí nad Labem.\n\n"}
{"id": "729716", "url": "https://cs.wikipedia.org/wiki?curid=729716", "title": "Josep Pascó", "text": "Josep Pascó\n\nJosep Pascó i Mensa (1855, Sant Feliu de Llobregat - 1910, Barcelona) byl katalánský malíř, ilustrátor a dekoratér. Byl jedním z učitelů Joana Miróa.\n\nZačínal jako průmyslový malíř, ale brzy se rozhodl pro uměleckou malbu. Studoval na Escuela de la Llotja u Simóna Gómeze a také navštěvoval ateliér Josepa Planelly. Nějakou dobu se věnoval krajinářství, ale posléze přešel k ilustracím knih a divadelním dekoracím.\n\nV roce 1887 odešel do Madridu, kde pracoval pro Teatro Real a poté jako dekoratér divadla prince Alfonsa. V roce 1896 odejel do Mexika, kde tvořil dekorace pro Gran Teatro Nacional a po návratu do Španělska se věnoval ilustrování.\n\nPůsobil především v \"Arte y Letras\" a \"La Ilustración Catalana\", kde měl pseudonym \"Brisa\". V této době pracoval také na výzdobě Ramón Casas v Barceloně.\n\nByl profesorem na Escuela Superior de Artes e Industrias v Barceloně a uměleckým ředitelem časopisu \"Hispania\".\n"}
{"id": "729719", "url": "https://cs.wikipedia.org/wiki?curid=729719", "title": "František Klajban", "text": "František Klajban\n\nFrantišek Klajban (23. července 1888 Hronec – 8. března 1971 Jablonec nad Nisou) byl československý politik a meziválečný poslanec Národního shromáždění za Československou stranu národně socialistickou.\n\nAngažoval se u Československých legií. Profesí byl strojníkem. Podle údajů z roku 1935 bydlel v Hronci.\n\nPatřil mezi vedoucí představitele Československé strany národně socialistické na Slovensku. Po parlamentních volbách v roce 1935 za ni získal poslanecké křeslo v Národním shromáždění. Mandát mu ale byl přidělen až dodatečně, v dubnu 1938, jako náhradníkovi poté, co zemřel poslanec Vladimír Polívka. Poslanecký post si oficiálně podržel do zrušení parlamentu roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\n"}
{"id": "729721", "url": "https://cs.wikipedia.org/wiki?curid=729721", "title": "Alfréd Sasko-Kobursko-Gothajský", "text": "Alfréd Sasko-Kobursko-Gothajský\n\nAlfréd, Vévoda Sasko-Kobursko-Gothajský (6. srpna 1844, Windsor – 30. července 1900, zámek Rosenau, Francie) byl člen britské královské rodiny, pair Spojeného království, Kromě titulu vévody Sasko-Kobursko-Gothajského měl v držení tituly: vévoda z Edinburghu, hrabě z Kentu a hrabě z Ulsteru.\n\nVévoda Alfred se narodil jako čtvrté dítě a druhý syn britské královny Viktorie a jejího manžela, vévody Alberta von Sachsen-Coburg-Gotha. V rodině byl nazýván \"Affie\". Dítě pokřtil 6. září 1844 v soukromé kapli windsorského zámku arcibiskup z Canterbury William Howley.\n\nV roce 1856 zahájil kariéru v Royal Navy. V srpnu roku 1858 složil poddůstojnické zkoušky a nastoupil do služby na HMS \"Euryalus\". V roce 1862 byl jedním z kandidátů na řecký trůn po svrženém řeckém králi Ottovi I. Řeckém. 24. února roku 1863 byl povýšen do hodnosti poručíka a sloužil na HMS \"Racoon\" pod velením hraběte Gleichen. 23. února 1866 získal hodnost kapitána a následně velení na HMS \"Galatea\".\n24. dubna roku 1866 dostal Alfred pairovské tituly vévody z Edinburgu, hraběte z Kentu a hraběte z Ulsteru. Parlament mu přiznal roční důchod ve výši 15 000 liber šterlinků. 8. července vévoda poprvé zasedl ve Sněmovně lordů. 24. ledna roku 1867 vyplul z Plymouthu na palubě \"Galatei\" na cestu kolem světa. 31. října připlul do Glenelg v jižní Austrálii a stal se tak prvním členem britské královské rodiny, který navštívil tuto britskou kolonii. 12. března roku 1868 ho v Sydney postřelil do ramene Henry James O'Farrell; ten byl 21. dubna oběšen. Vévoda rychle znovu nabyl sil a na počátku dubna vyrazil na další cestu. Do Anglie se vrátil 26. června téhož roku.\n\nV roce 1869 se stal Alfréd prvním členem britské královské rodiny, který navštívil Nový Zéland, v prosinci pak Indii a Hongkong. Posléze několik let pobýval na Maltě. 30. prosince 1878 získal hodnost kontradmirála. 10. listopadu 1882 se stal viceadmirálem a 18. října 1887 admirálem. 3. června roku 1893 získal hodnost admirála flotily. V letech 1883-1884 velel flotile na kanále La Manche, v letech 1886-1889 Středomořské flotile, v letech 1890-1893 velel základně Devonport.\n\nPo smrti svého strýce Ernesta II., staršího bratra svého otce, roce 1893 se Alfréd stal novým panovníkem Sasko-kobursko-gothajského vévodství, poté, co se práv k trůnu vévodství zřekl jeho starší bratr, princ waleský Eduard. Po získání tohoto trůnu se zřekl ročního důchodu od britského parlamentu a místa ve Sněmovně lordů. Třebaže byl zpočátku ve své nové zemi považován za cizozemce, podařilo se mu postupně získat oblibu u svých poddaných.\n\nVévoda Alfréd zemřel 30. července roku 1900 na rakovinu hrtanu. Pochován byl v mauzoleu vévodské rodiny na hřbitově v Coburgu. Jeho nástupcem na trůnu se stal jeho synovec Karel Eduard, vévoda Albany.\n\n23. ledna roku 1874 se v Zimním paláci v Sankt Petersburgu Alfréd oženil s ruskou velkokněžnou Marií Alexandrovnou (17. října 1853 – 22. října 1920), dcerou ruského cara Alexandra II. a jeho manželky, carevny Marie Alexandrovny, jež byla sestřenicí Ludvíka Hessenského, manžela Alfrédovy sestry Alice; poznali se u příležitosti pobytu carevny a velkokněžny na zámku Heiligenberg u carevnina bratra Alexandra a jeho morganatické manželky Julie von Hauke. Marie Alexandrovna nebyla nakloněna tomu, aby se její dcera za Alfréda provdala, přesto však se k manželství došlo. Ze šťastného manželství se narodilo šest dětí, čtyři dcery a dva synové.\n\n\nJeden chlapec však zemřel hned po narození a nejstarší syn spáchal ve 24 letech sebevraždu (1899), když tedy vévoda Alfréd 30. července roku 1900 zemřel, nezanechal po sobě následníka. Na koburský trůn pak nastoupil jeho synovec Karel Eduard, vévoda Albany.\n\n"}
{"id": "729732", "url": "https://cs.wikipedia.org/wiki?curid=729732", "title": "Martin Němec (atlet)", "text": "Martin Němec (atlet)\n\nMartin Němec (* 24. května 1974) je český fyzicky handicapovaný atlet. Závodí v kategoriích F55 a F56.\n\nSportu se věnuje od roku 1997, o rok později se již zúčastnil mistrovství světa v Birminghamu, kde skončil pátý v hodu diskem. V roce 2000 na letních paralympijských hrách v Sydney již disk ve své kategorii vyhrál, přidal též druhou, stříbrnou medaili ve vrhu koulí. V následujícím olympijském mezidobí se z velkých akcí zúčastnil světového šampionátu 2002 v Lille, kde ve světových rekordech vybojoval zlaté medaile v disku i kouli, a mistrovství Evropy 2003 v Assenu, odkud si přivezl tři zlaté – z disku, koule i oštěpu. Na LPH 2004 v Athénách závodil v týchž třech disciplínách, vyhrál hod diskem, v hodu oštěpem skončil devátý a ve vrhu koulí čtvrtý. Z evropského šampionátu 2005 v Espoo si přivezl zlaté medaile z disku a koule a bronzovou z oštěpu, na mistrovství světa 2006 v Assenu vyhrál závody koulařů a diskařů (tento ve světovém rekordu) a byl druhý mezi oštěpaři. Zúčastnil se i letní paralympiády 2008 v Pekingu, kde vybojoval bronzovou medaili v kouli a v disku skončil čtvrtý. Na MS 2011 v Christchurchi se umístil na čtvrtém místě v kouli a na šesté příčce v disku.\n"}
{"id": "729734", "url": "https://cs.wikipedia.org/wiki?curid=729734", "title": "Martin Němec", "text": "Martin Němec\n\nJméno a příjmení Martin Němec nosí více osobností:\n\n"}
{"id": "729737", "url": "https://cs.wikipedia.org/wiki?curid=729737", "title": "Půta III. z Častolovic", "text": "Půta III. z Častolovic\n\nPůta III. z Častolovic (před rokem 1400–1435) byl český šlechtic z rodu pánů z Častolovic a Lichtenburka, kladský hejtman a diplomat. Patřil také mezi velitele tzv. Opočenské strany.\n\nNarodil se před rokem 1400 jako syn Půty II. z Častolovic a kněžny Anny Osvětimské. Poprvé se objevuje na listině z roku 1408, kdy jej žaloval Jan z Kostelce. V roce 1412 se měl zúčastnit bojů proti Jihlavě. Jelikož v roce 1415 byl jeho poručníkem Jan Puška z Kunštátu, musel se Půta narodit před rokem 1400. V jeho vlastnictví byla 4 panství - Častolovice, Klečkov, Liberk, Skuhrov - a v nich na 50 obcí a dvě města - Častolovice a Solnice. Později se zaměřuje na loupení na majetcích Jihlavy a také spolupracuje s Janem Městeckým z Opočna, jenž měl spor s Jindřichem Lacenbokem. Tato spolupráce se za husitských válek rozšíří do tzv. Opočenské strany. Vstoupil také do služeb krále Václava IV. To mu poskytlo beztrestnost během loupeživých výprav proti Jihlavě. Roku 1414 se zúčastnil kostnického koncilu.\n\nZa husitských válek stál na straně katolíků. Z prvních let nejsou známy jeho akce, až dne 26. listopadu 1420 mu král Zikmund udělil polovinu berně z kláštera v Opatovicích. V roce 1421 se zúčastnil úspěšné bitvy u Chotěboře. V polovině května 1421 je uváděn na Zikmundově dvoře v Trenčíně. Od něj dostal za úkol přesvědčit na sněmu v Čáslavi českou šlechtu, aby se nepostavila proti Zikmundovi, což se mu nepodařilo. V říjnu téhož roku se připojil ke Slezanům, kteří vpadli do východních Čech. Podařilo se mu dobýt hrad Pěčín, jenž vlastnil Hynek z Rychnova, a poté odjel s Janem Městeckým do Jihlavy, aby zde přísahali věrnost Zikmundovi.\n\nZúčastnil se také II. křížové výpravy, která skončila porážkou u Havlíčkova Brodu. V březnu 1422 prodal úrok z vesnice Desná a ve stejném roce se oženil s Annou z Koldic, dcerou Albrechta z Koldic. V létě 1422 se v Norimberku konal říšský sněm, kde byl jmenován hejtmanem v Kladsku. Není ovšem známo, zda se sněmu účastnil. Pro Půtu tu znamenalo vytvoření zázemí pro operace ve východních Čechách. V květnu 1423 je opět uváděn na Zikmundově dvoře, jenž tehdy byl v Košicích. Zde získal majetky, jež předtím vlastnili Hynek z Rychnova a Vaněk ze Suchdola. V září pak společně s Janem Městeckým plenil na předměstích Hradce Králové a následně se oba zúčastnili sněmu v Kolíně, kde měli vyjednávat o setkání českých šlechticů se Zikmundem. Dále se také zúčastnili svatohavelského sněmu, kde se volilo 12 hejtmanů, a odtud zamířili do Stoličného Bělehradu, kde v listopadu Zikmundovi předali požadavky české šlechty. Následoval návrat do Čech, aby přetlumočili Zikmundovi představy. Ze setkání nakonec sešlo. Dne 6. ledna 1424 se Opočenská strana střetla s Menším Táborem, vedeným Janem Žižkou z Trocnova, v bitvě u České Třebové, kterou katolíci prohráli. V červenci je ovšem zpět u krále, tentokrát v Budíně. V říjnu 1424 pak v Pačkově (Paczków) za svobodné obyvatelstvo Kladska uzavřel spojenectví (vojenský spolek) s minsterberským knížetem Janem.\n\nPravděpodobně mělo dojít k orientaci sil Opočenské strany na boje ve východních Čechách. V létě 1425 husité podnikli protiofenzivu a podařilo se jim dobýt 4 hrady, mj. také Rychmberk, jenž měl v držení právě Půta. Na konci roku pak plenili v Kladské kotlině. V lednu 1426 se Půta nacházel v Trenčíně a zde mu 10. ledna král Zikmund udělil právo ražby mincí v Kladsku a také odúmrtě po Hynku Dršťkovi a Vlkovi, řečeném Hanta. Ve stejném roce vedl neúspěšná jednání mezi Slezany a umírněnými kališníky. Dne 14. února 1427 uzavřel ve Střelíně (Strzelin) válečnou jednotu se Slezany a Janem Městeckým z Opočna. V březnu jsou doloženi v Jihlavě, kde se snad měli setkat s králem Zikmundem. V květnu zaútočili husité na Lužici, Slezsko a državy katolíků ve východních Čechách. V srpnu jako součást křížové výpravy vpadl do východních Čech střelínský spolek. Půta byl v čele vojska, které směřovalo k Náchodu.\n\nDne 13. srpna se mu v bitvě u Náchoda podařilo porazit Jana Čapka ze Sán, který se pak stáhl za hradby města. Na konci léta pak podpořil v Praze pokus o převrat, který vedl Hynek z Kolštejna. Na jaře 1428 vpadli husité do Kladska, kde obsadili či vyplenili řadu hradů a měst a jejich útoku se musel bránit i Půta. V polovině března pak husité dobyli hrad Homoli a další místa v Kladsku. Následně jeden z proudů směřoval na Bystřici (Bystrzyca Kłodzka), ale brzy se stočil zpět k hlavnímu proudu, jenž směřoval na město Kladsko, které nechal Půta opevnit. Po několika neúspěšných pokusech o dobytí, husité odtáhli. Cestou vyplenili předměstí, klášter v Kamenci, město Frankeštejn a další vsi v kotlině. Na konci roku vpadli husité do kotliny znovu, tentokrát je vedl Jan Královec.\n\nPůtovi, který byl útokem překvapen, přispěchal na pomoc jeho švagr Těma z Koldic s vojskem, které vyslal Jan Minstrberský, a vratislavský biskup Konrád. Ve městě Kladsku se husité pokusili o vzpouru, která však byla nemilosrdně potlačena a řada vůdců popravena. Dne 27. prosince se obě vojska střetla v bitvě u Staré Wielislawi. Slezské vojsko bylo drtivě poraženo a Jan Minstrberský zde padl. Prchající vojáci se ukryli ve městě Kladsko. Sirotci ovšem na město nezaútočili, místo toho se pustili do plenění Minsterberska, které bylo bez vládce. Reakcí na tento neúspěch bylo vytvoření obraného spolku, kam se dne 23. ledna 1429 přidali také slezská knížata, zástupci Horní Lužice, Saska, Durynska a Míšeňska a Půta. Dne 13. srpna 1429 získal od Zikmunda do zástavy Minsterberské knížectví za sumu 6000 kop grošů. Centrum knížectví však dobyl až v září 1430.\n\nVe stejném roce došlo ke třem pleněním husitů v Kladsku. Půta se v této době více angažoval v diplomacii. V roce 1431 se zúčastnil říšského sněmu v Norimberku a poté jednal v Chebu s husity. Následně mu Zikmund v Norimberku zastavil některé majetky v Kladské kotlině. V září 1433 se stal členem landfrýdu slezských knížat, jejichž členové nesměli vést v zahraničí války. V dubnu 1434 se zúčastnil Basilejského sněmu, odkud ho panovník poslal do Čech s pověřením jednat s panskou jednotou. Po bitvě u Lipan se zúčastnil svatojánského sněmu, kde se podílel na domluvě příměří.\n\nZa odměnu dostal od Zikmunda v Řezně dědičně Kladsko a Minsterbersko. Na konci září pobýval v Řezně, v říjnu je uváděn v Prešpurku (Bratislava). Zde vedl jednání o přijetí Zikmunda jako českého krále. V Bratislavě zůstal do února 1435, poté odjel na diplomatická jednání - v březnu s rakouským vévodou Albrechtem a zástupci vídeňského koncilu. O Velikonocích se v Brně setkal se Zikmundem. V květnu pak jednal o kapitulaci Bedřicha ze Strážnice, následovaly pobyty v Brně a Bratislavě, kde v září 1435 zemřel. Pohřben je v chrámu sv. Martina.\n\nJeho manželkou byla Anna z Koldic, se kterou měl tři dcery. Nejstarší Anna si vzala Jana z Házmburka, druhorozená Kateřina Heralta Lestnického z Kunštátu, po jeho smrti pak Jana Zajíce z Házmburka, a nejmladší Salome se provdala za opavského vévodu Viléma.\n\n"}
{"id": "729738", "url": "https://cs.wikipedia.org/wiki?curid=729738", "title": "Hledík", "text": "Hledík\n\nHledík může být:\n\n"}
{"id": "729741", "url": "https://cs.wikipedia.org/wiki?curid=729741", "title": "Bohumil Musil", "text": "Bohumil Musil\n\nBohumil Musil (10. května 1922 Praha – 5. prosince 1999) byl český fotbalista a fotbalový trenér.\n\nV lize hrál za ŠK Baťa Zlín. Gól v lize nedal. Dále hrál i za za Novoměstský SK Praha, B-tým Sparty (1946–1947) a ŠK Banská Bystrica (1947–1951).\n\nTrénoval ŠK Banská Bystrica (1949–1951), v roce 1951 převzal jako trenér po Ženíškovi československou reprezentaci, kterou vedl ve čtyřech utkáních. Dále trénoval Duklu Praha (1953–1969), Duklu Banská Bystrica (1969–1971) a VCHZ Pardubice (1971–1972). V roce 1972 převzal ve druhé lize Bohemians Praha a dovedl mužstvo do první ligy. V mužstvu zářili Panenka, Jarkovský, Knebort, Ivančík nebo Jílek. Na každý domácí zápas chodilo 10 tisíc diváků. V ročníku 1974/75 dovedl Bohemians na třetí místo a v roce 1975 tak poprvé hrála evropské poháry. Byl velmi dobrý psycholog, věděl, jak na kterého hráče působit. Uměl mluvit, a u hráčů měl autoritu. Velmi dobře uměl číst hru soupeřů, z čehož plynula výborná příprava mužstva na zápasy. V létě 1977 jej v Bohemians vystřídal na lavičce Tomáš Pospíchal. Od roku 1979 do roku 1980 trénoval Slávii a v letech 1981–1983 DP Xaverov.\n\n"}
{"id": "729747", "url": "https://cs.wikipedia.org/wiki?curid=729747", "title": "Hrušovský", "text": "Hrušovský\n\nHrušovský může být:\n\n\n\n"}
{"id": "729752", "url": "https://cs.wikipedia.org/wiki?curid=729752", "title": "Stávka ve Starém Trgu", "text": "Stávka ve Starém Trgu\n\nStávka v dole Stari Trg neadaleko Kosovské Mitrovice se konala 20. března 1989 a trvala osm dní. Na protest proti vývoji politické a společenské situace v Jugoslávii se 1 300 horníků rozhodlo nevyfárat ven ze šachty a zůstat v dole, dokud nebudou splněny jejich požadavky. Mezi ty patřil návrat původních politických představitelů, kteří byli v rámci protibyrokratické revoluce Slobodana Miloševiće původně odstraněni, což zvýšilo napětí již v dlouhou dobu krizí zmítaném Kosovu. Dále vyjádřili obavy s možným oklešením pravomocí daných ústavou z roku 1974, která zajišťovala Kosovu míru autonomie srovnatelnou s úrovní svazové republiky. O záležitosti informovaly obšírně všechny významnější jugoslávské deníky. Stávkující horníky navštívila celá řada politiků, aby s nimi vyjednávala, avšak marně. Srbské vedení se rozhodlo situaci řešit silou a vyslat do Kosova vojsko. Slovinské politické vedení bylo událostí zneklidněno, ale stávkující podpořilo. \n"}
{"id": "729753", "url": "https://cs.wikipedia.org/wiki?curid=729753", "title": "Ulrika von Levetzow", "text": "Ulrika von Levetzow\n\nTheodore Ulrike Sophie von Levetzow, též von Löwetzow (4. února 1804 Löbnitz – 13. listopadu 1899 Třebívlice) byla majitelka třebívlického panství, v mládí přítelkyně a poslední láska německého básníka Johanna Wolfganga Goetha.\n\nOtcem Ulriky byl Joachim Otto Ulrich von Levetzow z Meklenbursko-zvěřínského vévodství a tehdy ještě nezletilá matka Amélie von Brösigkes. Z tohoto spojení se také narodila Ulričina sestra Amélie. Brzy potom se oba manželé rozvedli a Ulrika byla umístěna do dívčí internátní školy ve Francii. Amélie von Brösigkes se opět vdala za svého bratrance Friedricha Carla Ulricha von Levetzowa, s nímž počala svou třetí dceru Berthu. Ale ani v tomto manželství rodina nezůstala dlouho šťastná. Carl von Levetzow padl roku 1815 v bitvě u Waterloo a mladá matka s dcerami přesídlila do Čech. Dlouholetý třetí vztah Amélie k hraběti Františku Josefu Klebelsbergovi, ministru financí rakouské vlády, dovršila sňatkem roku 1842 a šťastným životem s dcerami na Klebelsbergově zámku v Třebívlicích. \n\nUlrika se v matčině společnosti již jako batole roku 1806 v lázních Karlovy Vary a roku 1810 v Teplicích setkala s německým spisovatelem Johannem Wolfgangem von Goethem. Když bylo Ulrice sedmnáct let, sešli se opět, a to při pobytu v Mariánských Lázních roku 1821. 72letý klasik německé kultury se do mladé dívky zamiloval. Ulrika jej roku 1823 v Mariánských Lázních prostřednictvím matčiny odpovědi námluvy zprostředkujícímu Goethovu zeměpánovi, sasko-výmarskému velkovévodovi, odmítla, ale sama se již nikdy nevdala. Pečovala o děti své předčasně zesnulé mladší sestry Amálie (1806-1832), provdané von Rauch, potom o starou matku. Také přírodovědec Schubart u ní později uspěl jen jako učený přítel; jeho a Goethovy listy nechala před smrtí spálit. Goethe svou bolest z odmítnutí vyjádřil roku 1823 v básni \"(Mariánskolázeňská) Elegie\" a již více do Čech nepřijel, ač to na rok 1824 plánoval. Ulrika sama o jejich údajném milostném vztahu, jak se o něm už r. 1823 v lázeňské a záhy i výmarské společnosti mluvilo a jak to v 19. století opakovali četní autoři, na sklonku svého života jasně napsala: \"Nešlo o žádnou známost\". (\"Es war keine Liebschaft.\")\n\nUlrika téměř celý život strávila v Čechách na třebívlickém panství, kde založila školu pro nezaopatřené dívky. Zabývala se ručními pracemi, četbou a tíhla k filantropii. Svým otčímem hrabětem Františkem Josefem z Klebelsbergu, polyhistorem a spoluzakladatelem Národního muzea, byla vedena k zájmu o zeměpis a přírodovědu. Dostala se do společnosti hraběte Kašpara ze Šternberka a dalších zakladatelů Národního muzea v Praze, stala se dokonce členkou jeho Společnosti. Po smrti své matky darovala muzeu část klebelsberské pozůstalosti a prodala zděděný Klebelsberský palác v Mariánských Lázních.\n\n\n\n"}
{"id": "729754", "url": "https://cs.wikipedia.org/wiki?curid=729754", "title": "Dar od Proroků", "text": "Dar od Proroků\n\n„Dar od Proroků“ (v originále „Prophet Motive“; v původním českém překladu „Prorocký motiv“) je v pořadí šestnáctá epizoda třetí sezóny seriálu \"\".\n\nQuark zjistí, že velký nagus Zek napsal soubor nových Pravidel zisku, která by znamenala konec tradičního života Ferengů.\n\nVelký Nagus Zek přiletí na stanici a ukáže Quarkovi a Romovi, na čem pracoval: kompletně přepsal ferengská Pravidla zisku. V nové a lepší knize doporučuje Zek ostatním Ferengům, aby se odvrátili od chamtivosti a zisku a zaměřili se na laskavost a obdarovávání. Zkrátka chce odstranit veškeré sobectví, které dělá Ferengy tím, čím jsou.\n\nZek dále dodá, že přivezl Bajoranům dárek – jeden z orbů. Orby jsou nejsvětější předměty Bajoranů a Quark si nedokáže představit, kde nagus k němu přišel. Když je barman vystaven působení orbu, má zjevení, ve kterém Zek tvrdí, že Nová pravidla zisku jsou ve skutečnosti také „dar“. Když poté zjistí, že Zek před příletem na stanici navštívil červí díru, napadne jej, že bytosti, které díru obývají, změnily Zeka a daly mu nápady pro Nová pravidla.\n\nQuark poté vezme Zeka zpět do červí díry, aby se zeptal bytostí, co se nagusovi stalo. Bytosti odpoví, že byly tak rozrušeny samotnou sobeckostí velkého naguse, že mu daly povahu Ferengů z minulosti, kdy se ještě nehnali za ziskem. Když Quark slíbí, že Ferengové tyto bytosti již nikdy nenavštíví, ony souhlasí s návratem původního, chamtivého Zekova přesvědčení.\n\nMezitím je na stanici rušno díky doktoru Bashirovi, který byl ve svých 30 letech nominován na prestižní lékařské ocenění udělované většinou za celoživotní zásluhy. I když mu to jeho kolegové a přátelé z Deep Space Nine přejí, získá jej nakonec někdo jiný.\n\n"}
{"id": "729758", "url": "https://cs.wikipedia.org/wiki?curid=729758", "title": "Portrét Vicençe Nubioly", "text": "Portrét Vicençe Nubioly\n\nPortrét Vicençe Nubioly, katalánsky \"\", je olejomalba z roku 1917 vytvořená Joanem Miróem. Je součástí stálé sbírky muzea Folkwang v Essenu.\n\nMiró namaloval tento portrét v dubnu 1917. Nubiola byl jeho učitel zahradnictví na '. Brzy po dokončení byla malba součástí jedné z prvních výstav Miróa v ' Barceloně.\n\nV roce 1966 získalo muzeum Folkwang malbu z \"Galerie Wilhelm Großhennig\" v Düsseldorfu za podpory Severního Porýní-Vestfálska a Westdeutschen Rundfunks. Ve sbírce má inventární číslo G 351. Muzeum vlastní ještě jednu Miróovu práci: ' z let 1924 až 1925. V Barceloně byl portrét vystaven doposud dvakrát: 2009 na výstavě ' k 75. výročí otevření Museu Nacional d’Art de Catalunya a v roce 2011 na výstavě \"\" ve Fundació Joan Miró.\n\n113 centimetrů široká a 104 centimetrů vysoká malba je Miróova raná práce; z doby před rokem 1924, než se přiklonil k surrealismu. Na obraze jsou patrné prvky kubismu a fauvismu, ale také vliv Vincenta van Gogha, jehož práci Miró obdivoval. V tomto období namaloval Miró vícero portrétů, jako například \"Portrét Enrica Cristòfola Ricarta\", dnes v Metropolitan Museum of Art v New Yorku, ale také sérii krajin inspirovanou španělským lidovým uměním.\n\nMiró zpodobnil Nubiolu kouřícího dýmku, sedícího u stolu v červené košili. Na stole vpravo vedle Nubioly je aranžované zátiší, ovoce, květina a , tradiční katalánská skleněná nádoba, určená k pití vína. V pozadí dominují trojúhelníkovité tvary, které tvoří strukturu podobnou vzoru. Obraz je v dolním levém rohu podepsán „Miró“.\n\n"}
{"id": "729761", "url": "https://cs.wikipedia.org/wiki?curid=729761", "title": "Solnhofen", "text": "Solnhofen\n\nSolnhofen je německá obec v okrese Weißenburg-Gunzenhausen (území Střední Franky) na západě Bavorska. Nachází se v údolí řeky Altmühl. Obec leží na rozloze 13,5 km² v nadmořské výšce kolem 410 metrů. V prosinci roku 2010 měla celkem 1678 trvalých obyvatel.\n\nSolnhofen je znám svou historickou dominantou – bazilikou z karolínského období (Sola-Basilica) – založenou již kolem roku 650. V současnosti jsou veřejnosti přístupné archeologické základy stavby a sloupy obvodových zdí.\n\nNejvětší proslulost tomuto místu zajistil výskyt slavných žlutých vápenců z období svrchní jury (stáří kolem 150 milionů let), které vydaly světu například i fosílie známého „praptáka“ archaeopteryxe. Solnhofenský vápenec je dnes proto v paleontologii pojem. Mnoho cenných objevů bylo získáno zásluhou vynálezce litografie, pražského rodáka Aloise Senefeldera (1771–1834). Paleontologicky cenné zkameněliny jsou přístupné veřejnosti například v místním \"Bürgermeister Müller Museum\". Další se pak nachází také v \"Jura Museum\" v nedalekém Eichstättu.\n\nJméno města nese asteroid hlavního pásu (3229) Solnhofen, který objevil 9. srpna 1916 dánský astronom Holger Thiele na hvězdárně v Hamburku-Bergedorfu.\n\n"}
{"id": "729764", "url": "https://cs.wikipedia.org/wiki?curid=729764", "title": "Gemule (rozcestník)", "text": "Gemule (rozcestník)\n\nGemule může být:\n"}
{"id": "729766", "url": "https://cs.wikipedia.org/wiki?curid=729766", "title": "Hynek z Kolštejna", "text": "Hynek z Kolštejna\n\nHynek z Kolštejna (* před 1420, † 7. září 1427) byl český šlechtic rodu pánů z Valdštejna a husitský vojevůdce.\n\nNarodil se před rokem 1420. Byl příslušníkem rodu pánů z Valdštejna, ovšem jeho genealogické zařazení je dosud sporné. Navíc v letech 1401–1409 je zmiňován \"Heník z Kolštejna\", kterého se dosud nepodařilo spolehlivě identifikovat. Je možné, že se jedná o Hynka nebo jeho otce. Na většině listin je psán (\"Hynko de Colsstain\", \"Hynkone de Kolssteyn\") po hradu Kolštejn v Jeseníkách. Na hradě však moc často nepobýval, protože byl zaneprázdněn na různých místech v Čechách a v zahraničí.\n\nPodle záznamů v jihlavské popravčí knize se Hynek pravděpodobně účastnil předhusitských bojových družin. Zde získával první válečné zkušenosti. Poprvé je ovšem zmiňován až roku 1420, kdy byl členem panského poselstva ve Vratislavi. Poselství s nabídkou české koruny se zúčastnil třikrát. Během svého života byl hejtmanem v Jaroměři, Litoměřicích (1421), Praze a Slaném (1425). V letech 1423–1424 se podílel na tažení na Moravu. Účastnil se různých důležitých dobýváních a obléháním - např. roku 1420 Vyšehradu či v rice 1426 neúspěšného obléhání hradu v Mostě. Roku 1422 se objevuje v zemském landfrýdu a roku 1420 v manifestu proti Zikmundovi. Roku 1422 jej v Praze spolu s Janem Žižkou jmenovali do panské rady rozsudích. Roku 1423 došlo na svatohavelském sněmu k jeho jmenování za jednoho ze 12 zemských správců. Několikrát se dostal do sporu se Žižkou, v roce 1425 se musel bránit útok táboritů a dokonce byl na něj neúspěšně spáchán atentát. V roce 1426 se zúčastnil bitvy u Ústí nad Labem, která představovala vrchol jeho kariéry. Po zajetí Zikmunda Korybutoviče požadoval jeho vysvobození; netušil, že je věžněn na jeho někdejším rodovém Valdštejně. V roce 1427 se v Kolíně podílel na přípravě přepadení Prahy. Po vyzrazení byl v domě u Slona nedaleko Staroměstského náměstí zavražděn Janem Makovcem z Měrunic.\n\n"}
{"id": "729770", "url": "https://cs.wikipedia.org/wiki?curid=729770", "title": "Ruská carská rodina", "text": "Ruská carská rodina\n\nV dějinách Ruska se na carském trůnu vystřídaly celkem tři dynastie:\n"}
{"id": "729777", "url": "https://cs.wikipedia.org/wiki?curid=729777", "title": "Možná přijde i kouzelník", "text": "Možná přijde i kouzelník\n\nMožná přijde i kouzelník byl zábavný estrádní pořad Československé televize, později České televize, který byl premiérově vysílán v letech 1983–1991 a 2000. Průvodci pořadu byli Oldřich Kaiser a Jiří Korn, pod přísným dohledem despotického „autora“ v podání Jiřího Lábuse.\n\nMnohé hlášky z průvodního slova i ze scének zlidověly, např. \"„Cože? Nepřišly gumičky?“\" z dílu \"Předávání Fanoušů\".\n\nZačátek pořadu s úvodními titulky byl zpravidla uváděn instrumentální verzí písně \"„Rok, co špičku měl“ (nazpívané Karlem Gottem - rychlejší verze písně \"Around The World\" autorů Victora Younga a Harolda Adamsona)\". Naopak konec pořadu je neodmyslitelně spjat s písní \"„Tak my už jdeme do finále“\", kterou je možné dodnes slýchat na tanečních zábavách i při různých jiných veřejných představeních. První díl však byl ukončen písní \"„Kéž Slunce svítí nám“\", v originále \"„Let the Sun shine“\" z muzikálu \"Vlasy\".\n\nPostupně vzniklo 17 dílů (včetně jednoho vánočního a jednoho silvestrovského). Po mnoha letech byl ještě natočen závěrečný osmnáctý „silvestrovský“ speciál, který byl odvysílán 31. prosince 2000. Kromě 7. a 18. dílu jsou všechny díly číslovány i v úvodních titulcích pořadu (slovně, tzn. např. Díl první). Prvních 17 dílů vyšlo na 16 DVD v edici České televize v roce 2010. Pořad byl častokrát reprízován, ale většinou jen výběry jednotlivých dílů a případně v odlišném pořadí.\n\nScénky a písničky z pořadu se objevily v mnoha střihových zábavních pořadech a kompilacích. Následující pořady vznikly výhradně z materiálu ze seriálu \"Možná přijde i kouzelník\".\n\n\"Natáčeno ve Slaném, hlavní kameraman Jan Lebeda, režie Alexej Nosek, 69 minut, vyrobeno 1982.\n\nÚvodem průvodci Oldřich Kaiser a Jiří Korn vyhubují diváky, že nejsou dostatečně nadšeni, a po úvodní melodii s baletem oznámí, že zpěváci mohou vystoupit jen tehdy, pokud se nejprve splní netradiční úkoly. Korn přitom paroduje televizní hlasatele a Kaiser shovívavé funkcionáře.\n\nJako první se představí baletní trio tančících strážníků, v jednom z nichž až na konci poznáme Jitku Zelenkovou.\n\nPoté vystoupí \"„populární originální český Gumbejdensbend“\" a jeho hlavní protagonista Josef Dvořák s parodií na hit \"Léto je léto\", vystřídá je opět Jitka Zelenková s tradičně pojatým šansonem. Jiří Korn při něm usne a Oldřich Kaiser si připravuje svačinu.\n\nKarel Černoch dostane za úkol naučit publikum zpívat písničku v maďarštině – pomáhá mu s tím Jiří Wimmer a předvedou píseň o Matyldě, přesněji \"Mőtüldöyi\", při níž je nutné pomáhat výslovnosti deformaci úst prsty (\"„Tak jsem vám to ukázal a teď už si držte hubu sám.“\"). Tím se i Černoch vykoupil a může zazpívat svou píseň.\n\nO. Kaiser předvede pantomimu a J. Korn svou píseň.\n\nHelena Vondráčková dostane za úkol rozesmát publikum za pomoci dvou „náhodně“ vybraných lidí z hlediště, co se umí nejvíc smát – přijdou Martin Horyna a Uršula Kluková. Poté je problém publikum ztišit, povede se to až po výhrůžce Jiřího Lábuse \"„však von vás ten smích přejde“\", přesto panuje nespokojenost zejména se 7. řadou, kde zaplacený kompars nepodává potřebné výkony. H. Vondráčková však úkol splnila a může zazpívat.\n\nJ. Korn předvede step spolu s Evou Asterovou a poté vyzvou televizní diváky, aby poslali fotografie jmenovců dnes vystoupivších umělců.\n\nNakonec J. Lábus pronese závěrečnou řeč a všichni protagonisté večera se sejdou na jevišti při závěrečné písni.\n\nPremiéra tohoto dílu byla odvysílána v Československé televizi 16. července 1983.\n\nPremiéra tohoto dílu byla odvysílána v Československé televizi 28. ledna 1984.\n\n\"Natáčeno v Táboře, hlavní kameraman Petr Čepický, režie Zdeněk Podskalský, 65 minut, vyrobeno 1983.\"\n\n\"Natáčeno v Táboře, hlavní kameraman Petr Čepický, režie Zdeněk Podskalský, 64 minut, vyrobeno 1984.\"\n\n\"Natáčeno v Táboře, hlavní kameraman Petr Čepický, režie Zdeněk Podskalský, 59 minut, premiéra 23. prosince 1986. Zvláštností dílu je, že v divadelní lóži, dosud vyhrazené pro „autora“, byl zřízen chlívek s telátkem.\n\n1. Tatínek (Jiří Lábus) zdobí stromeček a maminka (Jaroslava Hanušová) vaří – když se dosavadní vůně změní v kouř, vyjde ven s dýmajícím kastrolem a celá umouněná tvrdí, že dělala kapra na černo. Tatínek ukazuje nazdobený obrovský stromeček – mají ho až ke stropu (jeviště).\n\n2. Úvodní melodie, Pražský komorní balet při ní dodává na jeviště krabice s dárky a zdobí štědrovečerní tabuli.\n\n3. Rodina se pomalu schází. Uličník Oldříšek (Oldřich Kaiser) a mazánek Jiříček (Jiří Korn) vyskočí ze dvou krabic a pozvou si do domu partu chuligánů (Karel Zich, Pavel Bobek, Petr Janda), se kterými odzpívají a odtančí parodickou rokenrolovou sérii. V jejím průběhu se opakuje narážka na hit skupiny Katapult: \"„A co děti?“ – „Mají si kde hrát!“\". Kluci přitom svazují tatínka sedícího na houpacím křesle, dokud ho nedopálí a on nevyhodí sousedovic kluky z domu.\n\n4. Rodina konečně sedá ke stolu, ale už při nalévání polévky je vyruší nečekaná návštěva příbuzenstva z Chrudimi (Ivan Mládek, Ladislav Gerendáš, Zuzana Bydžovská, Jan Mrázek, Zbyněk Brudhans) – prodali svou shnilou chaloupku u Chrudimky a teď se chodí ohřívat po příbuzných. Zatímco strýc vypráví o bývalých sousedech, maminka připravuje kapra na modro.\n\n5. Do domu vtrhne vychloubačná teta (Naďa Urbánková) se svými čtyřmi synky. Zdrží se ale jen na jednu písničku, musí ještě navštívit Štaidlovy, Gottovy, Svobodovy, ...\n\n6. U domečku se potkají Karel Černoch a lyžařský instruktor Jiří Wimmer, který provede instruktáž pro případ laviny a najde zasypaného Černocha za pomocí psovoda (Zdeněk Srstka).\n\n7. Duet K. Černocha s Jitkou Zelenkovou.\n\n8. Oldříšek si vybíjí své pubescentní nálady u telátka, tatínek si s ním jde promluvit o dospívání a uštědří mu výprask za to, že Oldříšek chce být jako Kaiser. Ten si ho však udobří tím, že ho přirovná k Alainu Delonovi.\n\n9. Bruslařské baletní číslo.\n\n10. Maminka připravila kapra na čínsko. Všichni se do něj pustí a v televizi pozorují duet J. Korna s Marií Rottrovou. „Maruška“ se vzápětí přijde ohřát, maminka ji marně nutí se zout (\"„Ty to po ní neuklízíš.“\") a Oldříšek s Jiříčkem si z ní utahují (\"„Hele, znáš hru na skvrny?“\").\n\n11. M. Rottrová zpívá písničku \"Purpura\", při níž celá rodina usne.\n\n12. Závěrečná píseň, při které vyjde najevo, že jeden z domnělých chrudimských příbuzných se jenom vetřel do tepla.\n\n\"Natáčeno v Táboře, hlavní kameraman Petr Čepický, režie Zdeněk Podskalský, 79 minut, vyrobeno 1988.\n\nV tomto díle tvůrci parodovali především ceremoniál předávání Oscarů – cen americké Akademie filmového umění a věd, a to již od samého počátku pořadu s příjezdem hvězd. Zcela po česku se však proces zadrhne a stane se z něj fraška.\n\nPořad začíná před slavnostně nasvíceným táborským divadlem, kam se sjíždějí hlavní protagonisté. Ve foyeru divadla je vítají autor Jiří Lábus i jeho poskoci Jiří Korn a Oldřich Kaiser – ten si všechny příchozí odškrtává v knize pozvaných, neboť má zkrátka rád pořádek. Do toho zní komentáře Miroslava Moravce (ve stylu role Miloše Skalky a jeho popisu písňového festivalu v San Remu nebo Jiřího Šrámka a jeho komentářů k pořadu Ein Kessel Buntes).\n\nV historickém autobusu Praga přijeli rovnou z Kobylis novomanželé Světlana Nálepková (v 9. měsíci těhotenství) a Ondřej Havelka, doprovází je dechovka \"Kropáčovovrutická dvanáctka\". Na bílé Jawě 350 přijel \"„doktor Swing”\" Arnošt Kavka a na sajdkáře přivezl i \"„kočku ze Záběhlic”\" Věru Nerušilovou. Červený Fiat Uno přiváží všechny členy taneční skupiny UNO, zeleným valníkem Multicar M25 přijel Zdeněk Srstka v dokonalém bílém smokingu (\"komentátor: „Vždy elegantní Zdeněk Srstka v multikáře turbo s motorem naštorc”\" – narážka na Škodu Favorit a omílaný motor vpředu napříč). Nechybí ani pan doktor. Dýmající Trabant 601 s lůžkovou úpravou (přívěsem) přivezl východoněmeckého Kurta Hübela a za ním se na skládacím bicyklu potácí Karel Zich (\"„Kola pop music se točí dál”\" – narážka na tehdejší Zichův hit). Koňské dvojspřeží přivezlo kočár, kde sedí Pavel Bobek, Petr Rezek a Karel Hála (\"„Jeho koníčkem je letectví”\"). Vojenským poklusem nastupuje skupina Kroky, vzápětí dorazí skupina Triky a pověry \"„se známým tlumočníkem Skalpinim”\" – již zmíněným Milošem Skalkou, který obhajuje řádně proclený kožich Karla Scippittoniho. Červenou Škodou Felicia přijela Věra Martinová (s polární liškou), v americkém sedanu Helena Vondráčková (se stříbrnou liškou) a nakonec ve Velorexu Jaroslava Hanušová (s Pavlem Liškou).\n\nPředstavení zahajuje Jiří Lábus, jehož uvítací pozdrav Kaiserovi s Kornem učaroval. Vzápětí si musí nechat poradit od divačky, jak se vlastně pořad jmenuje – a divaččinu následnou vyřídilku musí vyřídit až pan doktor pomocí kladivové narkózy. Lábus vyhlašuje záměr předávání Zlatých Fanoušů za \"„výkony, které si mne nejvíce získaly”\", přičemž objasňuje původ Zlatých Fanoušů ve Františkových Lázních.\n\nSkupina UNO předvede téměř osmiminutovou taneční feérii z muzikálu Pomáda.\n\nNominace: Jiří Wimmer & Karel Černoch za překlad písně Matylda do maďarštiny, Oldřich Kaiser & Jiří Korn za píseň „Z Rio de Janeira až k nám”, Pražský komorní balet za balet „La-la-Lábus” a Ivan Mládek za píseň Linda v němčině.\n\nVyhrává Mládek za to, jak hezky seznamuje německé posluchače s vlastní písňovou tvorbou - následná konverzace s rodilou Němkou však představu o jeho znalostech němčiny nabourává.\n\nNominace: Petra Janů & Boris Hybner za monarchistickou milostnou píseň, Miroslav Kořínek za nemravné chování při baletu, Světlana Nálepková & Ondřej Havelka za kabaretní milostnou píseň a nakonec „naše Amanda“.\n\nVyhrávají Nálepková s Havelkou - protože jsou však dva, vyžadují také dva Fanouše. Kaiser se zdráhá vydat další sošku, \"„protože mu to bude v papírech falírovat“\" – Lábus však vydání přikáže s poukazem na to, že Nálepková je těsně před porodem: \"„Tak dělejte, nebo za chvíli ty Fanouše budeme potřebovat tři!“\" Kaiser podlehne a šťastní vítězové za doprovodu dechové kapely \"Kropáčovovrutická dvanáctka\" přednesou píseň \"Budem se brát\", přičemž si Kaiser s prachovkou v ruce hraje na kapelníka. Tato část je komponovaná jako parodie na pořad Sejdeme se na Vlachovce.\n\nNominace: První český originální Gumbejdensbend za píseň \"Léto je léto\", Jaroslav Čejka jako \"Valsoraj Ak-Ječ\", Pavel Liška za píseň \"Adonis\" (\"„zde by měla být cena i za masku“\") a nakonec skupina Triky a pověry.\n\nVyhrává skupina Triky a pověry, která také ihned přednese novou směs písní \"Devilos Amore\", \"Si si\" a \"Co Čech, to muzikant\".\n\nNominace: Petr Rezek, Věra Martinová, Karel Zich a Karel Černoch.\n\nZde se předávání cen znovu zadrhne: vyhrává totiž nenominovaný Pavel Bobek - ten sice sám překvapeně prohlašuje, že \"„to musí být nějakej omyl, já na kytaru vůbec nehraju“\"), ale Kaiser s Lábusem ho cenu donutí převzít. Bobek pak alespoň spolu s výše uvedenými nominanty předvede píseň \"Závidím, že umíš tak hrát\" a v jejím průběhu máme možnost sledovat jejich skutečnou kytaristickou virtuozitu, Rezek dokonce na dvanáctistrunné kytaře.\n\nPíseň předčasně ukončí Jiří Wimmer, když přiběhne seřvat Karla Černocha a donutí ho slézt z jeviště a jít domů (\"„Podívej se na ně! Chceš dopadnout jako oni? S kytarou na krku a co ti kdo dá?“\"). Po Černochově odchodu dokončí Bobek s kytaristy své vystoupení tehdejší Bobkovou písní \"A tak to půjde dál\".\n\nNominace: Oldřich Kaiser v písni \"A von!\", Oldřich Kaiser za ztvárnění sólisty skupiny \"Boney M\", Mimtrio za píseň \"Spěchám\" a Jaroslava Hanušová za propůjčení tváře Heleně Vondráčkové v písni \"A ty se ptáš, co já\".\n\nCenu vyhrává Hanušová, která již těsně před vyhlášením svého jména téměř přišla na jeviště. Sice prohlašuje, že \"„... na to vůbec není připravená, je jen tak, jak si odskočila od plotny“\" (což vzhledem k jejímu oblečení vyvolává salvu smíchu v publiku), pak se dojme a prohlásí, že \"„... je to pro mě to největší životní vyznamenání, ale já vás nezklamu, budu ztvárňovat dál“\". Vzápětí to dokáže tím, že spolu se Zdeňkem Srstkou originálním způsobem předvedou píseň \"Čau, lásko\" z repertoáru Karla Gotta a Marcely Holanové. Tato píseň patří k nejnezapomenutelnějším scénkách.\n\nNominace: Jiří Lábus za výkony ve scénkách \"Maryša\", \"U telátka\", \"U psychiatra\" a \"U večeře\".\n\nAby to bylo spravedlivé, požádá Lábus o asistenci při vyhlašování Oldřicha Kaisera – a ten, jsa znechucen dosavadním Lábusovým manipulátorstvím, zamění obálky a vyhlásí vítězem sám sebe. Překvapený Lábus pak spolu se spokojeným Kaiserem předvedou scénku \"Těžký týden referenta Kubrta\", ve které zazní mnoho později populárních hlášek (\"„Cože? Nepřišly gumičky? A to mi říkáte teď, když jsem nechal udělat nálev?“\", \"„Buď zdráv, Kubrte“\", \"„A co na to počítač? Že mlčí?“\", \"„To je zatím to nejhorší, co jsem od tebe viděl!“\").\n\nPo scénce ještě následuje step Jiřího Korna a Heleny Vondráčkové na hudební téma z muzikálu Cats, Lábus pak Vondráčkové rozmlouvá kamarádění s Kornem (ten se následně předvede jako vagabund v písni \"Dneska beru štěk\") a vnucuje jí jako partnera svého asi osmiletého „syna“ Pavla (Pavel Mlejnek), který se také předvede jako brilantní stepér. Vondráčková ještě zazpívá píseň \"Co skrývá klaun\".\n\nBez nominace vyhrává skupina Kroky a jejich \"Děti ráje\". Protože však již byly všechny sošky Fanoušů rozdány a kapelníkovi Františku Janečkovi není co předat, obviní Kaiser Pavla Bobka z podvodu (\"„Bobek! Tohle už víckrát nedělejte, Bobek! Uvědomujete si vůbec, že jste svým jednáním mohl připravit tady Františka o Zlatého Fanouše? To nebylo hezké!“\"), sebere mu jeho Fanouše a Lábus ho pak předá Janečkovi. Důkaz o stálém hledání nových tváří pak předvede čtveřice Karel Hála, Arnošt Kavka, Věra Nerušilová a Aťka Janoušková v písňové směsi \"Děti ráje\", \"To se oslaví\", \"Tričko\", \"Šoumen\", \"Nonstop\" atd.\n\nNa závěr pořadu Lábus odhalí Kaisera jako podvodníka (\"„Přestože jste všichni viděli, že mi zaměnil obálky na jevišti, tak jediný, kdo mi to byl oznámit, byl Jiří Korn. Ve své skromnosti nechce být ani jmenován.“\") a v závěrečné feérii prohání Kaiser s Fanoušem v ruce po jevišti žalobníčka Korna.\n\n\"Natáčeno v Jablonci nad Nisou, hlavní kameraman Jan Matiášek, režie Zdeněk Podskalský, 61 minut, premiéra 1988.\n\nPořad začíná před jabloneckým divadlem u přenosového vozu P3. Dvanáctičlenný kolektiv jeho pracovníků, v čele s vedoucím Lubomírem Faitem, ukáže reportérovi ČST, že silný kolektiv se dokáže poprat i s přenosem do mírného kopce. A hodnocení reportéra? \"„Když se sejde parta opravdových chlapů, kteří se nebojí vzít do ruky i takovouhle techniku, tak se dílo určitě podaří.“\"\n\nBěhem úvodní znělky předvede Pražský komorní balet taneční feérii.\n\nÚvodní slovo má posléze Jiří Lábus, zatímco Jiří Korn i Oldřich Kaiser jsou pohodlně usazeni v boční lóži a hrají si s přívodním mikrofonním vedením. Následné výpadky zvuku se snaží vyřešit divadelní technik Jamník 1, poté i technik Jamník 2 – při jejich zkouškách se závada neobjevila, ale Lábus si na ni stěžuje dál (Lábus: \"„To není možné, já mluvím přerušovaně! Já nevím co dělat.“\" – Kaiser: \"„To je normální.“\" – Lábus: \"„No já hýkám jak nějaký blázen!“\" – Korn: \"„To nebude mikrofonem...“\"). Při pohledu na oba techniky se Lábus zděsí, že je asi přetažený a vidí dvojmo, či dokonce stereo, a nečekaný smích z publika mu navíc způsobí výpadek paměti, koho má uvést na scénu (Lábus: \"„Tak mi pomozte, je to takové typicky české jméno.“\" – Kaiser: \"„Jo, Procházková!“\" – Lábus: \"„Ale né!“\" – Korn: \"„Tak Zuzana.“\") a následně pochybuje i o svém sluchu, když rady z publika slyší vícekrát.\n\nMartha Elefteriadu zazpívá píseň \"Dnes anebo nikdy\", taneční doprovod provede skupina Hop Trop. Ačkoliv je jen jedna, na jevišti jsou ona i tanečníci dvakrát.\n\nKorn s Kaiserem jako dalšího umělce ohlásí Dalibora Jandu. I ten se na jevišti objeví ve dvojím exempláři – po doznění písně to Lábus označí za dobrý fór, na který málem naletěl, a vysvětlí divákům smysl fiktivní čáry, pomyslně půlící jeviště v ose kamery tak, aby se televizním trikem na jevišti objevili dva Jandové. Protože to Korn nechápe a Kaiserovi to není jasné, zavolá Lábus zpět na jeviště Jandu a znovu vysvětlí princip střihu z televizního záznamu – vzápětí se na jevišti objevují dva Jandové a zdá se, že pánové již ten trik chápou. Ovšem jen do doby, kdy se Korn zeptá na osud zpěváka, který přejde přes tu čáru – a Lábus stroze odpoví: \"„Tak to bych mu neradil, to by zákonitě zmizel z obrazu!“\" (Poznámka: zjevná narážka na to, že emigranty z ČSSR se jejich původní vlast snažila zpravidla totálně vymazat z paměti, např. nedlouho předtím emigrovavšího W. Matušku). Na Lábusův přímý pokyn pak sice oba Jandové skutečně přejdou přes střed jeviště, ale nikam nezmizí a Korn poťouchle poznamená, že to nějak nefunguje. Kaiser se pak marně snaží vysvětlit, že jeden Janda je skutečný Janda a ten druhý je jeho místní dvojník Jiří Zeman. Po Lábusově zmateném odchodu Janda se Zemanem dozpívají píseň \"Žít jako kaskadér\".\n\nV dalším čísle předvede Jaroslav Čejka své klasické vystoupení \"Slepice\" – opět je na jevišti dvakrát, televizní diváci mají k dispozici kromě původního znění i titulky s překladem slepičí konverzace do češtiny. Číslo končí baletním vystoupením na melodii \"V náladě\".\n\nLábus se poté Kaiserovi s Kornem svěří s tím, že jeho syn Luďa Lábus se oženil a snaží se založit rodinu, ale neví jak na to, tak ho poslal do poradny. V následné scénce se k lékaři (Ivan Mládek) skutečně dostaví „Uďa“ Lábus i se svou avantgardní, či spíše bizarní manželkou (Lenka Bratrychová) a snaží se dopátrat, kde je problém. Lékař manželku hodnotí spíš nevybíravě (\"„Prosím vás, to jste si vybral dobrovolně, nebo vám to přidělil národní výbor?“\" a \"„To s ní vopravdu taky tó..., anebo to máte jenom na reprezentaci?“\", popřípadě \"„Za to můžete sama, jak vypadáte. Proč si každý den ráno nějaký hezký obličej nenamalujete na tu hubu? Když vám nepomůže malování, tak si to holt musíte tapetovat!“\") a radí ji, aby si nechala udělat nový obličej. Uďa to zatrhne, manželé utečnou z ordinace a lékaře i se stoličkou odnese Zdeněk Srstka.\n\nPlavovlasá Iveta Bartošová v bílé halence zazpívá píseň \"Dej mi ruku\".\n\nČernovlasá Lucie Bílá, celá v černém, zazpívá dramatickou árii v latině. Okouzlený Lábus jí pak předá květiny – jsou umělé, aby dlouho vydržely.\n\nJaroslava Hanušová pak zatančí na playbackovou píseň \"Neposlušné tenisky\".\n\nV následující scénce se dozvíme, jak Lábusův bratr Toník, vášnivý sadař, řešil spor se sousedem o jablko na větvi přesahující přes plot: odchodem na koncert Jiřího Korna.\n\nJiří Korn zazpívá píseň \"Té, co snídá\".\n\nKaiser pak dál útočí na Lábusovo duševní zdraví, když mu ukazuje do objektivu kamery, že se nachází na víx místech najednou (Kaiser: \"„Vidíte se? Vy jste tam i tady!“\" – Lábus: \"„Ale vždyť jsem přece tady, né?“\" – Kaiser: \"„Ne, vy jste i tam, protože se sám na sebe díváte. Je to zcela logický, protože v momentě, kdy se na sebe díváte, musíte být tady – a teď, když se sám na sebe díváte, tak musíte být i tam. Kdo jinej by se na vás taky díval, než jenom vy, že jo.“\" – Lábus: \"„No jó, vlastně máte pravdu. Vidíte, co všechno já musím stihnout za pár šupů!“\"). Lábus se vzápětí rozčílí, když v první řadě vidí samá dvojčata, a odejde si vzít prášek na uklidnění.\n\nNa pódium pak postupně přijde \"Kapela hvězd\": kontrabasista Robert Balzar, klavírista Rudolf Rokl, bubeník Vladimír Žižka, klarinetista Ferdinand Havlík, trombonista Zdeněk Pulec a saxofonista Felix Slováček, kteří spolu předvedou melodii \"Tiger rag\". Poté se na jevišti objeví i slavný Satchmo a vyslechneme jak jazzovou píseň \"Blueberry Hill\", tak \"Hello Dolly\".\n\nLábus se černého Armstronga bojí a po jevišti jen proběhne. Kaiser s Kornem pak samozřejmě odhalí, že „Satchmo“ je namaskovaný dvojník z dílny uměleckého maskéra René Stejskala a dají diváckou hádanku, o koho jde (na výběr jsou Karel Černoch, František Polák, Václav Týfa a Jiří Krampol).\n\nA nakonec trojice režisérů Zdeňků Podskalských oznámí finále pořadu. Při závěrečných titulcích se Kaiser s Kornem téměř marně snaží Lábusovi vysvětlit, že okolo nich je skutečně množství dvojníků a dvojčat.\n\nMezi oblíbené scénky pořadu patřila vystoupení Karla Černocha a Jiřího Wimmera. Wimmer většinou představoval učitele pro nechápavého a nešikovného Černocha.\nVýběr scének vyšel na DVD \"Legendární scénky 1 - Jiří Wimmer\", na kterém se objevuje i jedna podobná scénka z pořadu \"Šance\" (možná jich bylo více a v jiných pořadech).\nToto je kompletní seznam scének z pořadu \"Možná přijde i kouzelník\" doplněný o jeden zjištěný skeč z pořadu \"Šance\":\n\nÚryvek „s naší partou rozehranou“ ze závěrečné písně \"Jdeme do finále\" použila česká skupina Kryštof ve své skladbě \"PoHádkách\" z alb \"V siločarách\" (2002) a \"Ži(v)je\" (2005; zde včetně dovětku \"na shledanou\").\n\n"}
{"id": "729792", "url": "https://cs.wikipedia.org/wiki?curid=729792", "title": "Jan Kolda II. ze Žampachu", "text": "Jan Kolda II. ze Žampachu\n\nJan Kolda II. ze Žampachu (před 1407 - po 1462) byl český šlechtic z rodu pánů ze Žampachu, táborský hejtman a žoldák ve službách polského krále.\n\nKdy se narodil není přesně známo, ale pravděpodobně to bylo v 90. letech 14. století. Jeho sestrou byla Anna ze Žampachu, manželka Vaňka Kordule z Dubence. Jméno Kolda je nejspíš zdrobnělina Mikuláše. Na universitě vystudoval na bakaláře svobodných umění. V letech 1407-1415 je uváděn jako podací pán kostela v Černíkově. Roku 1419 získal odúmrť v Rokytovci a Voděradech.\n\nDalší zprávy jsou z doby husitských válek. V roce 1427 se měl zúčastnit bitvy u Tachova a ve stejném roce byl přítomen na kališnickém a katolickém táboře na hradě Žebrák. V roce 1428 se účastnil tažení do Slezska, přičemž došlo k vypálení hradu Rychleby a dále dobyli a obsadili hrad na hoře Ślęża nad dolnoslezským městem Sobótka. V červenci hrad opět dobyli Slezané a Jan Kolda se vrátil do Čech. Ve stejném roce byl svědkem příměří mezi Táborem a Oldřichem z Rožmberka. V roce 1429 se účastnil neúspěšného obléhání Budyšína. Další zmínky jsou až z roku 1433, kdy získal obce Slemeno a Těchlovice, dále se účastnil svatomartinského sněmu v Praze a o Vánocích přepadení Chocně. V roce 1434 se účastnil bitvy u Lipan, kterou ale opouští stejně jako Jan Čapek ze Sán či Ondřej Keřský před porážkou. Následně se uchýlil s Janem Holcem z Nemošic na hrad Homoli. V roce 1437 mu Zikmund udělil úrok ve vsi Lovčice. Ve stejném roce se Hradec poddal králi, čímž vypukla nová válka. Jan Kolda se postavil proti Zikmundovi a dobyl Náchod; jeho spojenci vedeni Janem Pardusem neúspěšně obléhali Hradec Králové a Litovel. Jan Kolda si z náchodského hradu udělal své sídlo a predikát si často obohacoval o část z Náchoda.\n\nPo smrti Zikmunda v roce 1437 se postavil na stranu Jagellonců a stal se spojencem polských šlechticů Sudivoje z Ostrorogu a Jana Tęnczyńskiego. Roku 1440 se s Bedřichem ze Strážnice neúspěšně pokusil přepadnout Prahu. V stejném roce odmítl podepsat zemský landfrýd a se spojenci na svých sídlech (Černíkovice, Velká Skalice, Liberk-Rychmberk) a sídlech přátel (Dubenec, Bolehošť, Hronov a hrady Skály, Belver, Adršpach, Pecka, Opočno a Valdštejn) se postavil na odpor. Často pobýval na hradě Homole, odkud pořádal loupeživé výpravy, při kterých se neúspěšně pokoušel dobýt Klečkov. Podílel se na válečných akcích v Kladsku, kde podporoval Hynka Krušinu z Lichtenburka. V květnu 1441 vpadla k Náchodu zemská hotovost Vratislavského a Svídnicko-javorského knížectví s cílem zabránit Janu Koldovi v jeho loupežných přepadech na slezské území. Během výpadu byl dobyt hrad Náchod a Koldova tvrz v Černíkovicích. Kolda se proto opevnil na Homoli a začal jednat o pomoci s Táborem. Proti Koldovi se postavili čeští páni, kteří vyzývali k akci Rožmberky, pány z Hradce, krajské landfrýdy, rakouské panstvo a dokonce také římského krále. Až Janu Rokycanovi a Bohuši Kostkovi se podařilo dojednat příměří. Kolda získal zpět Náchod, jenž začal ihned opravovat, a to do doby než bude zvolen nový panovník.\n\nNadále však zachovával věrnost polskému králi. V letech 1442-1443 se účastnil bojů v Uhrách a po návratu ve Slezské válce. Roku 1444 jeho družina přepadla město Bolków i s hradem, ale u Krzeszowa je dostihla slezská vojska a mnoho lidí zabila. Ve stejném roce od něj koupil Hynek Krušina hrad Homoli. V roce 1445 uzavřel mír s moravskými stavy a vstoupil do služeb Řádu německých rytířů, kde v letech 1445-1446 působil jako kondotiér. Roku 1447 se vrátil do Čech.\n\nV letech 1448-1451 se dostal do sporu s Jiřím z Poděbrad a Východočeského landfrýdu, na jejichž stranu se přidali někdejší Koldovi spojenci. V roce 1449 porazil v bitvě u Moravské Třebové moravské oddíly. Jelikož mu tento úspěch nemohl zaručit převahu, jednal dál s možnými spojenci. V roce 1452 byl i bez souhlasu Tábora, Koldy ze Žampachu, Bedřicha ze Strážnice a dalších Jiří z Poděbrad zvolen správcem země. Od krále Ladislava se mu roku 1453 podařilo získat Koldovy hrady Náchod a Homoli, jejichž vydání Kolda prodlužoval. V roce 1454 se přihlásil o dědictví po Chrstovi ze Semína, ale spor táhl až do roku 1461.\n\nMezitím Kolda verboval v severovýchodních a západních Čechách a na Táborsku žoldnéře, kteří by ve službách polského krále bojovali ve Třináctileté válce proti Řádu německých rytířů. V říjnu 1454 se zúčastnil bojů proti Lehnicím, dobyl Němčí a vypálil okolní vesnice. V listopadu se pak u Toruně připojili k vojsku polského krále. V roce 1455 jej s Andrejem Tęczyńskim jmenovali do funkce generálního hejtmana Chełmského kraje a Prus. Základnu si vytvořil z města Nidzice. Spolu s Janem Skalským z Valdštejna se měl podílet na dobytí Warmie, odkud se stáhl až v roce 1456. Zde obsadil hrad Wormdit (Orneta). V roce 1457 získal jako částečné vyrovnání za svůj žold město Brodnice. V Polsku působil pravděpodobně do roku 1458.\n\nV roce 1455 byl v Čechách předvolán k soudu, kam se ale kvůli nepřítomnosti v zemi nemohl dostavit. Proto Jiří z Poděbrad nechal jeho sídla oblehnout a nakonec i zabavit. Stejný trest hrozil každému, kdo by mu nějaké sídlo postoupil nebo poskytl. Za Koldu se u českého krále přimlouval sám polský král Kazimír. Kolda mezitím pobýval u přátel ve Slezsku. Zda Kazimír s přímluvou uspěl, není známo, ale roku 1462 je Kolda doložen na listině Jana Parduse z Vratkova, sezením na Rychmburku. To je také poslední zmínka o Janu Koldovi ze Žampachu.\n\n"}
{"id": "729796", "url": "https://cs.wikipedia.org/wiki?curid=729796", "title": "Vitalij Aťušov", "text": "Vitalij Aťušov\n\nVitalij Georgijevič Aťušov (* 4. července 1979, Penza, Sovětský svaz) je ruský hokejový obránce hrající v týmu Atlant Mytišči.\n\n"}
{"id": "729805", "url": "https://cs.wikipedia.org/wiki?curid=729805", "title": "Prohnilí", "text": "Prohnilí\n\nProhnilí (originální francouzský název \"Les Ripoux\") je francouzská filmová komedie z roku 1984, kterou režíroval Claude Zidi podle vlastního scénáře.\n\nFilm pojednává o potížích dvou kamarádů, úplatných policistů. Film ukazuje Paříž v neobvyklém prostředí malých ulic, průchodů, poblíž stanice metra Barbès – Rochechouart apod. Snímek se odehrává v pařížské čtvrti Montmartre a ve filmu je také vidět její dominantu, baziliku Sacré-Cœur nebo Hipodrom Vincennes, nacházející se v dvanáctém pařížském obvodu.\n\nFilm získal v roce 1985 dvě filmové ceny César. Díky diváckému úspěchu byla později natočena ještě dvě pokračování \"Prohnilí proti prohnilým\" (1989) a \"Superprohnilí\" (2003).\n\nRené Boisrond je policejním inspektorem v 18. pařížském obvodu. Žije s bývalou prostitutkou Simonou a svůj malý plat si přilepšuje úplatky od zdejších živnostníků, spekulantů a malých zlodějů, za což kryje jejich drobné podvody. Jednou se rozhodnou se svým kolegou Pierrotem okrást pasáka, ale jsou pronásledováni policií a Pierrot skončí ve vězení.\n\nRené dostane k zaučení nováčka. François Lesbuche je mladý inspektor, který přijíždí do Paříže, aby udělal zkoušky a stal se policejním komisařem. Je abstinent, neprovozuje hazard a odmítá jakoukoliv formu korupce. S Reném se proto dostávají neustále do sporů. René se ho snaží získat pro svou filozofii, bere ho na hipodrom, aby ho naučil sázet na koně. Vysvětluje mu své pojetí spravedlnosti. Nakonec na něj nasadí prostitutku Natašu, do které se François zamiluje. Aby získal finance na její nákladný život, přece jen přistoupí na Reného styl.\n\nJednou dostanou na komisařství za úkol sledovat překupníka s drogami Camouna. Když má však dojít k předání větší zásilky drog, akci převezme speciální protidrogové oddělení. François vymyslí plán, jak se zmocnit miliónu dolarů, které mají být zaplaceny za drogy, ale René je proti. Po Françoisově nátlaku nakonec souhlasí. Plán ale vyjde jen zčásti. Okradou Camouna, ten je však pronásleduje. François s penězi pro jistotu uprchne a René vyláká překupníka a jeho lidi k sobě domů a zachrání se jedině tak, že dům zapálí. Při následujícím soudním přelíčení tvrdí, že peníze shořely. Je odsouzen na dva roky do vězení ale po jejich uplynutí na něj před věznicí čeká kromě Reného přítelkyně Simony také François s Natašou.\n\n\n"}
{"id": "729807", "url": "https://cs.wikipedia.org/wiki?curid=729807", "title": "Stávka v Trbovlje (1958)", "text": "Stávka v Trbovlje (1958)\n\nStávka v Trbovlje v lednu 1958 byla prvním významnějším incidentem, při kterém se jugoslávská komunistická moc setkala s nespokojenými horníky. Jednalo se o první stávku v zemi po druhé světové válce. Horníci tehdy během několikadenního protestu (od 13. do 16. ledna) požadovali zvýšení platů. \n\nStávka, která se konala uprostřed tzv. druhé pětiletky (známé pouze pod názvem \"perspektivní plán\") byla odpovědí dělníků na zvyšující se nerovnost ve společnosti, na kterou dopláceli. V roce 1957 byl přijat zákon, který umožnil decentralizaci minimální mzdy (každý podnik si ji nyní mohl stanovovat sám), což přirozeně vyvolalo řadu problémů.\n\nV souvislosti se stávkou, která hrozila i rozšířením do dalších oblastí, kde je nemalá část obyvatelstva zaměstnána v hornictví, odcestovali čelní představitelé SKJ urychleně do Slovinska, aby situaci řešili.\n\nStávky si všimla i západní média, která ji považovala za velmi významný problém. Jugoslávské vedení, včetně Josipa Tita, se pokoušelo problém uklidnit; na západ vzkázalo, že stávku vnímají příliš vážně; samotným dělníkům pak že není pravda, že se mají hůře než dříve a že komunisté musí situaci lépe vysvětlit. Jugoslávská média o stávce nejprve neinformovala. Slovinské komunistické vedení se vyjádřilo prostřednictvím časopisu Slovenski poročevalec k této záležitosti tak, že není cílem dělníků, aby o svých záležitostech rozhodovali sami. Pokud k takovému kroku ale přesto sáhnou, mělo by být povinností komunistů, aby jim dokázali vysvětlit, kam jejich pravomoci sahají.\n"}
{"id": "729816", "url": "https://cs.wikipedia.org/wiki?curid=729816", "title": "Robert Klein (politik)", "text": "Robert Klein (politik)\n\nRobert Klein (14. července 1885 Poděbrady – 25. července 1941 Koncentrační tábor Buchenwald) byl československý odborář a politik, meziválečný poslanec Národního shromáždění za Československou sociálně demokratickou stranu dělnickou.\n\nNarodil se v Poděbradech v židovské rodině drobného obchodníka. Působil v Plzni jako obchodní příručí. Angažoval se v profesních spolcích. Založil jednu ze skupin \"Ústředního svazu obchodních zřízenců\". Po válce mu představenstvo svazu nabídlo, aby se ujal funkce vedoucího tajemníka. Klein se pak podílel na ustavení odborové organizace \"Jednotný svaz soukromých zaměstnanců\", sdružující soukromé zaměstnance v obchodě, v průmyslu, v družstvech i službách.\n\nVe parlamentních volbách v roce 1920 získal poslanecké křeslo v Národním shromáždění za Československou sociálně demokratickou stranu dělnickou. V průběhu volebního období ovšem přešel nejprve do formace Strana sociálně-demokratických odborových a zájmových pracovníků, pak do levicové strany Socialistické sjednocení (od března 1923), aby se v říjnu 1924 opět stal členem poslaneckého klubu sociální demokracie. Mandát za sociální demokraty obhájil i v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu v roce 1939. Krátce předtím ještě v prosinci 1938 přešel do poslaneckého klubu nově utvořené Národní strany práce.\n\nProfesí byl úředníkem Jednotného svazu soukromých zaměstnanců. Podle údajů z roku 1935 bydlel v Praze. Ve 30. letech spolupracoval s německými a rakouskými antifašisty, především odboráři, kteří emigrovali do Československa. Sám po okupaci Československa odmítl emigrovat a již 18. března 1939 byl zatčen a internován na Pankráci. Propuštěn byl 28. dubna. 1. září 1939 byl opět zatčen a deportován do koncentračního tábora Buchenwald. Zde zemřel roku 1941 jako politický vězeň nacistického režimu.\n\n"}
{"id": "729819", "url": "https://cs.wikipedia.org/wiki?curid=729819", "title": "Guido Klieber", "text": "Guido Klieber\n\nGuido Klieber nebo Quido Klieber (12. září 1898 Nepomyšl – 23. března 1959 Wendeburg) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVystudoval filozofii na pražské německé univerzitě. Kromě toho studoval na Vysoké škole zemědělské v Halle. Roku 1921 získal titul diplomovaného agronoma, roku 1922 doktora filozofie.\n\nProfesí byl rolník. Podle údajů z roku 1935 bydlel v Budě u Karlových Varů.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nPo roce 1938 zasedal za NSDAP na Říšském sněmu v Berlíně a zastával post vedoucího hospodářské komory pro Sudety.\n\nPo válce byl v Československu krátce vězněn, pak vysídlen do Německa, kde zemřel roku 1959 jako podnikatel. Byl průmyslníkem v Ersehofu u Braunschweigu v Německu.\n\n"}
{"id": "729820", "url": "https://cs.wikipedia.org/wiki?curid=729820", "title": "Mojmír Opletal", "text": "Mojmír Opletal\n\nRNDr. Mojmír Opletal CSc. (* 22. dubna 1941, Prostějov) je český geolog.\n\nVystudoval geologii na přírodovědecké fakultě University Karlovy. Pracoval 44 let v České geologické službě jako vedoucí řady projektů pro geologické mapování.\n\nV letech 1985–2000 byl hlavním redaktorem geologického mapování pro celou Českou republiku. Pracoval především na Šluknovsku, v Orlických horách a Jeseníkách, kde celkem geologicky zmapoval ca 3000 km².\n\nByl členem geologických expedicí v Iráku – Kurdistánu a Západní poušti, Vietnamu, Nikaragui, Salvadoru a Íránu. V těchto zemích zmapoval ca 10 000 km². Obě uvedené rozlohy jsou pravděpodobně českými rekordy.\n\nJe autorem, či spoluautorem přes 200 tištěných map a publikací, a stejného množství archivních map a zpráv.\n\nJe otcem Ing. Aleše Opletala, Tomáše Opletala a Michala Opletala alias Oriona – známého rapera z formace PSH.\n"}
{"id": "729821", "url": "https://cs.wikipedia.org/wiki?curid=729821", "title": "Augustin Kliment", "text": "Augustin Kliment\n\nAugustin Kliment, též Gustav Kliment (3. srpna 1889 Třebíč – 22. října 1953 Praha), byl československý politik, meziválečný a poválečný poslanec Národního shromáždění za Komunistickou stranu Československa, příslušník československých legií, rudoarmějec, vězeň v koncentračním táboře v Dachau.\n\nNarodil se v rodině koželužského dělníka jako jedno z osmi dětí. Ve věku čtrnácti let nastoupil do Prahy do učení a vyučil se strojním zámečníkem. Od roku 1905 se angažoval v dělnickém socialistickém hnutí. Byl několikrát zatčen při účasti na demonstracích. Po vyučení se vrátil do rodné Třebíče. Od 1. května 1908 byl členem odborové organizace kovodělníků. Později odjel do Vídně a do Lince. Roku 1910 byl odveden do armády, ale odmítl složit přísahu. V roce 1911 odmítl zasáhnout se svou setninou proti demonstrantům ve Vídni a byl pak odsouzen vojenským soudem. V srpnu roku 1914 se oženil s Anežkou Vidlákovou. Za světové války byl na ruské frontě zajat a do roku 1917 pracoval coby zajatec v strojnicko-chemické továrně. V Rusku vstoupil do Československých legií, později se připojil v Rudé armádě.\n\nV roce 1920 se vrátil do Třebíče, kde byl předsedou dělnické rady. Účastnil se prosincové stávky a roku 1921 patřil mezi zakládající členy KSČ. Byl tehdy krátce vězněn.\n\nOd 20. let 20. století organizoval třebíčské dělnické hnutí. Redigoval časopis \"Jiskru\" a jako sekretář rudých odborů vedl stávky. Dne 29. dubna 1925 se stal prvním komunistickým starostou města. Ve funkci zůstal do 2. září 1925. Od 30. let působil na Ostravsku. Jeho bratrem byl další komunistický politik Karel Kliment.\n\nV parlamentních volbách v roce 1929 se stal za Komunistickou stranu Československa, poslancem Národního shromáždění. Mandát obhájil v parlamentních volbách v roce 1935. Poslanecké křeslo si podržel do rozpuštění KSČ v prosinci 1938. Po osvobození byl v letech 1945–1946 poslancem Prozatímního Národního shromáždění a v letech 1946–1948 Ústavodárného Národního shromáždění. V letech 1948–1953 zasedal v Národním shromáždění.\n\nProfesí byl odborovým tajemníkem. Podle údajů z roku 1935 bydlel v Moravské Ostravě.\n\nV roce 1939 byl při pokusu o útěk do exilu zatčen spolu s Antonínem Zápotockým a Jaromírem Dolanským a vězněn. Po osvobození se vrátil k politické práci. V roce 1947 byl předsedou Svazu zaměstnanců kovoprůmyslu. Funkci předsedy Svazu zaměstnanců kovoprůmyslu zastával v letech 1945–1948. A byl i členem představenstva Ústřední rady odborů.\n\n24. května 1945 byl kooptován do Ústředního výboru Komunistické strany Československa. Ve funkci ho potvrdil VIII. sjezd KSČ a IX. sjezd KSČ. Od března 1946 do roku 1953 byl i členem Předsednictva ÚV KSČ.\n\nPozději se stal československým ministrem průmyslu ve vládě Antonína Zápotockého a Viliama Širokého. Funkci zastával od 15. června 1948 do 1. srpna 1952, přičemž od 20. prosince 1950 bylo jeho portfolio oficiálně nazýváno ministerstvem těžkého průmyslu, od 8. září 1951 ministerstvem těžkého strojírenství. V letech 1952–1953 byl předsedou Ústřední rady odborů. Ve funkci ministra výrazně urychlil proces znárodnění průmyslu.\n\nRoku 1953 mu byl posmrtně udělen Řád Klementa Gottwalda. Jméno Gustava Klimenta nesl za socialismu největší obuvnický závod v Třebíči-Borovině: Závody Gustava Klimenta n. p. (BOPO).\n\nZemřel v říjnu 1953 v Praze po dlouhé a těžké nemoci, která byla pozůstatkem válečného věznění a která ho v posledních měsících trvale upoutala na lůžko. Byl mu vypraven státní pohřeb.\n"}
{"id": "729831", "url": "https://cs.wikipedia.org/wiki?curid=729831", "title": "Řež (počítačová hra)", "text": "Řež (počítačová hra)\n\nŘež je česká freeware FPS akční arkádová střílečka vydaná v říjnu roku 2004 vývojářským studiem Albisoft. Ve hře je celkem 7 různých úrovní (dělených na 14 částí), ve kterých se hráč setká s 14 druhy nepřátel a civilistů (od vojáků s brokovnicí, přes vojáky v neprůstřelných vestách po vozíčkáře nebo roboty, které hráč potká v poslední misi). Na výběr je ze tří obtížností.\nCílem v každé úrovni je zabít nadpoloviční množství nepřátel a dojít až na konec mapy, kde hráč vstoupí do zářivého světla, které ho pošle do další mise. Za každou misi dostane hráč kredity, za které si můžete kupovat další vylepšení jako jsou lepší zbraně, koupit si více zdraví nebo třeba nějakou dovednost. Aby hráč získal co nejvíce bodů, musí sesbírat co nejvíce pytlíků s kredity, zabít co nejvíce protivníků a proběhnout trať v co nejmenším čase a pokud možno s co největším zdravím.\n"}
{"id": "729832", "url": "https://cs.wikipedia.org/wiki?curid=729832", "title": "Emanuel Klíma", "text": "Emanuel Klíma\n\nEmanuel Klíma (17. května 1902 Napajedla – 14. nebo 15. února 1941 Praha) byl československý politik a meziválečný poslanec Národního shromáždění za Komunistickou stranu Československa, od roku 1938 člen ilegálního vedení KSČ.\n\nPocházel z početné rodiny truhláře z Napajedel. Vystudoval učitelský ústav v Kroměříži a působil jako učitel v Brumově u Uherského Brodu\na v Ostravě. Od roku 1923 byl členem KSČ. Byl tajemníkem strany v Užhorodu a Mukačevu. V. sjezd KSČ ho roku 1929 zvolil za člena ÚV KSČ. V polovině 30. let se uvádí jako tajemník Krajského výboru KSČ v Brně.\n\nProfesí byl učitelem. Podle údajů z roku 1935 bydlel v Mukačevě.\n\nV parlamentních volbách v roce 1935 se stal poslancem Národního shromáždění. Poslanecké křeslo si podržel do 28. prosince 1938, kdy byl zbaven mandátu v důsledku rozpuštění komunistické strany.\n\nV listopadu 1938 se stal členem 1. ilegálního ústředního vedení KSČ, které už paralelně připravovalo stranu na ilegální činnost. přispíval do ilegálního \"Rudého práva\". Ve funkci člena vedení strany vytrval do roku 1941. Zemřel v nacistickém vězení. 13. února 1941 byl zatčen a následně spáchal sebevraždu.\n\n"}
{"id": "729835", "url": "https://cs.wikipedia.org/wiki?curid=729835", "title": "Železniční nehoda u Spálova", "text": "Železniční nehoda u Spálova\n\nŽelezniční nehoda u Spálova byla srážka osobního vlaku s nákladním vlakem u Spálova na Semilsku dne 25. srpna 1990. Při nehodě zemřelo 14 lidí, 32 dalších bylo zraněno.\n\nKe srážce vlaků došlo na trati Železný Brod - Tanvald okolo 13. hodiny. V nepřehledném skalním terénu u mostu přes řeku Kamenici se čelně střetly manipulační nákladní vlak jedoucí z Jesenného s motorovým osobním vlakem 6302. Ten jel z Železného Brodu do Tanvaldu a do Liberce.\n\nViníky neštěstí byli označeni výpravčí v železničních stanicích Jesenný a Železný Brod. Ti vinou nepředpisové komunikace poslali vlaky proti sobě. Muži si svou chybu uvědomili a pokusili se osobní vlak varovat prostřednictvím obsluhy restaurace u zastávky Spálov. Jen krátce předtím však již vlak projel okolo. Oba výpravčí byli později odsouzeni k trestu pět let odnětí svobody.\n\nOsobní vlak byl složený z motorového vozu řady 810 a přívěsného vozu. Po odjezdu ze Spálova, kde z něj řada lidí vystoupila, přejel přes most a v následujícím oblouku se čelně střetl s nákladním vlakem, vedeným dieselelektrickou lokomotivou 743.010. Náraz vrátil osobní vlak zpět na most, kde začal hořet.\n\nZemřelo 14 lidí, 32 lidí bylo zraněno. Mezi mrtvými byl mj. strojvedoucí osobního vlaku Eduard Vraštil a jeho vlakvedoucí Karel Svatý. Strojvedoucí stačil těsně před srážkou varovat cestující, aby se drželi vzadu. Viadukt byl na jeho počest pojmenován „Edův most“. Posádka manipulačního vlaku přežila, stejně jako průvodčí z osobního vlaku. Ten byl v době srážky v přívěsném voze.\n\nNa jižním konci mostu stojí pomníček obětem tragédie. Na jejich počest se také pořádá vytrvalostní běh a osmnáctikilometrový dálkový pochod z Tanvaldu do Spálova.\n\n\n"}
{"id": "729841", "url": "https://cs.wikipedia.org/wiki?curid=729841", "title": "Vlastimil Klíma (právník)", "text": "Vlastimil Klíma (právník)\n\nVlastimil Klíma (10. prosince 1898 Praha – 23. prosince 1987 tamtéž) byl československý politik a meziválečný poslanec Národního shromáždění za Národní sjednocení.\n\nPo maturitě, kterou složil 3. července 1917 na reálném gymnáziu v Křemencově ulici v Praze, studoval v letech 1917–1922 na Karlově univerzitě v Praze práva. V letech 1922–1939 byl jednatelem Ústředního spolku mlynářů, 1939–1940 generálním sekretářem Svazu mlynářů a současně v letech 1930–1950 měl se společníkem JUDr. Jindřichem Nechanským advokátní kancelář.\n\nPočátkem 30. let 20. století patřil mezi skupinu nových mládežnických aktivistů Československé národní demokracie, kteří nahradili dosavadní skupinu. Vnesli do strany větší důraz na nacionalismus. Po parlamentních volbách v roce 1935 byl zvolen za Národní sjednocení, do kterého národní demokraté vstoupili. Mandát ovšem získal až dodatečně, v červnu 1937, jako náhradník poté, co zemřel poslanec Karel Kramář. Mandát si Klíma oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty. V listopadu 1938 hlasoval na protest proti tomu, že nebyla povolena rozprava v plénu, proti ústavním změnám.\n\nV letech 1939–1940 patřil k vedoucím představitelům odbojové organizace Politické ústředí. V červnu 1940 zatčen, ale po několika týdnech pro nedostatek důkazů propuštěn. V roce 1943, kdy se uchýlil do sanatoria doc. Ladislava Filipa v Poděbradech, obnovil spojení s odbojem a organizoval sbírku na podporu rodin popravených a vězněných odbojářů.\n\nPo druhé světové válce se po zákazu obnovení národnědemokratické strany pokusil neúspěšně o vstup do lidové strany; v letech 1945–1948 členem Československé strany národně socialistické a generálním tajemníkem mlynářské sekce Ústředního svazu československého průmyslu. Na podzim 1949 byl zařazen do pracovního tábora v Pardubicích, po necelém měsíci vyreklamován s pomocí ministra informací Václava Kopeckého. V září 1951 zatčen, v monstrprocesu s tzv. Zelenou internacionálou 26. dubna 1952 jako člen agrárnického spikleneckého centra (ačkoliv patřil za první republiky mezi odpůrce agrárníků) odsouzen na doživotí. V roce 1960 amnestován, od r. 1962 pracoval jako skladník v podniku Drobné zboží Praha; v roce 1964 došlo k obnovení procesu a v r. 1967 byl plně rehabilitován. Po zamítnutém pokusu o návrat do advokacie odešel v březnu 1968 do důchodu.\nUž ve vězení na konci padesátých let se věnoval psaní politických memoárů, v čemž po propuštění pokračoval i za spolupráce s historiky (Robert Kvaček, Karel Kučera, Jan Galandauer) až do své smrti.\n\n\n"}
{"id": "729845", "url": "https://cs.wikipedia.org/wiki?curid=729845", "title": "Literáti a mandaríni", "text": "Literáti a mandaríni\n\nLiteráti a mandaríni je český název pro čínský román Neoficiální historie konfuciánů (Žulin waj-š', v transkripci pinyin Rúlínwàishǐ, znaky 儒林外史), jehož autorem je spisovatel Wu Ťing-c’ (1701-1754). Ten jej napsal asi v letech 1747-1749, poté dílo kolovalo v opisech. Knižní vydání z let 1768-1777 se nedochovalo, první dochované vydání je až z roku 1803.\n\n\"Životy lidí jdou různými cestami\n\"na jih i na sever.\n\"I z generálů a ministrů,\n\"světců i nesmrtelných\n\"mohou se stát lidé prostí.\n\"Dynastie rostou a padají,\n\"jak se zvedá den\n\"a klesá noc -\n\"tak říční vítr poráží\n\"starých dynastií kmen.\n\nPřestože je děj románu umístěn do doby Ming, je v něm v padesát pěti kapitolách podán kritický obraz čínské společnosti 18. století, zvláště vrstvy vzdělanců a byrokratů. Literáty jsou zde míněni lidé, kteří složili první stupeň státních zkoušek, dále se vzdělávali a milovali poezii, malbu, kaligrafii a umění vůbec. Pokud neměli dostatečný majetek, živili se jako učitelé, psaním knih na zakázku nebo kaligrafií. Když ale složili další stupně státních zkoušek a mohli zastávat nějaké úřednické místo, stali se z nich mandaríni, příslušnící vládnoucí vrstvy mající prospěch ze svého postavení.\n\nKompozičně je román postaven jako řetězec vzájemně propojených portrétů hlavních hrdinů, příslušníků tradiční konfuciánské džentry. To autorovi umožnilo uvést do děje velké množství postav, pomocí jejichž osudů popisuje zkorumpovanost a neschopnost státní byrokracie. Tato kritika se děje na pozadí konfuciánského ideálu ušlechtilosti, který představuje malíř Wang Mien. Ten je nesmírně nadaný, odmítá však složit vyšší zkoušky a ujmout se nějakého úřadu. Uchyluje se proto do ústraní a umírá ve skrytu v horách, aniž někomu řekne své pravé jméno.\n\nRomán je ale především velkým satirickým dílem, ve kterém je satira, ironie, parodie a karikatura doprovázeny zobrazením marného boje mezi ideálem a přizpůsobivostí. Předmětem satiry je zejména systém čínského vzdělávání, který vede k bezduchému memorování klasických textů a k myšlenkové sterilitě. Mnohé postavy z románu se staly lidskými typy dodnes žijícími v čínském povědomí (např. postava tupého a nadutého akademika Kaa, dobromyslného hlupáka Fan Ťina nebo až směšného idealisty Tao Šao-čchinga).). Ačkoliv nepatří mezi čtyři klasické čínské romány, je považován společně se \"Snem v červeném domě\" za vrchol čínské klasické prózy.\n\nZ tradičních vypravěčských metod použil Wu Ťing-c’ jen některé umělecké postupy, zejména ustálené formule nebo dělení na vypointované kapitoly, kdy již název je stručným obsahem. Zatímco v předcházejících dílech tohoto typu byl hlavní složkou děj, klade Wu Ťing-c’ důraz především na psychologii postav a na lyrizující popis prostředí. Román není primárně určen lidovému čtenáři, ale především vrstvě vzdělanců, s čímž souvisí také jeho subjektivnější ladění i autobiografické prvky.\n"}
{"id": "729846", "url": "https://cs.wikipedia.org/wiki?curid=729846", "title": "Vilém Knebort", "text": "Vilém Knebort\n\nVilém Knebort (3. února 1888 Praha – 23. února 1960 Mírov) byl československý politik a meziválečný poslanec Národního shromáždění za Národní sjednocení.\n\nPůvodní profesí byl restauratérem. Jeho manželka zdědila dům a restauraci U Zlaté studně v Praze. Byl aktivní i politicky jako člen Československé národní demokracie, která se v 30. letech transformovala na Národní sjednocení.\n\nV roce 1935 se uvádí jako hostinský. Působil jako předseda Národního sjednocení živnostníků a obchodníků. Bydlel v Praze. Na sjezdu Národního sjednocení v roce 1937 byl zvolen předsedou organizační komise strany.\n\nV parlamentních volbách v roce 1935 byl zvolen za Národní sjednocení do Národního shromáždění. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nRoku 1950 byla komunistickým režimem znárodněna jeho živnost. Při předávání svého podniku do družstva utrpěl nervový záchvat a od té doby\nbyl nemocný. Počátkem 50. let 20. století v byl v takzvaném procesu se Zelenou internacionálou odsouzen na doživotí.\n\nZemřel v únoru 1960 ve věznici Mírov.\n\n"}
{"id": "729850", "url": "https://cs.wikipedia.org/wiki?curid=729850", "title": "Richard Knorre", "text": "Richard Knorre\n\nRichard Knorre (20. listopadu 1900 Moravská Ostrava – ???) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nProfesí byl úředník. Podle údajů z roku 1935 bydlel v Rýmařově.\nV parlamentních volbách v roce 1935 se stal poslancem Národního shromáždění. V rámci SdP patřil do skupiny tzv. \"Aufbruch-Kreis\", která sdružovala bývalé členy a stoupence DNSAP. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "729854", "url": "https://cs.wikipedia.org/wiki?curid=729854", "title": "Václav Knotek (politik)", "text": "Václav Knotek (politik)\n\nVáclav Knotek (14. září 1889 Čejkov – 1. listopadu 1973 Praha) byl československý novinář, politik a meziválečný poslanec Národního shromáždění za Československou stranu lidovou.\n\nPocházel z chudých poměrů, byl zaměstnán do roku 1908 jako sklář. Poté pracoval v zemědělském hospodářství. Zároveň dopisoval do amerického krajanského časopisu \"Hlas\" a do různých katolických časopisů – oblíbené byly především jeho povídky v katolických kalendářích). V roce 1920 se stal tajemníkem ústředí lidových zemědělců v Čechách (\"Svaz hospodářských družstev\"). Byl činný i jako redaktor \"Venkova\" a \"Lidových listů\". V lidové straně patřil mezi předáky katolického odborového sdružení v Čechách (Hospodářské sdružení českých křesťanských zemědělců).\n\nV parlamentních volbách v roce 1929 byl zvolen za Československou stranu lidovou do Národního shromáždění. Mandát obhájil v parlamentních volbách v roce 1935. Poslanecké křeslo si oficiálně podržel do formálního zrušení parlamentu roku 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl domkářem a redaktorem. Podle údajů z roku 1935 bydlel v Kobylisích. Po válce se již v politice neangažoval.\n\n"}
{"id": "729855", "url": "https://cs.wikipedia.org/wiki?curid=729855", "title": "Gustav Knöchel", "text": "Gustav Knöchel\n\nGustav Knöchel (17. září 1898 Česká Lípa – 1966) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nVystudoval Vysokou školu technickou v Praze a působil jako architekt v České Lípě. Profesí byl technikem. Podle údajů z roku 1935 bydlel v České Lípě.\nV parlamentních volbách v roce 1935 se stal poslancem Národního shromáždění. V červnu 1937 navrhl Gustav Peters možnost, že by SdP vstoupila do československé vládní koalice. Jednou z podmínek mělo být jmenování Gustava Knöchela do funkce státního tajemníka na ministerstvu železnic, s vlastním úřednickým aparátem.\n\nPoslanecké křeslo ztratil na podzim 1938 v souvislosti se změnami hranic Československa.\n\nPo roce 1938 zastával post krajského vůdce NSDAP v Rumburku. Pak byl úředníkem soukromé firmy v Berlíně.\n\nPo válce byl v únoru 1947 československými úřady odsouzen na 25 let vězení.\n\n"}
{"id": "729857", "url": "https://cs.wikipedia.org/wiki?curid=729857", "title": "Josef Kočandrle", "text": "Josef Kočandrle\n\nJosef Kočandrle (9. května 1890 – 1941) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nProfesí byl rolníkem. Podle údajů z roku 1935 bydlel v Lobzích v Plzni.\n\nV parlamentních volbách v roce 1929 byl za Republikánskou stranu zemědělského a malorolnického lidu (agrárníky) zvolen do Národního shromáždění. Mandát pak obhájil v parlamentních volbách v roce 1935. Poslanecké křeslo si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\n"}
{"id": "729859", "url": "https://cs.wikipedia.org/wiki?curid=729859", "title": "Jozef Kopasz", "text": "Jozef Kopasz\n\nJozef Kopasz (4. listopadu 1889 Moškovec – 11. ledna 1947) byl československý politik a meziválečný poslanec Národního shromáždění za KSČ, později za Československou sociálně demokratickou stranu dělnickou.\n\nProfesí byl předsedou Družiny válečných poškozenců. Podle údajů z roku 1935 bydlel v Bratislavě.\n\nV parlamentních volbách v roce 1925 získal poslanecké křeslo v Národním shromáždění za KSČ. Mandát neobhájil v parlamentních volbách v roce 1929. Do parlamentu se vrátil až po parlamentních volbách v roce 1935, nyní jako poslanec za sociální demokraty. Poslanecký post si podržel do ledna 1939, kdy byl zbaven mandátu v důsledku rozpuštění sociálně demokratické strany na Slovensku.\n"}
{"id": "729864", "url": "https://cs.wikipedia.org/wiki?curid=729864", "title": "Zástěra (příjmení)", "text": "Zástěra (příjmení)\n\nPříjmení Zástěra má více nositelů:\n\n"}
{"id": "729865", "url": "https://cs.wikipedia.org/wiki?curid=729865", "title": "Patrik Jandák", "text": "Patrik Jandák\n\nPatrik Jandák (anglicky Patrik Jandak, * 1977, Malacky, Československo) je slovenský fotograf působící v Kanadě. Působil jako oficiální dvorní fotograf slovenských prezidentů Rudolfa Schustera a Ivana Gašparoviče.\n\nSvou fotografickou kariéru začal jako asistent fotolaboratoře v Bratislavě po svém studiu v Anglii v roce 2001. Od prosince 2001 do června 2004 působil jako oficiální dvorní fotograf slovenského prezidenta Rudolfa Schustera a od června 2004 do dubna 2005 jako fotograf slovenského prezidenta Ivana Gašparoviče. V dubnu 2005 se přestěhoval do Kanady a jeho styl fotografií se přesunul od dokumentů na studiové portrétní snímky a fotografie aktů. Je zakladatelem a redaktorem fotografického měsíčníku \"PH magazine\". Před odchodem do zahraničí vydal dvě fotografické knihy (\"V objektíve prezident\" se zaměřením na prezidenta Rudolfa Schustera a \"Pictures from England\" - snímky z Anglie). \n\nNarodil se jako mladší ze dvou bratrů rodičům Lydii a Stefanu Jandákovým v roce 1977 v Malackách. Původně studoval obor zemědělství, nejdříve na střední zemědělské škole ve městě Bernolákovo a pak na Slovenské zemědělské univerzitě v Nitře. Po prvním roce na univerzitě odešel do Anglie, kde si koupil svůj první fotoaparát. V roce 1998 začal studovat fotografii v Londýně. Během pobytu ve Spojeném království byl členem společnosti \"Windsor Photographic Society\". V roce 2000 se vrátil na Slovensko a několik měsíců poté, co získal práci jako asistent ve fotografické laboratoři v Bratislavě, stal se oficiálním fotografem slovenského prezidenta. V dubnu 2005 se přestěhoval do kanadského Toronta, kde změnil dokumentární fotografii za studiový portrét a umělecký akt. V říjnu 2010 začal vydávat časopis \"PH magazine\".\n\n\n\n"}
{"id": "729866", "url": "https://cs.wikipedia.org/wiki?curid=729866", "title": "Rolls-Royce Turbomeca Adour", "text": "Rolls-Royce Turbomeca Adour\n\nRolls-Royce Turbomeca Adour je dvouhřídelový dvouproudový letecký motor vyvinutý společností Rolls-Royce Turbomeca Limited, což je společný podnik společností Rolls-Royce (Spojené království) a Turbomeca (Francie). Motor byl pojmenován Adour, což je řeka v jihozápadní Francii.\n\nAdour je dvouproudový motor vyvíjený hlavně pro anglo-francouzský bitevní letoun SEPECAT Jaguar, který byl poprvé úspěšně spuštěn v roce 1968. Je vyráběn ve verzi s přídavným spalováním nebo bez něho.\n\nBylo vyrobeno více než 2 800 motorů Adour (údaj z března 2009) pro více než 20 ozbrojených složek, u kterých nalétaly do března 2009 kolem 7 miliónů letových hodin. Americké vojenské označení tohoto motoru je F405-RR-401 (odvozený od motoru Adour Mk 871), a tento motor je v současnosti používán flotilou cvičných proudových letounů Boeing / BAE Systems T-45 Goshawk amerického námořnictva (US Navy).\n\n\n\n\n\n\n\"Data pocházejí z webu „Rolls-royce“\".\n\n\n\n\n\n"}
{"id": "729870", "url": "https://cs.wikipedia.org/wiki?curid=729870", "title": "Bardo", "text": "Bardo\n\nBardo označuje přechodný stav existence v buddhismu – viz Bardo (buddhismus).\n\nStejné slovo je rozšířeným místním názvem v Polsku (staropolské \"bardo\" = brdo, kopec – srov. slovinské, chorvatské \"brdo\" = hora, kopec, srbské брдо): Stejného původu je i jméno řetězce českých hor Brdy.\n\n\n"}
{"id": "729872", "url": "https://cs.wikipedia.org/wiki?curid=729872", "title": "André Vingt-Trois", "text": "André Vingt-Trois\n\nAndré Armand kardinál Vingt-Trois (* 7. listopadu 1942, Paříž) je francouzský římskokatolický kněz, emeritní pařížský arcibiskup (2005–2017) a od roku 2007 kardinál.\n\nAndré Vingt-Trois se narodil v roce 1942 v 5. pařížském obvodu. Po ukončení studia na Lyceu Jindřicha IV. studoval od roku 1962 katolickou teologii a filozofii v kněžském semináři svatého Sulpicia v Issy-les-Moulineaux. Studium přerušil v letech 1964–1965 kvůli základní vojenské službě, kterou strávil v západním Německu. Studia ukončil licenciátem na Katolickém institutu v Paříži.\n\n28. června 1969 mu udělil kardinál François Marty svátost kněžského svěcení. Poté se stal kaplanem ve farnosti Sainte-Jeanne de Chantal v 16. obvodu. V roce 1974 byl jmenován ředitelem semináře sv. Sulpicia a vyučoval zde morální teologii a teologii svátosti.\n\nV roce 1981 se pařížským arcibiskupem stal Jean-Marie Lustiger, který Vingt-Troise jmenoval generálním vikářem arcidiecéze. Papež Jan Pavel II. jej jmenoval 25. června 1988 titulárním biskupem a ustanovil ho pomocným biskupem v Paříži.\n\n21. dubna 1999 byl jmenován arcibiskupem v Tours a 11. února 2005 se stal nástupcem kardinála Jeana Marie Lustigera v Pařížské arcidiecézi. Intronizace proběhla 5. března v katedrále Notre-Dame. Nadto byl 14. března téhož roku jmenován do čela Ordinariátu pro věřící byzantského ritu ve Francii. 7. prosince 2017 papež František přijal jeho rezignaci z důvodu dosaženého limitu věku a jmenoval novým arcibiskupem pařížským Michela Aupetita. Až do jeho intronizace zůstává Ving-Trois apoštolským administrátorem arcidiecéze.\n\nVingt-Trois byl 5. listopadu 2007 v Lurdech zvolen prezidentem Francouzské biskupské konference a byl jím až do 30. června 2013. 24. listopadu 2007 ho přijal Benedikt XVI. jako kardinála-kněze do kolegia kardinálů.\n\n\n\n\n"}
{"id": "729874", "url": "https://cs.wikipedia.org/wiki?curid=729874", "title": "Ostnáči", "text": "Ostnáči\n\nOstnáči jsou skupina sladkovodních, v některých případech až brakických, paprskoploutvých ryb řazených dříve do jedné společné čeledi ostnáčovití v širokém smyslu (Nandidae \"sensu lato\"). Ostnáči zahrnují 8 dnes platných rodů pocházejících z vod Asie, Afriky a Jižní Ameriky. Takto pojatá čeleď však byla postupně rozdělena do samostatných čeledí, jejichž počet a definice se u jednotlivých autorů liší. Jako první byla na základě morfologických (a později i molekulárních) znaků vyčleněna čeleď Badidae (2 rody), někteří autoři navíc vyčleňují čeledi Pristolepidae (1 rod) a Polycentridae (2 nebo 4 rody). Zbytek původní čeledi Nandidae tak ve svém nejužším pojetí zahrnuje jediný rod, \"Nandus\". Taxonomie ostnáčů však není dořešena a není ani jasné, zda ostnáči ve smyslu původní široce pojaté čeledi Nandidae tvoří monofyletickou, respektive holofyletickou, skupinu (klad).\n\nDo původní široce pojaté čeledi Nandidae se řadí 8 dnes platných rodů. Jsou to asijské rody \"Badis\", \"Dario\", \"Nandus\" a \"Pristolepis\", africké rody monotypické rody \"Afronandus\" a \"Polycentropsis\" a jihoamerické monotypické rody \"Monocirrhus\" a \"Polycentrus\".\n\nJ. S. Nelson rozděluje ostnáče do dvou čeledí, Polycentridae (zahrnující čtyři americké a africké rody) a Nandidae (zahrnující čtyři asijské rody). Asijskou čeleď Nandidae pak rozděluje do tří podčeledí, Nandinae (s jedinym rodem \"Nandus\"), Pristolepinae (s jediným rodem \"Pristolepis\") a Badinae (s rody \"Badis\" a \"Dario\"). Zmiňuje nejasnou příbuznost čeledí Polycentridae a Nandidae a klasifikaci ostnáčů považuje za provizorní a nepodloženou dostatkem dat.\n"}
{"id": "729882", "url": "https://cs.wikipedia.org/wiki?curid=729882", "title": "Ladislav Kopřiva", "text": "Ladislav Kopřiva\n\nLadislav Kopřiva (28. června 1897 Ivanovice na Hané – 13. listopadu 1971 Praha) byl československý politik, ministr československých vlád a meziválečný i poválečný poslanec Národního shromáždění za Komunistickou stranu Československa, jedna z hlavních postav politických procesů 50. let 20. století.\n\nNarodil se roku 1897 v Ivanovicích na Hané. Otec byl truhlářem a malorolníkem, matka zemědělskou dělnicí. Ladislav vystudoval dvouletou obchodní školu. Za první světové války byl odveden do rakousko-uherské armády a sloužil u námořnictva. Od ledna 1919 byl členem sociálně demokratické strany a byl funkcionářem její základní organizace. Od roku 1921 byl členem KSČ. Pracoval v komunistickém družstevním hnutí na různých místech Čech a Moravy jako zaměstnanec i funkcionář. Od roku 1928 byl pracovníkem družstevního oddělení na sekretariátu ÚV KSČ. Koncem roku 1928 odcestoval do Sovětského svazu. V roce 1929 se vrátil ze SSSR a zapojil do sporů o družstvo Včela. VII. sjezd KSČ ho zvolil členem ÚV KSČ.\n\nV parlamentních volbách v roce 1935 se stal poslancem Národního shromáždění. Poslanecké křeslo ztratil 28. prosince 1938 v důsledku zániku mandátů rozpuštěné komunistické strany. Profesí byl redaktor. Podle údajů z roku 1935 bydlel v Praze.\n\nNa podzim roku 1938 byl ve vedení KSČ (zatímco část strany již připravovala ilegální organizační struktury). Na jaře 1939 byl zadržen při pokusu o emigraci a až do konce války vězněn v koncentračním táboře v Dachau. Spolu s ním byl zatčen i Antonín Zápotocký, Augustin Kliment a Jaromír Dolanský.\n\nPo roce 1945 se vrátil do vysoké stranické politiky. Již 23. května 1945 byl kooptován do Ústředního výboru Komunistické strany Československa a do této funkce ho opětovně zvolil VIII. sjezd KSČ a IX. sjezd KSČ. V období březen 1946 – červen 1954 byl i členem předsednictva ÚV KSČ. V roce 1948 byl členem užšího předsednictva ÚV KSČ, od června 1948 do května 1950 členem sekretariátu ÚV KSČ, v období květen 1949 – září 1951 členem organizačního sekretariátu ÚV KSČ. Od prosince 1948 do května 1950 byl rovněž zástupcem generálního tajemníka KSČ (na této funkci již krátce působil i v roce 1945). Roku 1946 se stal předsedou Svazu osvobozených politických vězňů a pozůstalých po obětech nacismu. V letech 1945–1948 byl předsedou a bezpečnostním referentem Zemského národního výboru v Čechách. Po zrušení zemského zřízení se stal vedoucím kádrového oddělení sekretariátu ÚV KSČ. Od května 1950 stál v čele nově zřízeného Ministerstva národní bezpečnosti ve vládě Antonína Zápotockého. Podílel se na politických procesech.\n\nV letech 1948–1954 zasedal i v Národním shromáždění.\n\nV roce 1963 byl při jedné z vln rehabilitací obětí 50. let vyloučen z KSČ. Když v roce 1963 vypracovala Kolderova komise zprávu o nezákonných soudních a politických postupech v 50. letech, patřil mezi skupinu konzervativních komunistických funkcionářů, která byla následně odstraněna z vrcholných funkcí.\n\n"}
{"id": "729884", "url": "https://cs.wikipedia.org/wiki?curid=729884", "title": "Návětrné ostrovy", "text": "Návětrné ostrovy\n\nNávětrné ostrovy (anglicky \"Windward Islands\") jsou jižní větví Malých Antil v Karibiku. Název získaly díky převládajícím východním větrům. Na sever od nich jsou Závětrné ostrovy.\n\n"}
{"id": "729886", "url": "https://cs.wikipedia.org/wiki?curid=729886", "title": "Endre Korláth", "text": "Endre Korláth\n\nEndre Korláth (10. března 1881 Botfalva – 3. června 1946 Budapešť) byl československý politik maďarské národnosti a meziválečný poslanec Národního shromáždění za Maďarskou stranu práva a později za Maďarskou národní stranu (od roku 1936 po sloučení se Zemskou křesťansko-socialistickou stranu v rámci nové formace Sjednocená maďarská strana).\n\nRoku 1907 vystudoval práva. V letech 1907–1913 působil jako advokát v Užhorodu. Před rokem 1918 zasedal v obecní samosprávě, byl rovněž členem zastupitelstva Užhorodské župy. Byl vlastníkem statku. Spoluzaložil maďarskou studentskou menzu v Praze a studentský domov v Berehovu. Založil noviny \"Ruszinszkói Magyar Gazda\" a \"Kárpátaljai Magyar Hirlap\". Působil v četných maďarských spolcích.\n\nVe 20. letech 20. století byl hlavní postavou Maďarské strany práva na Podkarpatské Rusi. Byl také místopředsedou Svazu maďarských politických stran na Podkarpatské Rusi.\n\nV doplňovacích parlamentních volbách na Podkarpatské Rusi v roce 1924 se stal poslancem Národního shromáždění. Mandát obhájil v parlamentních volbách v roce 1925, kdy byl zvolen za Maďarskou národní stranu, která se zúčastnila voleb v koalici s dalšími menšinovými politickými stranami: Spišská německá strana, Německý svaz zemědělců a Německá živnostenská strana. V roce 1927 se ovšem tato aliance rozpadla a Korláth v senátu vystoupil ze společného klubu a přešel do senátorského klubu Maďarské národní strany a Spišské německé strany.\n\nPak dočasně přestoupil do horní komory parlamentu. V parlamentních volbách v roce 1929 totiž získal senátorské křeslo v Národním shromáždění za Maďarskou národní stranu. V senátu setrval do roku 1935. Do dolní komory parlamentu se vrátil po parlamentních volbách v roce 1935, do nichž šel za kandidátní listinu, kterou utvořila Maďarská národní strana, Spišská německá strana a Zemská křesťansko-socialistická strana. V roce 1936 se Maďarská národní strana a Zemská křesťansko-socialistická strana sloučily, čímž vznikla Sjednocená maďarská strana. Poslanecké křeslo ztratil na podzim 1938 v důsledku změny hranic Československa.\n\nProfesí byl advokátem. Dle údajů k roku 1935 bydlel v Užhorodu.\n\nPo první vídeňské arbitráži v roce 1938, kdy Maďarsko anektovalo Užhorod, se angažoval v přebírání moci v tomto regionu a zasedal i v maďarském parlamentu. Zemřel v sovětském vězení roku 1946.\n\n"}
{"id": "729887", "url": "https://cs.wikipedia.org/wiki?curid=729887", "title": "Závětrné Antily", "text": "Závětrné Antily\n\nZávětrné Antily ( ) je pás ostrovů v Karibiku, jedná se o jihozápadní větev Malých Antil, leží blízko pobřeží Venezuely.\n\nZávětrné Antily se skládají z těchto ostrovů a souostroví:\n"}
{"id": "729888", "url": "https://cs.wikipedia.org/wiki?curid=729888", "title": "Rainerhorn", "text": "Rainerhorn\n\nRainerhorn () do roku 1859 \"Hennekopf\", je podle literatury 3 560 m, podle rakouského „Bundesamt für Eich- und Vermessungswesen“ 3 559 m vysoká hora v pohoří Vysoké Taury ve Východních Alpách v Tyrolsku. Rainerhorn je druhá nejvyšší hora skupiny Venediger.\n\nRainerhorn zdolali poprvé 10. srpna 1859 rakouský kartograf Franz Keil a Ignaz Wagl, kteří dali vrchu jeho název na počest arcivévody Rainera.\n\nPrvní zimní úspěšný výstup uskutečnil v roce 1892 Rudolf Spannangel.\n\n"}
{"id": "729890", "url": "https://cs.wikipedia.org/wiki?curid=729890", "title": "Babyka u Potštejna", "text": "Babyka u Potštejna\n\nBabyka u Potštejna, také známá jako Potštejnská babyka, Babyka u Potštýna nebo Babka, byl památný strom, který uváděl ve svých spisech již Jan Evangelista Chadt-Ševětínský na přelomu 19. a 20. století.\n\n\nBabyku rozlámala vichřice 8. července 1940, trosky nechal její majitel, hrabě František Jindřich Dobrzenský, odstranit. Na místě zůstal jen pařez, který doporučil František Hrobař, konzervátor ochrany přírody, upravit k odpočinku, aby nahradil lavičku, která u stromu původně stála.\n\nNa kmeni babyky byl zavěšen obrázek Madony, který po zániku přesunuli na mladší (zhruba 7 metrů vysokou) babyku. Ta zůstala na Hrobařovo doporučení zachována, neboť ještě před samotnou vichřicí předpokládal, že starý strom již nebude mít dlouhého žití a doporučil mladší - jako vhodného nástupce - nekácet.\n\nPodle pověsti u babyky strašilo, takže tudy Potštejnští neradi v noci chodili.\n\nPotštejnská babyka byla ve své době jednou z největších svého druhu. Chadt-Ševětínský roku 1913 uváděl ještě babyku v Jivanech (u Lomnice nad Popelkou) s obvodem 350 cm (1912), dále - jako největší živou babyku - v Horním Hlohově (Slezsko) s obvodem 350 cm (1908) a vůbec nejmohutnější byla uvedena (k roku 1913 již zaniklá) babyka u silnice z Pardubic do Sezemic s obvodem 400 cm (1910).\n\n\n\n"}
{"id": "729897", "url": "https://cs.wikipedia.org/wiki?curid=729897", "title": "Stříbrníky", "text": "Stříbrníky\n\nStříbrníky (německy Ziebernik) jsou částí města Ústí nad Labem. Leží v nadmořské výšce 257 metrů v prostřední části obvodu Ústí nad Labem-Severní Terasa. Název je odvozen od bohatých stříbrných nalezišť okolo Stříbrnického potoka. Zmínky o těžbě lze nalézt mj. na naučné stezce, která vede Bertiným údolím, jímž Stříbrnický potok protéká.\n\nČtvrť je silně urbanizovaná s vytvořenou dopravní a sociální infrastrukturou. Nachází se zde hypermarket, lékárna, pošta, základní a střední průmyslový škola, pobočka Severočeské vědecké knihovny a další. Nad čtvrtí dominuje rozhledna na zalesněné Erbenově vyhlídce.\n\nPřesný původ obce je nejasný. První písemná zmínka pochází z roku 1438 a mluví o existenci dědičné štoly. O těžbě stříbra především v oblasti Bertina údolí, která souvisí s názvem obce, jsou zmínky z roku 1491. Ves byla součástí Vaňovského panství, které podléhalo Ústí nad Labem. Město také obec opakovaně zastavovalo v dobách nedostatku financí a následně vykupovalo zpět. V dřívějších dobách název zněl v jednotném čísle Stříbrník, až později přišlo množné číslo. Původní obec byla spíše zemědělského charakteru s okrouhlou návsí, která se však nedochovala, odkazuje na ni pouze jméno ulice Na Návsi.\nDalší rozvoj obce byl spíše pomalý, první větší změny nastávají koncem 19. století, kdy se postavily rodinné domy pro ústecké úředníky a pracovníky továren. Zároveň v této době nechala manželka tehdejšího ředitele ústeckého Spolku pro chemickou a hutní výrobu Maxe Schaffnera romanticky upravit po ní pojmenované Bertino údolí. Ráz obce zůstával částečně zemědělský, částečně se měnil na příměstskou oblast rozvíjejícího se města. 1. května 1939 byly Stříbrníky podobně jako řada dalších obcí v okolí připojena k Ústí nad Labem. Spojení však vydrželo pouze do konce druhé světové války. Tato samostatnost vydržela zhruba 30 let. Roku 1977 byly Stříbrníky opět spojeny s Ústí nad Labem z důvodu výstavby panelového sídliště v horní části obce.To bylo budováno jako poslední 4. okrsek Severní Terasy na přelomu 70. a 80. let.\n\nCelkově obec leží na horní terase řeky Labe a vyskytuje se zde tedy řada různých hornin. Spadá do Českého Středohoří, verneřické oblasti. Původní ves stojí pod kuželovitým vrchem Hůrka (303 m n. m.), který je tvořen černým čedičem a na povrchu vystupuje sodalitový syenit. Také zde pramení dle obce pojmenovaný Stříbrnický potok.\n\nTen poté pokračuje do již zmíněného Bertina údolí, kde je zaříznutý v hloubce až 30m. Nachází se zde umělý vodopád vytvořený romantickou úpravou údolí koncem 19. století. V této oblasti se také nacházela většina původních stříbrných štol, o kterých svědčí menší výsypky a v zimě tepelné ostrovy přímo na místech původních jam. Rokli tvoří vyvřelé horniny, horní část černý čedič, dolní poté sopečný tuf. Vyskytují se zde také sopečné koule, takzvané sopečné pumy, vzniklé tuhnutím lávy. Les je dubo-habrový a flóra celkově je určena stinným a chladným prostředím, nacházejí se zde tedy především lišejníky, mechy, kapradiny, ale i některé byliny jako orsej jarní nebo violka vonná. Údolí končí ulicí Důlce a potok zde vtéká do potrubí končícího výtokem do Labe pod Mariánskou skálou.\n\nSídliště stojí výš nad původní obcí pod kopcem, na němž stojí Erbenova vyhlídka ve výšce 420 m n. m. Tento kopec byl dříve označován jako Brand.\n\nHlavními komunikacemi jsou ulice Stříbrnická v oblasti sídliště spojující Severní Terasu s původní vsí a ulice Malátova a Na Návsi spojující zmíněnou Stříbrnickou, sídliště Dobětice a ulici Hoření vedoucí do centra města. Veřejnou dopravu zajišťuje dopravní podnik města Ústí nad Labem. V roce 2018 to bylo pomocí trolejbusových linek číslo 52, 53 a 54 a autobusových linek číslo 5 a 23.\n\n"}
{"id": "729899", "url": "https://cs.wikipedia.org/wiki?curid=729899", "title": "Martin Sládek", "text": "Martin Sládek\n\nMartin Sládek (* 28. března 1987 Hradec Králové) je několikanásobný mistr světa a Evropy ve freestyle footbagu. Mistrovství světa vyhrál v disciplíně Open Doubles Freestyle v letech 2009, 2011, 2014, 2015 a 2016, přičemž v roce 2009 zvítězil kromě hlavní disciplíny i v disciplíně Doubles circle contest. V roce 2008 se umístil na 1. místě v anketě Nejúspěšnější sportovec roku 2008 Královéhradeckého kraje v kategorii Mimořádný sportovní výkon a také na 2. místě v internetovém hlasování ve stejné kategorii. V roce 2015 vyrovnal rekord v počtu mistrovských titulů, který v 90. letech 20. století vytvořili 2 Američtí hráči, v roce 2016 se stal nejúspěšnějším sportovcem v dané disciplíně v historii sportu.\n\nKromě soutěžení se Martin Sládek také aktivně podílel na trénování nových hráčů a mladých fotbalistů, vystupoval v rámci svých exhibic v České republice i jiných evropských státech. Spolupracuje také s několika společnostmi v rámci partnerského vztahu.\n\nMezi další oblasti jeho zájmu patří především trading a dovednostní karetní hra poker.\n\nOpen Doubles Freestyle je jednou z hlavních disciplín footbagu. Hráči secvičují soutěžní vystoupení na jimi zvolenou hudbu. Délka vystoupení je striktně stanovena na rozmezí od 2 minut 15 sekund po 3 minuty, přičemž většina soutěžících volí horní hranici z důvodu prezentace co možná nejširšího spektra triků. Nejsou předepsány žádné povinné prvky ani triky, ale pro vítězství je nezbytné předvést různorodé triky i kombinace triků. Vystoupení obsahuje 4 skupiny triků: prohozy, společné triky, synchronizované triky a asynchronizované triky. Plnohodnotné vystoupení musí obsahovat první 3 skupiny, poslední 4. je dobrovolná. \n\nSamotné hodnocení závodního vystoupení je velmi podobné hodnocení krasobruslení. Šestičlenná porota hodnotí technickou úroveň (technical merit), uměleckou úroveň (artistic interpretation) a navíc na rozdíl od jednotlivců i tzv. kooperaci (co-operation). Technická úroveň zahrnuje především obtížnost, různorodost a preciznost provádění triků, umělecká úroveň choreografii celého vystoupení, \"komunikaci\" s publikem a jedinečnost (originalitu) a kooperace rovnoměrné rozložení jednotlivých prvků vystoupení mezi oba hráče a jejich vzájemnou spolupráci při provádění triků. Hodnotu známek snižuje celkový počet pádů míčků na zem (tzv. dropy). Udělené hodnoty od všech rozhodčích se po vystoupení poslední dvojice převedou na výsledné pořadí.\n\nMartin Sládek je inovátorem disciplíny dvojic a posunul celou disciplínu o velký kus dopředu. Vymyslel řádově desítky nových triků. Většinu z těchto triků doposud nikdo jiný na závodech nepředvedl a některé z nich nikdo jiný neumí.\n\n"}
{"id": "729901", "url": "https://cs.wikipedia.org/wiki?curid=729901", "title": "Tomáš Tuček", "text": "Tomáš Tuček\n\nTomáš Tuček (* 13. prosince 1987, Hradec Králové) je několikanásobný mistr světa a Evropy ve freestyle footbagu. Mistrovství světa vyhrál v disciplíně dvojic (Open doubles freestyle) v letech 2009, 2011, 2014, 2015 a 2016, přičemž v roce 2009 zvítězili kromě hlavní disciplíny i v disciplíně Doubles circle contest. V roce 2008 se umístil na 1. místě v anketě Nejúspěšnější sportovec roku 2008 Královéhradeckého kraje v kategorii Mimořádný sportovní výkon a také na 2. místě v internetovém hlasování ve stejné kategorii. V roce 2015 vyrovnal rekord v počtu mistrovských titulů, který v 90. letech 20. století vytvořili 2 Američtí hráči. V roce 2016 se stal nejúspěšnějším sportovcem v dané disciplíně v historii sportu.\n\nKromě soutěžení se Tomáš Tuček také aktivně podílí na trénování nových hráčů a mladých fotbalistů, propagaci footbagu, vystupuje na exhibičních vystoupeních v České republice i mimo ni a pořádá workshopy. Spolupracuje také s několika společnostmi v rámci partnerského vztahu.\n\nV roce 2016 vytvořil s Patrikem Černým exhibiční tým - Footbag show.\n\nOpen Doubles Freestyle (freestyle dvojic) je jednou z hlavních disciplín footbagu. Hráči secvičují tříminutové vystoupení na jimi zvolenou hudbu. Samotné hodnocení závodního vystoupení je velmi podobné hodnocení krasobruslení. Šestičlenná porota hodnotí technickou a uměleckou úroveň. Technická úroveň zahrnuje především obtížnost, různorodost a preciznost provádění triků, zatímco umělecká úroveň zahrnuje hlavně choreografii celého vystoupení, \"komunikaci\" s publikem a jedinečnost (originalitu).\n\nTomáš Tuček je inovátor disciplíny dvojic a posunul celou disciplínu o velký kus dopředu. Vymyslel řádově desítky nových triků, které postupně zapojuje do svých vystoupení. Většinu z těchto triků doposud nikdo jiný na závodech nepředvedl.\n\n"}
{"id": "729903", "url": "https://cs.wikipedia.org/wiki?curid=729903", "title": "360° zpětná vazba", "text": "360° zpětná vazba\n\n360° zpětná vazba, 360stupňová zpětná vazba, známá také jako 360-feedback nebo 360-degree feedback je metoda anonymního hodnocení pracovního výkonu jednotlivce, pomocí dotazníkového šetření. Šetření probíhá s využitím zaměstnanců uvnitř firmy tak, že každý hodnocený je hodnocen jak svými kolegy, tak podřízenými a nadřízenými. Zároveň hodnotí sám sebe, čímž vznikne ucelený soubor hodnocení osoby včetně sebehodnocení. Nejen hodnocený má tak možnost porovnat své hodnocení s tím, jak jej vidí ostatní. Získá tak cennou zpětnou vazbu.\n\nVýsledky šetření 360stupňové zpětné vazby jsou zpracovávány anonymně, a jsou předány hodnocené osobě, případně nadřízeným této osoby. Je to jedna z oblíbených metod hodnocení zaměstnanců.\n\nJeden z prvních zaznamenaných použití průzkumů zaměstnanců touto metodou proběhl v roce 1950 v Esso Research and Engineering Company (Bracken, Dalton, Jako, McCauley, & Pollman, 1997). Od té doby se myšlenka 360 zpětné vazby začala rozšiřovat, ale masovému využití bránil problém s komplikovaným zpracováním velkého množství dat. Shromažďování a porovnávání dat vyžadovalo velké úsilí a celý proces šetření a vyhodnocení byl velmi časově i výpočetně náročný. \n\nHodnocení pomocí metody 360° zpětná vazba má stále větší popularitu, zejména díky využití internetu k provádění on-line průzkumů (Atkins & Wood, 2002). Současné studie naznačují, že více než třetina firem v USA používá nějaký druh více zdrojové zpětné vazby (Bracken, Timmereck, & Church, 2001). Někteří dokonce tvrdí, že tento odhad je blíže k 90% všech firem Fortune 500 (Edwards a Ewen, 1996).\n\n\n"}
{"id": "729904", "url": "https://cs.wikipedia.org/wiki?curid=729904", "title": "Darja Piščalnikovová", "text": "Darja Piščalnikovová\n\nDarja Vitaljevna Piščalnikovová (rusky: Дарья Витальевна Пищальникова – \"Darja Vitaljevna Piščalnikova\"; * 19. července 1985 Astrachaň, Sovětský svaz) je ruská atletka, mistryně Evropy v hodu diskem.\n\nPrvní mezinárodní úspěch zaznamenala v roce 2001 v maďarském Debrecínu na MS do 17 let, kde získala stříbrnou medaili. Na MS juniorů 2002 v Kingstonu obsadila ve finále 8. místo. Bronzovou medaili vybojovala o rok později na juniorském mistrovství Evropy ve finském Tampere a v roce 2004 získala stříbro na juniorském MS v italském Grossetu. V roce 2005 skončila stříbrná také na evropském šampionátu do 23 let v Erfurtu a na světové letní univerziádě v tureckém İzmiru se umístila na 6. místě.\n\nNa Mistrovství Evropy v atletice 2006 v Göteborgu se stala překvapivou mistryní Evropy. Po třech sériích hodů figurovala s výkonem 60,81 metru na průběžném šestém místě. Ve čtvrté sérii však poslala disk do vzdálenosti 65,55 m a tímto výkonem si vytvořila nový osobní rekord. Žádná ze soupeřek již nedokázala odpovědět a Piščalnikovová získala zlato. Druhý nejdelší hod předvedla Němka Franka Dietzschová (64,35 m) a bronz brala Rumunka Nicoleta Grasuová, která měla nejdelší hod v první sérii (63,58 m).\n\nNa světovém šampionátu v japonské Ósace předvedla nejdelší hod Němka Franka Dietzschová a výkonem 66,61 m obhájila titul z předchozího MS v Helsinkách. Piščalnikovová vybojovala stříbro, když si ve finále vylepšila hodnotu osobního rekordu na 65,78 m. O stříbrnou medaili však později přišla. Všechny její výsledky, kterých dosáhla od 10. dubna 2007 totiž byly později anulovány.\n\nZa údajnou manipulaci s dopingovými vzorky (moč), které byly Piščalnikovové a dalším šesti ruským atletkám (Taťjana Tomašovová, Julija Fomenková, Jelena Sobolevová, Světlana Čerkasovová, Olga Jegorovová a Gulfija Chanafejevová) odebrány na jaře roku 2007 dostala Piščalnikovová dvouletý zákaz startů, který začal platit 31. července 2008. Jejich trest byl později prodloužen o dalších devět měsíců a vypršel 30. dubna 2011.\n\nV roce 2011 se vrátila do sektorů. Na ME družstev ve Stockholmu skončila na 2. místě a kvalifikovala se na MS v atletice v jihokorejském Tegu, kde obsadila ve finále 11. místo. Dne 5. července 2012 na ruském šampionátu v Čeboksarech se stala první diskařkou, která po více než třinácti letech přehodila sedmdesátimetrovou hranici. Její nové osobní maximum má hodnotu 70,69 metru. Dál než ona se naposledy dostala 29. května 1992 Larisa Korotkevičová, která tehdy reprezentovala Společenství nezávislých států a v Soči předvedla hod dlouhý 71,30 m. Na Letních olympijských hrách v Londýně vybojovala výkonem 67,56 m stříbrnou medaili. Na konci dubna roku 2013 však byla ruskou federací VFLA potrestána desetiletým zákazem činnosti za druhý dopingový prohřešek. 20. května 2012 odevzdala mimosoutěžní vzorek, ve kterém byla zjištěna přítomnost anabolického steroidu oxandrolonu. Její stříbrná olympijská medaile ji tak byla odebrána a na její pozici se posunula Číňanka Li Jen-feng, bronz dodatečně získala Kubánka Yarelys Barriosová.\n\n"}
{"id": "729905", "url": "https://cs.wikipedia.org/wiki?curid=729905", "title": "Vanishing Vision", "text": "Vanishing Vision\n\nVanishing Vision je debutové album skupiny X Japan, které poprvé, 14. května 1988, vydalo Extasy Records, soukromé vydavatelství leadera skupiny Yoshikiho, jako LP vinyl. Těchto desek se prodalo přes 800.000 kusů.\nRok na to, 15. října 1989, vyšlo \"Vanishing Vision\" i jako klasické CD. \nAlbum obsahuje devět skladeb, z čehož dvě – \"Kurenai\" a \"Unfinished\" byly později znovu nahrány pro druhé studiové album s názvem Blue Blood.\n"}
{"id": "729915", "url": "https://cs.wikipedia.org/wiki?curid=729915", "title": "Pasovary", "text": "Pasovary\n\nPasovary ( ) je zaniklá osada a katastrální území v okrese Český Krumlov, 2 km severovýchodně od obce Světlík. Nachází se v Českokrumlovské vrchovině, v nadmořské výšce 750 m. \n\nVes založil pro Vítkovce pasovský ministeriál Dominik. První písemná zmínka o osadě pochází z roku 1291. V roce 1910 zde stálo 32 domů, v nichž žilo 163 obyvatel (všichni německé národnosti). \n\nOsada je zaniklá. Nachází se tu zřícenina tvrze Pasovary.\n\nV současnosti (stav k 24. srpnu 2019) stojí těsně za jižním okrajem bývalého intravilánu nový srub a zřícenina usedlosti (bývalého zájezdního hostince) při jeho západním okraji je v rekonstrukci.\n\nKatastrální území Pasovary má výměru 263,6946 ha.\n\n"}
{"id": "729917", "url": "https://cs.wikipedia.org/wiki?curid=729917", "title": "Art Clokey", "text": "Art Clokey\n\nArthur „Art“ Clokey (12. října 1921, Detroit, Michigan, USA – 8. ledna 2010, Los Osos, Kalifornie, USA) byl americký animátor, který se stal průkopníkem v popularizaci fázové plastelínové animace. Jeho prvním počinem byl filmový experiment z roku 1955 nazvaný Gumbasia. Z tohoto projektu vymyslel společně s manželkou Ruth Gumbyho, v USA velmi známou a oblíbenou animovanou postavičku. Zemřel doma ve spánku kvůli opakující se infekci močového měchýře.\n\n"}
{"id": "729918", "url": "https://cs.wikipedia.org/wiki?curid=729918", "title": "Otto Haftl", "text": "Otto Haftl\n\nOtto Haftl byl rakouský fotbalista a fotbalový trenér, útočník, reprezentant Rakouska.\n\nZa rakouskou reprezentaci odehrál v letech 1925 a 1929 tři utkání a dal 2 góly. Hrál za SC Wacker Vídeň (1924–1929), Teplitzer FK (1929–1930) a AC Sparta Praha (1930–1932). Byl nejlepším střelcem naší nejvyšší soutěže – 1. asociační ligy – v sezóně 1930–31 se 17 góly (společně s Josefem Silným). Později hrál ve Švýcarsku za FC Basel (1933–1934). V roce 1933 s FC Basel vyhrál švýcarský pohár, když dal rozhodující gól. V sezóně 1933–34 byl třetím nejlepším střelcem švýcarské ligy s 29 góly. V sezóně 1934–35 dal za Young Fellows Zürich 21 gólů a byl opět třetí nejlepší střelec švýcarské ligy. Se Spartou získal ligový titul v roce 1932. V sezóně 1938–39 trénoval SC Wacker Vídeň.\n\n"}
{"id": "729923", "url": "https://cs.wikipedia.org/wiki?curid=729923", "title": "Adolf Patek", "text": "Adolf Patek\n\nAdolf Patek (4. dubna 1900, Vídeň - 9. září 1982) byl rakouský fotbalista, útočník a fotbalový trenér.\n\nHrál za Wiener Sport-Club, DFC Prag (39/9) a Spartu Praha (21/14).\n\nTrenérskou kariéru zahájil ve Švýcarsku v FC Bern (1946-49), dále trénoval reprezentaci Lucemburska (1949-53), Karlsruher SC (1953-56), Eintracht Frankfurt (1956-58), FC Bayern Mnichov (1958-61), SC ZF Juventus (1961-63) a SC Wiener Neustadt (1963-66).\n\n\n"}
{"id": "729925", "url": "https://cs.wikipedia.org/wiki?curid=729925", "title": "Krátký", "text": "Krátký\n\nKrátký nebo Krátká může být:\n\n\n\n\n\n"}
{"id": "729926", "url": "https://cs.wikipedia.org/wiki?curid=729926", "title": "Metaanalýza", "text": "Metaanalýza\n\nMetaanalýza je typ vědeckého výstupu používaný například v biomedicíně, který je založen na statistické kombinaci výsledků dříve publikovaných výsledků. Kvalitně provedená metaanalýza má mnohem vyšší stupeň věrohodnosti než jednotlivé studie, protože spojuje vhodným způsobem data z velkého množství pokusných subjektů. Metaanalýza je považována ze jeden z nejsilnějších důkazů v hierarchii věrohodnosti důkazů běžném v moderní medicíně.\n\nVlastnímu analyzování předchází nejprve sběr dat, tedy vyhledávání co největšího počtu publikovaných studií na dané téma. Při důkladném hledání se obvykle neopomíjí ani výsledky publikované v národních jazycích způsobem, který by jinak vzbuzoval jisté pochyby o věrohodnosti, výsledky publikované v disertačních a magisterských tezích a ani vlastní knižní publikace. Z další analýzy se obvykle vyloučí nenáhodné a nekontrolované klinické studie, hlášení jednotlivých případů a publikované řady případů, protože tyto výsledky mají jen spornou hodnotu a z důvodu chybějící kontroly by vesměs ani nebyla možná statistická analýza, respektive by se v analýze dále propagovala značná nejistota a výsledek by byl znehodnocen. Dalším krokem je stanovení kritérií kvality, tedy minimálních požadavků zejména provedení a rozsah, které musí mít příslušná studie, aby byla zahrnuta do metaanalýzy. Příliš malý rozsah nebo příliš velké riziko špatné kontroly podmínek totiž představují faktor, kterým se do výsledku také propaguje nejistota, která může vlastní výsledek znehodnotit. Volba kritéria je klíčová pro kvalitu metaanalýzy. Kritéria musí být formulována explicitně a zcela jasně, jinak hrozí chyba v důsledku předpojatosti hodnotitele. Příliš přísná kritéria mohou znamenat malý počet studií, které se dostanou až k vlastní metaanalýze, takže výsledný malý rozsah sníží věrohodnost výsledků. Naopak příliš mírná kritéria mohou znamenat, že věrohodnost sníží přílišná propagace nejistot z jednotlivých studií do výsledků.\n\nVýsledky jednotlivých studií, které splnily kritérium kvality, se dále zpracovávají statisticky. Před vlastní analýzou se obvykle výsledky každé studie popíší řadou vhodných ukazatelů, nejčastěji aritmetickým průměrem a směrodatnou odchylkou, podle charakteru dat však mohou být použity i jiné hodnoty (např. Hedgesovo g ke korekci různé škály výsledků). Následně se provede regresní analýza na zvoleném modelu. Obvykle se používá lineární regresní model, ve kterém se navíc objevují parametry zohledňující rozsah jednotlivých studií a variabilitu jejich výsledků.\n\nMetaanalýza podstatně nezvyšuje kvalitu dat, pouze je sumarizuje. To znamená, že pokud je prováděna metaanalýza z textů se slabou věrohodností, věrohodnost metaanalýzy bude opět slabá.\n\nZpracování studií ani nemusí odhalit manipulaci s daty, takže neodhalený podvod může podle své závažnosti významným způsobem zkreslit výsledek. Z toho důvodu se z metaanalýz obvykle vylučují takové studie, které jsou provedeny způsobem výrazně usnadňujícím úmyslnou i neúmyslnou manipulaci s daty.\n\nStudie příliš malého rozsahu je podle charakteru studovaného stavu více či méně zatížena výraznými náhodnými fluktuacemi. Podíl náhodných fluktuací výsledků nelze zcela vyloučit, jeho vliv roste s klesajícím rozsahem studie. Na druhou stranu mají náhodné fluktuace nulovou střední hodnotu, takže se jejich vliv při větším počtu studií obvykle navzájem kompenzuje.\n\nPublikační zkreslení (angl. \"publication bias\") je jedním z nejzávažnějších problémů při hodnocení výsledků metaanalýz. Podstatou je to, že autoři publikují převážně pozitivní výsledky, méně pak negativní a jen výjimečně výsledky paradoxní.\n\nPozitivní výsledek znamená, že je testovaný postup efektivnější než placebo nebo než jiný postup. Negativní výsledek znamená, že statisticky nelze zamítnout hypotézu o stejném účinku testovaného postupu a placeba resp. jiného postupu. Paradoxní výsledek může nastat v situaci, kdy se testuje postup, který je jen velmi málo účinný nebo neúčinný, na malé skupině dobrovolníků. Při hodnocení výsledků takové studie může vlivem náhodných fluktuací dojít k tomu, že placebo vyjde jako mnohem účinnější postup než je ten testovaný, přičemž z předchozích pozorování plyne, že testovaný postup nelze pokládat za škodlivý.\n\n\n"}
{"id": "729927", "url": "https://cs.wikipedia.org/wiki?curid=729927", "title": "István Kosik", "text": "István Kosik\n\nIstván Kosik též Štěpán Kosík (29. března 1896 – ???) byl československý politik a meziválečný poslanec Národního shromáždění za Komunistickou stranu Československa.\n\nProfesí byl dělník. Podle údajů z roku 1935 bydlel v Košicích.\n\nV parlamentních volbách v roce 1935 se stal poslancem Národního shromáždění. Mandát mu zanikl opatřením Stálého výboru parlamentu z 10. listopadu 1938 kvůli změně hranic pomnichovského Československa.\n\n"}
{"id": "729929", "url": "https://cs.wikipedia.org/wiki?curid=729929", "title": "Pavel Kossey", "text": "Pavel Kossey\n\nPavel Kossey (11. července 1896 Palošské Remety – ???) byl československý politik z Podkarpatské Rusi a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nNarodil se ve vesnici Palošské Remety, jeho domovskou obcí byla Bedevla (okres Ťačiv). Vlastnil větší zemědělské hospodářství v obci Buštinský Handal (dnes Buštyno v Ťačivském rajónu). Od 1. srpna 1920 byl konceptním úředníkem politické správy na Podkarpatské Rusi, později zastával funkci okresního hejtmana v Ťačivu. Byl předsedou zdejší okresní organizace agrární strany, předsedou okresního zastupitelstva a okresního výboru. Působil i jako člen ústředního výkonného výboru agrární strany.\n\nProfesí byl dle údajů z roku 1935 vrchním komisařem politické správy a majitelem hospodářství v Tačově.\n\nV parlamentních volbách v roce 1935 byl zvolen do Národního shromáždění. Poslanecké křeslo si podržel do ledna 1939, kdy ho byl zbaven v důsledku rozpuštění politických stran na Podkarpatské Rusi.\n\n"}
{"id": "729930", "url": "https://cs.wikipedia.org/wiki?curid=729930", "title": "Velká pardubická 1997", "text": "Velká pardubická 1997\n\nVelká pardubická 1997 byla 107. ročník tohoto dostihu. Konala se 12. října na pardubickém dostihovém závodišti. Vítězem se stal poprvé devítiletý hnědák Vronsky s žokejem Josefem Váňou, pro kterého to bylo páté vítězství. Čas vítěze byl 10:34,30 minuty.\n\nNa druhém místě dojel irský Marketplace v sedle s Pavlem Složilem a třetí byl Gretty, kterého vedla amatérka Lucie Baluchová. Ta byla sedmou ženou v historii Velké pardubické, která se postavila na start. \n\nStartovní listina obsahovala 14 koní, jediným zahraničním byl francouzský \"Uraniun\". \n\nHlavním sponzorem byla Česká pojišťovna a běželo se o celkovou částku 2 800 000 Kč.\n\n"}
{"id": "729931", "url": "https://cs.wikipedia.org/wiki?curid=729931", "title": "Václav Košek", "text": "Václav Košek\n\nVáclav Košek (5. ledna 1878 Kobyly – 27. února 1943 Mělník) byl český a československý odborový předák, politik a meziválečný poslanec Národního shromáždění za Československou stranu lidovou.\n\nVyučil se tesařem a toto povolání vykonával až do svého zvolení poslancem. Od 1903 se angažoval v křesťanskosociální straně a téhož roku založil pobočku Všeodborového sdružení křesťanského dělnictva v Českém Dubu. Později se stal předsedou zemského vedení téže organizace v Čechách. Byl aktivní také v Orlu. V letech 1919-1927 působil jako člen obecního zastupitelstva v Českém Dubu a v letech 1930-1943 v Mělníce, kam se přestěhoval a kde také zemřel.\n\nUž za Rakouska-Uherska kandidoval neúspěšně do Říšské rady.\n\nV parlamentních volbách v roce 1920 byl zvolen za Československou stranu lidovou do Národního shromáždění. Mandát obhájil i v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecké křeslo si oficiálně podržel do formálního zrušení parlamentu roku 1939. Krátce předtím ještě v prosinci 1938 přestoupil do nově vzniklé Strany národní jednoty. Koncem 30. let zastával funkci místopředsedy poslanecké sněmovny Národního shromáždění.\n\nStál v čele Ústředí křesťanských odborových organizací pro Čechy napojeného na lidovou stranu a patřil tak mezi nejvlivnější funkcionáře strany v Čechách. Profesí byl tesařem a domkářem. Podle údajů z roku 1935 bydlel v Mělníku.\n\n"}
{"id": "729933", "url": "https://cs.wikipedia.org/wiki?curid=729933", "title": "Černušák", "text": "Černušák\n\nPříjmení Černušák nosí více různých osobností:\n\n"}
{"id": "729938", "url": "https://cs.wikipedia.org/wiki?curid=729938", "title": "Franz Kögler", "text": "Franz Kögler\n\nFranz Kögler (1. ledna 1891 Rosendorf – 1983) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nJeho otec Florian Kögler byl lodním strojníkem. Franz byl od mládí aktivní v dělnických spolcích napojených na rakouskou sociální demokracii. V roce 1909 se stal členem (později krajským důvěrníkem) organizace \"Verband jugendlicher Arbeiter Österreichs\" v Podmoklech. V letech 1910–1912 byl úředníkem konzumního spolku, v období let 1912–1914 ředitelem nemocenské pokladny. Za první světové války sloužil v armádě.\n\nV letech 1919–1924 byl redaktorem listu \"Nordböhmischer Volksbote\". V období let 1925–1926 zastával funkci ředitele okresní nemocenské pokladny v Děčíně. Byl členem předsednictva \"Všeobecného svazu úředníků\" v Liberci. Zastával funkci krajského tajemníka DSAP. V roce 1938 se stal členem předsednictva strany.\n\nProfesí byl soukromým úředníkem. Podle údajů z roku 1935 bydlel v Podmoklech.\n\nV parlamentních volbách v roce 1935 byl zvolen do Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nOd září 1938 vedl pasové oddělení byra německé sociální demokracie v Praze. Poté, co zbytek Československa obsadilo Německo, pobýval od roku 1939 v exilu ve Velké Británii. V roce 1940 opustil organizaci exilové německé sociální demokracie z ČSR Treugemeinschaft sudetendeutscher Sozialdemokraten, kterou založil a vedl Wenzel Jaksch. Od roku 1939 byl členem britské Independent Labour Party, která se snažila vyplnit politický prostor mezi reformistickými labouristy a dogmatickými komunisty. V letech 1939–1941 vedl ubytovnu pro exulanty v Londýně. V období let 1942–1952 pracoval jako retušér.\n\nOd roku 1951 měl britské občanství, od roku 1957 zároveň i západoněmecké. V polovině 60. let 20. století se v rámci sudetoněmeckého exilového hnutí vymezil jako odpůrce myšlenek Wenzela Jaksche a jeho Seliger-Gemeinde. V roce 1965 Kögler a Rudolf Zischka publikovali prohlášení, ve kterém se vyslovili proti spolupráci s bývalými nacisty v rámci Sudetoněmeckého landsmanšaftu.\n\nOd roku 1977 žil ve Wendoveru ve Velké Británii.\n\n"}
{"id": "729941", "url": "https://cs.wikipedia.org/wiki?curid=729941", "title": "Sean Van Raepenbusch", "text": "Sean Van Raepenbusch\n\nSean Van Raepenbusch (* 1956) je belgický právník a předseda Soudu pro veřejnou službu Evropské unie.\n\nV letech 1984–1994 působil u Komise Evropských společenství, následně byl referendářem u Soudního dvora Evropských společenství a roku 2005 se stal soudcem Soudu pro veřejnou službu; od 7. října 2011 je předsedou tohoto soudu.\n\nV minulosti vyučoval na univerzitách právo Evropské uine. Je autorem četných publikací v oblasti evropského sociálního práva a ústavního práva Evropské unie.\n\n"}
{"id": "729945", "url": "https://cs.wikipedia.org/wiki?curid=729945", "title": "Monitor (zvuková technika)", "text": "Monitor (zvuková technika)\n\nPojmem monitor ve zvukové technice se označuje reproduktorová soustava pro kontrolní poslech při nahrávání ve studiu nebo odposlechová reprosoustava při živém hudebním vystoupení.\n\nNejdůležitějším požadavkem na studiové reprosoustavy je co nejvěrnější reprodukce zvuku. Reprosoustava nesmí tedy nijak ovlivňovat zvukový signál v žádném aspektu, jako např. frekvenční či směrová charakteristika, což bývá časté u domácích (zvláště levnějších) reprosoustav, kde někteří uživatelé to považuji dokonce za žádoucí.\n\nNejčastěji se používají aktivní reprosoustavy (mají zabudovaný zesilovač). Pro splnění požadavku na co nejpreciznější přednes se pracuje s výkony řádově vyššími, než je obvyklé pro běžný poslech v podobně velké místnosti.\n\nPři živém hudebním vystoupení se v závislosti na druhu hudby a dalších podmínkách používají odposlechové reprosoustavy pro hudebníky, většinou individuálně nastavitelné (pomocí mixážního pultu).\n\nHudebník hrající či zpívající ve skupině potřebuje dobře slyšet ostatní členy (nebo alespoň některé) a sám sebe, aby mohl podat co nejkvalitnější výkon. U žánrů používajících elektronické či elektrofonické hudební nástroje, respektive u žánrů pracujících s vyšší hlasitostí bývá obvyklé, že daná hlasitost ve spojení s akustikou prostoru způsobuje hluk (zvukový chaos), tedy není dobře rozumět konkrétním aspektům hry jako melodie, harmonie, rytmus atp. Odposlechová reprosoustava umístěná v bezprostřední blízkosti interpreta a otočena na něj je v takovém prostředí vnímaná jako zvukově konkrétnější.\n\nNevýhodou je další zvyšování hluku na pódiu, proto neplatí \"čím víc, tím líp\". Obecně platí, že zkušenější hudebníci si dokáží lépe nastavit poměry a množství jednotlivých zvuků ve svém odposlechu.\n\nDalší nevýhodou je riziko vzniku nežádoucí zpětné vazby, kdy mikrofon umístěný blízko odposlechu z něj snímá reprodukovaný zvuk a ten (následně zesílen) je znova dokola reprodukován (ozývá se intenzivní pískání). Toto riziko se zvětšuje úměrně nastavené hlasitosti odposlechu. Významný vliv má také kvalita použitých mikrofonů a reprosoustav, kdy obecně platí, že u dražších zařízení se tomu snaží výrobce bránit konstrukčními vlastnostmi.\n\nNěkdy je odposlechová reprosoustava nahrazena sluchátkem, díky čemu odpadá mnoho problémů. Především se dále nezvyšuje hluk na pódiu a nehrozí zpětná vazba. Často bývá takový systém doplněn o bezdrátový přenos.\n"}
{"id": "729954", "url": "https://cs.wikipedia.org/wiki?curid=729954", "title": "Ernst Köhler", "text": "Ernst Köhler\n\nErnst Köhler, též Arnošt Köhler (6. července 1893 Bílina – ???), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nByl synem zemědělce. Vychodil národní a měšťanskou školu v Bílině a vystudoval učitelský ústav v Linci. Roku 1912 složil závěrečné zkoušky. V letech 1914–1918 bojoval v první světové válce. Působil jako učitel v Křemýži.\n\nProfesí byl zemědělec, dříve tajemník rolnické komory. Podle údajů z roku 1935 bydlel v Bílině.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "729956", "url": "https://cs.wikipedia.org/wiki?curid=729956", "title": "Kosík (rozcestník)", "text": "Kosík (rozcestník)\n\nKosík nebo Kosik může být:\n\n\n"}
{"id": "729962", "url": "https://cs.wikipedia.org/wiki?curid=729962", "title": "Fritz Köllner", "text": "Fritz Köllner\n\nFritz Köllner, též Bedřich Köllner (5. května 1904 Karlovy Vary – 8. listopadu 1986 Taufkirchen), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nByl aktivní v německém spolku Wandervogel. Vystudoval obchodní akademii a pracoval jako bankovní úředník. V roce 1922 spoluzakládal organizaci \"Sudetendeutsche Jungenschaft\". V letech 1923–1926 působil jako bankovní úředník ve Vídni, v letech 1926–1927 pracoval v bance v Liberci. V letech 1928–1932 vystudoval práva na německé univerzitě v Praze. Roku 1932 získal titul doktora práv.\n\nProfesí byl právník. Podle údajů z roku 1935 bydlel v Chebu.\n\nByl aktivní politicky. Od roku 1933 byl členem organizace Sudetendeutsche Heimatsfront, ze které se později utvořila Sudetoněmecká strana.\n\nV parlamentních volbách v roce 1935 se stal za Sudetoněmeckou stranu poslancem Národního shromáždění. Od roku 1937 byl organizačním vedoucím SdP. Poslanecké křeslo ztratil na podzim 1938 v souvislosti se změnami hranic Československa.\n\nV roce 1938 se zapojil do revolty Sudetských Němců proti Československu a byl velitelem Sudetoněmeckého sboru dobrovolníků v Slezsku. V roce 1938 vstoupil do NSDAP. Poté zastával funkce v nacistickém Německu. V letech 1939–1940 byl náměstkem gauleitera. V období let 1940–1945 bojoval ve válce. V roce 1941 byl povýšen na brigádního velitele v oddílech SA. Po válce byl v letech 1947–1955 vězněn a pak vysídlen do Západního Německa, kde působil ve veřejných funkcích v Bavorsku.\n\n"}
{"id": "729963", "url": "https://cs.wikipedia.org/wiki?curid=729963", "title": "Stanislav Králíček", "text": "Stanislav Králíček\n\nStanislav Králíček též Stanislaus Králíček nebo Stanislav Kraliček, od roku 1939 Carl Stanislaus Krumpholz (26. června 1896 – 7. května 1945), byl československý politik německé národnosti a meziválečný poslanec Národního shromáždění za Sudetoněmeckou stranu.\n\nPo parlamentních volbách v roce 1935 se stal poslancem Národního shromáždění. Poslanecké křeslo ale nabyl až dodatečně roku 1937 poté, co rezignoval dosavadní poslanec Max Budig. V poslanecké sněmovně setrval do zrušení parlamentu v roce 1939, přičemž od října 1938 byl členem klubu německých poslanců.\n\n14. března 1939 mu byl povolena úřední změna jména na Stanislaus Krumpholz.\n\nOd 1. dubna 1939 byl členem NSDAP. Patřil do její místní skupiny v Brně. Po roce 1939 byl krajským vedoucím NSDAP v Brně. Koncem války byl odveden do wehrmachtu. Od 7. května 1945 byl evidován jako pohřešovaný voják.\n\n"}
{"id": "729967", "url": "https://cs.wikipedia.org/wiki?curid=729967", "title": "Pouštní lvi", "text": "Pouštní lvi\n\nPouštní lvi (\"Desert Lions\") je dokument televize BBC poprvé vysílaný v roce 2007. Jde o epizodu rozsáhlého cyklu \"Svět přírody\". Dokument se zaměřuje na pouštní lvy, kteří byli považováni za vyhynulé-znovu nalezeni se pak ale stávají terčem kameramanů. V dokumentu se objevuje také Philip Stander-uznávaný ochránce pouštních lvů. Společně s týmem usiluje o to, aby se domorodci naučili nezabíjet pouštní lvy. Dokument v originále vyprávěl také známý přírodovědný publicista David Attenborough. Česky byl již vysílán na ČT2.\n\n"}
{"id": "729968", "url": "https://cs.wikipedia.org/wiki?curid=729968", "title": "Köhler", "text": "Köhler\n\nPříjmení Köhler (Köhlerová) nosí více různých osobností:\n\n\n"}
{"id": "729969", "url": "https://cs.wikipedia.org/wiki?curid=729969", "title": "Franz Krejčí", "text": "Franz Krejčí\n\nFranz Krejčí též Franz Krejči (7. prosince 1878 Trutnov – prosinec 1973 Stockholm\n), byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nProfesí byl dělníkem a prošel jako zaměstnanec četnými přádelnami v regionu Trutnovska. Pracoval jako textilní dělník, zedník a natěrač. Za prací odešel dočasně do Německa a Švýcarska. V zahraničí utrpěl v lomech těžký pracovní úraz.\n\nOd svých osmnácti let byl aktivní v dělnickém hnutí. Působil jako redaktor v listu \"Trautenauer Echo\". Byl krajským tajemníkem DSAP v Trutnově a v roce 1938 i členem předsednictva strany. Od roku 1932 byl členem Českého zemského zastupitelstva. Profesí byl redaktorem. Podle údajů z roku 1936 bydlel v Praze, podle jiného zdroje v Trutnově.\n\nPo parlamentních volbách v roce 1935 byl zvolen do Národního shromáždění. Mandát získal až dodatečně, v lednu 1936, jako náhradník, poté, co rezignoval poslanec Anton Schäfer.\n\n"}
{"id": "729973", "url": "https://cs.wikipedia.org/wiki?curid=729973", "title": "Fulár (tkanina)", "text": "Fulár (tkanina)\n\nFulár je tenká, měkká tkanina, původně z gréžového hedvábí v osnově a v útku z tramy (skaného hedvábí) nebo z šapé. \nV posledních desetiletích se fulár vyrábí také z chemických filamentů. Zboží se tká nejčastěji v pětivazném atlasu nebo v odvozené keprové vazbě, tkanina může být jednobarevná, často bývá potištěná nebo ručně pomalovaná. Tkaniny tohoto druhu pocházejí pravděpodobně z Dálného východu. \n\nPoužití: šátky (viz snímek vpravo), šály, šatovky, kravaty \n\nPodle některých definicí (např. \"Denninger/Giese\") je fulár také tkanina s malými výraznými motivy, odvozenými od orientálních vzorů, používaná výhradně na kravaty. Zboží se potiskuje nebo tká žakárovou technikou. \n\nV němčině a francouzštině se označení fulár (\"Foulard\") používá také (jen) pro šátky z přírodního nebo umělého hedvábí v široké škále vazeb a textilních úprav.\n\nFulardin je potištěná tkanina z jemné bavlněné příze v atlasové vazbě, s leskem získaným mercerací nebo úpravou s pomocí fuláru.\n\n"}
{"id": "729974", "url": "https://cs.wikipedia.org/wiki?curid=729974", "title": "Alena Foukalová", "text": "Alena Foukalová\n\nIng. Alena Foukalová, rozená Segeťová (* 24. října 1960 Nový Jičín) je česká daňová poradkyně a od 7. října 2011 byla prezidentkou Komory daňových poradců České republiky. 25. dubna 2012 byla z funkce prezidentky odvolána. Po ukončení gymnázia vystudovala ČVUT v Praze. Na začátku devadesátých let založila úspěšné hudební vydavatelství, poté se již začala plně věnovat daňovému poradenství.\n\n"}
{"id": "729977", "url": "https://cs.wikipedia.org/wiki?curid=729977", "title": "Josef Horejs", "text": "Josef Horejs\n\nJosef Horejs byl rakouský fotbalista, reprezentant.\n\nV rakouské nejvyšší soutěži hrál za Wiener AF a First Vienna FC. V letech 1922–1924 reprezentoval čtyřikrát Rakousko. V letech 1925–27 hrál za AC Sparta Praha a vyhrál s ní v sezónách 1925–26 a 1927 naši nejvyšší soutěž.\n\n"}
{"id": "729979", "url": "https://cs.wikipedia.org/wiki?curid=729979", "title": "Rotace Země", "text": "Rotace Země\n\nRotace Země je pohyb planety Země kolem její vlastní osy (pomyslná přímka spojující severní a jižní zeměpisný pól). Země rotuje směrem k východu, z pohledu Polárky jde o pohyb proti směru hodinových ručiček. Jedna otočka trvá 23 hodin, 56 minut a 4,091 sekund (tj. 1 siderický den).\n\nZ fyzikálního hlediska se Země chová jako obří setrvačník. \n\nZemě rotuje kolem zemské osy, která kromě zemských pólů v prodloužení protíná nebeské póly na pomyslné nebeské sféře. Sklon rotační osy od kolmice na ekliptiku, tedy sklon vůči ose, kolem které Země obíhá Slunce, je asi 23,5°. Díky působení různých vlivů se však sklon osy mění a tyto pohyby se nazývají precese zemské osy a nutace. Polohu zemské osy také mohou pozměnit silná zemětřesení, např. zemětřesení v Japonsku v roce 2011 ji vychýlilo asi o 16 cm.\n\nAnalýzou starých astronomických záznamů z dob 700 př. n. l. až 1600 n.l. doplněných o novější údaje se zjistilo, že za posledních 2700 let se prodlužovala střední délka dne v průměru o 0,0017 sekundy za století. Jde o kombinaci vlivu výměny momentu hybnosti mezi Zemí a Měsícem (Země je zpomalována o 0,0023 s/století a Měsíc se vzdaluje o 3,8 cm za rok) s vlivem zvětšování zploštění Země v důsledku úbytku ledovců z vysokých zeměpisných šířek po poslední době ledové a přesunu táním vzniklé vody do oblasti rovníku (Nárůst zploštění vede ke zvětšení momentu setrvačnosti. Protože moment hybnosti je zachován, dojde ke zpomalení rotace - podobně jako když baletka v piruetě zpomalí svoji rotaci rozpažením.).\n\nSoučasné hodnoty zpomalování zemské rotace nicméně nejde jednoduše promítnout do minulosti, neboť na rychlost rotace má vliv i v geologických dobách proměnlivé rozložení hmoty Země (např. v důsledku pohybu kontinentů) a jejího chemického složení a tím její viskozity a elastičnosti. V době před miliardou let byl podle různých modelů Měsíc 46-51 zemských poloměrů daleko (oproti dnešním 60) a délka dne činila 14-16 hodin. Před 500 miliony let se měsíc nacházel zhruba 56 zemských poloměrů daleko a délka dne vzrostla na necelých 20 hodin. V budoucnu se bude dál Měsíc od Země vzdalovat a tak zpomalovat zemskou rotaci, ale zpomalování bude pomalejší než bylo v minulosti, neboť slapové síly budou slabší a tak i přenos momentu hybnosti bude nižší. Za asi 500 milionů let bude vzdálenost Měsíce činit 62 zemských poloměrů a den se prodlouží na 26 hodin.\n\nZe Země se hlavní část zdánlivého pohybu nebeských těles na obloze (kromě meteorů, které vznikají v zemské atmosféře) jeví jako pohyb směrem na západ o rychlosti 15°/h = 15'/min, tedy přibližně o sluneční průměr každé dvě minuty.\n\nRotace okolo vlastní osy vyvolává (zdánlivou) odstředivou sílu, jejímž působením vzniká vydutí na rovníku a v jeho důsledku zploštění na obou zemských pólech. Vlivem odstředivé síly je na rovníku menší tíha než na pólech.\n\nVzhledem ke své hmotnosti má Země vlivem setrvačnosti velkou kinetickou energii resp. moment setrvačnosti, chová se jako veliký setrvačník. Na zemském povrchu se rotace projevuje jako (zdánlivá) Coriolisova síla, která má velký vliv zejména na globální proudění vzduchu v zemské atmosféře a dále i na pohyb vody ve světových oceánech resp. na mořské proudy.\n\nStřídání dne a noci (tedy dob, kdy část zemského povrchu je a není vystavena slunečnímu světlu), spolu s kolísáním teploty mezi dnem a nocí, mělo a má zásadní význam pro adaptaci téměř veškerého života na Zemi (s výjimkou organismů, které se slunečním světlem nepřicházejí do styku). Zelené rostliny ve dne mění své dýchání na příjem oxidu uhličitého; někteří živočichové se např. specializovali na lov v noci, třeba lepším viděním v noci.\n\nVlivem rotace Země kolem své osy se postupně přesunují oblast Sluncem osvětlená a oblast od Slunce odkloněná, což se na povrchu projevuje jako střídání dne a noci. Z tohoto důvodu vznikla mezinárodní dohoda, která rozdělila celý zemský povrch dle poledníků na 24 časových pásem po 15°. Pásmový (místní) čas, který je v každém pásmu stejný, se počítá dle hodnoty na středním poledníku daného pásma, tedy pro poledníky 0°, 15°, 30° atd. Tento místní čas bývá doplněn názvem pásmového času slovně nebo zkratkou (například SEČ) nebo uvedením posunu místního časového pásma vzhledem ke koordinovanému světovému času UTC. Posun je určen (většinou) celistvým počtem hodin a znaménkem buď plus nebo mínus třeba SEČ = UTC + 1 hod v zimním období.\n\nRotace Země je složitý geofyzikální proces, který ovlivňuje celá řada dalších fyzikálních, geofyzikálních a astrofyzikálních jevů a procesů: například: slapové síly Slunce a Měsíce, změny ve zploštění na zemských pólech, pohyby magnetických pólů, procesy probíhající uvnitř zemského jádra a pláště, precesní pohyb Země a s ním spojená nutace zemské osy, pohyby kontinentů a tektonických desek apod.\n\n"}
{"id": "729981", "url": "https://cs.wikipedia.org/wiki?curid=729981", "title": "Selçuk", "text": "Selçuk\n\nSelçuk je centrální město Izmirské provincie, která patří k Egejskému regionu, rozkládá se na západní straně Turecka. Město Selçuk je od Izmirského letiště Adnan (ADB), vzdáleno cca 70 km. Přístup k moři ze Selçuku přímo není, stačí poodjet cca 7 km do Pamucaku, kde se již rozkládá veřejná pláž, ale i pláže několika hotelů.\n\nV Selçuku je možné se ubytovat nejen v hotelích různé úrovně, ale také v penzionech. Kdo má zájem o klidné místo u moře, může se též ubytovat v motelu Dereli, který leží přímo na pláži 7 km od Selçuku a je vynikající. Vynikající má i restauraci s vyhlášenou kuchyní. V Pamucaku jsou též dva 5* hotely.\n\nTvoří ho především muslimové (sunnité). Jsou velice přátelští, ochotní pomoci. V roce 2011 bylo v Selçuku 27 900 obyvatel.\n\nNejvýznamnějším počinem byl v r. 1923 zánik Osmanské říše a vznik republiky. O to se zasloužil Kemal Atatürk, jehož sochy jsou vidět nejen v Selçuku. V nedalekém Kusadasi na kopci nad přístavem ční obrovská socha otce zakladatele. V Selçuku najdeme mnoho míst a budov, které pocházejí z doby Byzantské říše. Významnou památkou je Artemidin chrám, ze kterého bohužel zbyl jen jediný sloup. Další pamětihodností je 3 km vzdálené antické město Ephesus (Efes)s obrovským amfiteátrem. Téměř v centru Selçuku je pevnost sv. Johna, jehož vstupní brána pochází ze 7. století n. l. Velice navštěvovaným místem je mešita sultána Isa Bay ze 14. stol. V Kusadasi (14 km) je taktéž krásná zachovalá pevnost. V Selçuku můžeme vidět akvadukty.\n\nKulturní střediska v Selçuku, ale i jinde, mají jedno společné, přijíždějícím turistům zajistit knížky o historii města a o památkách v různých jazycích (čeština, němčina, ruština, angličtina, ...). Podrobné mapy jsou k dostání v každém info koutku, kterých je hodně a na autobusovém nádraží. Jsou velice podrobné i s vyobrazením památek.\n\nSelçuk je spíše zemědělskou oblastí. Známý je velký bazar, který se koná ve středu a v sobotu nedaleko autobusového nádraží. Obchody mají většinou otevřeny do 22h. Nedaleká vesnici Sirince, což je vesnička v kopcích, je známá díky výrobě ovocných vín (jahody, borůvky, granátové jablko...), v menší míře vín klasických.\n\nNa silnicích, které jsou ve vynikajícím stavu velké množství aut nevidíme, častěji je vidět motorka, kolo. Důvod je jednoduchý, ceny pohonných hmot jsou dost vysoké (r. 2011 - benzín 95 - 44 Kč/l; nafta 38 Kč/l).\n\nMístní doprava je v Selçuku a okolí (ale i v celém Turecku) zajišťována malými autobusy, tzv. Dolmuši. Jízdní řád neexistuje, řidiči Dolmušů na konečných čekají na cestující a pokud dojde k naplnění aspoň 1/3 autobusu, tak vyjede. Zastávky existují, přesto Dolmuš zastaví kdekoliv na mávnutí, třeba i pár metrů za zastávkou. Jedná se o unikátní, cenově přístupnou dopravu.\n\nV Selçuku je také vlakové nádraží, ze kterého je možné jet do Izmiru - cca 2,5 hod.\n\nNejoblíbenějším sportem je fotbal. Hřiště jsou, nejen v Selçuku, většinou spojena s atletickým okruhem. V nedalekém Sirince je též základna pro neprofesionální fotbal.\n\nSelçuk, Kusadasi, Pamukale, Izmir a další oblasti mají velkou gymnastickou základnu. Od roku 2008 se v Izmirské provincii koná Mezinárodní gymnastický festival (v roce 2011 konaný v Selçuku a Kusadasi), který je pro všechny věkové kategorie, i seniory. Tento festival je oblíbený a je hojně navštěvován nejen místními lidmi, ale i turisty. Dalším oblíbeným sportem je basketbal.\n"}
{"id": "729990", "url": "https://cs.wikipedia.org/wiki?curid=729990", "title": "Mužský okruh ITF", "text": "Mužský okruh ITF\n\nMužský okruh ITF, anglicky ITF Men's Circuit, je celosvětový okruh profesionálních tenisových turnajů mužů organizovaný Mezinárodní tenisovou federací (ITF). Představuje třetí a nejnižší úroveň mužského profesionálního tenisu. \n\nDo roku 2019 byly všechny události ITF bodově začleněny do hodnocení žebříčku ATP. V dané sezóně došlo k reformě a přejmenování okruhu na ITF World Tennis Tour a vzniku samostatnému žebříčku ITF. Body do klasifikace ATP byly v roce 2019 připsány pouze semifinalistům, finalistům a vítězům z turnajů s dotací 25 tisíc dolarů. \n\nMladým úspěšným hráčům okruh ITF umožňuje postup do vyšších úrovní – okruhu ATP Challenger Tour a následně i ATP World Tour. Většina vrcholných tenistů začínala na turnajích okruhu ITF.\n\nPůvodně okruh ITF tvořily tzv. satelity – několik turnajů organizovaných národními tenisovými svazy, které standardně trvaly čtyři týdny. Na konci 90. let ITF zavedla tzv. turnaje Futures (ITF Futures tennis tournaments), jež nabízely větší časovou flexibilitu v organizaci, stejně jako lepší možnost výběru pro hráče. Postupně se poměr událostí Futures vůči satelitům zvyšoval až na konci sezóny 2006 byly satelity úplně zrušeny. Poslední satelit byl odehrán v německém Kamenu v závěru 2006. \n\nV sezóně 2019 došlo ke změnám a okruh byl přejmenován na ITF World Tennis Tour, jakožto zastřešující projekt pro profesionální okruh ITF dospělých a juniorský okruh, s cílem umožnit juniorům snazší přechod do mužského tenisu. Od března 2017 měl plán nové podoby okruhu přechodný název ITF Transition Tour. Jednou z příčin oddělit bodově provázané okruhy ATP a ITF byl nárůst profesionálů a korupce při obchodování se zápasy. Zreformovaný okruh ITF přinesl pro tenisty nižší finanční náklady, vyšší efektivitu rozdělování prize money, nárůst počtu turnajů a zvýšení lokálního charakteru pořadatelství. Do roku 2019 turnaje Futures hráčům umožňovaly získávat body do žebříčku ATP ze všech kol a tím postupovat do dvou vyšších okruhů. V lednu 2019 došlo k zavedení odděleného žebříčku ITF a bodové hodnocení do klasifikace ATP nadále náleželo jen semifinalistům, finalistům a vítězům turnajů s dotací 25 tisíc dolarů.\n\nTurnaje trvají jeden týden, hrají se v mužské dvouhře a čtyřhře. Sezóna 2011 obsahovala 534 těchto událostí a sezóna 2016 již 646. Rozpočet každého turnaje do sezóny 2016 činil 10 000 nebo 15 000 dolarů a vítězové do žebříčku získali od 17 do 33 bodů. Od sezóny 2017 se dotace jedné události zvýšila na 15 či 25 tisíc dolarů.\n\nTurnaje obvykle také obsahují kvalifikaci, která hráčům bez bodového hodnocení umožňuje postoupit do hlavní soutěže turnaje a tím také do profesionálního tenisu.\n\nTurnaj ´nabízející tzv. Hospitality musí splňovat konkrétní minimální nároky vycházející z požadavků Mezinárodní tenisové federace. Každý hráč hlavní soutěže dvouhry nebo čtyřhry musí mít zajištěno lůžko a snídani dva dny před zahájením soutěže a to až do dne, který následuje po jeho vyřazení (\"dle požadavků ITF 2013\").\n\n\n"}
{"id": "729993", "url": "https://cs.wikipedia.org/wiki?curid=729993", "title": "Josef Krosnář", "text": "Josef Krosnář\n\nJosef Krosnář (19. října 1891 Praha – 25. prosince 1968 Praha) byl československý politik, ministr československých vlád a poslanec Národního shromáždění za Komunistickou stranu Československa.\n\nBěhem frakčních bojů v KSČ ve 20. a 30. letech 20. století patřil k loajálním členům vedení. V roce 1934 na něj byl vydán zatykač (spolu s Klementem Gottwaldem, Václavem Kopeckým a Josefem Štětkou) v souvislosti s aktivitami KSČ v té době.\n\nProfesí byl soustružníkem. Podle údajů z roku 1935 bydlel v Praze.\n\nV parlamentních volbách v roce 1929 se stal poslancem Národního shromáždění. Mandát obhájil v parlamentních volbách v roce 1935. Poslanecké křeslo si podržel do prosince 1938, kdy byl v důsledku rozpuštění KSČ zbaven mandátu.\n\nPo osvobození byl v letech 1945–1946 poslancem Prozatímního Národního shromáždění a v letech 1946–1948 Ústavodárného Národního shromáždění. V letech 1948–1968 zasedal v Národním shromáždění (po roce 1960 Národní shromáždění Československé socialistické republiky).\n\nZa války působil v exilu v Moskvě, kde od roku 1943 zasedal v Zahraničním byru KSČ. Po osvobození se vrátil do Československa a zapojil do stranických aktivit komunistů. Během únorového převratu roku 1948 vystoupil 25. února na komunistické demonstraci na Václavském náměstí v Praze.\n\nKromě funkcí poslaneckých zastával i ministerské posty. Ve vládě Antonína Zápotockého a první vládě Viliama Širokého, zastával v letech 1952–1954 funkci ministra výkupu. V druhé vládě Viliama Širokého byl v letech 1954–1956 ministrem lesů a dřevařského průmyslu a v třetí vládě Viliama Širokého byl ministrem potravinářského průmyslu (1961–1963). Kromě toho ve druhé a třetí vládě Viliama Širokého působil jako ministr státní kontroly.\n\nZastával i významné stranické posty. V letech 1945–1951 působil jako předseda pražského Krajského výboru KSČ, 8. dubna 1945 se stal členem prozatímního ÚV KSČ. Ve funkci ho potvrdil VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ. V období září 1945–červen 1954 byl členem předsednictva ÚV KSČ.\nOd roku 1945 do roku 1951 byl náměstkem primátora hlavního města Prahy. Roku 1955 získal Řád republiky, roku 1961 Řád Klementa Gottwalda.\n\n"}
{"id": "729995", "url": "https://cs.wikipedia.org/wiki?curid=729995", "title": "Adolf Křemen", "text": "Adolf Křemen\n\nAdolf Křemen (10. dubna 1886 Prudice nebo Záhoří pod Miličínem – 19. března 1939) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nNarodil se v Prudicích na Táborsku. Byl delegátem českého odboru zemské zemědělské rady a členem okresního školního výboru. Pracoval v Jihočeském národohospodářském odboru.\n\nProfesí byl rolníkem. Podle údajů z roku 1935 bydlel v Německém Záhoří.\n\nV parlamentních volbách v roce 1920 byl zvolen do Národního shromáždění. Mandát pak obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu na jaře 1939. Krátce předtím ještě v prosinci 1938 přestoupil do nově vzniklé Strany národní jednoty.\n\nZemřel v březnu 1939 po těžké operaci. Pohřeb se konal v Německém Záhoří a tělo pak uloženo do rodinné hrobky v Miličíně.\n\n"}
{"id": "729998", "url": "https://cs.wikipedia.org/wiki?curid=729998", "title": "Třída Bristol (typ 82)", "text": "Třída Bristol (typ 82)\n\nTřída Bristol (známa i jako typ 82) je třída raketových torpédoborců britského královského námořnictva postavená nakonec pouze v jediném kuse, představovaném torpédoborcem HMS \"Bristol\" (D23). Hlavním úkolem plavidla byl doprovod nikdy nepostavené třídy letadlových lodí. \"Bristol\" byl v roce 1982 nasazen ve válce o Falklandy. V současnosti slouží v Portsmouthu jako stacionární cvičná loď.\n\nCelá třída byla navržena pro doprovod a protivzdušnou obranu plánovaných britských těžkých letadlových lodí třídy CVA.01. V roce 1966 byla schválena stavba celkem osmi jednotek, objednána však nakonec byla pouze prototypová jednotka HMS \"Bristol\". Ambiciózní program vyprodukoval plavidla, která byla velká a drahá. Námořnictvo je po zrušení projektu CVA.01 již nepotřebovalo a teprve za nějaký čas objednalo sérii menších a levnějších torpédoborců třídy \"Sheffield\" (typ 42).\n\n\"Bristol\" postavila loděnice Swan Hunter. Kýl byl založen 15. listopadu 1967, dne 30. června 1969 byl trup lodě spuštěn na vodu a konečně 31. března 1973 byl \"Bristol\" zařazen do operační služby.\n\nHlavňovou výzbroj po tvořil jeden 114mm kanón Mark 8 v dělové věži na přídi a dva 20mm kanóny. Protiletadlovou výzbrojí lodě bylo jedno dvojité vypouštěcí zařízení protiletadlových řízených střel středního dosahu Sea Dart s dosahem okolo 60 km. Zásoba střel činila 40 kusů. Protiponorkovou výzbroj tvořil jeden raketový systém Ikara se zásobou 32 raket a jeden salvový vrhač hlubinným pum Mk 10 Limbo. Pohonný systém je koncepce COSAG, tedy kombinace parních a plynových turbín. Nejvyšší rychlost dosahuje 32 uzlů.\n\n\"Bristol\" byl roku 1982 nasazen ve válce o Falklandy. Vážné ztráty způsobené argentinskými letouny vedly k posílení obranných schopností britských lodí, včetně \"Bristolu\". Ten po válce dostal čtyři 30mm kanóny Oerlikon, dva 20mm kanóny a vrhače klamných cílů SRBOC. V roce 1991 byl \"Bristol\" vyřazen z operační služby a po dvouleté přestavbě začal sloužit na základně HMS Excellent v Portsmouthu jako stacionární cvičné a ubytovací plavidlo. V této roli nahradil torpédoborec HMS \"Kent\".\n\n\n"}
{"id": "730002", "url": "https://cs.wikipedia.org/wiki?curid=730002", "title": "Felix Kučera", "text": "Felix Kučera\n\nFelix Kučera (26. listopadu 1892 – 1980) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nByl majitelem druhého největšího pohřebního ústavu na Ostravsku, fungujícího při městském krematoriu v Ostravě. Roku 1936 koupil na Horní Bečvě poblíž ústí Kobylského potoka pozemek. Společně s manžely Dvořákovými z Ostravy si tu do roku 1940 postavili letní vilu. Profesí byl zřízencem. Podle údajů z roku 1935 bydlel v Moravské Ostravě (Mariánské Hory).\n\nVe parlamentních volbách v roce 1935 získal poslanecké křeslo v Národním shromáždění. Poslanecký post si podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově založené Národní strany práce.\n\nJeho synem byl žurnalista, sportovní reportér, spisovatel, ilustrátor a karikaturista Lubo J. Kučera (narozen 1922).\n\n"}
{"id": "730007", "url": "https://cs.wikipedia.org/wiki?curid=730007", "title": "Jaroslav Kučera (politik)", "text": "Jaroslav Kučera (politik)\n\nJaroslav Kučera (26. listopadu 1884 Plzeň – 13. června 1945 Prostějov) byl československý novinář a politik, meziválečný poslanec Národního shromáždění za Československou sociálně demokratickou stranu dělnickou.\n\nVyučil se soustružníkem kovů. Pracoval ve Škodových závodech v Plzni, později ve firmě Laurin a Klement v Mladé Boleslavi. V letech 1906–1915 zastával funkci krajského tajemníka Českoslovanské sociálně demokratické strany v Prostějově a v období let 1909–1915 působil jako redaktor prostějovského listu \"Hlas lidu\". Za první světové války působil v rakousko-uherské armádě.\n\nV letech 1919–1929 byl vedoucím redaktorem Hlasu lidu v Prostějově. Zastával funkci župního důvěrníka Československé sociálně demokratické strany dělnické v olomouckém kraji. Profesí byl redaktorem. Podle údajů z roku 1935 bydlel v Prostějově.\n\nVe parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově založené Národní strany práce.\n\nZa okupace působil coby předseda dozorčí rady konzumního družstva Budoucnost. Byl členem domácího protinacistického odboje. Na konci srpna 1944 ho zatklo gestapo. Byl vězněn v Malé pevnosti v Terezíně. Na jaře 1945 zde onemocněl tyfem. Po osvobození se ještě vrátil do domova, ale na následky věznění krátce poté zemřel.\n\n"}
{"id": "730008", "url": "https://cs.wikipedia.org/wiki?curid=730008", "title": "Jaroslav Kučera", "text": "Jaroslav Kučera\n\nJméno a příjmení Jaroslav Kučera má více nositelů:\n\n"}
{"id": "730012", "url": "https://cs.wikipedia.org/wiki?curid=730012", "title": "Shanghai ATP Masters 1000 2011", "text": "Shanghai ATP Masters 1000 2011\n\nTenisový turnaj na okruhu ATP Shanghai ATP Masters 1000 2011 se konal ve dnech 10. – 16. října v čínské Šanghaji venku na kurtech s tvrdým povrchem jako součást kategorie ATP Masters 1000. Odměny činily 3 240 000 USD.\n\nV závorce je kolo, ve kterém hráč vypadl. Osm nejvýše nasazených hráčů mělo v 1. kole volný los.\n\nHráči, kteří obdrželi do hlavní soutěže divokou kartu:\n\nHráči, kteří postoupili z kvalifikace:\n\n\nVšechny nasazené páry měly v prvním kole volný los.\n\n"}
{"id": "730013", "url": "https://cs.wikipedia.org/wiki?curid=730013", "title": "Macmillan Education", "text": "Macmillan Education\n\nMacmillan Education je jeden z předních světových vydavatelů publikací pro výuku angličtiny a dalších předmětů ve všech typech škol. Sídlí v anglickém Oxfordu a působí ve více než 40 zemích světa.\n\nMacmillan Education je součástí Macmillan Publishers Ltd. Dalšími společnostmi této skupiny jsou Pan Macmillan a Palgrave Macmillan. Celou skupinu vlastní mezinárodní mediální koncern Verlagsgruppe Georg von Holtzbrinck GmbH.\n\nTěžištěm práce v zahraničí, zvláště v neanglicky mluvících zemích, je vydávaní materiálů pro vzdělávání, zejména pro výuku angličtiny.\n\n"}
{"id": "730014", "url": "https://cs.wikipedia.org/wiki?curid=730014", "title": "Milouš Kvaček", "text": "Milouš Kvaček\n\nMilouš Kvaček (19. listopadu 1933 – 14. května 2010) byl český fotbalista, útočník a fotbalový trenér.\n\nJako hráč začínal v Mladé Boleslavi. V Hradci Králové působil od roku 1957 do roku 1964 a získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Od roku 1964 do roku 1966 působil v Jablonci. V sezóně 1966–67 působil jako hrající trenér v australském týmu Sydney Prague. V sezóně 1967–68 končil aktivní kariéru jako hráč Slovanu Liberec. V lize odehrál 141 utkání a vstřelil 52 branek.\n\nJako trenér vedl Mladou Boleslav, od začátku osmdesátých let pracoval pro fotbalový svaz. Dvakrát po sobě dovedl reprezentaci do 18 let ke stříbrným medailím na mistrovství Evropy, v roce 1983 v Mexiku postoupil s dvacítkou do čtvrtfinále mistrovství světa této kategorie. Pod jeho taktovkou začínali na mezinárodní scéně mj. Skuhravý, Hašek, Bílek nebo Kubík. V letech 1985–1987 vedl československou reprezentaci do 21 let, vedl i olympijskou reprezentaci, byl asistentem u reprezentace a také trénoval v Malajsii a Singapuru.\n\n\n"}
{"id": "730015", "url": "https://cs.wikipedia.org/wiki?curid=730015", "title": "Macmillan Publishers", "text": "Macmillan Publishers\n\nMacmillan Publishers Ltd, též známé jako \"Macmillan Group\", je soukromé mezinárodní vydavatelství, které působí ve více než 70 zemích světa. Mezi jeho divize patří Macmillan Education, Pan Macmillan, Palgrave Macmillan a další. Současným majitelem Macmillan Publishers Ltd je velká mediální skupina Verlagsgruppe Georg von Holtzbrinck GmbH.\n\nNakladatelství Macmillan založili roku 1843 dva bratři, Daniel a Alexander Macmillanovi, kteří začali vydávat díla známých autorů, jako byli např. Lewis Carroll, Alfred Lord Tennyson, Thomas Hardy a Rudyard Kipling. Jejich podnikatelská prozíravost je vedla k vydávání slovníků a časopisů, z nichž některé vycházejí dodnes (např. Nature).\nKoncem 60. let minulého století se stal předsedou společnosti Harold Macmillan, bývalý britský ministerský předseda a budoucí rektor Oxfordské univerzity, a nakladatelství Macmillan začalo rozšiřovat svoji působnost v oblasti akademické, vzdělávací i literární. V té době byly založeny dceřiné společnosti v Japonsku, Mexiku a také v Africe a Asii.\n\nV roce 1999 se majitelem Macmillan Publishers Ltd stala Verlagsgruppe Georg von Holtzbrinck GmbH.\n\n\n"}
{"id": "730018", "url": "https://cs.wikipedia.org/wiki?curid=730018", "title": "Hra o trůny", "text": "Hra o trůny\n\nHra o trůny (A Game of Thrones) je první kniha z fantasy série \"Píseň ledu a ohně\" od amerického autora George R. R. Martina. Kniha poprvé vyšla 6. srpna 1996. V roce 1997 vyhrála cenu Locus a byla nominována na World Fantasy Award. V roce 1998 byla nominována na cenu Nebula.\n\nV češtině vyšlo první vydání ve dvou svazcích v roce 2000.\n\nV roce 2011 byla kniha adaptována jako první série seriálu HBO, který nese stejné jméno - Hra o trůny.\n\nPrvní kniha série začíná po patnácti letech vlády krále Roberta Baratheona a sleduje 3 hlavní dějové linie, které se neodehrávají pouze v Západozemí, ale také na obrovském východním kontinentu zvaném Essos.\n\nProlog knihy se odehrává na sever od obří Zdi, která má již po staletí za úkol chránit Sedm království Západozemí před nebezpečím ze severu. Skupina mužů z Noční hlídky, bratrstva, které má za úkol tuto Zeď chránit, je na severu za Zdí na stopě nájezdníků, kterým říkají Divocí. Jsou však nečekaně zmasakrováni nemrtvými tvory, Jinými. Jediného přeživšího ze skupiny pak jako dezertéra z Noční hlídky popraví lord Eddard Stark, strážce severu.\n\nPrvní dějová linie knihy se odehrává v Západozemí a jde v ní o politický boj o moc a s ním spojené intriky. Lorda Starka po dlouhé době navštíví jeho přítel, král Robert Baratheon, a žádá ho, aby se ujal úřadu králova pobočníka v hlavním městě říše, Králově přístavišti, poté, co zemřel jeho předchozí pobočník Jon Arryn. Stark má své pochybnosti, ale nakonec souhlasí zčásti i proto, že z dopisu od Arrynovy manželky (sestry lady Stark) ví, že Arryn byl zavražděn, a chce zjistit, jaké okolnosti k tomu vedly.\n\nLord Stark ke dvoru do Králova přístaviště bere své dvě dcery, z nichž starší Sansa je zasnoubena s korunním princem Joffrey Baratheonem a na rodinném sídle Zimohradu zanechává ženu a syny. V Králově přístavišti Eddard Stark vypátrá co stálo život Jona Arryna. Ten totiž zjistil, že otcem tří dětí královny Cersei Lannister není král Robert, ale jsou produktem incestu s jejím bratrem Jaimem. Povaha Eddarda Starka mu velí královnu Cersei soukromě konfrontovat a nikoli kompromitovat a dát jí tak možnost s dětmi utéct před královým hněvem, než mu řekne pravdu, kterou zjistil. Král Robert však umírá na zranění z lovu a zatímco Eddard Stark se co by pobočník snaží zasadit o právo Robertova skutečného dědice (jeho bratra Stannise Baratheona), Cersei využije situace a nechává Starka uvěznit a korunovat syna Joffreyho. Eddarda Starka nakonec nechá před očima jeho dcery Sansy nový král Joffrey popravit a to i proti vůli Cersei a královské rady, čímž si popudí celý sever. Mladší z dcer Eddarda Starka Arya, které se podařilo uniknout před zajetím, se z Králova přístaviště vydává v přestrojení za chlapce zpět na sever. Dědic Eddarda Starka, patnáctiletý Robb, je na severu svými vazaly prohlášem Králem severu a má v úmyslu osamostatnit své mladé království od moci Králova přístaviště a pomstít nespravedlivou smrt otce.\n\nDruhá dějová linie ságy se také odehrává v Západozemí, ale na Zdi a na sever od ní a nejde v ní o politické boje o Sedm království. Jejím protagonistou je nemanželský syn Eddarda Starka Jon Sníh. V první knize se Jon rozloučí s rodinou, seznamuje se se svými novými bratry z Noční hlídky a na konci se vydává v jejich doprovodu za Zeď.\n\nPoslední dějová linie popisuje osud Daenerys, dědičky královské dynastie rodu Targaryenů. Targaryenové vládli staletí v Západozemí, ale byli svrženi při povstání vedeném Robertem Baratheonem. Daenerys musela ještě jako dítě prchnout se svým bratrem Viserysem do exilu na kontinent Essos a nyní se postupně připravuje na svůj návrat do Západozemí, aby uplatnila svůj nárok na trůn. Její psychicky labilní starší bratr Viserys, dědic Targaryenů, ji prodá Khalu Drogovi, vůdci divokých nájezdníků Dothraků, za příslib armády. Viseryse ovšem jeho netrpělivost a neúcta stojí život, a Khal Drogo ho zabije. Daenerys nakonec přijde i o svého milovaného manžela Droga a zůstává jen s hrstkou věrných a svými čerstvě vylíhnutými draky.\nKaždá kapitola je vyprávěna v er-formě z pohledu jedné z postav, přičemž ne všechny dějové zvraty se stanou vypravěči. Jejich stav mysli, názory a vztah k ostatním silně ovlivňuje styl vyprávění, takže ani jeden z pohledů se nedá popsat jako nezaujatý. Ve Hře o trůny je osm takových postav a jedna postava, která je vypravěčem prologu.\n\n"}
{"id": "730020", "url": "https://cs.wikipedia.org/wiki?curid=730020", "title": "Ernst Kundt", "text": "Ernst Kundt\n\nErnst Kundt též Arnošt Kundt (15. dubna 1897 Česká Lípa – 15. února 1947 Praha), byl československý politik německé národnosti a meziválečný poslanec Národního shromáždění za Sudetoněmeckou stranu (SdP).\n\nZa první světové války byl zajat na ruské frontě. Působil jako ošetřovatel v nemocnici Československých legií ve Vladivostoku. Studoval práva na Univerzitě Karlově a ekonomii na Philipps-Universität v Marburgu, ale studia nedokončil.\n\nV parlamentních volbách v roce 1935 se stal poslancem Národního shromáždění. Profesí byl správce něm. pol. úřadu práce. Podle údajů z roku 1935 bydlel v Praze.\nJeho vzestup v rámci Sudetoněmecké strany probíhal od roku 1936, kdy se dostává do vedení strany. Měl minulost v okruhu spolku \"Kameradschaftsbund\", který později inspiroval lidi okolo Konrada Henleina k založení Sudetoněmecké strany. Patřil mezi nejbližší Henleinovy spolupracovníky a působil jako předseda poslaneckého klubu SdP. 19. září 1938, v době Mnichovské krize, byl vůdcem SdP Henleinem pověřen nalezením spojenců mezi slovenskými nacionalisty, kteří si přáli autonomii Slovenska.\n\nNa rozdíl od mnoha svých stranických kolegů neztratil poslanecké křeslo na podzim 1938 v souvislosti se změnami hranic Československa a zůstal jedním z hlavních parlamentních zástupců zbylé německé menšiny v pomnichovském Česko-Slovensku. Sudetoněmecká strana se tehdy přejmenovala na Národně socialistickou německou dělnickou stranu, čímž se začlenila do říšské struktury nacistické strany. Kundt se politicky angažoval i za druhé světové války. Byl členem Říšského sněmu a působil jako funkcionář NSDAP. Působil na území Polska a podílel se na organizování holokaustu.\n\nPo roce 1945 byl souzen československými úřady spolu s Hansem Krebsem a dalšími bývalými funkcionáři SdP, odsouzen k trestu smrti a popraven oběšením ve věznici Pankrác v sobotu 15. února 1947 ve 14 hodin 59 minut. Jeho poslední slova zněla (německy): „\"Prosím Boha, aby ochraňoval mou rodinu a také můj národ. Také českému národu přeji mír\".“\n\n"}
