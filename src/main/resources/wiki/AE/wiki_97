{"id": "752755", "url": "https://cs.wikipedia.org/wiki?curid=752755", "title": "Chobotnice z II. patra", "text": "Chobotnice z II. patra\n\nChobotnice z II. patra je český film režiséra Jindřicha Poláka z roku 1986. Film byl natočený podle knižní předlohy, jeho děj se odehrává v létě. Přímo navazující film se jmenuje Veselé Vánoce přejí chobotnice a odehrává se v zimě.\n\nOba filmy vznikly zkráceným sestřihem čtyřdílného televizního seriálu Chobotnice z II. patra.\n\nNa začátku příběhu se seznamujeme s rodinou Holanových, přičemž tatínek, který je řidič kamionu, se právě snaží dojet ze Španělska zpátky do Čech, ale Španělsko právě zažívá rajčatovou válku, takže uvízne v hostinci U Veselé panenky. Mezitím v Praze na Čertovce: Maminka Andrea pilně balí kufry a obě děti (Eva a Honzík) se těší na krásnou dovolenou, která se ale zdržuje kvůli tatínkovi. Děti neví, co mají dělat, a tak je maminka, která pracuje v Národním divadle, pozve na natáčení opery. Děti to ale pomalu začíná nudit, naštěstí právě přijíždí tatínek, a tak celá rodina odjíždí na krásnou dovolenou. Když dorazí na místo (krásnou zátoku) okamžitě skočí do vody. Honzík najednou objeví mrtvou rybu, a tak okamžitě vylézá z vody. Všichni jsou hrozně špinaví od nafty, protože nedaleko havarovala loď Sandra. Najednou rychle přijíždí dva policisté, kteří jim říkají, že tam nemůžou zůstat a odvádí je na policejní stanici, kde musejí zaplatit pokutu. Děti se mezitím vracejí ke karavanu, kde objeví podivnou zelenou a modrou hmotu, která mluví a pohybuje se. Hmota unikla z výzkumné lodi, na které ji okamžitě chtějí zpátky, protože reaguje velmi pozitivně na elektřinu. Děti z ní uplácají Chobotničky. Ty jim ale utečou a zavřou se v karavanu a nechtějí je pustit dovnitř. Rodiče se po chvíli vracejí a děti zjišťují že je v karavanu zase otevřeno. Podle pokynů policistů musejí okamžitě odjet. Jenže má to háček: Auto je zahrabané v písku. Rodiče se pomalu začínají hádat a hádka vyvrcholí v okamžiku, kdy se mamince podaří s pomocí chobotnic vyhrabat auto z písku. Holanovi tedy nastupují zpátky do auta a kouzelní tvorové s nimi. Rodiče se stále hádají a maminka řekne že se chce rozvést. Děti jsou z toho smutné, ale mají chobotničky a odjíždějí na prázdniny k dědovi.\n"}
{"id": "752756", "url": "https://cs.wikipedia.org/wiki?curid=752756", "title": "Berliner FC Dynamo", "text": "Berliner FC Dynamo\n\nBerliner FC Dynamo (celým názvem: Berliner Fussball Club Dynamo e. V.), známý též pod zkratkou BFC Dynamo, je německý fotbalový klub, který sídlí v berlínském městském obvodu Pankow. Oficiální založení je datováno ke dni 15. ledna 1966, poté co proběhla velká reformace východoněmeckého fotbalu. Od sezóny 2014/15 působí v Regionallize Nordost, čtvrté německé nejvyšší fotbalové soutěži. Klubové barvy jsou vínově červená a bílá.\n\nV časech Německé demokratické republiky patřil k nejúspěšnějším klubům země, v 80. letech se stal absolutním domácím hegemonem, získal v této éře 10 mistrovských titulů v řadě (1979, 1980, 1981, 1982, 1983, 1984, 1985, 1986, 1987, 1988). Třikrát získal východoněmecký pohár (1959, 1988, 1989). Paradoxně však svého největšího mezinárodního úspěchu nedosáhl v této hvězdné éře, ale v sezóně 1971/72, kdy se probojoval do semifinále Poháru vítězů pohárů. Ve zlaté éře dvakrát vybojoval čtvrtfinále Poháru mistrů evropských zemí (1979/80, 1983/84).\n\nSvé domácí zápasy hrává na Friedrich-Ludwig-Jahn-Sportparku s kapacitou 24 017 diváků.\n\nHistorie klubu se začala psát v roce 1954, poté co východoněmečtí politici začali uvažovat o vytvoření vrcholového policejního klubu z Berlína. SC Dynamo bylo založeno ještě v témže roce. Prvoligová fotbalová licence mu připadla poté, co byl další policejní klub z Drážďan přeřazen do druhé nejvyšší soutěže. Zde se také začala rodit nová rivalita mezi oběma kluby. Až do sjednocení Německa byl klub spojen s východoněmeckou policií.\n\nV úvodní sezóně klub obsadil sedmé místo. V roce 1956 berlínské Dynamo sestoupilo o soutěž níže, hned se ovšem dokázalo vrátit. Dne 15. ledna 1966 se začala psát nová kapitola místního fotbalu. Dřívější fotbalový oddíl byl vyčleněn z SC Dynamo a vytvořil tak BFC Dynamo, což se oficiálně považuje za vznik dnešního klubu. Poslední sestup ve východoněmecké éře klub potkal v sezóně 1966/67, i v tomto případě se dokázal okamžitě vrátit. Zlatou éru klub prožíval v osmdesátých letech. V tomto období se stal naprostým hegemonem východoněmeckého fotbalu. Podařilo se mu získat deset mistrovských titulů v Oberlize, tři vítězství ve východoněmeckém poháru a jedno vítězství ve východoněmeckém superpoháru.\n\nPo sjednocení Německa byl klub přejmenován na FC Berlin. Vše proběhlo z obav majitelů, a to kvůli historické vazbě názvu Dynama se státní policií. Po přejmenování klub pouze paběrkoval v nižších soutěžích. V roce 1999 se přejmenoval zpátky na Dynamo. Ani tento krok ovšem nepomohl těžké finanční situaci, ve které Dynamo bylo a v roce 2001 se tak dostalo do insolvence. Konsolidace klubu probíhala celé jedno desetiletí, ve kterém klub působil pouze ve Verbandslize a Oberlize.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n\n"}
{"id": "752760", "url": "https://cs.wikipedia.org/wiki?curid=752760", "title": "Hadamczik", "text": "Hadamczik\n\nPříjmení Hadamczik nosí více různých osobností\n\n"}
{"id": "752761", "url": "https://cs.wikipedia.org/wiki?curid=752761", "title": "Villeneuve-sur-Auvers", "text": "Villeneuve-sur-Auvers\n\nVilleneuve-sur-Auvers je francouzská obec v departementu Essonne v regionu Île-de-France. V obci se nachází kostel svatého Tomáše Becketa.\n\nObec Villeneuve-sur-Auvers se nachází asi 43 km jihozápadně od Paříže. Obklopují ji obce Janville-sur-Juine na severu, Cerny na severovýchodě, Boissy-le-Cutté na východě, Bouville na jihovýchodě a na jihu a Auvers-Saint-Georges od jihozápadu na severozápad.\n\nOblast Villeneuve-sur-Auvers byla pravděpodobně obydlena již v prehistorických dobách, jak o tom svědčí skalní rytiny v jeskyni Sarasin nedaleko obce. První písemná zmínka o obci se nachází v kronice opatství Morigny, když v roce 1173 klášter pronajal zdejší půdu. V roce 1210 proběhl soudní spor mezi kapitulou u katedrály Notre-Dame v Chartres proti zdejším osadníkům. V 17. století se ve Villeneuve pěstovalo obilí a réva vinná, v okolních kamenolomech se těžil pískovec, který se využíval až do první světové války.\n\n\"Počet obyvatel\"\n"}
{"id": "752763", "url": "https://cs.wikipedia.org/wiki?curid=752763", "title": "Boissy-le-Cutté", "text": "Boissy-le-Cutté\n\nBoissy-le-Cutté je francouzská obec v departementu Essonne v regionu Île-de-France.\n\nObec Boissy-le-Cutté se nachází asi 43 km jižně od Paříže. Obklopují ji obce Cerny od severozápadu na severovýchod, D'Huison-Longueville na východě, Orveau na jihovýchodě, Bouville na jihu a Villeneuve-sur-Auvers na jihozápadě a na západě.\n\n\"Počet obyvatel\"\n"}
{"id": "752770", "url": "https://cs.wikipedia.org/wiki?curid=752770", "title": "Vanceova letecká základna", "text": "Vanceova letecká základna\n\nVanceova letecká základna ( Vance Air Force Base; kód IATA je END, kód ICAO KEND, kód FAA LID END) je vojenská letecká základna letectva Spojených států amerických nacházející se ve městě Enid ve státě Oklahoma, 104 kilometrů severozápadně od Oklahoma City. Základna je pojmenována podle místního rodáka, podplukovníka letectva Leona Roberta Vance, veterána druhé světové války a držitele medaile cti. Je domovskou základnou 71. cvičného křídla (71st Flying Training Wing; 71 FTW), které podléhá 19. letecké armádě (Nineteenth Air Force; 19 AF) Leteckého výukového a tréninkového velitelství USAF. Křídlo používá k výcviku stroje Northrop T-38 Talon, Beechcraft T-6 Texan II a T-1 Jayhawk. Nynějším velitelem 71. cvičného křídla je plukovník Russel L. Mack, jeho zástupcem je štábní rotmistr Mark R. Aman.\n\n"}
{"id": "752776", "url": "https://cs.wikipedia.org/wiki?curid=752776", "title": "Afinita (zahradnictví)", "text": "Afinita (zahradnictví)\n\nAfinita (někdy též srůstnost) je schopnost akceptovat tkáň cizího jedince stejné, nebo jiné odrůdy, jiného druhu, rodu či čeledi a vytvořit společně trvale nového jedince – chiméru. Obecně lze toto slovo přeložit do běžné mluvy jako příbuznost, nebo společný vztah. Vyšší příbuznost skutečně má obvykle vliv na větší afinitu. Afinita zásadně ovlivňuje úspěšnost takových zahradnických praktik jako je například očkování, nebo transplantace kůry. Nízká afinita může nejen způsobit neúspěch při štěpování, ale v prvních letech po naštěpování i snazší vylamování ušlechtilé části rostliny. \n\nNízká afinita podnože a ušlechtilé části je řešena mezištěpováním, vložením tkáně jedince, který má dobrou afinitu s podnoží i štěpovaným jedincem. Příkladem je štěpování hrušní na kdouloň. Kdouloň nemá optimální afinitu k některým odrůdám hrušně, což se řeší pomocí mezištěpování.\n"}
{"id": "752777", "url": "https://cs.wikipedia.org/wiki?curid=752777", "title": "Církev československá husitská na Slovensku", "text": "Církev československá husitská na Slovensku\n\nCírkev československá husitská na Slovensku (slovensky Cirkev československá husitská na Slovensku) je církev uznaná a registrovaná Slovenskou republikou podle zákona č. 308/1991 Sb. Z hlediska vnitrocírkevní organizační struktury Církve československé husitské je její jediná slovenská diecéze se sídlem v Bratislavě jednou z celkem šesti diecézí, prvních pět diecézí působí na území historických zemí v rámci církve registrované na území České republiky. Bratislavskou diecézi tvoří 4 náboženské obce (NO), diecézní rada sídlí na adrese Konventná 11, 811 03 Bratislava.\n\nPo vzniku Církve československé (CČS) 8. 1. 1920 probíhalo formování jejích organizačních struktur na teritoriu Slovenska a Podkarpatské Rusi v odlišných, dějinně determinovaných podmínkách, než tomu bylo v historických zemích. Byly dány především tehdejším politickým, společenským, ekonomickým, sociálním i duchovním stavem tamní společnosti, po staletí formované příslušností k Uherskému království s maďarskou hegemonií. Rozhodujícími faktory, které vedly k ustavování tamějších NO, se staly jednak misijní cesty do slovenských a podkarpatoruských měst i vesnic organizované ústředím církve i vznikajícími diecézemi, hlavně však příchod českých státních úředníků, soudců, policistů, důstojníků, celníků, učitelů, poštovních zaměstnanců a železničářů s rodinami. Ti nahradili převážně maďarsky orientovanou byrokracii v době, kdy domácí zdroje nebyly schopny pokrýt požadavky na vybudování demokratické státní správy mladého československého státu na území nově vytvořených (původně uherských) samosprávných zemí Slovensko a Podkarpatská Rus.\nAčkoli se CČS stala církví státem uznanou již 15. 9. 1920, legislativní chyba v povolovacím výnosu (odvolání na § 2 zákona č. 68/1874, který se nevztahoval na někdejší uherskou část monarchie) jí neumožnil až do roku 1925 zakládat na Slovensku a Podkarpatské Rusi registrované (státem uznané) náboženské obce. Ty však v obou regionech vznikaly již od založení církve, po vydání vyhlášky ministra školství a národní osvěty č. 193/1925 Sb. z. a n. z 22. 9. 1925 dosáhly postupně státního uznání následující NO:\n• Bratislava (1927) • Brezno nad Hronom (1928) • Košice (1928) • Liptovská Osada (1928) • Nové Zámky (1928) • Spišská Nová Ves (1929) • Zvolen (1930) • Žilina (1930) • Michalovce (1931) • Trenčín (1932) • Trnava (1932) • Nitra (1934) • Bratislava-Petržalka (1935) • Prešov (1937)\n• Užhorod (1927) • Chust (1928) • Mukačevo (1931) • Slatinské Doly (1931)\n\nV obvodu působnosti jednotlivých NO pak existovala řada míst, kde se konaly bohoslužby a vyučovalo náboženství, např. \"Blahova Dedina\" (dnes Blahová), \"Macov\" (NO Bratislava); \"Šahy\", \"Lučenec\", \"Fiľakovo\", \"Levice\" (NO Zvolen); \"Rimavská Sobota\", \"Rimavská Seč\", \"Bottovo\", \"Rožňava\" (NO Brezno nad Hronom, dnes Brezno). Celkem bylo v tamních NO a jejich 54 bohoslužebných střediscích registrováno 21 000 věřících.\nV průběhu 2. zasedání I. řádného sněmu Církve československé (1931) bylo rozhodnuto o zřízení samostatné diecéze pro Slovensko a Podkarpatskou Rus, duchovní správu ústředí církve svěřilo moravskému (olomouckému) biskupovi ThDr. Josefu Rostislavu Stejskalovi. Vzhledem k administrativním průtahům státních orgánů a událostem vedoucím k pozdějšímu rozpadu Československé republiky nebylo rozhodnutí sněmu v průběhu let 1931–1939 realizováno.\nMnichovská dohoda z 30. 9. 1938 vedla nejen k odstoupení českého a moravského historického pohraničí hitlerovskému Německu, územní nároky uplatnily také Polsko (Těšínsko-Zaolzie, části Oravy, Spiše, Kysuc a Šariše) a Maďarsko, které po arbitrážních jednáních ve Vídni již v listopadu 1938 anektovalo část jižního a východního Slovenska i jihozápad Podkarpatské Rusi. Na všech obsazených teritoriích došlo k zániku NO CČS, po vzniku Slovenské republiky 14. 3. 1939 a maďarské okupaci zbytku Podkarpatské Rusi byla na obou územích veškerá činnost CČS zakázána a její majetek vyvlastněn.\nPo roce 1945 byla oficiálně obnovena činnost pouze bratislavské náboženské obce, až do roku 1988 však neměla svého duchovního správce a byla v letech 1947–1988 administrována hodonínským farářem CČSH \"Vlastimilem Drtinou\". Členům před válkou existujících NO poskytovali služby ad hoc externí duchovní působící v historických zemích. Po komplikovaných a dlouhotrvajících jednáních mezi tehdejšími orgány státní správy a vedením církve byl v roce 1988 ustanoven farářem NO CČSH v Bratislavě \"ThDr. Jan Hradil\", následně se stal vikářem pro duchovní správu území SSR (1989), od roku 1990 pak \"generálním vikářem\". Se změnou společenských poměrů po roce 1989 byla zvolena \"Rada generálního vikariátu CČSH na Slovensku\" (1992), po rozdělení ČSFR a rozhodnutí třetího zasedání VII. řádného sněmu CČSH (27. – 28. 7. 1994) obnovit usnesení z roku 1931 o zřízení samostatné slovenské diecéze došlo v roce 2000 k jejímu ustavení. Prvním slovenským biskupem se v témže roce stal ThDr. Jan Hradil, ve své funkci byl potvrzen volbou 6. 5. 2007. Mimořádné diecézní shromáždění jej dne 16. 3. 2014 opětovně zvolilo biskupem bratislavské diecéze na volební období 2014–2021.\n\nDiecézi Církve československé husitské na Slovensku se sídlem v Bratislavě tvoří nyní tyto náboženské obce (farnosti): Bratislava, Košice, Liptovská Osada a Vídeň. Zajišťuje duchovní správu ve vězení v \"Sučanech\" a je členem \"Ekumenické rady církví ve Slovenské republice\". Podle údajů ze sčítání obyvatel SR z května 2011 se k ní hlásí 1 782 věřících.\n\n"}
{"id": "752778", "url": "https://cs.wikipedia.org/wiki?curid=752778", "title": "Josef Rudolf Zavrtal", "text": "Josef Rudolf Zavrtal\n\nJosef Rudolf Zavrtal (příjmení psáno též Saverthal, Zaverthal, Zavrtal a Zavrthal, jména jako Joseph Rudolph) (5. listopadu 1819 Polepy – 3. května 1893 Litoměřice) byl český hudební skladatel, vojenský kapelník, trumpetista a pozounista. Byl otcem zpěvačka (sopranistky) Mathildy Weissmannové-Zavrtalové, které zajistil vystupování v Itálii, Londýně a Praze. Josef Rudolf byl dále bratrem Václava Huga Zavrtala, rovněž skladatele, vojenského kapelníka a klarinetisty, a strýcem skladatele Ladislava Zavrtala, který studoval jako dirigent v Itálii a později působil zejména ve Spojeném království.\n\nJosef Rudolf Zavrtal studoval v letech 1831 až 1837 hru na trubku a pozoun na Pražské konzervatoři. V letech 1839 až 1845 byl kapelníkem vojenské hudby 6. dragounského pluku v Šarišském Potoce. Od roku 1845 do roku 1850 dirigoval vojenskou hudbu 53. pěšího pluku v Temešváru. V letech 1850 až 1864 byl kapelníkem hudby c. k. námořnictva v Terstu. Tam též založil dechový orchestr \"Triester Musikverein\", se kterým vystupoval v divadlech, kasinech a na plesech.\n\nV roce 1864 doprovázel arcivévodu Maxmilián I. Mexický do mexického Veracruzu. Od roku 1864 do popravy císaře v roce 1867 sloužil jako dvorní hudební ředitel a generální inspektor mexických vojenských hudeb.\n\nPoté se odstěhoval do Anglie a stal se vojenským kapelníkem (\"Bandmaster\") v britském vojsku (1868 až 1890); mimo jiné dirigoval \"4th Kings Own Regiment band\" a kapelu \"Royal Engineers\" v Chathamu. S britskou vojenskou hudbou se roku 1886 dostal též do Persie. Přitom jej šáh Násir ad-Dín Šáh vyznamenal za zásluhy na vybudování vojenské hudby evropského typu.\n\nZavrtal byl vyznamenán rakouskými, francouzskými a perskými řády a jmenován rytířem řádu P. Marie z Guadeloupe (\"Ritter des Marien-Ordens von Guadeloupe\").\n\n\n\n"}
{"id": "752779", "url": "https://cs.wikipedia.org/wiki?curid=752779", "title": "Mathilde Weissmannová-Zavrtalová", "text": "Mathilde Weissmannová-Zavrtalová\n\nMathilde Weissmannová-Zavrtalová (Mathilde Weissmann-Sawerthal) (2. února 1846 Temešvár – 22. července 1908 Řím) byla česká operní pěvkyně (sopranistka). Byla dcerou skladatele a vojenského kapelníka Josefa Rudolfa Zavrtala.\n\nStejně jako její otec studovala v letech 1859 až 1863 na Pražské konzervatoři, mimo jiné zpěv u Giovanniho Battisty Gordigianiho. Jejím prvním známým větším vystoupením byl koncert roku 1870 v Pise. V roce 1871 se odstěhovala do Londýna a získala angažmá v \"Drury Lane Theatre\". Poté působila v německé opeře v Praze.\n\nO její pěvecké kariéře není nic dalšího známo. Vdala se za Maximiliana barona Weissmanna. Je pohřbena na protestantském hřbitově (\"Cimitero Acattolico\") v Římě.\n"}
{"id": "752780", "url": "https://cs.wikipedia.org/wiki?curid=752780", "title": "Rue Monge", "text": "Rue Monge\n\nRue Monge (\"Mongeova ulice\") je ulice v Paříži. Nachází se v 5. obvodu.\n\nUlice vede od křižovatky s \"Boulevard Saint-Germain\" a \"Rue de la Montagne-Sainte-Geneviève\" a končí u \"Avenue des Gobelins\" a \"Rue de Bazeilles\". Ulice je orientována ze severu na jih. Směrem na sever pokračuje ulice \"Rue Lagrange\".\n\nO vzniku ulice bylo rozhodnuto v roce 1859 a roku 1860 byla vyměřena, přičemž zabrala část ulice \"Rue Saint-Victor\". V roce 1869 byly při stavebních pracích objeveny pozůstatky římské arény. Ulice byla pojmenována 2. března 1864 na počest Gasparda Monga (1746-1818), francouzského matematika a zakladatele École Polytechnique.\n\n\n"}
{"id": "752790", "url": "https://cs.wikipedia.org/wiki?curid=752790", "title": "Place Louis-Lépine", "text": "Place Louis-Lépine\n\nPlace Louis-Lépine (\"náměstí Louise Lépina\") je náměstí v Paříži. Nachází se ve 4. obvodu.\n\nNáměstí leží na ostrově Cité. Je ohraničeno ulicemi \"Rue de la Cité\" na východě, \"Rue de Lutèce\" na jihu, \"Quai de la Corse\" na severu a \"Allée Célestin-Hennion\" na západě. Uprostřed náměstí se nachází vstup do stanice metra Cité.\n\nNáměstí bylo vyhlášeno 27. ledna 1934 a bylo pojmenováno na počest Louise Lépina (1846-1933), policejního prefekta.\n\n\n"}
{"id": "752797", "url": "https://cs.wikipedia.org/wiki?curid=752797", "title": "Spon", "text": "Spon\n\nSpon výsadby rostlin je vzdálenost a směr jednotlivých rostlin mezi sebou ve výsadbě v ploše. Spon v řadě mezi rostlinami může být čtvercový, obdélníkový, nebo trojúhelníkový, trojspon. Trojspon je často používaný pro výsadbu, protože umožňuje při minimální vzdálenosti efektivní využití prostoru. Trojspon umožňuje snadnější zapojení porostu. Pro jednotlivé pěstované druhy jsou doporučeny dané vzdálenosti dané vzrůstem rostlin a doporučenou vzdáleností pro zdravotní stav rostlin. Například u pozdního hlávkového zelí je používaný spon 50x50cm. Obdélníkové spony mohou být použity pro snadnější údržbu rostlin, pohyb mezi řádky.\n\nPravidelný spon (trojspon) používali Římané, když preferovali ve výsadbách quincunx. \"„Co může být krásnějšího než quincunx, který je krásný z každé strany. …“\" píše Rose Standish Nichols v knize English pleasure gardens, popisujíce spon rostlin. Pětice stejně od sebe vzdálených bodů je očividně pravidelná v každém směru. \n\n"}
{"id": "752798", "url": "https://cs.wikipedia.org/wiki?curid=752798", "title": "Sin-jü", "text": "Sin-jü\n\nSin-jü ( , pchin-jinem \"Xīnyú\") je městská prefektura v Čínské lidové republice, kde patří k provincii Ťiang-si. Má rozlohu 3 178 čtverečních kilometrů a v roce 2000 zde žilo přes milion obyvatel.\n\nMěstská prefektura leží ve středu provincie Ťiang-si, kde sousedí s prefekturou I-čchun na severu a s prefekturou Ťi-an na jihu.\n\n\n\n"}
{"id": "752803", "url": "https://cs.wikipedia.org/wiki?curid=752803", "title": "Carex globularis", "text": "Carex globularis\n\nCarex globularis je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 20–60 cm. Je vytrvalá, velmi řídce trsnatá, s oddenky, ze kterých vyrůstají výběžky. Listy jsou střídavé, přisedlé, s listovými pochvami. Lodyha je trojhranná, chabá, nahoře trochu drsná, stejně dlouhá nebo o něco delší než listy. Bazální pochvy jsou červenohnědé, vytváří síťku. Čepele jsou nejčastěji 1–2 mm široké. Dolní listen má čepel kratší než květenství, je téměř bez pochvy. \"Carex globularis\" patří mezi různoklasé ostřice, nahoře je klásek převážně samčí, dolní klásky jsou pak čistě samičí. Samčí klásek je jeden, je téměř přisedlý. Samičích klásků je nejčastěji 2–3, jsou podlouhlé, vejčité až polokulovité, 5–12 mm dlouhé, dolní je krátce stopkatý, ostatní jsou přisedlé.Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 2,5–3 mm dlouhá, zelenohnědá, široce obvejčitá až široce eliptická, hustě pýřitá, mnohožilná, na vrcholu je krátký zobánek. Každá mošnička je podepřená plevou, která je za zralosti žlutohnědá až hnědá, na okraji s membránovitým okrajem, kratší než mošnička.\n\n\"Carex globularis\" je euroasijský druh, roste ve Skandinávii a severovýchodní Evropě, na jihozápad vzácně zasahuje až do Polska, dále se vyskytuje na Sibiři a Dálném Východě, zasahuje až do Koreje, Číny a Japonska.\n\n \n"}
{"id": "752806", "url": "https://cs.wikipedia.org/wiki?curid=752806", "title": "Václav Hugo Zavrtal", "text": "Václav Hugo Zavrtal\n\nVáclav Hugo Zavrtal (křestní jméno psáno též jako Wenceslas, Venceslao a Wenzel Hugo a příjmení jako Sawerthal, Saverthal, Zaverthal a Zavrthal) (31. srpna 1821 Polepy – 8. září 1899 Litoměřice) byl český hudební skladatel, vojenský kapelník a klarinetista. Byl otcem Ladislava Zavrtala, rovněž skladatele a dirigenta, a mladším bratrem skladatele, vojenského kapelníka a trumpetisty Josefa Rudolfa Zavrtala.\n\nVáclav Hugo Zavrtal studoval, stejně jako jeho bratr, na Pražské konzervatoři v letech 1834 až 1840. Poté (roku 1841) se stal klarinetistou orchestru opery v Lublani. V roce 1842 vystupoval jako zpěvák (basista) v Pešti. V letech 1843–1845 byl opět klarinetistou v orchestru Stavovského divadla v Praze. V letech 1845 až 1847 byl kapelníkem vojenské hudby 18. pěšího pluku v Miláně. Roku 1847 se stal hudebním ředitelem a dirigentem \"Teatro del Liceo\" a profesorem vyšší hudební konzervatoře (Conservatorio Superior de Música del Liceo) v Barceloně.\n\nV roce 1847 se oženil s italskou operní pěvkyní Carlottou Maironi da Ponte (1826–1873).\n\nV letech 1848 a 1849 byl zpět na svém původním místě v Miláně, kde se seznámil s Carlem Thomasem Mozartem, nejstarším synem Wolfganga Amadea Mozarta. Od roku 1850 se stal opět kapelníkem u rakousko-uherského vojska, totiž v letech 1850 až 1854 u vojenské hudby 54. pěšího pluku, který byl stacionován nejprve v Miláně a později ve Vídni, a poté v letech 1854 až 1859 u 59. pěšího pluku v Terstu. V téže době zde působil rovněž jeho bratr.\n\nPo rakousko-italské válce (1859) se Josef Rudolf se stal kapelníkem v italském vojsku, až do roku 1866. Od roku 1867 do roku 1870 pracoval jako hudební ředitel v Trevisu a od roku 1870 do roku 1874 v Modeně. V roce 1874 se odstěhoval do Skotska a stal se dirigentem \"Pollokshields Musical Association\". V letech 1875 až 1895 vyučoval hudbě v Helensburghu. Poté se vrátil do vlasti a zemřel v Litoměřicích.\n\n\n\n"}
{"id": "752819", "url": "https://cs.wikipedia.org/wiki?curid=752819", "title": "Bolotné náměstí", "text": "Bolotné náměstí\n\nBolotné náměstí (, v překladu \"Blatné náměstí\"; v letech 1962–1993 \"Repinovo náměstí\") je jedno z náměstí v centru Moskvy. Leží v rajónu Jakimanka, jižně od Kremlu a řeky Moskvy a severně od Vodootvodného kanálu. Nejbližší stanice metra jsou Poljanka, Biblioteka imeni Lenina, Borovickaja a Treťjakovskaja.\n\nV historii bylo náměstí často používáno pro veřejné popravy, roku 1671 zde byl popraven Stěnka Razin a jako poslední 10. ledna 1775 Jemeljan Pugačov.\n\nV roce 2011 se zde 10. prosince shromáždily tisíce lidí, aby protestovaly proti výsledkům a falzifikaci nedávných parlamentních voleb. V polovině prosince pak opoziční noviny Novaja gazeta navrhly, aby bylo náměstí přejmenováno po právě zemřelém bývalém českém a československém prezidentovi Václavu Havlovi, který patřil k zahraničním kritikům voleb.\n"}
{"id": "752823", "url": "https://cs.wikipedia.org/wiki?curid=752823", "title": "Gandština", "text": "Gandština\n\nGandština (nebo ganda či luganda, gandsky: \"oluganda\") je hlavním jazykem Ugandy používaný více než šestnácti miliony Gandů a dalšími obyvateli Jižní Ugandy včetně hlavního města Kampaly. Patří mezi bantuské jazyky nigerokonžské jazykové rodiny. \n\nS téměř sedmi miliony rodilými mluvčími v regionu Buganda a téměř deseti miliony ostatních jde o nejpoužívanější ugandský jazyk a druhý jazyk po angličtině před svahilštinou. Je používán v některých základních školách v Bugandě pro výuku angličtiny, základního oficiálního jazyka Ugandy. Do šedesátých let byla také oficiálním jazykem v základních školách Východní Ugandy.\n"}
{"id": "752828", "url": "https://cs.wikipedia.org/wiki?curid=752828", "title": "Washington State Route 10", "text": "Washington State Route 10\n\nWashington State Route 10 je silnice v americkém státě Washington. Vede asi 26 kilometrů souběžně s Interstate 90 a končí asi 5 kilometrů severozápadně od Ellensburgu. Ve dvacátých a třicátých letech minulého století měla přezdívku Yellowstone Highway, jelikož ji nutně použili ti, již cestovali ze Seattlu do Yellowstoneského národního parku.\n\nDříve byla silnice částí původní U.S. Route 10, jež spojovala Detroit se Seattlem, nyní však končí už na východě Severní Dakoty. V západněji ležících oblastech ji nahradily Interstate 94 a Interstate 90. State Route 10 je jedním ze segmentů původní U.S. Route 10, v jejíž cestě nyní proudí Interstate 90, které spojovaly dálnici s městy mimo její trasu. Milníky na této silnici jsou stále počítány od Seattlu, což je další odkaz na původní silnici.\n\nSilnice spojuje města Cle Elum, Bristol, Thorp a Ellensburg, po většinu své trasy prochází nezačleněným územím okresu Kittitas. Od Interstate 90 ji mnohdy dělí pouze řeka Yakima.\n"}
{"id": "752829", "url": "https://cs.wikipedia.org/wiki?curid=752829", "title": "Washington State Route 11", "text": "Washington State Route 11\n\nWashington State Route 11 je 34 kilometrů dlouhá státní silnice v okresech Whatcom a Skagit v americkém státě Washington. Je též známá jako Chuckanutská silnice, začíná na křižovatce s Interstate 5 na severu Burlingtonu, pokračuje severozápadně skrz několik malých měst v Chuckanutských horách a končí opět na křižovatce s Interstate 5, tentokrát však ve Fairhavenu, části města Bellingham.\n\nPrvní část silnice byla přidána do státního systému silnic už roku 1895, o pět let získala silnice označení State Road 6 a v roce 1907 byla pokřtěna na Pobřežní silnici. V roce 1913 byla zařazena do sítě Pacifických dálnic a v roce 1926 se stala částí U.S. Route 99. O pět let později byl však postaven vnitrozemní obchvat pro U.S. Route 99, a tak se stala pouze U.S. Route 99 Alternative. Při přečíslování roku 1964 získala silnice číslo 11 a v roce 1987 byla zkrácena z centra Bellinghamu do Fairhavenu.\n\nSilnice, která má také jméno Chuckanutská po celé své délce, začíná na částečné čtyřlístkové křižovatce s Interstate 5, severně od Burlingtonu. Poté vede severozápadním směrem skrz zemědělskou půdu, souběžně s železnicí společnosti BNSF Railway, která vede z Mount Vernonu do Bellinghamu a využívá ji též osobní vlakový spoj \"Amtrak Cascades\". Východně od Edisonu, kde už vede severním směrem, leží křižovatka s Bow Hill Road, dřívější Washington State Route 237. Silnice pokračuje na sever přes Blanchard, po kterém vede po úzkém pruhu pevniny mezi Samišským zálivem a Chuckanutskými horami. Na půli cesty mezi Blanchardem a okresní hranicí se na silnici nachází vlásenková zatáčka, u potoka Oyster Creek.\n\nV okrese Whatcom silnice vede především severním směrem a protíná část nejstaršího státního parku ve státě, 11 km² rozlehlého Larrabeeova státního parku.\n\nHned po vyjetí z parku silnice prochází malou obcí Chuckanut Bay, která se nachází na poloostrově oddělujícím Samišský záliv od Chuckanutského. Severně od obce následují další strmé útesy, ale to už se silnice řítí do jižních předměstí Bellinghamu. Silnice zde vede po břehu Bellinghamova zálivu a přechází z venkovských hor do hustě obydleného Fairhavenu. \n\nSilnice pak směřuje severozápadním směrem skrz Fairhaven a než se její jméno mění na 12th Street, prochází kolem zdejší prostřední školy a přetíná okresní meziměstskou stezku. Dva bloky od ní se však otáčí k východu a stává se z ní Old Fairhaven Parkway, široká dvoupruhová silnice s pruhem pro odbočení doleva uprostřed. Pak pokračuje obytnými a komerčními územími než končí na diamantové křižovatce s Interstate 5.\n"}
{"id": "752830", "url": "https://cs.wikipedia.org/wiki?curid=752830", "title": "Větrolam", "text": "Větrolam\n\nVětrolam je výsadba dřevin z jednoho nebo více řádků dřevin vysazených s cílem poskytnout kryt proti větru a ochránit půdu před erozí. Větrolamy jsou obvykle vysazeny kolem okrajů polí na farmách. Jsou-li navrženy správně, mohou větrolamy kolem domů snížit náklady na vytápění a ušetřit energii. Větrolamy jsou vysazovány tak, aby pomohly proti závějím na pozemních komunikacích. Větrolamy mohou poskytovat prostředí pro volně žijící zvířata. Větrolamy jsou obvykle vysazovány především v ploché krajině.\n"}
{"id": "752846", "url": "https://cs.wikipedia.org/wiki?curid=752846", "title": "Soupiska české fotbalové reprezentace do 20 let – 2007", "text": "Soupiska české fotbalové reprezentace do 20 let – 2007\n\nČeská fotbalová reprezentace do 20 let obsadila na Mistrovství světa ve fotbale hráčů do 20 let 2007 v Kanadě druhé místo, když v boji o zlato prohrála s Argentinou 1:2.\n\n"}
{"id": "752848", "url": "https://cs.wikipedia.org/wiki?curid=752848", "title": "Limburština", "text": "Limburština\n\nLimburština je východní dolnofrancký jazyk používaný v Limburku a Porýní poblíž nizozemsko-německo-belgické hranice. Oblast kde je používán zhruba odpovídá širokému kruhu od Venlo přes Düsseldorf, Cáchy, Maastricht, Hasselt a zpět k Tienenu. V některých oblastech je obecně používán jako hovorový jazyk k běžné každodenní komunikaci.\n\nSdílí mnoho společných charakteristik jak s němčinou, tak s nizozemštinou a je tak někdy považován jen za variantu jednoho z těchto jazyků.\n\nV moderních komunitách belgické a nizozemské provincie Limburk jsou velmi obvyklé idiolekty kombinující běžnou nizozemštinu s přízvukem a gramatickými a výslovnostními tendencemi odvozenými z limburštiny. Takováto \"limburská nizozemština\" je pak také někdy nazývána prostě \"limburštinou\".\n"}
{"id": "752849", "url": "https://cs.wikipedia.org/wiki?curid=752849", "title": "RFC de Liège", "text": "RFC de Liège\n\nRoyal Football Club de Liège je belgický fotbalový klub z Lutychu. Založen byl roku 1892 jako Liège Football Club. Jde o historicky prvního belgického mistra z roku 1896. Celkem klub získal pět titulů mistra ligy (1895-96, 1897–98, 1898–99, 1951–52, 1952–53) a jednou vyhrál belgický pohár (1990). Největšího mezinárodního úspěchu dosáhl v sezóně 1963/64, kdy se probojoval do semifinále Veletržního poháru. Dvakrát hrál též čtvrtfinále evropského poháru, Poháru UEFA 1989/90 a Poháru vítězů pohárů 1990/91. V současnosti hraje třetí belgickou ligu.\n\n"}
{"id": "752850", "url": "https://cs.wikipedia.org/wiki?curid=752850", "title": "Ngalština", "text": "Ngalština\n\nNgalština (nebo také lingala či ngala) je bantuský jazyk používaný v severozápadní části Demokratické republiky Kongo, velké části Republiky Kongo a částečně v Angole a ve Středoafrické republice. Mluví jím více než 10 milionů lidí.\n"}
{"id": "752857", "url": "https://cs.wikipedia.org/wiki?curid=752857", "title": "Svinické sedlo", "text": "Svinické sedlo\n\nSvinické sedlo ( , , , 2051 m n. m.) je sedlo v hlavním hřebeni Vysokých Tater. Nachází se mezi Prostrednou kopou a Svinicí a prochází jím slovensko-polská státní hranice. Na severní (polské) straně se pod sedlem nachází Svinická kotlinka (\"Świnicka Kotlinka\") – horní část Gąsienicové doliny. Ve žlabu na dně kotlinky zůstává dlouho sníh, v některých letech až do půlky srpna. V malém žlabu přímo pod sedlem je nevelký pramen. Na slovenské straně spadají svahy od sedla do doliny Kamenná Tichá.\n\nSvinické sedlo je důležitým místem pro přístup na Svinici. Nachází se zde křižovatska značených turistických cest spojujících Svinici, Kasprov vrch a Zelené pleso Gąsienicovo. V letech 1890–1924 zde stál nevelký přístřešek pro turisty (4 x 3 m). V roce 1902 byl vypracován projekt zubačky do Ľaliového i Svinického sedla, který vzbudil velké protesty ochránců přírody. S ohledem na tatranskou přírodu nebyl nakonec realizován.\n\n"}
{"id": "752858", "url": "https://cs.wikipedia.org/wiki?curid=752858", "title": "Jihomořská bublina", "text": "Jihomořská bublina\n\nJihomořská bublina byla spekulativní bublina, která se vytvořila v Anglii v roce 1720, především s souvislosti se South Sea Company (\"Společnost jižních moří\").\n\nPočátek 18. století znamenal pro londýnskou burzu velký provoz. Už v roce 1697 se vyskytl první privátní kurzovní lístek. Roku 1714 došlo poprvé ke stanovení úředních kurzů. Navíc kolem roku 1700 vznikl první zpravodajská agentura, jejímž úkolem bylo informovat o kurzech a přinášet informace z důležitých burzovních míst. Vyvíjel se také počet společností na burze. Zatímco v roce 1688 to byly pouhé tři společnosti, v roce 1694 jich bylo už 53, mezi nimi i čerstvě založená Bank of England. Do roku 1720 zde obchodovalo kolem 200 obchodních společností, přičemž jednou z nejdůležitějších byla \"South Sea Company\".\n\nZa vlády královny Anny a krále Jiřího I. zažívala Anglie vzestup. Po válce o španělské dědictví získala mimo jiné právo vozit africké otroky do kolonií Španělska v Jižní Americe. Kvůli válce s Francií však v roce 1711 činil státní dluh více jak 10 milionů liber šterlinků. Za tichého souhlasu vlády a parlamentu byla v témže roce založena South Sea Company, která převzala státní dluh ve výši 9 milionů liber a vláda jí garantovala úrok 6% z dluhu (tedy 540 000 liber ročně). Společnost navíc obdržela monopol na britský obchod s koloniemi Španělska v Americe a právo na zatím neobjevené ostrovy v této oblasti, které měli připadnout Británii a společnost je hospodářsky využívat. K tomu obdržela od státu čtyři zámořské lodě.\n\nPůvodním plánem společnosti bylo obchodování s doly na zlato a stříbro v Peru a Mexiku. Jenže po uzavření utrechtského míru v roce 1713 mezi Anglií a Francií nedošlo k očekávanému otevření přístavů Španělska v Jižní Americe. Následná válka se Španělskem neumožňovala aktivity společnosti až do porážky Španělů. V roce 1720 předložila společnost vládě návrh na převzetí dluhu 32 mil. liber šterlinků, pokud společnosti povolí neomezeně navýšit kapitál. Jediný kdo před tímto krokem varoval byl poslanec a vůdce opozičních whigů sir Robert Walpole. Jak se později ukázalo, jeho obavy z nezvládnutelné spekulace byly oprávněné.\n\nJeště na začátku roku se kurz akcie společnosti pohyboval okolo 121 liber. Během debaty v parlamentu stoupla cena na dvojnásobek. Vedení společnosti, v jejímž čele stál John Blunt, se rozhodlo vypustit fámy, aby došlo k podpoře růstu akcií. Mezi tyto fámy patřilo uzavření dohody Anglie a Španělska o svobodném obchodu se španělskými koloniemi. Po této akci se lordi rozhodli návrh schválit a dne 7. dubna byl podepsán králem.\n\nZe začátku kurz příliš nerostl, protože investoři většinou toto rozhodnutí očekávali. Vedení společnosti se tedy rozhodlo vypustit další fámy o chystaných smlouvách se Španělskem. Následně se kurz akcií vyšplhal nahoru a společnost musela 12. dubna vydat milion nových akcií. V této době se kurz dostal na 300 liber za akcii o nominální hodnotě 100 liber. Následně vedení vyhlásilo výjimečnou 10% dividendu, což vyhnalo cenu na 400 liber za akcii.\n\nTento růst vyvolal boom ve vzniku nových společností, které slibovaly rychlé zbohatnutí. Nejednalo se jen o společnosti zaměřené na obchod se zámořím, ale také o značně podivné společnosti. Vrcholu pravděpodobně dosáhla \"Společnost k provozování velmi užitečné podnikatelské činnosti, kterou ještě nikdo nezná\", které zájemci během šesti hodin upsali 1 000 akcií. Netrvalo ovšem dlouho a tyto bubliny postupně praskly.\n\nCena akcií společnosti South Sea Company však nadále rostla. Dne 29. dubna 1720 překročila hranici 500 liber, v květnu se dostala na 890 liber a ačkoliv společnost nevykazovala žádnou činnost dosáhly dne 24. června akcie ceny 1 050 liber. V červenci se však na veřejnost dostaly zprávy o prodeji akcií, které měli ředitelé společnosti a kurz rychle padal dolů. V srpnu dosahovaly hodnoty 135 liber a v prosinci 128 liber.\n\nPo prasknutí bubliny se Anglie dostala do ekonomické krize. Mnoho lidí přišlo o všechno, přibylo množství konkurzů. Většina vedení společnosti rychle zmizela, ostatní byli zatčeni, odvezeni do Toweru a jejich majetek zastaven. Bank of England a Východoindická společnost následně akcionářům zaplatili určitou náhradu, ovšem dvě třetiny kapitálu definitivně ztratili. Při následném vyšetřování se zjistilo, že řada ministrů, v čele s kancléřem státního pokladu, byla podplacena. Došlo k pádu vlády a do čela se dostaly whigové vedení sirem Robertem Walpolem. Proces však byl brzy amnestií krále ukončen.\n\n"}
{"id": "752859", "url": "https://cs.wikipedia.org/wiki?curid=752859", "title": "Chorog", "text": "Chorog\n\nChorog (tádžicky Хоруғ, persky خاروغ) je hlavní město autonomní provincie Horský Badachšán. Anglický přepis nabývá podob \"Khorugh, Khoroq, Khorogh, Khorog, nebo\" \"Xoroq\".\n\nMěsto se nachází v nadmořské výšce 2 200 metrů nad mořem na soutoku řek Pandž a Gunt. Bylo založeno na konci 19. století v rámci územní expanze Ruské říše. Nejdříve byla postavena ruská pevnost a na okolním území byla vyhlášena provincie Ruský Pamír. V roce 1925 byla vyhlášena provincie Horský Badachšán a Chorog se stal jejím hlavním městem. Zároveň se stal součástí Tádžické SSR. Během tádžické občanské války se v Chorogu nebojovalo, nicméně byl jedním z míst, kde se badachšánští islamisté stýkali s Taliby.\n\nSpojení se světem zajišťuje Pamírská dálnice. Do Afghánistánu vede přes řeku most. Chorog také disponuje letištěm pro malá letadla.\n\nMěsto se nachází v jedné z nejchudších oblastí Tádžikistánu, většina tamních příjmů pochází z humanitární organizace Aga Khan Foundation. Nicméně město disponuje vlastní univerzitou, dvanácti školami a několika nemocnicemi. \n"}
{"id": "752860", "url": "https://cs.wikipedia.org/wiki?curid=752860", "title": "Soupiska české fotbalové reprezentace do 20 let – 2009", "text": "Soupiska české fotbalové reprezentace do 20 let – 2009\n\nČeská fotbalová reprezentace do 20 let skončila na Mistrovství světa ve fotbale hráčů do 20 let 2009 v Egyptě v osmifinále, když v boji o postup do dalších bojů byla vyřazena Maďarskem na penalty 3:4 po předchozí remíze po prodloužení 2:2.\n\n"}
{"id": "752861", "url": "https://cs.wikipedia.org/wiki?curid=752861", "title": "Yueosaurus", "text": "Yueosaurus\n\nYueosaurus (\"ještěr z kraje Yue\") byl rod bazálního ornitopodního dinosaura, žijícího v období spodní až svrchní křídy (stupeň apt až cenoman) na území dnešní Číny (provincie Če-ťiang, geologické souvrství Liangtoutang). Tento malý dinosaurus dosahoval délky asi 1,8 metru a průměrné hmotnosti pouze kolem 4,6 kilogramu.\n\nHolotyp tohoto dinosaura nese označení \"ZMNH M8620\", jedná se o artikulovanou a dobře zachovanou postkraniální kostru. Fosilie tohoto býložravého ptakopánvého dinosaura byly objeveny v oblasti Tiantai (odtud druhové jméno). \"Yueosaurus\" je nejjižněji žijícím bazálním asijským ornitopodem a prvním popsaným z Číny. Od ostatních ornitopodů se liší unikátní kombinací některých anatomických kosterních znaků.\n\n"}
{"id": "752865", "url": "https://cs.wikipedia.org/wiki?curid=752865", "title": "Valentkovo sedlo", "text": "Valentkovo sedlo\n\nValentkovo sedlo ( , , , 2100 m n. m.) je široké sedlo v hlavním hřebeni Vysokých Tater. Nachází se mezi Svinicí a Valentkovou a prochází jím slovensko-polská státní hranice. Na západní (slovenské) straně spadá svah od sedla do doliny Kamenná Tichá (boční větev Tiché doliny), na východní (polské) straně do Dolinky pod Kołem (větev Doliny Pięciu Stawów Polskich). Sedlo je nejnižším bodem Valentkova hřebene.\n\nPřechod přes Valentkovo sedlo popsal v roce 1879 Viktor Lorenc. První zaznamenaný zimní přechod uskutečnili 28. března 1923 Adam Karpiński a Kazimierz Szczepański. Ačkoli přechod přes sedlo byl horalům znám již dávno, nebyl nikdy příliš populární. Využívali jej hlavně pastevci koz. Turisté k přechodu hřebene používali mnohem pohodlnější cestu přes Hladké sedlo.\n\nSedlem neprochází žádná značená cesta, tudíž je přístupné pouze v doprovodu horského vůdce.\n"}
{"id": "752866", "url": "https://cs.wikipedia.org/wiki?curid=752866", "title": "Duté textilní vlákno", "text": "Duté textilní vlákno\n\nDutá textilní vlákna (angl.: \"textile hollow fibers\", něm.: \"textile Hohlfasern\") jsou filamenty nebo syntetická staplová vlákna s dutým vnitřkem (jak naznačuje nákres vpravo), který vzniká s pomocí trysek s jádrem nebo se zvláštním profilem.\n\nVlákna byla vyvinuta z polymerních materiálů v 60. letech 20. století\n\nDutá vlákna se vyrábí \"mokrým\", \"suchým\" nebo \"tavným\" zvlákňováním, po kterém následuje dloužení a případně stříhání nebo sekání (\"chopping\") filamentů.\nDutina ve vlákně vzniká při průchodu vlákniny tryskou (\"spinneretem\"), na jejíž konstrukci je závislý tvar vlákna a poměr pláště k dutině. Princip: Kónická nádobka na špici s otvorem o průměru 0,9-2,0 mm a se středovou trubicí s průměrem 0,5-1,0 mm, která ústí v otvoru trysky. Během zvlákňování prochází vlákenný roztok vně středové trubice, kterou současně protéká srážecí kapalina (\"bore liquid\"). Po průchodu tryskou se vnějšek vlákna (plášť) sráží, zatímco uprostřed se vytvoří dutina (20-40 % celkového objemu vlákna). Po ustálení se vlákna dlouží (až na 200 % délky), odváděcí rychlost dlouženého vlákna se udává se 350 až (zkušebně) 3000 m/min.\nDutá vlákna pro oděvní a bytové textilie se dají vyrábět téměř ze všech syntetických materiálů. Pro tento účel se využívá zejména jejich izolačních schopností a prodyšnosti. \n\nK neznámějším výrobkům patří: \n\n\n\nMembrány z dutých vláken byly poprvé popsány v patentu firmy Dow Chemical z roku 1966. \n\nPovrch dutých vláken sestává průměrně ze 70 % z pórů, jejichž struktura je rozhodující pro použití vláken k výrobě určitého druhu membrány. Velikost a rozmístění pórů se dá během zvlákňování ovlivnit zejména teplotou zvlákňovací trysky, délkou a teplotou zchlazování, rychlostí zvlákňování a druhem rozpouštědla.\n\nMembrány z dutých vláken nahradily v některých filtračních modulech spirálně vinuté a deskové membrány, protože se např. nemusí zahřívat, jejich větší povrch zvyšuje účinnost filtrů a jsou pružné. Mají však nevýhodu v tom, že se častěji zanášejí nečistotami, jsou dražší než konvenční materiály a tematika dutých vláken není dostatečně prozkoumána. \n\nVe 2. dekádě 21. století se vyrábí naprostá většina membrán pro mikro- a ultrafiltraci z dutých vláken, z toho\n\n\n"}
{"id": "752867", "url": "https://cs.wikipedia.org/wiki?curid=752867", "title": "Báruch (prorok)", "text": "Báruch (prorok)\n\nBáruch, též Báruk, syn Nerijášův (7.–6. století př. n. l.), byl písařem, přítelem a tajemníkem proroka Jeremjáše. Sám bývá někdy řazen mezi proroky a tradice mu připisovala autorství deuterokanonické Knihy Báruch a dalších spisů. Podle jedné z hypotéz by mohl být též autorem knihy Deuteronomium, tzv. deuteronomistické historie a prozaických pasáží z Jeremiášova proroctví.\n\nJeho bratr Serajáš je zmiňován jako průvodce krále Sidkijáše, předpokládá se proto, že Báruch byl ze vznešeného rodu. Tento předpoklad potvrzuje i Flavius Iosephus. Po dobytí Jeruzaléma odešel spolu s Jeremjášem do Egypta. O jeho dalších osudech biblické podání mlčí. Tradice se v podání jeho dalšího osudu rozchází, podle jedněch zemřel v Egyptě, podle jiných odešel po dobytí Egypta Nebukadnesarem II. do Babylóna. Některé arabské křesťanské legendy ztotožňují Bárucha se Zarathuštrou.\n\nV současné době jsou známy dva otisky nejspíše jedné starověké pečeti, která nese starohebrejský vlastnický nápis „Báruka, syna Nerijášova, písaře“ ().\n\n"}
{"id": "752868", "url": "https://cs.wikipedia.org/wiki?curid=752868", "title": "Hydroxid zinečnatý", "text": "Hydroxid zinečnatý\n\nHydroxid zinečnatý je bílá, práškovitá, anorganická chemická látka se vzorcem Zn(OH) (někdy záměrně zapsaná ZnOHO jakožto monohydrát oxidu zinečnatého). Tato látka je obsažena v několika vzácných minerálech, proto se pro průmyslové využití netěží, ale vyrábí.\n\nPrůmyslově se hydroxid zinečnatý vyrábí reakcí zinečnatých solí, kupříkladu chloridu zinečnatého (ZnCl) (popřípadě síranu zinečnatého (ZnSO)) s hydroxidy alkalických kovů, zejména hydroxidem sodným (NaOH), vzniká chlorid sodný, dle rovnice: <br>\nZnCl + 2NaOH → Zn(OH) + 2NaCl<br>\nTéto reakce se využívá v analytické chemii, vzniká bílá sraženina, která se rozpouští při přidání hydroxidu, tedy při zvýšení pH.\nTuto látku lze rovněž připravit reakcí oxidu zinečnatého (ZnO) a vody (HO):<br>\nZnO + HO ↔ ZnO·HO ↔ Zn(OH)<br>\n\nTato vzniklá látka je poměrně reaktivní. Na vzduchu reaguje se vzdušným oxidem uhličitým za vzniku uhličitanu zinečnatého a vody, podle rovnice:<br>\nZn(OH) + CO → ZnCO + HO<br>\nTato látka reaguje se skoro všemi kyselinami, i se slabými, jako je třeba kyselinou octovou (ta je ještě docela silná), za vzniku vody a zinečnaté soli, zde octan zinečnatý: <br>\nZn(OH) + 2 CHCOOH → Zn(CHCOO) + 2HO<br>\nPři zahřívání se z této molekuly odštěpuje molekula vody. Tato rovnice se vratná:<br>\nZn(OH) —→ ZnO + HO<br>\nDále reaguje s hydroxidy kovů, za vzniku hydroxyzinečnatých (Zn(OH)) komplexů:<br>\nZn(OH) + 2NaOH → NaZn(OH)<br>\n"}
{"id": "752872", "url": "https://cs.wikipedia.org/wiki?curid=752872", "title": "Mária Lalková", "text": "Mária Lalková\n\nMária Lalková (* 22. dubna 1980) je slovenská divadelní herečka.\n\nVystudovala Státní Konzervatoř v Bratislavě, poté brněnskou JAMU (1999 – 2003) – obor muzikálové herectví. Je členkou souboru Městského divadla Brno.\n\n\n"}
{"id": "752877", "url": "https://cs.wikipedia.org/wiki?curid=752877", "title": "Valentkov hrebeň", "text": "Valentkov hrebeň\n\nValentkov hrebeň ( , , ) je část hlavního hřebene Vysokých Tater mezi Valentkovou a Svinicí. Hřebenem prochází slovensko-polská státní hranice.\n\n\nKromě Svinice, kam vedou turistické značky, je celý hřeben přístupný pouze v doprovodu horského vůdce.\n\n"}
{"id": "752884", "url": "https://cs.wikipedia.org/wiki?curid=752884", "title": "Jiří V. Zářivý", "text": "Jiří V. Zářivý\n\nJiří V. Zářivý (1286–1346) z rodu Bagrationi, byl panovníkem Gruzínského království v letech 1299–1302 a 1314–1346.\n\nVymanil Gruzii z mongolské nadvlády. V roce 1327 připoojil ke Gruzii Imretii a v roce 1334 Samcche-Saatabago. Provedl také právní a administrativní reformy.\n"}
{"id": "752888", "url": "https://cs.wikipedia.org/wiki?curid=752888", "title": "Dohra (Star Trek: Vesmírná loď Voyager)", "text": "Dohra (Star Trek: Vesmírná loď Voyager)\n\n„Dohra“, v originále „Endgame“, je závěrečná dvojdílná epizoda poslední sezóny seriálu \"\". Celý seriál líčí putování kosmické lodi Voyager vzdálenými částmi galaxie domů k Zemi; v epizodě před Dohrou je ještě mnoho let vzdálena od svého cíle. V poslední epizodě se Kathryn Janewayová deset let po návratu Voyageru na Zemi vydá zpět do minulosti, aby jeho návrat urychlila.\n\nV roce 2404 se na Zemi oslavuje desáté výročí od návratu Voyageru, který v po cestě dlouhé 23 let, jež začala v epizodě Ochránce, roce 2394 dorazil na Zemi pod velením kapitána Kathryn Janewayové. Ta nyní má hodnost admirála, Doktor se oženil a říká si Joe. Naomi Wildmanová má dceru a B'Elanna Torresová je provdána za Toma Parise. Jejich dcera Miral Paris dohodla Janewayové schůzku s klingonským vědcem Korathem; ten má předat Janewayové jakýsi přístroj, ale požaduje za něj větší protislužbu, než jak zněla původní dohoda. Admirál Janewayová proto přístroj ukradne a otevře jím trhlinu v časoprostoru.\n\nTak se se svým raketoplánem ocitne v delta kvadrantu v roce 2378 blízko Voyageru krátce poté, co Voyager proletěl kolem mlhoviny plné červích děr. Ty představovaly mimořádnou naději uspíšit návrat na Zemi, ovšem nebylo možno je použít, protože mlhovina byla plná borgských krychlí.\n\nAdmirál Janewayová se tak setká se svým mladší já, kapitánem Voyageru, a sděluje jí, že přiletěla uspíšit návrat Voyageru: s technologií z roku 2404 se Voyager dokáže Borgům ubránit. Kapitán Janewayová souhlasí, vyzbrojí loď moderními zbraněmi a vletí do mlhoviny. Borgům se skutečně ubrání, ale odhalí, že mlhovina slouží Borgům jako transwarpový uzel, který jim umožňuje teleportovat lodě na obrovskou vzdálenost. Zničením uzlu by byly mnohé rasy zachráněny před asimilací Borgy.\n\nKapitán Janewayová mlhovinu opustí a je na své starší já rozzlobená, že jí to zatajila, aby s plánem souhlasila. Dojde mezi nimi k ostrému konfliktu, kdy mladší Janewayová nechce věřit, že by s věkem opustila své ideály o nezištné pomoci druhým, zatímco starší na ni naléhá, aby neopakovala svoji chybu z prvního dílu seriálu, kdy dala přednost ochraně cizí rasy před možností vrátit se domů. Také apeluje na Kathryn sdělením, že pod jejím velením mnoho členů posádky, včetně Sedmé z devíti, cestou domů zahynulo a že se to stane znovu, pokud Voyager nevyužije transwarpový uzel.\n\nVšichni důstojníci postaví za kapitána a jsou ochotni raději zničit uzel. Zklamaná starší Janewayová však nalezne řešení, které má šanci dosáhnout obojího: zničit transwarpový uzel i dostat Voyager domů. Nechá si vstříknout neurolytický patogen a odlétá v raketoplánu, který zamaskuje a snaží se s borgskou královnou vyjednávat. Ta ale raketoplán odhalí a Janewayovou asimiluje.\n\nPřesně to ovšem měla starší Kathryn v plánu a látka z její krve způsobí naprostou zkázu v borgském komplexu. Díky tomu se Voyager dostane do uzlu a nalezne skrze něj cestu k Zemi. Jedna z borgských koulí jej pronásleduje, ale Voyager se nechá zajmout a rozstřílí ji zevnitř.\n\nNa Zemi Voyager dojatě vítá admirál Paris a jeho syn Tom se právě dozvídá, že se mu v ošetřovně Voyageru narodila dcera Miral.\n"}
{"id": "752890", "url": "https://cs.wikipedia.org/wiki?curid=752890", "title": "Martin Špaňhel", "text": "Martin Špaňhel\n\nMartin Špaňhel (* 1. června 1977 ve Zlíně) je bývalý český hokejový útočník.\n\nS hokejem začínal v rodném městě, v týmu pod názvem AC ZPS Zlín, kde rovněž debutoval v české nejvyšší lize, v ročníku 1994/95. V sezóně 1994/95 hrával naposled za juniorskou kategorii v mateřském týmu. Po skončení sezóny odcestoval do zámoří, kde byl vybrán v import draftem CHL týmem Lethbridge Hurricanes z prvního kola z desátého místa a ještě byl vybrán ve vstupním draftě NHL týmem Philadelphia Flyers ze šestého kola ze 152. místa. Nakonec do nové sezóny 1995/96 nastoupil za klub Moose Jaw Warriors hrající v lize WHL.\n\n13. listopadu 1995 byl společně s první volbou (touto volbou byl později draftován Daniel Brière) a čtvrtou volbou draftu (touto volbou byl později draftován Mike Martone) vyměněn do týmu San Jose Sharks za Pat Falloon. Téhož dne byl opět vyměněn se spoluhráčem Václavem Varaďou do klubu Buffalo Sabres za Douga Bodgereho. Za žádný z těchto klubů nenastoupil a do ročníku 1996/97 se vrátil zpátky do mateřského týmu HC ZPS-Barum Zlín. Ve Zlíně odehrál další ročník 1997/98, který byl pro něho poslední sezóna za mateřský tým.\n\nBěhem období 1998/2000 nastupoval za tým HC Keramika Plzeň, se kterým si poprvé zahrál playoff a ve druhém ročníku dokonce skončili v semifinálové fázi, kde prohráli nad týmem Vsetínská hokejová 0:3 na zápasy. 9. prosince 1999 sehrála česká reprezentace přátelské utkání s kanadskou reprezentaci a 11. prosince 1999 zase sehrála česká reprezentace přátelské utkání se slovenskou reprezentací, nahradil v těchto přátelských zápase Špaňhel nemocného spoluhráče Martina Procházku. Na začátku roku se zúčastnil utkáni hvězd české extraligy, kde se zúčastnil souboje o nejrychlejšího bruslaře a s časem 14,629 se stal nejrychlejším bruslařem.\n\n29. května 2000 podepsal dvouletou dvoucestnou smlouvu s novým klubem NHL Columbus Blue Jackets. Za klub se účastnil přípravný kemp a odehrál pět přípravných zápasů v nichž vstřelil jednu branku a obdržel šest trestných minut, ale do hlavního kádru se nedostal a byl se spoluhráčem Chrisem Nielsenem poslán na farmu Syracuse Crunch hrající v AHL. Za Columbus Blue Jackets sehrál první zápas 16. března 2001 proti klubu Atlanta Thrashers a následující den zaznamenal první vstřelenou branku v NHL. Za Columbus Blue Jackets sehrál v sezóně šest zápasů.\n\nDruhý ročník v NHL za Columbus Blue Jackets opět sehrával přípravné zápasy v hlavním týmu a v zápase proti Buffalo Sabres zařídil se spoluhráčem Robertem Kronem zařídili výhru klubu 3:2. Začátek sezóny začal opět na farmě v Syracuse Crunch, kde hrával do konce října 2001. 21. října 2001 ho vedení klubu Columbus Blue Jackets povolali do hlavního kádru a v zápase proti Los Angeles Kings vstřelil branku, jeho druhá branka v NHL. Za Columbus Blue Jackets odehrál následné tři zápasy, poté byl poslán zpět na jejich farmu, kde dohrál sezónu.\n\nPo vypršení smlouvy se vrátil zpět do vlasti, kde podepsal dvouletou smlouvu s klubem HC Sparta Praha. Nabídku také dostal od německého týmu Kassel Huskies, ale rozhodl se na návrat do Česka. Ve Spartě však setrval jednu sezón, po příchodě hlavního trenéra Aloise Hadamczika dostával na ledě méně prostoru a po sezóně se rozhodl ukončit spolupráci s klubem. Následně odcestoval na sever Evropy, kde uspěl testování ve finském klubu IFK Helsinky a potkal se tak s dvěma českými spoluhráči, útočníkem Romanem Vopatem a se spoluhráčem z mistrovství světa juniorů v roce 2000 Ladislavem Benýškem.\n\nZa finský klub IFK Helsinky hrával do konce roku 2003, poté se dohodl s klubem o rozvázání kontraktu kvůli špatným výsledku a méně pobytu na ledu. Následně se dohodl s klubem ze západu Čech HC Lasselsberger Plzeň, jenž v minulosti působil. Za Plzeňský klub stihl odehrát v základní části čtrnáct zápasů a v playoff o dva méně zápasů. Do následujícího ročníku nemohl dlouho najít angažmá, později se dohodl ze zahraničním klubem Lillehammer IK hrající v norské nejvyšší soutěži jménem GET-ligaen, kde nakonec setrval celý ročník 2004/05.\n\nPo angažmá v zahraničí se vrátil zpět do Česka, kde přišel vypomoct klubu HC Sparta Praha v turnaji Slapshot Trophy hraný ve Švýcarsku ve městě Zuchwill. Přišel především kvůli velké marodce klubu a dohodl se s klubem na zkušební smlouvě.. Po turnaji zůstal ještě v kádru, jenž hlavní trenér Sparty Jaromír Šindel se definitivně rozhodne po dvou přípravných zápasech. Špaňhel nakonec zůstal v klubu a za základní část vynechal pouhý jeden zápas, v playoff nakonec pomohl k zisku titulu mistra české extraligy.\n\nPo úspěšné sezóně opustil kabinu Sparty a stěhoval se do dánské nejvyšší ligy jménem AL-Bank Ligaen, do klubu Frederikshavn White Hawks, který byl pro něho poslední působení v kariéře. V klubu odehrál tři sezóny v období 2006/09 a v ročníku 2006/07 se potkal s bývalým českým spoluhráčem, se kterým působil v sezóně 2004/05 v týmu Lillehammer IK, s útočníkem Tomášem Sršněm. V dánském týmu se po třech odehraných sezónách rozhodl ukončit hokejovou kariéru.\n\nTéměř po třech letech se vrátil aktivně na led a podepsal smlouvu v nižší zámořské lize ECHL za tým Cincinnati Cyclones. Za celou sezónu odehrál pouhé dva zápasy, ve druhém zápase si připsal jednu asistenci a jeden mínusový bod za pobyt na ledě. Do hokejové profese se již neukázal.\n\n\n\n"}
{"id": "752896", "url": "https://cs.wikipedia.org/wiki?curid=752896", "title": "Bymarka", "text": "Bymarka\n\nBymarka je rekreační oblast nedaleko města Trondheim v Norsku.\n\nBymarka se nachází na západ od centra města, její rozloha činí asi 80 km². Celá oblast je protkána více než 200 km turistických tras. Bymarka je velmi oblíbena pro široké možnosti sportovního vyžití – v zimě je možno provozovat běžecké lyžování, v letních měsících běh, turistiku a golf. Tato rekreační oblast bezprostředně sousedí s trondheimskou čtvrtí Byåsen a pro obyvatele města je snadno přístupná tramvají nebo autem.\n\nNadmořská výška se pohybuje od 200 do 565 m n. m., s výjimkou zvlněné severní části, která se svažuje k hladině Trondheimského fjordu. Můžeme tu nalézt více než deset jezer a velké množství bažin. Takřka celé území je zalesněno, některé druhy stromů, jako např. modřín, se v této lokalitě přirozeně nevyskytují, ale byly uměle vysázeny. Z přirozeně se vyskytujících druhů jsou nejobvyklejší smrk, borovice a bříza. Nejběžněji vyskytujícími se zvířaty jsou los, veverka, zajíc, bobr, jezevec, občas lze zahlédnout i vydru. V jezerech se hojný výskyt pstruhů a mnoho druhů ptáků. Třebaže v okolí nejsou žádné vyšší hory, otvírají se zde překrásné výhledy na město i na fjord. Severní část Bymarky je chráněnou přírodní rezervací.\n"}
{"id": "752898", "url": "https://cs.wikipedia.org/wiki?curid=752898", "title": "Evropský stabilizační mechanismus", "text": "Evropský stabilizační mechanismus\n\nEvropský stabilizační mechanismus (ESM, \"European Stability Mechanism, \"lidově\" euroval\") je záchranný fond finanční pomoci pro země platící eurem, který nahradil dočasná řešení, jimiž byly Evropský nástroj finanční stability (EFSF, anglicky European Financial Stability Facility) a Evropský mechanismus finanční stabilizace (EFSM, anglicky European Financial Stabilisation Mechanism). Ačkoliv jeho vznik umožnila změna zakládacích smluv Evropské unie, jedná se o mezinárodní organizaci zřízenou samostatnou mezinárodní smlouvou.\n\nESM může za striktních podmínek, de facto výměnou za reformy a nápravná opatření vedoucí k fiskální konsolidaci, poskytovat půjčky členským státům ve vážných finančních problémech až do výše 500 miliard eur (asi 13 biliónů korun). Ve výjimečných případech může pomocí přímých nákupů vládních dluhopisů na primárním trhu nakupovat dluhy států, aby snížil sazby na trzích. ESM také může přímo rekapitalizovat banky v potížích, čímž nedojde ke zvýšení zadlužení daného státu. Kvůli riziku morálního hazardu ale podmínkou bylo vytvoření nového bankovního dohledu, který dal vyšší pravomoci Evropské centrální bance, především přímo dohlížet systémově významné banky v eurozóně. ESM si rovněž na trzích může sám půjčovat peníze.\n\nZačátek činnosti ESM byl stanoven na dobu, kdy jeho zřízení ratifikují členské země reprezentující 90 % závazného kapitálu. To se stalo v září 2012, kdy souhlas s ratifikací smlouvy vyslovilo Německo, a ESM začal fungovat k 15. říjnu 2012. Změnu Smlouvy o fungování Evropské unie (SFEU), která umožňuje vznik ESM, již ratifikovaly všechny členské státy EU. Posledním bylo Česko, kde scházelo připojit podpis prezidenta. Nakonec tak učinil Miloš Zeman na Pražském hradě 3. dubna 2013 za přítomnosti tehdejšího předsedy Evropské komise Josého Manuela Barrosy. Obě komory parlamentu s dodatkem SFEU vyjádřily souhlas již dříve. Česko se stane členem ESM až po vstupu do eurozóny.\n\nESM sídlí v Lucemburku.\n\nZměna Smlouvy o fungování Evropské unie (SFEU, součást primárního evropského práva) spojená s ESM proběhla poprvé tzv. zjednodušenou procedurou pro změnu zakládacích smluv upravenou v čl. 48 odst. 6 Smlouvy o EU, tj. formou rozhodnutí Evropské rady. O okamžitém zahájení tohoto postupu rozhodla Evropská rada na svém zasedání ve dnech 16. – 17. prosince 2010, kde bylo rovněž dojednáno i znění samotného Rozhodnutí. V březnu 2011 vyslovil souhlas s doplněním smlouvy Evropský parlament.\n\nPoslanecká sněmovna ČR vyslovila souhlas s ratifikací \"Rozhodnutí Evropské rady, kterým se mění článek 136 SFEU, pokud jde o mechanismus stability pro členské státy, jejichž měnou je euro\" dne 5. června 2012. Senátem ČR byla ratifikace schválena zhruba o měsíc dříve 25. dubna 2012.\n\nDodatek o délce dvou vět, který byl včleněn do článku 136 SFEU coby odstavec 3, zní:\n\nNa základě tohoto dodatku byl mezivládní dohodou ustanoven Evropský stabilizační mechanismus.\n\nFinanční asistence členům eurozóny je poskytnuta pouze, pokud je prokázána nutnost ochránit finanční stabilitu eurozóny jako celku. Pro tento účel ESM používá několik nástrojů pomoci. Může poskytnout půjčku jako součást programu makroekonomického přizpůsobení, jako se to stalo v případě Kypru a momentálně probíhá v Řecku. Irsko, Řecko a Portugalsko využily podobných programů pod předchozí dočasnou organizací EFSF. Jediný další nástroj, který byl ESM použit, je půjčka státu na nepřímou rekapitalizaci bank, což se stalo v případě Španělska.\n\nZatím nevyužitým nástrojem, který souvisí i s bankovní unií, je nástroj přímé rekapitalizace finančních institucí, pro jehož potřeby bylo vyčleněno 60 mld. eur. Dalšími dosud nevyužitými nástroji, které může ESM dle smlouvy využít jsou:\n\nESM disponuje upsaným kapitálem ve výši 700 mld. EUR. Z toho 80 mld. představuje splacený kapitál a 620 mld. přislíbený kapitál, který může být v případě nutnosti poskytnut členskými zeměmi eurozóny podle daného distribučního klíče. Konstrukce tohoto klíče je odvozena z podílů národních centrálních bank eurozóny na splaceném kapitálu Evropské centrální banky. Méně vyspělým ekonomikám (měřeno ukazatelem HDP na obyvatele v tržních cenách pod hranicí 75 % průměru EU) je po přechodné období 12 let poskytován zvýhodněný klíč.\n\n\"(tabulka je aktuální k roku 2010)\"\n\nPaolo Manasse z Boloňské univerzity v roce 2011 ještě před vznikem ESM poukazoval na čtyři problémové body. Zaprvé, úvěrová kapacita ve výši 500 mld. eur je příliš nízká v porovnání s úrovněmi dluhů některých problémových států. Zadruhé, systém financování je postaven spíše na garancích, než na předem splaceném kapitálu. Aktivování těchto garancí v době krize může vést ke zvýšení zadlužení některých členských států a vyvolat tím nežádoucí efekty nákazy. Zatřetí, mechanismus hlasování je postaven (na rozdíl od IMF) na jednomyslnosti ministrů financí eurozóny. Každá členská země tak v Radě guvernérů disponuje právem veta a může zablokovat jakoukoliv půjčku. To může být v době krize a nutnosti rychého jednání paralyzující. Začtvrté, Evropská komise má za úkol provádět hodnocení udržitelnosti veřejného dluhu státu přijímajícího finanční pomoc. Pokud dojde k závěru, že je dotčený stát nesolventní, ESM může poskytnout půjčku jen v takovém rozsahu, v jakém se do pomoci zapojí soukromý sektor. Vzhledem k tomu, že státy v problémech ztrácí přístup na finanční trhy právě z důvodu, že je investoři považují za nesolventní, Komise pravděpodobně dojde ke stejnému závěru. Tímto oficiálním stanoviskem Evropa může dle Menasse odstartovat navyšování rizikových prémií na dluhopisech stávajících či očekávaných klientů ESM, čímž krizi reálné insolvence (která byla do té doby pouze hypotetická) vlastně způsobí.\n\nV době, kdy byl ESM zřizovaný, byl také kritizován za to, že pomůže pouze jako pojistka při řešení budoucích krizí, nepomůže však uspokojivě vyřešit krizi tehdy probíhající. Wolfgang Münchau ve stejném článku také poukazoval na problém nepřipravenosti politických systémů v členských státech na to, až někdy dojde k aktivaci záruk a nutnosti doplnění finančních prostředků. Jakkoli žádoucí a efektivní přeshraniční řešení krize potom přijde do konfliktu s dynamikou domácí politiky v členských státech.\n\nBéla Galgóczi z Institutu Evropských odborových svazů zase ESM považuje za symbol změny paradigmatu v evropské integraci, kdy se opouští od sociální dimenze, solidarity a imperativu konvergence, a klade se místo toho důraz na úsporné politiky a přísná opatření ke znovunastolení konkurenceschopnosti tzv. deficitních zemí.\n\nO ESM je v současné době diskutováno jako o možném poskytovateli trvalého jistícího mechanismu v rámci bankovní unie. Tento jistící mechanismus by měl sloužit jako pojistka poslední záchrany v případě, že by došlo k vyčerpání jednotného fondu pro řešení krizí, jež si pro případné krize naplňuje sám bankovní sektor.\n\nDalší možná role pro ESM byla naznačena v projevu předsedy Evropské komise Junckera v září 2017. ESM má být podle Junckera postupně proměněn v Evropský měnový fond (EMF). EMF má být časem pevně zakotven v EU (zatím je totiž ustaven mezivládní smlouvou). Konkrétní návrh v tomto směru Komise představila v prosinci 2017. Tento návrh však zatím mezi členskými státy nenašel větší podporu.\n\n"}
{"id": "752899", "url": "https://cs.wikipedia.org/wiki?curid=752899", "title": "Josef Brenner", "text": "Josef Brenner\n\nJosef Brenner (7. února 1852, České Budějovice – 23. července 1924, České Budějovice), byl český římskokatolický kněz, apoštolský protonotář a od roku 1921 až do své smrti generální vikář českobudějovické diecéze.\n\nNa kněze byl vysvěcen v roce 1875. Působil jako farář v Hojsově Stráži (od roku 1875), Rejštejně (od roku 1886) a Týnci (od roku 1894), v roce 1909 se stal kanovníkem českobudějovické kapituly a v roce 1914 jejím děkanem. Když českobudějovický biskup Šimon Bárta převzal správu diecéze, jmenoval jej v dubnu 1921 generálním vikářem českobudějovické diecéze, jímž Brenner zůstal až do své smrti.\n\n"}
{"id": "752900", "url": "https://cs.wikipedia.org/wiki?curid=752900", "title": "Oródés I.", "text": "Oródés I.\n\nOródés I. (parthsky \"Voród\", akkadsky \"Urúda\", řecky \"Ορώδης\") byl v letech 81/80–78/77 př. n. l. či podle alternativní chronologie již od roku 91/90 př. n. l. parthským velkokrálem z rodu Arsakovců. Jeho rodinné vazby v rámci arsakovské dynastie nejsou známy. V čele říše stál v době vnitřních zmatků a dočasného úpadku prestiže ústřední moci.\n\nU kronikářů se o něm nedochovala žádná zmínka. Jedinou událostí, kterou lze do jeho vlády spolehlivě zasadit, je zatmění Slunce z 11. dubna 80 př. n. l. zaznamenané v Babylonii – všechno ostatní jsou spekulace založené na odlišných způsobech datování jeho vlády a na interpretaci mincovní titulatury.\n\n"}
{"id": "752904", "url": "https://cs.wikipedia.org/wiki?curid=752904", "title": "Earth Mover", "text": "Earth Mover\n\nEarth Mover je studiové album německého trancového dua producentů a DJů Cosmic Gate. Album vyšlo v Německu 18. září 2006.\n"}
{"id": "752907", "url": "https://cs.wikipedia.org/wiki?curid=752907", "title": "Valentková", "text": "Valentková\n\nValentková (, , , 2156 m n. m.) je hora v hlavním hřebeni Vysokých Tater. Nachází se jižně od Svinice (oddělena Valentkovým sedlem) a severozápadně od Hladkého štítu (oddělen Hladkým sedlem) a jejím vrcholem prochází slovensko-polská státní hranice. Se Svinicí ji spojuje úzký Valentkov hrebeň, který odděluje dolinu Kamenná Tichá na západě a Dolinu pod Kołem na východě. Přímo pod Valentkovou se nachází jezero Zadni Staw Polski.\n\nZ Valentkové vybíhá západním směrem dlouhý boční hřbet oddělující doliny Zadná Tichá a Kamenná Tichá. Výraznou kulminací tohoto hřbetu je Valentkova kopa (1875 m n. m.).\n\nV 19. století byl vrchol hory důležitým měřičským bodem. Po roce 1950 se začal používat název Valentková, který je údajně odvozen od jména zdejšího pastýře (Válek). Jižní svahy hory byly využívány k pastvě dobytka, takže prvními lidmi na vrcholu byli patrně místní pastýři. Údaje o turistických výstupech pocházejí až z pozdější doby. Prvními zaznamenanými výstupy jsou:\n\n\nNa vrchol nevedou žádné značené cesty, tudíž je přístupný pouze v doprovodu horského vůdce.\n"}
{"id": "752908", "url": "https://cs.wikipedia.org/wiki?curid=752908", "title": "Gladiátor (rozcestník)", "text": "Gladiátor (rozcestník)\n\nSlovo gladiátor má více významů:\n\n"}
{"id": "752909", "url": "https://cs.wikipedia.org/wiki?curid=752909", "title": "Soupiska české fotbalové reprezentace do 20 let – 2003", "text": "Soupiska české fotbalové reprezentace do 20 let – 2003\n\nČeská fotbalová reprezentace do 20 let skončila na Mistrovství světa ve fotbale hráčů do 20 let 2003 v Spojených arabských emirátech již v základní skupině a do dalších bojů nepostoupila.\n\n"}
{"id": "752911", "url": "https://cs.wikipedia.org/wiki?curid=752911", "title": "Dráp", "text": "Dráp\n\nDráp je ze stran zploštělá zrohovatělá ploténka, která tvoří toulec okolo posledního článku prstu většiny savců, ptáků i některých plazů. Je to struktura analogická paznehtům a kopytům velkých býložravců a plochým nehtům primátů včetně člověka. Jedná se nicméně o původní strukturu, ostatní jsou od ní evolučně odvozené.\n\nDráp je tvořen zrohovatělou destičkou, která přesahuje kostní podklad posledního článku prstu - drápové kosti. Ploténka je tvořena mrtvými, zrohovatělými buňkami \"stratum corneum\" rohovatějící pokožky a její hlavní stavební součástí je bílkovina keratin. Dráp samotný je tvořený rohovou stěnou sestávající ze třech vrstev rohoviny, která tvoří boční plochy drápu a jeho hrot - eponychium je měkká horní vrstva, analogická polevě koňského kopyta, mesonychium je střední vrstva rourkaté rohoviny, která vyrůstá ze škáry v lůžku drápu a tvoří většinu jeho hmoty, a hyponychium dorsale je vrstva rohoviny tvořená škárou na horní straně drápové kosti, ležící v hloubce drápu.\n\nNa bočních stranách drápu je vrstevnatě uspořádaná rohovina hyponychium laterale. Měkká rohovina, která vyrůstá ze škáry na konci drápové kosti, se nazývá terminální eponychium. Spodní plochu drápu pak tvoří rohovina rohového chodidla, která je rovněž drobivá a měkká.\n\nPéče o drápy některých domácích mazlíčků je nezbytná. U kočky to nehrozí, ta má drápy zatahovací a pečuje si o ně sama. Stříhání drápů se osvědčilo u doma chovaných leguánů. Nutné je také často u psů.Pro péči o drápy domácích mazlíčků jsou dostupné specialní kleštičky, které pomohou bezbolestně dráp zatřihnout. Zvířecí drápy slouží k obraně, získávání či přidržování potravy, u savců ke šplhání po stromech. Drápy zvířat mohou být zatahovací (kočkovité šelmy) a volné, které nelze zatahovat (psovité šelmy).\n\n"}
{"id": "752912", "url": "https://cs.wikipedia.org/wiki?curid=752912", "title": "Ostřice Hallerova", "text": "Ostřice Hallerova\n\nOstřice Hallerova (\"Carex halleriana\"), někdy též ostřice předalpská, je druh jednoděložné rostliny z čeledi šáchorovité (\"Cyperaceae\"). Autor Ignacio Jordán de Asso y del Rio popsal druh ve svém díle Synopsis stirpium indigenarum Aragoniae jako \"Carex halleriana\". U některých pozdějších autorů se lze setkat i s variantou \"Carex hallerana\". Rostlina byla pojmenována po švýcarském botanikovi Albrechtu von Hallerovi.\n\nJedná se o rostlinu dosahující výšky nejčastěji 5–20 (zřídka až 40) cm. Je vytrvalá, hustě trsnatá, s krátkými oddenky. Listy jsou střídavé, přisedlé, s listovými pochvami. Lodyha je tupě trojhranná, nahoře drsná. Bazální pochvy jsou kaštanově hnědé, vláknitě rozpadavé. Čepele jsou asi 1,5–2,5 mm široké. Ostřice Hallerova patří mezi různoklasé ostřice, nahoře je klásek samčí, dolní klásky jsou pak samičí. Samčí klásek je většinou 1, je přisedlý a kopinatý. Samičích klásků je nejčastěji 1–3, dolní klásek je oddálený a velmi dlouze stopkatý (7–20 cm), ostatní jsou nahloučené v horní části a téměř přisedlé. Dolní listen (nikoliv bazálního klásku ale nejspodnějšího z horních klásků) je zpravidla kratší nebo téměř stejně dlouhý jak zbytek květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 4–5 mm dlouhá, zelenohnědá, eliptická až obvejčitá, podélně žilnatá, zvláště nahoře trochu pýřitá, na vrcholu zúžená v krátký zobánek. Každá mošnička je podepřená plevou, která je červenohnědá až hnědá, blanitě lemovaná, se zeleným středním žebrem.\n\nOstřice Hallerova je teplomilný druh suchých trávníků a světlých lesů, vyhledává spíš bazický podklad. Roste hlavně ve Středomoří a jeho širším okolí, nejsevernější lokality leží v jižním Německu, v Rakousku a na Slovensku. Přesahuje až do SZ Afriky, dále roste v západní Asii, jako Malá Asie, Izrael, na východ až po Írán. V České republice neroste, na Slovensku je velmi vzácná, je známa jen z lokality v Tematínských vrších v pohoří Považský Inovec.\n\n \n"}
{"id": "752914", "url": "https://cs.wikipedia.org/wiki?curid=752914", "title": "Huntington Beach", "text": "Huntington Beach\n\nHuntington Beach je město v Kalifornii v okrese Orange County na západním pobřeží Spojených států amerických. Podle sčítání lidu v roce 2010 mělo 189 992 obyvatel, díky čemuž je čtvrtým největším městem v okrese. Město je známé svojí více než 13,5 kilometrů dlouhou pláží, mírným prostředím a výbornými podmínkami pro surfování. Z města pochází mnoho známých hudebníků a hudebních skupin, mezi jinými kapely Avenged Sevenfold, The Offspring, The Vandals, Reel Big Fish nebo Hellogoodbye.\n"}
{"id": "752916", "url": "https://cs.wikipedia.org/wiki?curid=752916", "title": "Soupiska české fotbalové reprezentace do 20 let – 2001", "text": "Soupiska české fotbalové reprezentace do 20 let – 2001\n\nČeská fotbalová reprezentace do 20 let postoupila na Mistrovství světa ve fotbale hráčů do 20 let 2001 v Argentině do čtvrtfinále, kde z dalších bojů byla vyřazena týmem Paraguaye po porážce 0:1.\n\n"}
{"id": "752918", "url": "https://cs.wikipedia.org/wiki?curid=752918", "title": "John Huston", "text": "John Huston\n\nJohn Huston (5. srpna 1906, Nevada, Missouri, USA – 28. srpna 1987, Middletown) byl americký filmový režisér, scenárista a herec. \n\nDvakrát získal Oscara, v obou případech za western \"Poklad na Sierra Madre\" z roku 1949. Jednu sošku si odnes za nejlepší režii, druhou za scénář. Zajímavostí je, že Oscara za nejlepší výkon ve vedlejší roli díky tomuto snímku získal i jeho otec, úspěšný herec Walter Huston, kterému sny svěřil vedlejší roli mrzutého zlatokopa. Varianta, že natáčel vlastní scénář, byla u něj obvyklá – platí to pro 37 jeho filmů. Za režii \"Pokladu na Sierra Madre\" obdržel i Zlatý glóbus. To se mu podařilo znovu o plných 37 let později, díky gangsterce \"Čest rodiny Prizziů\", což byl jeho předposlední snímek. Obsadil do něj i svou dceru Anjelicu a zajistil ji tak Oscara. Zlatý glóbus získal také v roce 1964, ovšem za výkon herecký a ve vedlejší roli, v dramatu \"Kardinál\". Ani herecká angažmá pro něj nebyla totiž výjimkou, objevil se na plátně ve více jak padesáti filmech. K jeho nejzajímavějším výkonům patří role v \"Čínské čtvrti\" Romana Polanského. \n\nJiž jeho filmový debut, detektivka s Humphrey Bogartem \"Maltézský sokol\" (1941) je považován za dosti zdařilý a znamenal oscarovou nominaci za adaptovaný scénář (film zpracovával knihu Dashiella Hammetta, autora americké drsné školy). Lehčí žánry byly vůbec jeho doménou – vzpomeňme krimi \"Asfaltová džungle\" (1950) a \"Seznam Adriana Messengera\" (1963), \"neoficiální bondovku\" \"Casino Royale\" (1967), western \"Život a doba soudce Roye Beana\" (1972) či dobrodružnou podívanou \"Africká královna\" (1951). Ale odmítal se nechat zaškatulkovat a vždy se pokoušel o výboje nečekaným směrem – lákal ho například životopisný film, a tak v Anglii natočil o malíři Toulouse-Lautecovi snímek \"Moulin Rouge\" (1952) či později v Hollywoodu zdařilý vhled do počátků psychoanalýzy (1962), dle scénáře filozofa Jeana-Paula Sartra. Toužil též točit literární adaptace a podařilo se to s Melvillovou \"Bílou velrybou\" (1956), Hemingwayovým \"Sbohem, armádo\" (1957), zfilmováním klasických biblických příběhu ve velkofilmu \"Bible\" (1966), adaptací Kiplingovy povídky \"Muž, který chtěl být králem\" (1975) či dokonce knihy nesnadno zfilmovatelného modernisty Jamese Joyce \"The Dead\" (1987), což byl jeho vůbec poslední snímek. Také filmová adaptace divadelní hry Tennessee Williamse \"Noc s leguánem\" (1964) je považována za zdařilou. Zvláštní roli v jeho filmografii hraje snímek \"Mustangové\" (1961), jímž se Huston tak trochu zapletl do manželské krize Arthura Millera (autora scénáře) a jeho ženy, herečky Marilyn Monroeové. Svému koníčku z mládí – boxu – vzdal hold snímkem \"Nadmuté město\" (1972).\n\nRoku 1980 obdržel Cenu britské akademie (BAFTA) za celoživotní dílo, podobné ocenění získal i o pět let později na filmovém festivalu v Benátkách a v roce 1979 od Los Angeles Film Critics Association.\n\nByl synem herce Waltera Hustona a právě on ho nakonec přivedl k filmu, ačkoli John uvažoval i o dráze profesionálního boxera (byl mistrem Kalifornie v lehké váze), novináře (jeden čas pracoval v novinách \"New York Graphic,\" kde pracovala i jeho matka, jež novinářkou byla), či malíře – jistý čas se jako malíř pokoušel i živit, a to během pobytu v Paříži. V padesátých letech se John Huston dostal do střetu s vyznavači mccarthismu a načas odešel do Evropy. Přijal dokonce irské občanství, což mu umožňoval jeho irský původ. Byl také vášnivým jezdce na koni a během pobytu v Mexiku v létě 1925 se stal dokonce čestným členem mexické kavalérie. Proslulou se stala rovněž jeho přelétavost v partnerských vztazích – byl šestkrát ženatý. V mládí prožil etapu těžkého pití alkoholu, během níž dokonce zabil chodce při jízdě automobilem.\n\n\n\n"}
{"id": "752921", "url": "https://cs.wikipedia.org/wiki?curid=752921", "title": "Brouwerij 't IJ", "text": "Brouwerij 't IJ\n\nBrouwerij 't IJ je malý pivovar v Amsterdamu. Nachází se v bývalém lázeňském domě jménem \"Funen\" nedaleké větrného mlýna \"De Gooyer\". Pivovar byl založen bývalým hudebníkem Kasparem Petersonem a otevřen v říjnu 1985. Byl jedním z mnoha malých pivovarů, které se v této době otevřely po vlně nespokojenosti zákazníků s kvalitou produkce velkých podniků. V současné nabídce se nachází pět standardních druhů piv a čtyři druhy sezónního piva. K tomu navíc dochází k vaření piv příležitostných. Všechna piva z produkce tohoto pivovaru jsou certifikována jako biopotravina.\n\nPivovar umožňuje prohlídky provozu spojené s ochutnávkami. Jeho součástí je i vlastní pivnice.\n\n\n\n\n"}
{"id": "752923", "url": "https://cs.wikipedia.org/wiki?curid=752923", "title": "Václav Procházka", "text": "Václav Procházka\n\nVáclav Procházka (* 8. května 1984, Rokycany) je český fotbalový obránce či záložník a reprezentant, od ledna 2018 působící v českém klubu FC Baník Ostrava. Hraje na stoperu, může nastupovat i na postu defenzivního záložníka.\n\nSvoji fotbalovou kariéru začal v ZKZ Břasy, odkud v průběhu mládeže odešel do Viktorie Plzeň.\n\nPřed sezonou 2002/03 se propracoval do prvního týmu Viktorky. V říjnu 2004 projevil o Procházku zájem tehdy druholigový italský celek FC Janov. V Plzni zažil doby v nejvyšší soutěži i druhé lize. Za mužstvo odehrál během celého svého působení 96 ligových zápasů, ve kterých vstřelil tři góly.\n\nPřed jarní částí ročníku 2004/05 se domluvil na smlouvě s klubem 1. FC Slovácko, kam zamířil z Viktorie na půlroční hostování. Se Slováckem bojoval na jaře 2005 o záchranu v 1. lize, která se zdařila. Během svého působení odehrál osm střetnutí v lize, ve kterých branku nevsítil.\n\nV létě 2007 přestoupil za nespecifikovanou částku do mužstva FK Mladá Boleslav. Na jaře 2011 došel s Mladou Boleslaví až do finále Českého fotbalového poháru, kde klub porazil na neutrální půdě v Jihlavě Sigmu Olomouc 2:1 po penaltách. 22. července 2011 nastoupil k zápasu o český Superpohár, kde se Mladá Boleslav představila na půdě tehdejšího mistra Viktorie Plzeň, kde Boleslav podlehla soupeři až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Za tým odehrál celkem 98 ligových zápasů. dal devět gólů.\n\nPřed jarní částí ročníku 2011/12 se vrátil do Plzně, kde podepsal kontrakt na tři a půl roku. Do Viktorky přišel výměnou za Martina Filla, který do Mladé Boleslavi odešel na hostování.\n\n17. listopadu 2012 (15. ligové kolo, poslední v podzimní části sezóny) proti Liberci byl Procházka ve 43. minutě vyloučen za faul na unikajícího Dzona Delarge. Plzeň dokázala i v oslabení zápas otočit a zvítězit 2:1. Zajistila si tak jednobodový náskok do jarní části sezóny před druhou Spartou Praha. 3. března 2013 v 18. ligovém kole nastoupil v základní sestavě proti hostujícímu Baníku Ostrava a v 66. minutě vyrovnával na konečných 1:1. Sezónu 2012/13 Gambrinus ligy završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha. V zápase vstřelil druhý gól po centru Vladimíra Daridy, když se prosadil hlavou v pokutovém území.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra absolvoval Procházka kompletní počet minut, Plzeň vyhrála 3:1. I v dalším utkání 4. října s Atléticem Madrid nastoupil v základní sestavě, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. Václav Procházka v tomto utkání nenastoupil. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Procházka absolvoval kompletní zápas. 22. listopadu nastoupil v Portugalsku v utkání proti Coimbře (remíza 1:1) a 6. prosince 2012 v Plzni proti Atléticu Madrid. Ve 26. minutě usměrnil do sítě přistrčení od Michala Ďuriše a zajistil výhru domácího týmu 1:0. Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části Evropské ligy 2012/13 nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil rovněž v základní sestavě, Viktoria remizovala 1:1 a vypadla z Evropské ligy.\n\n23. července v odvetě 2. předkola Ligy mistrů UEFA 2013/14 proti domácímu bosenskému týmu FK Željezničar Sarajevo byl již ve 20. minutě vyloučen, Plzeň přesto vyhrála 2:1 a postoupila po výhře 4:3 z domácího utkání do 3. předkola. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva.\n\n29. března 2014 v souboji předních týmů Gambrinus ligy proti FC Slovan Liberec skóroval z přímého kopu z cca 30 metrů. Byl to jeho druhý ligový gól v sezoně, Viktoria deklasovala Slovan 6:0. V této sezoně skončil s Viktorií na druhém místě v lize i v českém poháru.\n\nV létě 2014 prodloužil s mužstvem smlouvu do konce ročníku 2016/17. S Plzní se díky umístění na pohárové druhé příčce konečné tabulky předchozí sezóny představil v Evropské lize UEFA 2014/15, kde tým vypadl ve třetím předkole s rumunskou Ploještí. Dvě kola před koncem ročníku 2014/15 Synot ligy získal s mužstvem mistrovský titul.\n\n18. července 2015 se podílel na zisku Superpoháru, když Viktorka porazila FC Slovan Liberec 2:1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska, konkrétně na FK Vojvodina Novi Sad. Po výhrách 3-0 a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odehrál pět utkání.\n\nV podzimní části se stal kapitánem Plzně, pásku převzal po suspendovaném parťákovi z obrany Davidu Limberském. V ročníku 2015/16 se částečně podílel na zisku mistrovského titulu Viktorie, klub dokázal ligové prvenství poprvé v historii obhájit.\n\nV lednu 2016 přestoupil za cca 10 milionů Kč do tureckého klubu Osmanlıspor, který o něj usiloval již dříve. Podepsal smlouvu do léta 2018 s roční opcí na prodloužení a ponechal si číslo dresu 21, které nosil i v Plzni.\n\nV lednu 2018 nejdříve rozvázal smlouvou s Osmanlısporem kvůli nízkému hernímu vytížení, na začátku února poté dokončil přestup do FC Baník Ostrava, kde obléká dres číslo 24.\n\nAktuální k 30. květnu 2018\n\nVáclav Procházka prošel většinou českých mládežnických reprezentačních výběrů, začínal od kategorie do 15 let. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nKoncem května 2013 jej trenér Michal Bílek poprvé nominoval do české seniorské reprezentace před kvalifikačním utkání s Itálií. Zápas skončil remízou 0:0 a Procházka do něj nezasáhl. Debutoval až 14. srpna 2013 během přátelského zápasu v Budapešti s domácím Maďarskem, který skončil remízou 1:1. 10. září 2013 absolvoval kompletní kvalifikační utkání proti domácí Itálii, která zvítězila 2:1. ČR zůstala pouze teoretická naděje na postup alespoň do baráže o Mistrovství světa 2014 v Brazílii.\n\nS českým týmem slavil postup pod trenérem Pavlem Vrbou na EURO 2016 ve Francii.\n\n"}
{"id": "752924", "url": "https://cs.wikipedia.org/wiki?curid=752924", "title": "Cerny", "text": "Cerny\n\nCerny je francouzská obec v departementu Essonne v regionu Île-de-France. V obci se nachází kostel svatého Petra.\n\nObec Cerny se nachází asi 42 km jižně od Paříže. Obklopují ji obce Itteville na severu, Baulne na severovýchodě, La Ferté-Alais na východě, Guigneville-sur-Essonne na jihovýchodě, D'Huison-Longueville na jihu, Villeneuve-sur-Auvers a Boissy-le-Cutté na jihozápadě, Janville-sur-Juine na západě a Bouray-sur-Juine na severozápadě.\n\n\"Počet obyvatel\"\n"}
{"id": "752926", "url": "https://cs.wikipedia.org/wiki?curid=752926", "title": "Petr Knakal", "text": "Petr Knakal\n\nPetr Knakal (* 1. února 1983, Plzeň) je český fotbalový obránce, účastník Mistrovství světa ve fotbale hráčů do 20 let 2003 v Spojených arabských emirátech. Od roku 2011 působí v maďarském klubu Egri FC.\n\nOdchovanec plzeňské kopané, který v létě 2008 přestoupil do týmu Baníku Sokolov. Působil zde dvě a půl sezóny, kdy přestoupil do Sezimova Ústí. Vydržel zde pouze půl roku, do konce sezóny, poté přestoupil do týmu nováčka druhé maďarské ligy Egri FC. \n\nNastupoval za českou reprezentaci do 20 let, celkem odehrál 7 zápasů (2 výhry, 2 remízy, 3 prohry), gól nevstřelil. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C. Petr absolvoval všechny tři zápasy v základní sestavě.\n\n"}
{"id": "752927", "url": "https://cs.wikipedia.org/wiki?curid=752927", "title": "Milan Zachariáš", "text": "Milan Zachariáš\n\nMilan Zachariáš (* 1. října 1983, Praha) je český fotbalový obránce, který momentálně působí v severočeském klubu FK Ústí nad Labem.\n\nZačínal ve Slavii Praha, v létě roku 2003 byl přeřazen do A týmu, což mu pomohlo k účasti na šampionátu dvacetiletých. Po roce byl přeřazen do B týmu, čehož využil k přestupu do FK Chmel Blšany. Strávil zde celkem 4½ sezóny včetně jedné, kdy působil na hostování v SC Xaverov. Od ledna 2009 hraje za FK Ústí nad Labem.\n\nMilan Zachariáš působil v českých mládežnických výběrech do 19, 20 a 21 let. Za „jedenadvacítku“ odehrál jediné přátelské utkání v březnu 2003 proti domácímu Slovensku (remíza 0:0).\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C. Zachariáš nastoupil ke všem třem zápasům v základní sestavě.\n\n"}
{"id": "752928", "url": "https://cs.wikipedia.org/wiki?curid=752928", "title": "Chyby typu I a II", "text": "Chyby typu I a II\n\nChyba typu I (nebo-li chyba prvního druhu) a Chyba typu II (nebo-li chyba druhého druhu) jsou přesné technické pojmy používané statistiky k popsání konkrétních chyb v testovacím procesu, kde (zjednodušeně řečeno) něco, co mělo být přijato, bylo odmítnuto, a kde něco, co mělo být odmítnuto, bylo přijato.\n\nNaneštěstí jsou tyto pojmy používány mnohem obecnějším způsobem v sociálních vědách a jiných (obvykle bez jakéhokoliv vysvětlení jejich významu) k poukázání na chyby v úsudku. Tento článek je věnován čistě statistickým termínům a technickým problémům statistických chyb, které tyto pojmy popisují.\n\nV teorii statistických testů je pojem statistická chyba nedílnou součástí testování statistických hypotéz. Test vyžaduje jednoznačný výrok nulové hypotézy, která obvykle koresponduje s obvyklým \"přirozeným stavem\". Například \"tento člověk je zdravý\", \"tento obviněný je nevinen\" nebo \"tento výrobek není rozbitý\". Alternativní hypotéza je negací nulové hypotézy, například \"tento člověk není zdravý\" atd… Výsledek testu může být relativně negativní vzhledem k nulové hypotéze (nezdravý, vinen, rozbitý) nebo pozitivní (zdravý, nevinen, nerozbitý). Pokud výsledek testu koresponduje se skutečností, pak bylo učiněno správné rozhodnutí. Nicméně pokud výsledek nekoresponduje se skutečností, pak nastala chyba. Kvůli statistické povaze testu se chyba ve výsledku, až na vzácné případy, nedá zcela vyloučit. Rozlišujeme dva typy chyb: chyba typu I a chyba typu II.\n\nChyba typu I, jinak známá jako chyba prvního druhu, je chybné rozhodnutí učiněno poté, co test odmítne pravdivou nulovou hypotézu(\"H\"). Chyba typu I může být porovnána s takzvanou \"falešně pozitivní\" v jiných testových situacích. Zjednodušeně řečeno, vyšetřovatel může hlásit falešný poplach bez hrozby na dohled, lidově řečeno \"\"sýčkovat\"\", kdy (\"H\": žádná hrozba). Chyba typu I může být vyjádřena jako chyba nadměrného skepticismu.\n\nMíra chyby typu I se nazývá \"rozměr\" testu a značí se řeckým písmenem α (alfa). Obvykle se rovná úrovni významnosti testu. V případě jednoduché nulové hypotézy je α pravděpodobnost chyby typu I. Pokud je nulová hypotéza složená, je α maximum (supremum) možných pravděpodobností chyby typu I.\n\nChyba typu II, také známá jako chyba druhého druhu (též ), je chybné rozhodnutí učiněné, když test selže v odmítnutí falešné nulové hypotézy. Chyba typu II může být přirovnána k takzvané \"falešně negativní\" v jiných testových situacích, může být vyjádřena jako chyba nadměrné důvěryhodnosti/důvěřivosti. Zjednodušeně řečeno, vyšetřovatel může přehlédnout hrozbu (nespustit poplach). \"H\": žádná hrozba.\n\nMíra chyby typu II se značí řeckým písmenem β (beta) a vztahuje se k síle testu (která se rovná 1 − β).\n\nCo ve skutečnosti nazýváme chybou typu I a II, záleží přímo na nulové hypotéze. Negace nulové hypotézy způsobuje prohození chyb typu I a II.\n\nCílem testu je rozhodnout, zda může být nulová hypotéza odmítnuta. Statistický test může buď odmítnout (prokázat za nepravdivou) nebo selhat v odmítnutí (selhat v prokázání za nepravdivou) nulové hypotézy, ale nikdy ji prokázat za pravdivou (jinými slovy selhání v odmítnutí nulové hypotézy ji neprokazuje za pravdivou).\n\nV praxi může být chyba typu I vyjádřena jako \"usvědčení nevinného člověka\" (prohlášen za viníka) a chyba typu II jako \"nechat pachatele na svobodě\".\n\nChyba typu II nastává, když je nulová hypotéza nepravdivá, což v přeneseném smyslu slova znamená např.: přidávání fluoridu do zubní pasty je skutečně efektivní proti zubnímu kazu, ale data jsou taková, že nulová hypotéza nemůže být odmítnuta, takže se nedá prokázat jeho existující efekt.\n\nTabularizované vztahy mezi pravdivostí/nepravdivostí nulové hypotézy a výsledky testu:\nZ Bayesova úhlu pohledu je chyba typu I taková, která se dívá na informaci, která by sice neměla výrazně změnit něčí prioritní předpoklad pravděpodobnosti, ale změní.\nChyba typu II je taková, která se dívá na informaci, která by měla změnit něčí předpoklad, ale nezmění.\n\nTestování hypotéz je umění testování, zda odchylka mezi dvěma distribucemi může být vysvětlena náhodou nebo ne. V mnoha praktických aplikacích jsou chyby typu I více choulostivé než chyby typu II.\n\nV těchto případech je pozornost obvykle soustředěna na minimalizování výskytu této statistické chyby. Pokud předpokládáme, že pravděpodobnost chyby typu I je 1%, pak je zde 1% šance, že pozorovaná variace není pravdivá. Toto se nazývá \"úroveň významnosti\", značí se řeckým písmenem α (alfa). Zatímco 1% může být přijatelná úroveň významnosti pro jednu aplikaci, jiná aplikace může vyžadovat úplně jinou úroveň. Například standardní cíl six sigma je dosáhnout přesnosti na 4.5 standardních odchylek nad nebo pod průměrem. To znamená, že pouze 3.4 díly z milionu v procesu s normálním rozdělením mohou být vadné.\n\nJak už bylo řečeno, klíčová je volba otázky:\n\nTedy už pouhé položení \"otázky\", tedy zda se testuje \"hrozba\", nebo naopak ověřuje \"soulad\", dává pojmům \"false positive\" / \"false negative\" opačné významy: V hovoru je snadno lze zaměnit. Proto je pro správné porozumění vždy lépe podávat celé hlášení, podobně jako ve školách nutí \"\"odpovídat celou větou\"\":\nPříjemce konkrétní technicky ověřovanou hypotézu totiž v praxi často nezná, zajímá ho až výsledek z jeho vlastního pohledu, ne z pohledu řešitele.\n\nMinimalisticky čisté by bylo výsledek v reportu ani vůbec nevyhodnocovat, pouze konstatovat fakt . To proto, že:\nPotvrzení hypotézy nijak nesouvisí s pozitivním/negativním vnímáním takové zprávy zadavatelem: Ačkoli se slova \"pozitivní\" / \"negativní\" v reportu výsledků zadavateli mohou objevovat, nemají ještě nic společného s důsledky, které zadavateli taková zpráva přináší, což ale v běžném životě může být zdrojem nedorozumění. Takovým bývá například těhotenský test.\n\nOba typy chyb jsou problémy pro jedince, společnosti a analýzu dat. Falešně pozitivní (s nulovou hypotézou \"zdravý\") v medicíně způsobuje nepotřebné obavy nebo léčbu, zatímco falešně negativní dává pacientovi nebezpečnou iluzi dobrého zdraví a nemusí se mu dostat potřebné léčby. Falešně pozitivní v kontrole kvality výroby (s nulovou hypotézou, že produkt je kvalitní) vyhodí produkt, který je ve skutečnosti kvalitní, zatímco falešně negativní označí pokažený produkt jako funkční. Falešně pozitivní (s nulovou hypotézou bez žádného účinku) ve vědeckém výzkumu hlásí účinek, který ve skutečnosti neexistuje, zatímco falešně negativní selže ve zjištění účinku, který ve skutečnosti existuje.\n\nZaloženo na následcích chyby ve skutečném životě, jeden typ může být vážnější než jiný. Například NASA inženýři by preferovali vyhodit elektronický obvod, který je ve skutečnosti v pořádku (nulová hypotéza \"H: nerozbitý\"; skutečnost: \"nerozbitý\"; akce: vyhozen; chyba: typ I, falešně pozitivní), než aby na vesmírném plavidle použili rozbitý (nulová hypotéza \"H: nerozbitý\"; skutečnost: \"rozbitý\"; akce: použit; chyba: typ II, falešně negativní). V takové situaci chyba typu I zvedá rozpočet, ale chyba typu II by ohrozila celou misi.\n\nStejně tak soudy nastavují vysoký práh pro důkazy a proces a někdy raději pustí někoho, kdo je vinen (nulová hypotéza: \"nevinen\"; skutečnost: \"vinen\"; výsledek testu: nevinen; akce: propustit; chyba: typ II, falešně negativní), než aby usvědčil někoho, kdo je nevinen (nulová hypotéza: \"nevinen\"; skutečnost: \"nevinen\"; výsledek testu: vinen; akce: usvědčit; chyba: typ I, falešně pozitivní). Každý systém činí svoji vlastní volbu, pokud jde o to, kde udělat mez.\n\nMinimalizování chyb v rozhodnutí není jednoduchý úkol; pro jakoukoli danou velikost vzorku snaha snížit jeden typ chyby obecně vede ke zvýšení druhého typu chyby. Jediný způsob, jak minimalizovat oba typy chyb bez vylepšení testu je zvětšit velikost vzorku, což může nebo nemusí být proveditelné.\n\nV roce 1928 Jerzy Neyman (1894–1981) a Egon Sharpe Pearson (1895–1980), oba vynikající statistici diskutovali o problémech spojených s \"\"rozhodováním, zda daný vzorek může nebo nemůže být chápán jako náhodně vybraný z určité populace\"\" : a jak Florence Nightingale David poznamenala, \"\"je nutné si zapamatovat, že slůvko 'náhodný' by se mělo aplikovat na metodu výběru vzorku a ne na vzorek samotný\"\".\n\nUrčili \"\"dva zdroje chyby\"\", jmenovitě:\n\nV roce 1930 rozvinuli tyto \"dva zdroje chyby\", poznamenajíc, že:\n\nV roce 1933 zpozorovali, že tyto \"\"problémy jsou vzácně prezentovány v takové formě, že dokážeme s jistotou rozlišovat mezi pravdivou a nepravdivou hypotézou\"\" (p. 187). Také si všimli, že v rozhodování, zda přijmout nebo odmítnout určitou hypotézu mezi \"\"řadou alternativních hypotéz\"\" (p. 201), je velmi snadné udělat chybu:\n\nVe všech spisech napsaných společně Neymanem a Pearsonem výraz \"H\" vždy značí \"\"testovanou hypotézu\"\" (viz p. 186).\n\nVe stejném spisu nazývají tyto \"dva zdroje chyby\", chybami typu I a chybami typu II.\n\nFalešně pozitivní míra je poměr chybějících událostí, které ustupují pozitivnímu výsledku testu.\n\nFalešně pozitivní míra je rovna úrovni významnosti. Specificita testu se rovná 1 minus falešně pozitivní míra.\n\nV testování statistických hypotéz, se tomuto pojmu přiřazuje řecké písmeno α, a 1 − α je definováno jako \"specificita\" testu. Zvyšování specificity testu snižuje pravděpodobnost chyb typu I, ale zvyšuje pravděpodobnost chyb typu II (falešně negativní, které odmítnou alternativní hypotézu, zatímco je pravdivá).\n\nFalešně negativní míra je poměr událostí, které jsou testovány, kterým ustupují negativní výsledky testu.\n\nV testování statistických hypotéz se tomuto pojmu přiřazuje řecké písmeno β. \"Síla\" (neboli \"sensitivita\") testu se rovná 1 − β.\n\nPro statistiky je běžnou praxí provádět testy, aby se mohlo určit, zda \"\"spekulativní hypotéza\"\" týkající se pozorovaného fenoménu ve světě může nebo nemůže být podpořena. Výsledky takového testování rozhodují, zda určitá sada výsledků rozumně souhlasí nebo nesouhlasí se spekulovanou hypotézou.\n\nNa základě předpokladu \"statistické konvence\", že spekulovaná hypotéza je chybná a takzvané \"\"nulové hypotézy\"\", že pozorovaný fenomén se jednoduše objeví náhodně, test rozhodne, zda tato hypotéza je správná nebo chybná. Proto je testovaná hypotéza často nazývána nulovou hypotézou, protože je to \"tato\" hypotéza, která má být buď anulována nebo neanulována testem. Když je nulová hypotéza anulována, je možné se domnívat, že data podporují \"alternativní hypotézu\" (která je tou původní spekulovanou).\n\nDůsledná aplikace Neymanovy a Pearsonovy konvence reprezentace \"\"hypotézy k otestování\"\" (nebo \"\"hypotézy k anulování\"\") s výrazem H statistiky vedla k okolnostem, kde mnozí rozumí pojmem \"\"nulová hypotéza\"\" pojem \"\"nil hypotéza\"\" – prohlášení, že pochybovaným výsledkům vzrostly šance. Toto není nezbytně nutné – klíčové omezení podle Fishera (1966), je takové, že \"\"nulová hypotéza musí být přesná, je prosta nejasností a rozporů, protože musí podporovat bázi 'problému distribuce', jejímž řešením je test významnosti.\"\" Jako následek je v experimentální vědě nulová hypotéza obecně prohlášení, že určité opatření nemá \"žádný efekt\"; v pozorovací vědě to znamená, že \"není rozdílu\" mezi hodnotou konkrétní měřené proměnné a hodnotou experimentálního předpokladu.\n\nRozsah, ve kterém pochybovaný test ukazuje, že \"spekulovaná hypotéza\" byla (nebo nebyla) anulována, se nazývá statistická významnost; a čím vyšší je úroveň významnosti, tím menší je pravděpodobnost, že pochybovaný fenomén by mohl být způsoben čistě náhodou. Britský statistik Sir Ronald Aylmer Fisher (1890–1962) řekl, že \"nulová hypotéza\":\n\nMožnost, že pozorovaný pozitivní výsledek je falešně \"pozitivní\", může být vypočítána použitím Bayesovy věty.\n\nKlíčový koncept Bayesovy věty je, že pravdivé míry falešně pozitivních a falešně negativních nejsou funkcí přesnosti pouze testu samotného, ale také skutečnou mírou nebo frekvencí výskytu uvnitř testované populace.\n\nV teorii systémů je navíc často definována chyba typu III: typ III (δ): položení špatné otázky a použití chybné nulové hypotézy.\n\nFlorence Nightingale David (1909–1993) , občasná kolegyně Neymana a Pearsona na University College London, udělala humornou poznámku na konci její práce z roku 1947, která říká, že v případě jejího vlastního výzkumu by možná Neymanovy s Pearsonovy \"dva zdroje chyby\" mohly být rozšířeny o třetí:\n\nV roce 1948 Frederick Mosteller (1916–2006) argumentoval, že \"třetí typ chyby\" je vyžadován k popsání okolností, které pozoroval, jmenovitě:\n\nPodle Henry F. Kaisera (1927–1992) v jeho práci z roku 1966 rozšířil Mostellerovu klasifikaci jako \"chybu třetího druhu\", což mělo za následek nesprávné rozhodnutí o směru následujícím odmítnutý \"dvouocasý\" test hypotéz. V jeho diskuzi (1966, pp. 162–163) Kaiser také mluví o α chybách, β chybách, a γ chybách pro chyby typu I, typu II a typu III (C.O. Dellomos).\n\nV roce 1957 Allyn W. Kimball, statistik pro Oak Ridge National Laboratory, předložil jiný typ chyby, která stojí za \"\"prvním a druhým typem chyby v teorii testování hypotéz\"\". Kimball definoval tuto novou \"chybu třetího druhu\" jako \"\"chybu způsobenou podáním správné odpovědi na nesprávný problém\"\" (1957, p. 134).\n\nMatematik Richard Hamming (1915–1998) vyjádřil svůj pohled na věc jako \"\"Je lepší vyřešit problém chybnou cestou, než řešit nesprávný problém správnou cestou\"\".\n\nHarvardský ekonom Howard Raiffa popisuje událost, kdy také on \"\"spadl do pasti pracování na nesprávném problému\"\" (1968, pp. 264–265).\n\nV roce 1974 Ian Mitroff a Tom Featheringham rozšířili Kimballovu kategorii, argumentujíc, že \"\"jeden z nejdůležitějších činitelů řešení problému je, jak byl tento problém především prezentován nebo formulován\"\".\n\nDefinovali chyby typu III jednak jako \"chybu vyřešení nesprávného problému, zatímco bychom měli řešit správný problém\" nebo jako \"\"chybu zvolení špatné prezentace problému, zatímco bychom měli zvolit správnou prezentaci problému\"\" (1974), p. 383.\n\nV roce 2009 kniha \"Dirty rotten strategies\" od Iana I. Mitroffa a Abrahama Silverse popsala chyby typu III a IV, poskytujíc mnoho příkladů obou, rozvíjejíc dobré odpovědi na špatné otázky (III) a úmyslně vybírajíc špatné otázky pro intenzivní a zkušené vyšetřování (IV). Většina příkladů nemá nic co do činění se statistikou, spíše se týkají problémů veřejné politiky nebo obchodních rozhodnutí.\n\nV roce 1969 harvardský ekonom Howard Raiffa v žertu navrhl \"kandidáta na chybu čtvrtého druhu: vyřešení správného problému příliš pozdě\" (1968, p. 264).\n\nV roce 1970 L. A. Marascuilo a J. R. Levin předložili \"\"čtvrtý typ chyby\"\" – \"chybu typu IV\" – kterou definovali po Mostellerově způsobu jako omyl v \"\"nesprávné interpretaci správně odmítnuté hypotézy\"\"; která, jak navrhli, je ekvivalentem k \"\"lékařově správné diagnóze nemoci, následované receptem na nesprávný lék\"\" (1970, p. 398).\n\nStatistické testy vždy zahrnují kompromis mezi:\n\nPrahová hodnota může být pozměněna, aby byl test více restriktivní nebo více sensitivní; u více restriktivních testů stoupá riziko odmítnutí správně pozitivních a u více senzitivních testů stoupá riziko přijetí falešných pozitivních.\n\nAutomatizovaný systém kontroly skladu, který odmítne zásilku zboží vysoké kvality způsobí \"chybu typu I\", zatímco systém, který přijme nekvalitní zboží způsobí \"chybu typu II\".\n\nPředstava \"falešně pozitivních\" a \"falešně negativních\" má širokou obecnost ve světě počítačů a počítačových aplikací.\n\nSlabá místa zabezpečení je důležité zvážit, aby všechna data v počítačích byla v bezpečí, zatímco udržujeme přístup k těmto datům pro povolané uživatele (viz Počítačová bezpečnost). Moulton (1983), upozorňuje na důležitost:\n\nFalešně pozitivní nastává, když \"spam filtering\" nebo \"spam blocking\" techniky špatně klasifikují legitimní emailovou zprávu jako spam a ve výsledku ovlivňují jeho doručení. Ačkoli většina anti-spamových taktik dokáže blokovat nebo filtrovat vysoké procento nevyžádané pošty, učinit tak bez vytváření podstatných falešně-pozitivních výsledků je mnohem náročnější úkol.\n\nFalešně negativní nastává, když spam není detekován jako spam, ale je vyhodnocen jako \"\"non-spam\"\". Malý počet falešně negativních je ukazatelem efektivnosti metod filtrování spamu.\n\nTermín falešně pozitivní se také používá když antivirový software nesprávně vyhodnotí nezávadný soubor jako vir. Nesprávné zjištění může být způsobeno heuristikou nebo nesprávným podpisem viru v databázi. Podobné problémy mohou nastat i u anti-trojanových nebo anti-spywarových softwarů.\n\nDetekční algoritmy všech druhů často vytváří falešně pozitivní. Optical character recognition \"(OCR)\" software může najít \"a\" tam, kde jsou jen nějaké tečky, které se použitému algoritmu \"zdají\" být \"a\" .\n\nFalešně pozitivní se běžně objevují každý den na letištích na bezpečnostním screeningu. Instalované bezpečnostní alarmy mají zabránit pronesení zbraní na palubu letadla; jsou ale často nastaveny na tak vysokou citlivost, že mnohokrát za den vyvolají poplach kvůli malým předmětům, jako jsou klíče, přezky na opasku, mobilní telefony a hřebíčky v botách (viz metal detector.)\n\nPoměr falešně pozitivních (identifikování nevinného cestujícího jako teroristu) k pravdivě pozitivním (detekování \"možného\" teroristy) je tedy velmi vysoký; a protože téměř jakýkoliv alarm je falešně pozitivní, je pozitivní prediktivní hodnota těchto screeningových testů velmi nízká.\n\nRelativní cena falešně negativních výsledků určuje pravděpodobnost, že tvůrci testu dovolí, aby tyto události nastaly. Jelikož cena falešně negativní v tomto scénáři je extrémně vysoká (nezjištění bomby pronesené na palubu letadla by mohlo vyústit ve smrt stovek lidí) zatímco cena falešně pozitivní je relativně nízká (jednoduše se vykoná detailnější prohlídka), je nejvhodnější test takový, který má nízkou statistickou specificitu ale vysokou senzitivitu (povolí vysokou míru falešně pozitivních výměnou za minimum falešně negativních).\n\nBiometrické porovnávání, jako třeba otisk prstu, rozpoznávání obličeje nebo duhovky, je náchylné k chybám typu I a II. Nulová hypotéza je taková, že vstup identifikuje někoho ze seznamu hledaných lidí, z čehož vyplývá:\n\nPokud je systém navržen tak, aby jen vzácně našel shodu s podezřelým, pak se pravděpodobnost chyby typu II nazývá \"Míra falešného poplachu\". Na druhou stranu pokud je systém používán pro ověřování a přijmutí je běžné, pak je FAR měřítkem bezpečnosti systému, zatímco FRR je ukazatelem úrovně uživatelských potíží.\n\nV lékařské praxi je velký rozdíl mezi aplikacemi určenými ke \"screeningu\" a \"testování\":\n\nVětšina států v USA například vyžaduje, aby novorozenci podstoupili vyšetření na fenylketonurii, hypothyroidismus a jiné vrozené poruchy. I když vykazují vysokou míru falešně pozitivních, screeningové testy jsou považovány za cenné, jelikož vysoce zvyšují pravděpodobnost nálezu těchto poruch již v rané fázi.\n\nJednoduché krevní testy, používané pro kontrolu potenciálních dárců krve kvůli HIV a hepatitidě, mají významný podíl falešně pozitivních; nicméně lékaři používají mnohem dražší a přesnější testy k určení, zda je člověk skutečně nakažen některým z těchto virů.\n\nIdeální screeningový test by měl být levný, snadný na vykonání a neprodukovat žádné falešně negativní, pokud je to možné. Takové testy obvykle produkují více falešně pozitivních, které mohou být následně vyřazeny sofistikovanějším (a dražším) testováním.\n\nFalešně negativní a falešně pozitivní jsou v lékařském testování význačným problémem.\n\nFalešně negativní mohou poskytnou lživou zprávu pacientovi a lékaři, že je pacient zdravý, zatímco není. To občas vede k nesprávné léčbě pacienta i nemoci. Běžným příkladem je spoléhání se na test měření krevního tlaku ke zjištění zúžení srdečních cév (Ateroskleróza), i když měření krevního tlaku pouze zjistí omezení krevního toku v koronární tepně vzhledem k aortální stenóze.\n\n\"Falešně negativní\" způsobují vážné problémy, obzvláště pokud hledaný stav je zcela běžný. Pokud test s falešně \"negativní mírou\" jen 10% je použit k otestování populace se \"skutečnou \"mírou výskytu\" 70%\"', spousta \"negativních\" nalezených testem bude falešná. (viz Bayesova věta)\n\nFalešně pozitivní mohou také způsobovat vážné problémy, když hledaný stav je vzácný. Když má test falešnou \"pozitivní míru\" jednoho z tisíce, ale jen jeden z milionu vzorků (nebo lidí) je skutečně \"pozitivní\", většina \"pozitivních\" nalezených testem bude falešná. Pravděpodobnost, že pozorovaný pozitivní výsledek je falešně pozitivní, může být vypočítána užitím Bayesovy věty.\n\n\n\n"}
{"id": "752938", "url": "https://cs.wikipedia.org/wiki?curid=752938", "title": "Rona Cup 2011", "text": "Rona Cup 2011\n\nRona Cup 2011 byl hokejový turnaj konající se v Trenčíně v roce 2011. Pohár začínal 12. srpna a končil 14. srpna. Titul získal podruhé ve své historii PSG Zlín.\n\nPři rovnosti bodů rozhoduje rozdíl skóre\n\n"}
{"id": "752940", "url": "https://cs.wikipedia.org/wiki?curid=752940", "title": "Lukeova letecká základna", "text": "Lukeova letecká základna\n\nLukeova letecká základna ( Luke Air Force Base; kód IATA je LUF, kód ICAO KLUF, kód FAA LID LUF) je vojenská letecká základna letectva Spojených států amerických nacházející se jedenáct kilometrů západně od města Glendale ve státě Arizona, 24 km západně od města Phoenix v témže státě. Pojmenovaná je podle amerického leteckého esa první světové války Franka Lukea.\n\nZákladna Luke je hlavní výcvikovou základnou Leteckého výukového a tréninkového velitelství USAF, noví piloti jsou zde cvičeni na stíhačkách F-16 Fighting Falcon, přičemž je tento výcvik zajišťován 56. stíhacím křídlem (56th Fighter Wing; 56 FW). 31. března 2011 bylo oznámeno, že by měly být stroje F-16, coby hlavní tréninková letadla na Lukeově základně, v blízké budoucnosti nahrazeny stíhačkami Lockheed Martin F-35 Lightning II. Nicméně žádné konkrétní datum této výměny nezaznělo. 16. července 2013 bylo USAF oznámeno, že celkový počet zde dislokovaných F-35 se zvýší o 72 a dostoupí tak počtu 144.\n\n"}
{"id": "752945", "url": "https://cs.wikipedia.org/wiki?curid=752945", "title": "Rue Bonaparte", "text": "Rue Bonaparte\n\nRue Bonaparte (\"Bonapartova ulice\") je ulice v Paříži. Nachází se v 6. obvodu. V domě č. 18, kde dnes sídlí České centrum, byla v roce 1916 ustavena Československá národní rada.\n\nUlice je orientována ze severu na jih. Vede od Seiny na nábřeží \"Quai Malaquais\" a končí na \"Rue de Vaugirard\" u Lucemburské zahrady.\n\nV místě dnešní ulice vedla původně říčka zvaná \"Noue\", která tvořila východní hranici území Pré-aux-Clercs. Později byl vodní tok přeměněn na vodní kanál, který se nazýval \"Petite Seine\" (Malá Seina), a který sloužil k přívodu vody do vodního příkopu kolem kláštera Saint-Germain-des-Prés, který byl ve 14. století opevněn. V 17. století bylo opevnění kláštera zbořeno a příkop i s vodním kanálem zasypány.\n\nUž na konci 15. století mezi \"Quai Malaquais\" a \"Rue Jacob\" vedla ulice \"Rue des Petits-Augustins\" nazývaná též \"Rue de Bouyn\", \"Rue de la Petite-Seine\" nebo \"Chemin de la Noue\". Také další části dnešní ulice měly svá vlastní jména jako \"Rue Saint-Germain-des-Prés\" otevřená roku 1804 mezi \"Rue Jacob\" a \"Place Saint-Germain-des-Prés\", \"Rue du Pot de Fer Saint-Sulpice\" mezi \"Rue du Vieux-Colombier\" a \"Rue de Vaugirard\", \"Rue Saint-Germain\" mezi \"Place Saint-Germain-des-Prés\" a \"Place Saint-Sulpice\" a \"Rue du Luxembourg\" mezi \"Rue de Vaugirard\" a \"Rue d'Assas\".\n\nVyhláškou ze 7. srpna 1845 byla otevřena první část současné ulice mezi \"Boulevardem Saint-Germain\" a \"Rue du Vieux-Colombier\", která byla 12. srpna 1852 pojmenována podle Napoleona Bonaparte.\n\n"}
{"id": "752946", "url": "https://cs.wikipedia.org/wiki?curid=752946", "title": "Operace Vado", "text": "Operace Vado\n\nOperace Vado byla francouzskou vojenskou operací v roce 1940, jejímž cílem bylo napadení italského pobřeží válečným loďstvem souběžně s britským leteckým útokem.\n\nOperace byla naplánována již 15. května 1940, tedy v době, kdy Francie ještě nebyla s italským královstvím ve válečném stavu, nicméně byl takový stav už předpokládán. Válka byla ze strany Itálie vyhlášena 10. června 1940 a již druhý den byly určené lodě připraveny v Toulonu k vyplutí. Na přání velitele francouzského letectva generála Josepha Vuillemina, který se obával italských odvetných útoků, admirál François Darlan útok odvolal. Po leteckých útocích Italů na Bizertu a Toulon ale dala francouzská vláka k provedení operace souhlas.\n\n13. června 1940 večer vypluly z Toulonu dvě skupiny těžkých křižníků pod velením viceadmirála Emila Duplata. První skupinu tvořily Algérie a Foch, druhou Dupleix a Colbert. Každou skupinu doprovázela čtveřice torpédoborců. K italskému pobřeží dopluly obě skupiny druhý den ráno, tj. 14. června 1940. Křižníky a torpédoborce ostřelovaly svým dělostřelectvem pobřežní baterie, palivové nádrže a průmyslové objekty v prostoru Janova, Savony a Sestri Ponente. Italská reakce nebyla silná. Válečné loďstvo z La Spezie nevyplulo vůbec, neúspěšně zaútočila pouze torpédovka Calatafimi a pět torpédových člunů MAS, z nichž jeden byl potopen. Jediný zásah od pobřežní baterie utrpěl torpédoborec Albatros. I ten se, stejně jako ostatní lodě, vrátil bez potíží do Francie. Odplouvající Francouze se neúspěšně snažilo nalézt italské letectvo. Částečně to bylo vinou opožděného startu a částečně nepříznivého počasí. Zajímavostí je, že v jednom z hledajících letounů se nacházel i tehdejší italský ministr zahraničí a zeť Benita Mussoliniho Galeazzo Ciano. Mussoliniho ministři měli za povinnost účastnit se bojových akcí. Ani on francouzské lodě nenalezl.\n\nSoučástí operace Vado byl i útok letadel Royal Air Force dislokovaných nedaleko Marseille spadajících pod velení generála Vuillemina, která napadla severoitalská průmyslová centra a letiště v okolí Janova. \n\n"}
{"id": "752947", "url": "https://cs.wikipedia.org/wiki?curid=752947", "title": "Gótarzés I.", "text": "Gótarzés I.\n\nGótarzés I. (parthsky \"Godarz\", akkadsky \"Gutarza\", řecky \"Γωταρζης\") byl parthský velkokrál z dynastie Arsakovců vládnoucí v letech 91/90–81/80 př. n. l. Podle některých autorů byl synem jménem neznámého prince, jehož otcem byl král Friapatios.\n\nMoci se chopil jako protikrál Mithradata II. v Babylonii, jak dokládají klínopisné texty na hliněných tabulkách. Po Mithradatově smrti rozšířil sféru svého vlivu daleko na východ (Merv), není ale jisté, že byl uznáván v celé říši. Je možné, že v pozdější fázi vlády soupeřil o korunu i s Oródem I.\n\n"}
{"id": "752951", "url": "https://cs.wikipedia.org/wiki?curid=752951", "title": "D'Huison-Longueville", "text": "D'Huison-Longueville\n\nD'Huison-Longueville je francouzská obec v departementu Essonne v regionu Île-de-France. V obci se nachází kostel svatého Petra.\n\nObec D'Huison-Longueville se nachází asi 44 km jižně od Paříže. Obklopují ji obce Cerny na severu, La Ferté-Alais na severovýchodě, Guigneville-sur-Essonne na východě, Vayres-sur-Essonne na jihovýchodě, Bouville na jihu, Orveau na jihozápadě, Boissy-le-Cutté na západě a severozápadě.\n\n\"Počet obyvatel\"\n"}
{"id": "752952", "url": "https://cs.wikipedia.org/wiki?curid=752952", "title": "Pío García-Escudero Márquez", "text": "Pío García-Escudero Márquez\n\nPío García-Escudero Márquez, 4. hrabě z Badaránu (* 28. října 1952, Madrid, Španělsko) je španělský architekt a politik, v současnosti předseda španělského senátu.\n\nV letech 1991–2003 byl členem madridského parlamentu, madridským senátorem (od roku 1995) a předsedou Strany lidové v Madridu v letech 1993–2004.\n\nNarodil se v Madridu v roce 1952, jako jedno z deseti dětí Filipa García-Escudero y Torroba, 3. hraběte z Badaránu a Eloísy Márquez y Cano. Byl pojmenován po svém dědečkovi, 2. hraběti z Badaránu, který se jmenoval Pío García-Escudero y Fernández de Urrutia, který byl rectorem Technické univerzity v Madridu.\n\nPío García-Escudero Márquez vystudoval architekturu na Vyšší odborné škole architektonické v Madridu.\n\nV roce 1982 se oženil s Marií del Carmen Ramos Pérez s níž má 2 syny. Pía Garcíu-Escudero Ramos (*1984) a Miguela Garcíu-Escudeor Ramos (*1987).\n"}
{"id": "752955", "url": "https://cs.wikipedia.org/wiki?curid=752955", "title": "Guigneville-sur-Essonne", "text": "Guigneville-sur-Essonne\n\nGuigneville-sur-Essonne je francouzská obec v departementu Essonne v regionu Île-de-France. V obci se nachází kostel svatého Firmina z Amiens.\n\nObec Guigneville-sur-Essonne se nachází asi 43 km jižně od Paříže. Obklopují ji obce La Ferté-Alais na severu a severozápadě, Videlles na severovýchodě a na východě, Boutigny-sur-Essonne na jihovýchodě, Vayres-sur-Essonne na jihu a D'Huison-Longueville na jihozápadě a na západě.\n\n\"Počet obyvatel\"\n"}
{"id": "752957", "url": "https://cs.wikipedia.org/wiki?curid=752957", "title": "Grundtvigs Kirke", "text": "Grundtvigs Kirke\n\nGrundtvigs Kirke je luterský kostel v Kodani (distrikt Bispebjerg), postavený v roce 1940 architektem Pederem Vilhelmem Jensenem-Klintem (1853-1930). Jde o jeden z mála příkladů expresionistické sakrální architektury.\n\nPeder Vilhelm Jensen-Klint se při návrhu kostela snažil zkombinovat typické prvky dánských vesnických kostelů (primárním stavebním materiálem jsou žluté cihly), gotických katedrál (dispozice interiéru, absence ornamentálních prvků) a expresionistické architektury.\n\nZákladní kámen byl položen v roce 1921, chrám byl dokončen v roce 1940 (od roku 1930 stavbu vedl architektův syn Kaare). Jensen-Klint navrhl i několik okolních staveb (dánsky se tato skupina budov označuje jako \"På Bjerget\"), v nichž se nachází farní budovy i bytové prostory; všechny jsou v podobném architektonickém stylu, aby se kostel nacházel v harmonickém prostředí.\n\nVěž je vysoká 49 metrů, stavba je dlouhá 76 a široká 35 metrů, kapacita chrámu je 1440 míst. Stavbou se inspiroval architekt Guðjón Samúelsson při stavbě slavného reykjavíckého chrámu Hallgrímskirkja.\n\nChrám je věnován památce dánského spisovatele a filosofa N. F. S. Grundtviga, jednoho z nejvýznamnějších představitelů dánské kultury. Využívá ho luteránská církev, je celoročně přístupný veřejnosti, pravidelně se v něm pořádají koncerty (v chrámu se nachází největší varhany ve Skandinávii od firmy Marcussen). Díky svému značně neobvyklému vzhledu patří k nejznámějším církevním stavbám v Kodani.\n"}
{"id": "752960", "url": "https://cs.wikipedia.org/wiki?curid=752960", "title": "Akcionář II", "text": "Akcionář II\n\nAkcionář II je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejími autory jsou Jakub Hynek a Jiří Kadlec. Vydavatelem hry byla společnost Proxima – Software v. o. s., hra byl vydána v roce 1992 jako součást souboru her Mah Jongg.\n\nHra je obdobou textových her. Hráč je v pozici akcionáře, ovládajícího své finance přes počítač. Pomocí něho může provádět operace s bankou, operace s akciemi a operace s agenty. Cílem hry je pomocí výchozích 20 000 dolarů vydělat 1 000 000 dolarů. Tento cíl hráč musí splnit během 48 měsíců.\n\n"}
{"id": "752961", "url": "https://cs.wikipedia.org/wiki?curid=752961", "title": "Jméno růže (počítačová hra)", "text": "Jméno růže (počítačová hra)\n\nJméno růže, známá také jako Kdo ještě může ve jménu růže, je adventura pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Jiří Koudelka, který ji napsal pod přezdívkou \"George K.\" Vydavatelem hry byla společnost Proxima – Software v. o. s., hra byla vydána v roce 1991.\n\nHlavním hrdinou hry je Jacques Clouseau, který byl poslán do kláštera v Německu, kde sídlí tajemný řád jeptišek Posxtey a kde musí něco vypátrat.\n\nJelikož hra je rozsáhlá, nebylo možné, aby se vešla do paměti počítače ZX Spectrum 48K najednou. Vyžadovala průběžné nahrávání příslušných částí hry, ve které se zrovna hráč pohyboval. Kvůli tomu původně vyšla pouze pro počítače s připojenou disketovou jednotkou Didaktik 40. V roce 1993 byla upravena pro počítače ZX Spectrum 128K, které už mají paměti dostatek, aby nebylo vyžadováno průběžné nahrávání z paměťového média, takže pro tyto počítače byla vydána jak kazetová, tak disketová verze.\n\nHra je ovládána pomocí menu. Některé postavy ve hře jsou animované.\n\n"}
{"id": "752962", "url": "https://cs.wikipedia.org/wiki?curid=752962", "title": "User II (soubor programů)", "text": "User II (soubor programů)\n\nUser II je soubor dvou komprimačních programů pro počítače Sinclair ZX Spectrum a kompatibilní (například Didaktik). Oba programy jsou českého původu. Vydavatelem souboru programů byla společnost Proxima – Software v. o. s., soubor byl vydán v roce 1993.\n\nPressor VI je komprimační program, který umí komprimovat obrázky nebo jejich výřezy a také umí tyto obrázky editovat. Dále umí vytvářet loadery pro programy. Komprimace obrázku probíhá čtyřmi způsoby, uživatel si podle výsledků komprimace může vybrat, kterou nakonec použije. Autorem Pressoru VI je Tomáš Vilím, který jej napsal pod přezdívkou \"Universum\".\n\nMr. Pack II umožňuje komprimovat libovolnou část paměti a program v Basicu. Umí také spojit program v Basicu a část paměti do jednoho bloku. Program běží v obrazové části paměti ZX Spectra. Autorem programu je \"Mixoft\".\n\n"}
{"id": "752965", "url": "https://cs.wikipedia.org/wiki?curid=752965", "title": "HoboSapiens", "text": "HoboSapiens\n\nPo vydání svého dvanáctého alba \"Walking on Locusts\" v září 1996 se Cale odmlčel z vydávání nových studiových alb (nadále vydával například soundtracky, avšak nikoliv „písňová“ alba). V květnu 2003 publikoval po sedmileté pauze nové písně. Ty vyšly na EP nazvaném \"5 Tracks\" a s jejich vydáním Cale přislíbil, že později v tomto roce vydá nové řadové album. Nahrávání alba \"HoboSapiens\" probíhalo v newyorských studiích a , přičemž různé dodatečné nahrávací práce proběhly v  (Chicago), (New York) a (San Francisco). Mixování proběhlo v  (Londýn).\n\nAlbum poprvé vyšlo 6. října 2003 ve Spojeném království, ve Spojených státech amerických až 7. září 2004 s bonusovou třináctou písní „“. Japonská verze alba, vydaná ještě v roce 2003, obsahovala navíc ještě skladby „“, remix písně „“ (autorem remixu je duo Parsley Sound) a také „“. Autorem fotografie na obalu alba je Jon Shard. Nad ní je na obalu Caleovo jméno a název alba. Název „“ vznikl jako jazyková hříčka s homo sapiens. Hlavním singlem k albu byla píseň „Things“, která vyšla 27. října 2003. Jako singl byla rovněž vydána píseň „Bicycle“, avšak pouze na 12\" vinylové desce.\n\nAlbum začíná skladbou „“, ještě před ní je však skrytá nově nahraná verze písně „“, jejíž původní verze vyšla na předchozím albu '. Pokud si posluchač chce poslechnout i skrytou skladbu, musí album přetočit o 4:30 do mínusu. Skladba „“ začíná nejprve efekty, po dvaceti sekundách se přidávají bicí a samotný zpěv přichází až v minutě a čtvrt. Calea v částech písně doprovázejí sboroví zpěváci. Cale později přiznal, že se mu původní verze písně „“ příliš nezamlouvala. Uvedl, že velký podíl na její finální verzi (převážně na smyčkách) má Nick Franglen, který použil sampl bicích Bernarda Purdieho. V roce 2007 vyšla její koncertní verze na albu '.\n\nSvižnější píseň „“ zahajují zvuky motorů, které se částečně vyskytují po celé čtyři minuty. Mimo ně však i rozbijející se sklo a siréna, to vše doplňují hlasy v italštině a na jejím konci mačkání tlačítek na telefonu. Jde o veselou píseň, kterou však v polovině naruší zvuky nehody. V roce 2007 vyšla na DVD ze zkoušky, které bylo součástí některých verzí alba \"\". Následuje „“, kde jsou zmíněna rovnou čtyři místa: hora , města a Paříž a ostrov Kréta; kromě míst pak karikaturová postava . Píseň byla inspirována filmem \"Co dělat v Denveru, když člověk nežije\". Různé zdroje tvrdí, že píseň byla inspirována či je poctou písničkáři Warrenu Zevonovi, který rovněž nahrál píseň nazvanou „“. Cale k tomu však řekl, že tu píseň neznal a že inspirací pro vznik jeho díla byl zmiňovaný film. „“ je jednoduchá popová píseň založená na kytaře. Cale píseň hrál již v roce 2000 ve filmu \"Beautiful Mistake\", v této verzi jej doprovázela velšská kapela Super Furry Animals.\n\nPo „“ následuje „“ (rovněž vyšla na '), kterou zahajuje bicími vytvořená smyčka, k níž se následně přidá violoncello a poté Cale se zpěvem. V písni jsou rovněž slyšet různé efekty. Rozjede se přibližně v minutě a tři čtvrtě a po další půl minutě se opět zeslabuje do formy jako na počátku písně. Text začíná slovy „medvědi jsou v lese / papež je v Římě / já jsem na pláži v Zanzibaru / nebo tam brzy budu“ a krátce zde mluveným slovem přispěla i Caleova dcera Eden. Pátá „Magritte“ doplněná o beaty je o belgickém výtvarníkovi Reném Magrittovi, kterého Cale označuje za svého nejoblíbenějšího malíře. Na jejím začátku jsou slyšet vlny, při kterých znějí postupně zesilující bicí, a po půl minutě opět přichází violoncello, které provází celou píseň. Po půl druhé minutě se postupně zesiluje a následně je zahrána krátká část na baskytaru a opět návrat zpět. V roce 2007 vyšla v živé verzi na albu '.\n\nStejně jako pátá skladba dostala i ta šestá název podle jména osobnosti. Jmenuje se „Archimedes“, podle řeckého matematika a fyzika Archiméda (v angličtině bez diakritiky). Začíná klávesami, postupně se k nim přidá basový zvuk a pomalu se nese se zpěvem až ke konci první minuty, kdy se přidají výrazné bicí. Po skončení začnou šustit noviny a zpívat ptáci. Na rozdíl od „Magritte“ není „Archimedes“ přímo poctou, ale spíš vtipem. Na začátku skladby „“ je jako ústřední motiv využita viola, ke které se po půl minutě přidají i další nástroje včetně zpěvu. V textu jsou mimo jiné zmíněny močály v Norfolku, absurdní drama \"Čekání na Godota\" či Niagarské vodopády.\n\nVe skladbě „“ se Cale opět sešel s Brianem Enem, se kterým spolupracoval již v sedmdesátých letech. Kromě něj se zde představily i jeho dcery Darla a Irial, které namluvily hlasy v pozadí. Píseň je z velké části instrumentální, Cale občas jen zazpívá „“ a vedle toho je zde slyšet smích. Devátou písní v pořadí je „“, v jejímž textu je opět zmíněna Francie, ale také Canterbury. Výraznými prvky písně jsou tentokrát hlasité elektrické kytary a klávesy, ale také hlasité vokály (Cale mj. křičí) a kytarové smyčky. K napsání písně „“ se Cale inspiroval televizním dokumentem o Tálibánu s názvem \"\". Jedenáctou v pořadí je pak „“, což je alternativní verze písně „“. Na rozdíl od ní je však experimentálnější. Celé album uzavírá „“ začínající zvoněním, do kterého se po půl minutě přidává klavír; zpěv přichází až v minutě a dvacet sekund. Po čtvrté minutě se zrychlí tempo provázené bicími a kytarovým sólem. Zvuky v písni rovněž doplňuje viola.\n\nDne 26. října 2003 Cale odehrál koncert v Londýně, který natočila BBC. Dne 31. října pak hrál v pořadu \"Later... with Jools Holland\", kde však nepředstavil žádnou skladbu z nového alba, ale „“ z předchozího EP a „“ z prvního alba kapely , v níž Cale v minulosti působil. V rámci turné na podporu alba navštívil řadu evropských zemí (Spojené království, Portugalsko, Nizozemsko, Lucembursko, Belgie, Francie, Německo, Švýcarsko, Itálie, Rakousko, Dánsko a Švédsko). Během turné vystoupil dne 22. listopadu 2003 Cale se svou doprovodnou skupinou v Paláci Akropolis v Praze. Po americkém vydání alba, na podzim 2004, Cale absolvoval rovněž krátké turné po USA. Vyšel rovněž propagační film nazvaný \"\", jehož režisérem byl Grant Gee, obsahující mimo jiné záběry z nahrávání alba. V rámci podpory alba bylo rovněž vytvořeno několik fotografií od Billyho Namea, na kterých byl Cale oblečen od módní návrhářky a Caleovy bývalé manželky Betsey Johnsonové.\n\nKritik Thom Jurek, který desku ve své recenzi pro server Allmusic ohodnotil čtyřmi a půl z pěti možných hvězdiček, o ní řekl: „V průběhu dvanácti písní na albu HoboSapiens je Caleův rozhled fantastický, téměř jasný a plný tajemství a historie, s filozofií, náboženstvím, prapodivnými kulturními artefakty a hořkým humorem – to vše je tkané dohromady s moderním post-rockem a pop music.“ Dodal, že album je Caleovou nejlepší a nejprovokativnější deskou od alba \"Honi Soit\" (1981). Nakonec napsal, že je ironií, že dvě nejodvážnější a nejvíce originální popové desky roku 2003 pocházejí od starých hudebníků – vedle Calea je to ještě \"Cuckooland\" od Roberta Wyatta. Publicista Dave Simpson ve své recenzi pro deník \"The Guardian\" (album ocenil čtyřmi z pěti hvězd) prohlásil, že „Cale je impozantní existence, jeho znechucený velšský baryton vykouzluje živé obraznosti a nalívá opovržení a předtuchu o zlu světa.“ Ital Piero Scaruffi ve své recenzi uvedl, že jde o „nejzásadnější a nejradostnější dílo Caleovy kariéry,“ načež dodal, že album je „důstojným projevem jeho umění na pomezi popu a avantgardy, nyní aktualizované do digitálního věku“. Rovněž řekl, že „Cale důsledně obrátil existenční rozpor do nové formy syntézy a soudržnosti, vzpírá všechny fyzikální zákony a logiky.“\n\nČeský novinář Antonín Kocábek o albu mimo jiné napsal: „John Cale zplodil další desku, která se sice asi nestane nějakým historickým zásekem, ale za pozornost rozhodně stojí nejen pro autorovy příznivce. Obstojí i jako pouhá relaxační kulisa, i jako objekt soustředěného poslechu pro náročné. Je to album, které se neohlíží do minulosti, a na to, abyste se ujistili, kdy vzniklo, se nemusíte koukat na letopočet v bookletu, ale prostě si ho stačí pustit. Moderní ve všech směrech.“ Kritik Nick Reynolds ve své recenzi pro BBC uvedl, že „mnohé z těchto skladeb [na albu] jsou spíše zvukové sochy než písně“. Podle časopisu \"Uncut\" není album HoboSapiens Caleovým mistrovským dílem (tento nárok stále patří albu \"\" z roku 1982), avšak jde o velmi výjimečnou nahrávku. Album v recenzi dostalo pět z pěti možných hvězd. Album se umístilo na 36. příčce, kde vydrželo jeden týden, v dánském žebříčku IFPI Denmark.\n\nAutorem všech skladeb je John Cale.\n\n\n"}
{"id": "752966", "url": "https://cs.wikipedia.org/wiki?curid=752966", "title": "Viktorie Sasko-Kobursko-Saalfeldská", "text": "Viktorie Sasko-Kobursko-Saalfeldská\n\nViktorie Sasko-Kobursko-Saalfeldská, plným jménem německy \"Maria Luisa Victoire von Sachsen-Coburg-Saalfeld\" (17. srpna 1786, Coburg - 17. března 1861, Frogmore House, Windsor) byla saská princezna, vévodkyně z Kentu, matka britské královny Viktorie.\n\nViktorie se narodila jako čtvrtá z pěti dcer vévody Františka Sachsen-Coburg-Saalfeld a jeho manželky Augusty Reuss (ta byla považována za jednu z nejkrásnějších žen své doby). Jednou z jejích sester byla Juliana Sachsen-Coburg-Saalfeld, sňatkem ruská velkokněžna Anna Fjodorovna, a bratrem belgický král Leopold I.\n\nVe věku 17 let, 21. prosince roku 1803, se v Coburgu provdala za Emicha Karla zu Leiningen, vdovce po své tetě. Věkový rozdíl mezi manželi byl 23 let a Emich Karel zemřel v roce 1814 roku, jedenáct let po svatbě. Z jejich manželství vzešly dvě děti, syn a dcera:\n\nO čtyři roky později, 11. července roku 1818 se ve svých dvaatřiceti letech v Amorbachu provdala podruhé, a to za Eduarda Augusta, vévodu z Kentu, čtvrtého syna britského krále Jiřího III., a přesídlila do Anglie.\n\nŽenich, přes již pokročilý věk jedenapadesáti let starý mládenec, se zjevně pro sňatek rozhodl vzhledem k hrozivé situaci stran nástupnictví britského trůnu, k níž došlo, když 6. listopadu 1817 zemřela po porodu mrtvého dítěte Šarlota Augusta, jediná dcera nástupce trůnu, waleského prince Jiřího. Britský trůn neměl jiného následníka v této generaci - další synové krále Jiřího III. neměli děti nebo byli rovněž svobodní nebo jejich děti nebyly legitimní:\n\nFrederik August, vévoda z Yorku, další v nástupnické linii, se rozvedl se svou ženou po 27 letech bezdětného manželství. Proto další dva synové Jiřího III., Vilém, vévoda Clarence (pozdější král Vilém IV.) a Adolf Frederik, vévoda z Cambridge podobně jako Eduard August uzavřeli rychle manželství se záměrem zplodit tolik vytouženého následníka trůnu. Další dva bratři, Ernst August, vévoda Cumberlandu, a August Frederik, vévoda Sussexu, již sice byli ženatí, ale v tomto okamžiku měl vévoda z Cumberlandu dvě mrtvě narozené dcery, zatímco děti vévody ze Sussexu byly vyloučeny z následnictví, neboť manželství jejich rodičů, uzavřené bez králova souhlasu, bylo jako takové podle Royal Marriages Act 1772 z roku neplatné.\n\nPro záchranu dynastie se tedy v roce 1818 ve věku 51 let oženil i vévoda z Kentu, a to s princeznou Viktorií z dynastie Sachsen-Coburg-Saalfeldské. Svatba se uskutečnila v Koburgu 29. května a 13. července se obřad opakoval v Anglii, v Kew Palace v Surrey. Šlo o dvojitou svatbu, neboť tentýž den se ženil i Eduardův bratr Vilém, vévoda Clarence s jinou německou princeznou, Adelheid von Sachsen-Meiningen.\n\nZ manželství Eduarda a Viktorie se o rok později, 24. května roku 1819, narodilo jediné dítě, dcera:\n\nO tom, že malá princezna ponese jméno po matce, rozhodl její nejvýznamnější kmotr, strýc král Jiří IV. Další jméno dostala po druhém kmotrovi, ruském carovi Alexandru I. Dítě již v okamžiku svého narození zaujalo páté místo v pořadí následnictví britského trůnu. Princeznin otec, Viktoriin druhý manžel, zemřel nečekaně v lednu roku 1820, osm měsíců po dceřině narození; všechny starosti s dívčinou výchovou spočinuly na Viktoriiných bedrech.\n\nKrál Jiří III., otec Viktoriina manžela Eduarda Augusta, zemřel pouhých šest dní po jeho smrti. Žili ovšem starší Eduardovi bratři, z nichž první usedl na trůn jako Jiří IV. a druhý po jeho smrti jako Vilém IV. Protože ani jeden ze starších bratří Viktoriina manžela neměl žádné či legitimní děti, stala se malá princezna Viktorie z Kentu ve svých 11 letech první v pořadí v následnictví britského trůnu (korunní princeznou) po několika potomcích Jiřího III.; byla ve své generaci jedinou dědičkou britského trůnu a po Vilémově smrti 20. června 1837 se stala na příštích bezmála 64 let královnou Spojeného království.\n\nPo smrti svého druhého manžela měla vévodkyně z Kentu jen málo důvodů zůstat ve Velké Británii - neovládala jazyk země, na druhé straně měla palác v Koburgu, ve svém domově, kde mohla šťastně a pohodlně žít z prostředků zděděných po svém prvním manželovi, zesnulém knížeti Leiningen. Avšak následnictví britského trůnu stále nebylo zajištěno: jediný další syn Jiřího III., jenž byl legálně ženat, dosud neměl legitimní potomky. Vévodkyně usoudila, že by se mohlo stát, že by její dcera mohla být opomenuta ve svých nárocích na trůn, kdyby žila ve vzdáleném Koburgu; hledala pomoc u britské vlády, neboť zdědila dluhy svého druhého manžela. Parlament ovšem nebyl ochoten podporovat zchudlé členy panovnického rodu. Vévodkyni bylo dovoleno ubytovat se v Kensingtonském paláci.\n\nVévodkyně, která skoro nemluvila anglicky, našla oporu u Johna Conroye, irského důstojníka, svého tajemníka. Patrně jeho působením se vztahy mezi jejím domem a králem pokazily. Vilém nebyl smířen s následnictvím své mladé neteře, zatímco vévodkyně, již parlament ustavil princezninou regentkou, o ně usilovala. Popudila krále, když se nastěhovala do Kensingtonského paláce, který král rezervoval pro sebe. To vše vyústilo ve scénu při jedné večeři, kdy král, cítě se uražen vévodkyní a Conroyem, veřejně vyjádřil přání, aby jeho panování trvalo tak dlouho, dokud princezna Viktorie nebude dospělá, a žehral na vliv, který na princeznu mají někteří z jejího okolí.\n\nZáhy se vynořily názory o tom, že John Conroy nebyl jen vévodkynin tajemník a finanční správce, ale i její milenec, ba dokonce že je biologickým otcem malé Viktorie; objevovaly se během celé doby Viktoriina panování. Zkoumání problému jak z historického, tak přírodovědného hlediska nepřineslo ani v současnosti uspokojivé potvrzení a jakékoli závěry jsou stále v rovině spekulací.\n\nConroy se snažil prostřednictvím matky budoucí královny dosáhnout vlivu a vysokého postavení. Vkládal velké naděje ve svou zaměstnavatelku a spojoval s ní své naděje: předpokládal, že princezna Viktorie nastoupí na trůn ještě v útlém věku, takže místo ní bude vládnout regent, a to její matka, vévodkyně z Kentu. Jako její tajemník by byl Conroy \"skrytou mocí poza trůnem\". Nepočítal s tím, že Viktoriin strýc, král Vilém IV., bude žít tak dlouho, dokud princezna nedosáhne dospělosti. Conroy pěstoval vztahy s vévodkyní, avšak ignoroval a urážel princeznu. Tak na ni nikdy nezískal jakýkoli vliv, přesto se ji snažil přimět k tomu, aby ho po svém nástupu na trůn jmenovala osobním tajemníkem. Tento plán ztroskotal, navíc princezna si dala do spojitosti Conroyovy intriky se svou matkou, když ji nutili podepsat Conroyův jmenovací dekret. Vztahy mezi matkou a dcerou značně utrpěly, dokonce spolu často ani nemluvily; po nástupu mladé Viktorie na trůn nedostal Conroy na jejím dvoře žádný úřad. Když se stala královnou, poslala svou matku daleko od sebe.\n\nPo narození prvního dítěte mladé královny Viktorie, Princess Royal Viktorie, ocitla se vévodkyně z Kentu neočekávaně opět v milosti své dcery. Je pravděpodobné, že svou roli v tom sehrálo propuštění baronesy Lehzenové, Viktoriiny vychovatelky a společnice, jež inicioval královnin manžel a vévodkynin synovec princ Albert. Především tak byl eliminován vliv baronesy, jež opovrhovala vévodkyní a Conroyem, neboť je podezírala, že jsou milenci. Kromě toho mladá královna byla zcela pod vlivem svého manžela a ten se přimlouval za usmíření mezi svou ženou a svou tchyní (a tetou). Navíc Conroy odešel na kontinent, takže zmizel i tento rušivý prvek. Finance vévodkyně, jež byly díky Conroyovi zcela rozvráceny, byly uvedeny do pořádku poradci její dcery. Vévodkyně se změnila v oddanou babičku a stala se své dceři bližší, než kdy byla v průběhu celého svého života.\n\nViktorie zemřela ve věku 74 let 17. března 1861 a byla pochována v rodinné hrobce ve Frogmore. Její dcera, královna Viktorie, byla její smrtí velmi zasažena; smrt vévodkyně z Kentu byla první z neblahých událostí katastrofálního roku 1861, který završila smrt královnina manžela prince Alberta.\n\n"}
{"id": "752967", "url": "https://cs.wikipedia.org/wiki?curid=752967", "title": "Creechova letecká základna", "text": "Creechova letecká základna\n\nCreechova letecká základna ( Creech Air Force Base; kód IATA je INS, kód ICAO KINS, kód FAA LID INS) je vojenská letecká základna letectva Spojených států amerických nacházející se dva kilometry severně od centra města Indian Springs ve státě Nevada, 56 km severozápadně od Las Vegas v témže státě. Dobudována byla roku 1942 a je pojmenována na počest generála letectva Wilbura Lymana Creeche. Je domovskou základnou 432. křídla (432d Wing), které je podřízeno Velitelství vzdušného boje (Air Combat Command), a jehož úkolem je provádět letecký průzkum pomocí bezpilotních letounů General Atomics MQ-9 Reaper a MQ-1 Predator, který byl mimo jiné využit během Operace Trvalá svoboda v Afghánistánu.\n\n"}
{"id": "752970", "url": "https://cs.wikipedia.org/wiki?curid=752970", "title": "Dobroslav Líbal", "text": "Dobroslav Líbal\n\nDobroslav Líbal (15. října 1911, Praha – 9. února 2002, Praha) byl český historik architektury a urbanismu.\n\nNarodil se v rodině pražského advokáta Dr. Karla Líbala a jeho ženy Růženy, rozené Zátkové, kteří uzavřeli sňatek dne 4. června 1910. Na přání rodičů nejprve vystudoval právnickou fakultu University Karlovy. Promoval v roce 1935. Začal pracovat jako koncipient v kanceláři svého otce. Pokračoval ve studiu dějin umění a klasické archeologie na filosofické fakultě University Karlovy. Zde byl žákem profesorů Antonína Matějčka a Josefa Cibulky. Promován byl v roce 1945. Pracoval na svém díle \"Gotická architektura v Čechách a na Moravě\", což měla být jeho habilitační práce. Po únoru 1948 mu ale bylo další působení na Universitě Karlově znemožněno.\n\nNastoupil do ateliéru R nově vzniklého podniku Stavoprojekt. Tento ateliér byl v roce 1954 základem Státního ústavu pro rekonstrukci památkových měst a objektů (SÚRPMO). Vedl zde ateliér tvorby stavebně historických průzkumů. Kvůli komunistickým kádrovým prověrkám byl v roce 1958 vedoucího postavení na několik let zbaven. Vypracoval a stále zdokonaloval metodiku tvorby pasportů památkových budov, které vznikaly jako týmová práce odborníků různých oborů (historik, historik umění, architekt, stavební inženýr). Pasport objektu obsahuje historii stavby, stavební a architektonický popis, popis aktuálního technického stavu a doporučení pro další využití objektu. Součástí je i plánová a fotografická dokumentace. Prvními takto zdokumentovanými objekty byl areál Ungeltu na Starém Městě pražském v roce 1951. Takto byly zdokumentovány všechny budovy Pražské památkové rezervace. Tyto průzkumy vznikaly pod Líbalovým vedením celých 40 let a představují mimořádné a mezinárodně oceňované dílo. Ateliérem prošli pozdější přední památkáři, například: Martin Ebel, Mojmír Horyna, Josef Hyzler, Hubert Ječný, František Kašička, Luboš Lancinger, Petr Macek, Jan Muk, Jiřina Muková, Olga Novosadová, Jaroslav Vajdiš, Milada Vilímková, Pavel Zahradník. V podniku SÚRPMO spolupracoval také s fotografem Vladimírem Uhrem.\n\nV roce 1965 byl zakládajícím členem Mezinárodní rady pro památky a sídla (ICOMOS). V roce 1990 byl zvolen prezidentem československého a posléze českého národního komitétu ICOMOS.\n\nPřestože mu pedagogická činnost na vysoké škole byla znemožněna, přednášel pravidelně při nejrůznějších příležitostech: Mezinárodní studijní centrum pro konzervaci a restaurování kulturních statků (\"Římské centrum\" – ICCROM), Řím, Itálie, postgraduální studia na FF UK a FA ČVUT, cykly přednášek pro Klub Za starou Prahu, apod.\n\nByl dlouholetým členem Klubu Za starou Prahu, od roku 1999 byl jeho místopředsedou.\n\nPo roce 1989 mohl přes svůj věk začít přednášet na fakultě architektury ČVUT a na filosofické fakultě UK. Habilitoval se docentem a dále získal titul DrSc. Podílel se na přípravě nového památkového zákona, byl předsedou Stálé komise ministerstva kultury pro hodnocení kulturních památek.\n\nV roce 1996 obdržel doc. Líbal hned čtyři čestná občanství: Nejprve ho svým čestným občanem 17. května jmenovala Kutná Hora, a to u příležitosti svého zápisu na Seznam UNESCO. Následovalo čestné občanství Stříbra (12. července), hlavního města Prahy (12. září) a nakonec Senohrab (28. října), odkud pocházela manželka Jarmila. V roce 1997 udělil doc. Líbalovi prezident Václav Havel medaili Za zásluhy II. stupně.\n\nV roce 1939 se oženil s architektkou Jarmilou Kasalickou (1916–2005) se kterou měli tři děti. Manželka mu byla rovněž celoživotní spolupracovnicí.\n\nPrvní otištěný článek byl společný příspěvek s J. Pavelkou, věnovaný Anežskému klášteru v roce 1940. Jako svou první knihu vydal Zlatokorunský klášter v roce 1941. Soupis díla z let 1940–1996 je uveden ve sborníku Společnosti přátel starožitností a zahrnuje více než 500 statí a článků.\n\n\nPodílel se na rozsáhlých dílech:\n\n\n\n"}
{"id": "752975", "url": "https://cs.wikipedia.org/wiki?curid=752975", "title": "Viry-Châtillon", "text": "Viry-Châtillon\n\nViry-Châtillon je francouzské město v departementu Essonne, v regionu Île-de-France, 20 kilometrů jihovýchodně od Paříže.\n\nSousední obce: Savigny-sur-Orge, Juvisy-sur-Orge, Draveil, Morsang-sur-Orge, Fleury-Mérogis a Grigny.\n\nNázev je složenina jmen dvou původních obcí – Viry-sur-Orge a Châtillon-sur-Seine. Viry vzniklo z latinského \"Verus\", pojmenování místa v galořímském období.\n\n\n\"Počet obyvatel\"\n\n\n\n"}
{"id": "752976", "url": "https://cs.wikipedia.org/wiki?curid=752976", "title": "Ferme ornée", "text": "Ferme ornée\n\nFerme ornée je zemědělský statek, včetně výsadeb na pozemcích, zvířat ve stájích, využívaný jako ozdobný prvek. Někdy je používán název ozdobný statek, nebo okrasný statek, avšak zřídka, adekvátně k použití objektu. Myšlenka \"ferme ornée\" je připisována většinou filosofovi a básníkovi, významné postavě v období formování stylu anglického parku W. Shenstonemu pro jeho proslavené Leasowes, ale jindy i S. Switzerovi.\n\nTermín „\"ferme ornée\"“ pochází od Stephena Switzera, který jej údajně jako první použil jako slovo pro ozdobné hospodářství. V díle \"The Nobleman, Gentleman and Gardener's Recreation\" (1715) popisuje pozemek upravený jednak podle estetických zásad a částečně pro účely zemědělství. Během osmnáctého století bylo původním \"ferme ornée\" Woburnské hospodářství (\"Woburn Farm\"), jehož majitelem byl Philip Southcote, který nemovitost zakoupil v roce 1734. Zahrada Williama Shenstonea u Leasowes byla též upravena jako \"ferme ornée\". Marie Antoinetta si později např. ve Versailleských zahradách jako \"ferme ornée\" dala upravit le Petit hameau, založené v letech 1783-87, ale byla mnohem spíše upravena jen pro radost než pro výrobu potravin. Dessau-Wörlitz Garden Realm je uváděno jako největší \"ferme ornée\" v 18. století v Evropě. Jako nejkompletnější ukázka \"ferme ornée\" přežívající do dnešních dob je uváděno Larchill u Kilcock v Irsku.\n\nStephen Switzer (1682-1745), šlechtic, spisovatel a zálibou i zahradník, popisuje praktický význam \"ferme ornée\" jako „smísení užitečné a ziskové části zahrady s příjemným“. Tvrdí, že zemědělské statky mohou být ziskové a přinášet i potěšení, což se spolu může příjemně mísit. Jeho angličtí čtenáři mohou vystopovat, ve srovnávání užitečného a příjemného, klasický pohled na dvojí cíl poezie, zděděný od Horaceho - „poučení a potěšení“.\n\nWilliam Shenstone (1714 – 1763) prosazoval tzv. \"„ornamented farm“\", okrasný statek, který také nazýval „\"ferme ornée\"“. Pole, louky, stromořadí a rybníky se podílejí na estetickém díle. Výsledkem je záměrně kultivovaná krajina sloužící jak ozdobným, tak hospodářským cílům. Okrasný statek je podle některých zdrojů podnětem i pro dnešní krajinotvorbu.\n\nJeden z nejvýznamnějších architektů anglického parku, H.Repton, si dovolil kritizovat ve svém díle ferme ornée, které založil a udržoval Shenstone, nejen jako dílo, ale i jako nesmysl a nevkus, za což jej důrazně odsoudilo mnoho z jeho nejvýznamnějších současníků.\n\n„\"…Shenstone, …si byl vědom, že …slovo \"Hospodářství\" by nezprostředkovala představu, kterou se pokusil uskutečnit v scenérii Leasowes. Svého času tolik oslavované místo, sestávalo z četných krásných malých polí, spojených navzájem chodníky a bránami, ale netvořících, na rozdíl od hospodářství, předmětu zisku. Nikdy jsem neprocházel skrze tyto pozemky bez nářku, nejen nad nesprávným použitím dobrého vkusu, ale nad neustálým zklamáním, které laskavý Shenstone musí cítit při pokusech spojit dva objekty tak neslučitelné, jako je ozdoba a zisk. Namísto obklopení svého domu takovým množstvím ozdobného trávníku nebo parku , které by příslušelo velikosti sídla, nebo rozsahu majetku, jeho vkus, spíše než jeho ambice, jej vedly k tomu, aby ozdobil celý svůj majetek tímto způsobem, marně doufajíc, že by mohl udržet všechny výhody hospodářství, v kombinaci se scenérií parku. Takže žil s ustavičným pokořením, v zklamaných nadějích, a s citem pro vybraný vkus, vnímajíce stejně posměšky velmožů nádheře jeho pokusu, i výsměch sedláků, z nesprávného použití zděděné půdy.\"“\n\n„\"…Jsem si vědom že, v ovzduší současného pobláznění pro zemědělství, je nepopulární tvrdit, že hospodářství a park nesmí být spojeny. Ale po různém úsilí smísit obojí, bez násilí proti dobrému vkusu, jsem přesvědčen, že jsou a musí být odlišné objekty, a neměly by nikdy být společně v stejném bodu pohledu.\"“\n\n\"„…Ovšem nemohu podpořit to, aby její pestré barvy a příslušenství zemědělského statku rušily klid parkové scenérie.… …Ačkoliv nejsem zhýčkaný oponent odsuzující snahu, když nemůže přesvědčit soud, že bez překročení dobrému vkusu si nemůže představit kravín a chlívek (ty užitečné zemědělské stavby) v koutě přijímacího pokoje nebo prostoru salónu.“\"\n„\"Dokud krása parku a zisk hospodářství jsou nespojitelné, je úkolem vkusu a rozumu, aby zastřel to druhé a omezit první, aby bylo možné parkovou scenérii vytvořit bez množství extravagantního odpadu. Popírám ovšem veškerou představu vytváření toho, co je nejkrásnější také nejvýnosnějším. Zorané pole a pole trávy jsou tak odlišné objekty, jako květinová zahrada a bramborové záhony. Rozdíl mezi hospodářstvím a parkem sestává se nejen v počtu plotů a rozdělení, ale také v spravování linií, kterými by ploty navzájem měly být vedeny.…\"“\n\nO mnoho let později jdouce v jeho stopách, další veliká osobnost, jeden z nejvýznamnějších amerických krajinářských architektů Frederick Law Olmsted došel ke stejnému názoru.\n\nFrank Albert Waugh, americký krajinářský architekt, v knize \"Book of Landscape Gardening\" v roce 1922 píše o hospodářském dvoře (ferme ornée), „\"kde jsou často prováděny dobré pokusy v ozdobném zahradničení, je též předpokládán řádný ohled na čistotu, trakař by neměl být zanechán postavený před domem týden nepoužitý, kurníky, psí boudy, brusky a další zemědělské výbava by měla být za hlavním obytným domem, nebo přinejmenším uložena mimo trávník. Na nějakých pozemcích se více nebo méně smetí se v omezeném množství nezbytně hromadí, a to se může včas shromažďovat, aby nebyl zničen, tak velmi pracně vytvořený efekt jednoty, různorodosti, charakteru a vhodnosti.\"“\n\nVeltruský zámek nechal vystavět jako své reprezentační sídlo Václav Antonín Chotek. Jan Rudolf Chotek nechal zbudovat moderní anglický park podle teoretických východisek Ch. L. Hirschfelda a upravit 100 hektarů polí, pastvin a sadů, které byly základem koncepce tzv. okrasného statku, jakožto nejdokonalejší krajinářské úpravy, která poskytuje nejen potěšení, ale i užitek. Součástí okrasné koncepce se tak stala i lidská práce, stáda hospodářských zvířat, snopy obilí nebo třeba seno svážené na žebřiňácích.\n\n\n"}
{"id": "752977", "url": "https://cs.wikipedia.org/wiki?curid=752977", "title": "Capri (ostrov)", "text": "Capri (ostrov)\n\nCapri je ostrov se stejnojmenným městem, náležící Itálii. Nachází se v Neapolském zálivu, jde o součást Kampánského souostroví. Mimo městečka Capri je zde další obec Anacapri a lodní přístav Marina Grande.\n\nNa ostrově žili lidé již v paleolitu. Římští císařové si zde stavěli své vily (latinsky Caprea, odtud název ostrova), ze 14. století pochází dodnes řada zachovalých stavebních památek v městečku Capri, od 18. století v Anacapri.\n\nV severní části ostrova je přístav Marina Grande, kam připlouvají četné klasické lodě i vznášedla. Linky vedou do Neapole a Sorrenta. Na ostrově je silniční síť a též pravidelná autobusová přeprava od přístavu do Capri i Anacapri. Z přístavu vede lanovka na Pizza Umberto I., lze odtud využít objížďkové trasy ostrova loďkami. S ohledem na malou rozlohu je možné projít celý ostrov pěšky.\n\nOstrov náleží do regionu Kampánie, jeho metropolitního města Neapoli.\n\nOstrov je řazen do Kampánského souostroví v Neapolském zálivu na jihozápadní straně Itálie, ve Středozemním, resp. v Tyrhénském moři.\n\nDélka ostrova je 6,7 km, šířka 2,7 km, plocha 10,4 (km²).\nNejvyšším vrcholem ostrova je Monte Solaro (589 m n. m.), odkud je kruhový rozhled a kam se lze dostat i lanovkou z Anacapri.\n\nPro turisty je zajímavá Modrá jeskyně (Grotta Azzurra), kam se lze dostat člunem otvorem 1 metr vysokým. Samotná jeskyně je vysoká 30 metrů a hluboká 54 metrů.\n"}
{"id": "752978", "url": "https://cs.wikipedia.org/wiki?curid=752978", "title": "Kanton Viry-Châtillon", "text": "Kanton Viry-Châtillon\n\nCanton de Viry-Châtillon je francouzský kanton v departementu Essonne v regionu Île-de-France. Vznikl 20. července 1967. Obce Fleury-Mérogis, Grigny a Morsang-sur-Orge byly 7. prosince 1975 vyčleněny a vytvořily nový kanton Morsang-sur-Orge.\n"}
{"id": "752979", "url": "https://cs.wikipedia.org/wiki?curid=752979", "title": "Bitva u Casablanky", "text": "Bitva u Casablanky\n\nBitva u Casablanky byla jediné námořní střetnutí námořnictva USA a francouzského námořnictva v období druhé světové války. Odehrála se 8. listopadu 1942 a skončila vítězstvím Američanů.\n\nPo porážce Francie německou armádou v roce 1940 zůstala západní část severoafrického pobřeží (Maroko, Alžírsko a Tunisko) v rukou vichistického režimu. Východně od tohoto prostoru na území Libye a Egypta probíhaly od roku 1940 boje mezi Italy a Němci na jedné straně a Brity na straně druhé. Příspěvkem, který měl pomoci tyto boje ukončit a uvolnit tak severoafrický a významnou část středomořského prostoru, bylo v roce 1942 vylodění britských a amerických jednotek ve francouzské severní Africe v rámci operace Torch. Francouzské síly se vylodění z počátku bránily a bitva u Casablanky byla jedním ze střetů, které ze situace vyplynuly.\n\nJeště před vlastní bitvou došlo k dělostřeleckému souboji mezi nedokončenou francouzskou bitevní lodí \"Jean Bart\" kotvící v casablanském přístavu a americkou bitevní lodí USS \"Massachusetts\" pohybující se před ním. \"Jean Bart\" zahájil palbu jako první. Invaze již v tu dobu probíhala a tak byl \"Massachusetts\" považován za agresora. Palba americké lodi byla řízena letadlem a podporovala ji letadla z letadlové lodě USS \"Ranger\". \"Jean Bart\" byl brzy těžce poškozen. Byly potopeny i tři ponorky a několik dalších lodí, těžce poškozen byl torpédoborec \"Le Malin\".\n\nV ranních hodinách 8. listopadu 1942 se stejně jako na jiných místech i v prostoru Casablanky začaly vyloďovat americké jednotky pod velením generála George Pattona, námořním složkám velel kontradmirál Henry Kent Hewitt. Francouzské ozbrojené síly se rozhodly vylodění bránit, napadnout jej z moře vypluly i válečné lodě. Velitelem obrany pobřeží a zároveň zde umístěných námořních sil byl viceadmirál Frix Michelier, který vydal torpédoborcům kontradmirála Gervaise de Lafond rozkaz napadnout invazní loďstvo u Fedaly.\n\nVelké torpédoborce \"Albatros\" a \"Milan\" a torpédoborce \"Alcyon\", \"Brestois\", \"Boulonnais\", \"Fougueux\" a \"Frondeur\" vypluly v 7.15. Během dvaceti minut dopluly do prostoru vyloďování, kde zahájily palbu na vyloďovací čluny. Do střetu v tu chvíli zasáhly těžký křižník USS \"Augusta\", lehký křižník USS \"Brooklyn\" a čtveřice torpédoborců, které Francouze donutily k ústupu.\n\nPoté se vrátily k vykonávání původního úkolu, tj. přímé ostraze vylodění. Štafetu převzala bitevní loď \"Massachusetts\" a těžké křižníky USS \"Wichita\" a USS \"Tuscaloosa\". Na francouzské straně se k bitvě připojil lehký křižník \"Primauguet\". Ten se rozhodl společně s dvojicí torpédoborců soustředit na sebe palbu všech tří těžkých lodí, což mělo za následek potopení torpédoborce \"Fougueux\", zbylé dvě lodě se ale pod ochranou dýmové clony dostaly k vypálení salvy torpéd na \"Massachusetts\", který se ale vyhnul.\n\n\"Tuscaloosa\" se musela vyhnout torpédům vypálených francouzskou ponorkou \"Méduse\". V 10.08 došlo k dalšímu útoku francouzských lodí na vyloďovací prostor, kterého se zúčastnil lehký křižník \"Primauguet\" a sedm torpédoborců. Terčem se stal křižník \"Brooklyn\", který se během palby musel vyhýbat i torpédům ponorky \"Amazone\". Torpédoborec \"Boulonnais\" se potopil po zásazích z \"Massachusetts\" a \"Brooklynu\" v 11.12, poškozený \"Milan\" najel na mělčinu. Francouzům se podařilo díky obratnému manévrování a přiblížení se zasáhnout \"Brooklyn\" a \"Wichitu\". Torpédoborec \"Brestois\" byl znehybněn a posléze potopen palubními letouny z letadlové lodi \"Ranger\", stejně jako již poškozený \"Albatros\" a ještě jeden z boje unikající torpédoborec.\n\nPo zprávě leteckého průzkumu, že se blíží další lodě nechal Hewitt zastavit v 11.45 palbu. Panovaly obavy, že z Dakaru dorazí bitevní loď \"Richelieu\" a další křižníky. Nicméně se jednalo pouze o torpédoborce \"Simoun\" a \"Tempéte\" a několik menších lodí. Američané obnovili palbu ve 13.12, současně začal i nálet palubních letounů, při kterém došlo ke zničení lehkého křižníku Primauguet. Ten se sice nepotopil, ale hořel ještě další den.\n\nCelkem byly potopeny nebo vyřazeny na francouzské straně bitevní loď, lehký křižník, sedm torpédoborců a tři ponorky. Američané utrpěli jen lehké škody a celý střet se stal jejich vítězstvím.\n"}
{"id": "752981", "url": "https://cs.wikipedia.org/wiki?curid=752981", "title": "Olga Zezulová", "text": "Olga Zezulová\n\nOlga Zezulová (roz. Waltrová) (17. září 1922 Brno – 28. srpna 2001 Brno) byla česká režisérka, autorka, básnířka a prozaička.\n\nNarodila se do umělecké rodiny. Jejím otcem byl režisér a pedagog Rudolf Walter, matka se jmenovala Marie Waltrová. Roku 1937 začala studovat dramatické oddělení Státní konzervatoře. Studium však bylo ukončeno druhou světovou válkou. Po válce byla angažována ve Svobodném divadle (1945–1948) (dnešní Městské divadlo Brno). Zde působila jako režisérka a dramaturgyně.\n\nOd roku 1950 až do roku 1953 působila Krajském oblastním divadle v Brně (později Divadlo bratří Mrštíků, nyní Městské divadlo v Brně) jako hostující režisérka. Na konci 50. let dvacátého století se stala zakladatelkou Satirického divadla Večerní Brno.\n\nSpolupracovala také s rozhlasem: v její režii vznikly např. rozhlasové inscenace G. B. Shawa \"Měšťané calaisští\" (1956), Lorcova \"Mariana Pinedová\" (1958), Krležovi \"Páni Glembayové\" (1958), Nezvalova \"Manon Lescaut\" (1961, patří do zlatého fondu), Wildeův \"Ideální manžel\" (1962).\n\n\n"}
{"id": "752983", "url": "https://cs.wikipedia.org/wiki?curid=752983", "title": "Kanton Villebon-sur-Yvette", "text": "Kanton Villebon-sur-Yvette\n\nCanton de Villebon-sur-Yvette je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "752984", "url": "https://cs.wikipedia.org/wiki?curid=752984", "title": "Kanton Les Ulis", "text": "Kanton Les Ulis\n\nCanton des Ulis je francouzský kanton v departementu Essonne v regionu Île-de-France. Vznikl 24. ledna 1985 vyčleněním z kantonu Orsay.\n"}
{"id": "752985", "url": "https://cs.wikipedia.org/wiki?curid=752985", "title": "FC U Craiova 1948", "text": "FC U Craiova 1948\n\nFC U Craiova 1948 (celým názvem: Fotbal Club U Craiova 1948) je rumunský fotbalový klub, který sídlí v Craiově v župě Dolj. Od sezóny 2018/19 hraje v Lize III, rumunské třetí nejvyšší fotbalové soutěži. Klubové barvy jsou modrá a bílá.\n\nHistorie klubu se začala psát v roce 1991 po oddělení fotbalového oddílu CS Universitatea Craiova pod nově založenou organizaci s názvem FC Universitatea Craiova. V tehdejší době byly výsledky starého oddílu neoficiálně považovány za součást toho nového. V sezóně 1992/93 zvítězil klub v rumunském národním poháru, což je do dnešní doby jeho největším úspěchem na domácí scéně. V roce 2011 došlo v organizaci k velkým finančním problémům, které vyvrcholily jeho vyloučením z rumunského svazu. Až do roku 2013 nevyvíjelo FC U. žádnou činnost v rumunských soutěžích. V témže roce byl znovuobnoven pod názvem FC U Craiova. Ve sportovním klubu CS Universitatea došlo též k znovuobnovení jeho zaniklého fotbalového oddílu, který se hned začal hlásit k historii z let 1948–1991. Oba kluby byly pro sezónu 2013/14 přihlášeny do téže soutěže, Lize II. Zatímco pro CS Universitatea znamenal konec zmiňované sezóny postup do nejvyšší soutěže, pro FC U znamenal konec sezóny bankrot a následný zánik.\n\nKe druhému obnovení došlo v roce 2017, kdy podnikatel Adrian Mititelu založil novou organizaci pod názvem FC U Craiova 1948. V listopadu téže roku pak bylo definitivně rozhodnuto o tom, že nároky na výsledky z let 1948–1991 patří pouze klubu CS Universitatea. Klub FC U 1948 ovšem i přes tohle rozhodnutí považuje tytéž úspěchy nadále za své.\n\nSvé domácí zápasy odehrává v Drobetě-Turnu Severin na tamějším městském stadionu s kapacitou 24 000 diváků.\n\n\n\n\nZdroj: \n\n\n\nZdroj: \n\n"}
{"id": "752986", "url": "https://cs.wikipedia.org/wiki?curid=752986", "title": "KM3NeT", "text": "KM3NeT\n\nKM3NeT (zkratka \"km sized Neutrino Telescope\") je nově budovaný projekt hlubinného teleskopu Evropského podmořského výzkumu. Umístění teleskopu je situováno na dno Středozemního moře. Projekt je určen ke sledování a detekci neutrin pocházejících z hlubokého vesmíru, zbytků supernov, supernov samotných, gama záblesky nebo kolizí hvězd a nástrojem při hledání temné hmoty vesmíru. Konstrukce těchto teleskopů nejsou klasické „tubusové“ ale jedná se o koncepci rozprostřených snímačů v prostoru. Takový to teleskop se skládá z desítek tisíců optických snímačů uspořádaných ve tvaru krychle nebo kvádru.\n\nPrincipem funkce je zachytávání slabých optických Záblesků nabitých částic, vznikajících interakcí neutrin a vody. Tyto záblesky bude zachytávat 12 000 optických senzorů ve tvaru koule, odolných proti působení tlaku vodního sloupce. Tyto senzory by měly být umístěny na přibližně 300 vertikálních (svislých) nosičích, každý o výšce 830 m upoutaných ke dnu moře. Celkový objem podmořského prostoru, v němž budou senzory rozmístěny, představuje objem několika krychlových–kubických kilometrů.\n\nVšechny senzory, každý s 31 fotonásobiči, budou přes širokopásmovou optickou síť napojeny na pobřežní výpočetní středisko, kde se bude provádět první zpracování naměřených hodnot.\n\nSoučástí realizace by měly být i vědecké laboratoře pro mořské biologii, oceánografii a geofyziku.\n\nV roce 2010 byla odsouhlasena technická studie a uveřejněna v roce 2011. Konstrukce KM3NeT vychází ze tří předchozích projektů stejného zaměření: teleskopu Antares observatoře Majorana Neutrino Ettore Majorana a projektu NESTOR na severní polokouli; třetím projektem je IceCube Neutrino Observatory v Antarktidě.\n\n\n\n"}
{"id": "752987", "url": "https://cs.wikipedia.org/wiki?curid=752987", "title": "Seznam smutečních hostů na státním pohřbu Václava Havla", "text": "Seznam smutečních hostů na státním pohřbu Václava Havla\n\nSmutečních hostů na státní pohřeb Václava Havla, bývalého československého a českého prezidenta, bylo pozváno Kanceláři prezidenta republiky přibližně jeden tisíc. Celkově se smuteční události zúčastnilo čtyřicet dva státních delegací.\n\nKromě Havlovy vdovy Dagmar Havlové, bratra Ivana M. Havla, jeho manželky Dagmar Havlové a dalších členů rodiny, se pohřbu zúčastnili současní i bývalí vysocí ústavní činitelé z České republiky a zahraničí. Kancelář prezidenta republiky také rozeslala 316 pozvánek (pro jednu osobu a jednoho člena doprovodu) Havlovým přátelům a členům disentu.\n\nBritský následník trůnu a blízký Havlův přítel korunní princ Charles se pohřbu nezúčastnil, přestože o něj projevil zájem. Estonský prezident Toomas Hendrik Ilves se omluvil pro nemoc.\n\nKromě prezidenta republiky Václava Klause byli přítomni současní a bývalí politici a diplomaté. Obě komory Parlamentu reprezentovalo vedení v čele s předsedou horní komory Milanem Štěchem a předsedkyní dolní komory Miroslavou Němcovou. Přítomni byli všichni členové české vlády v čele s premiérem Petrem Nečasem.\n\nK dalším účastníkům se mimo jiné zařadili předseda Ústavního soudu Pavel Rychetský, eurokomisař pro rozšíření Štefan Füle, bývalí předsedové vlád Jan Fischer a Mirek Topolánek, expředseda Senátu Petr Pithart, bývalí členové vlád Martin Bursík a Ondřej Liška a velvyslanec ve Spojeném království a bývalý Havlův tiskový mluvčí Michael Žantovský.\n\nVáclav Havel byl poslední prezident společného státu Čechů a Slováků, České a Slovenské Federativní Republiky, po jehož zániku se jedním z nástupnických států v roce 1993 stala Slovenská republika. Slovenská politická reprezentace tak byla na státním pohřbu, spolu s českou, nejpočetněji zastoupena.\n\n\n\n\n"}
{"id": "752988", "url": "https://cs.wikipedia.org/wiki?curid=752988", "title": "Ladislav Zavrtal", "text": "Ladislav Zavrtal\n\nLadislav Josef Filip Pavel Zavrtal (křestní jméno psáno též jako \"Ladislao Joseph Philip Paul\" a příjmení jako \"Saverthal\", \"Sawerthal\", \"Zavertal\", \"Zaverthal\" a \"Zavrthal\") (29. září 1849 Milán, Rakouské císařství – 29. ledna 1942 Cadenabbia, Itálie) byl italsko-český hudební skladatel, dirigent a violista. Byl synem českého skladatele a vojenského kapelníka Václava Huga Zavrtala a italské operní pěvkyně Carlotty Maironi da Ponte.\n\nZavrtal získal první hudební vzdělání od svých rodičů a následně studoval na Conservatorio di San Pietro a Majella di Napoli v Neapoli mimo jiné u Francesca Paola Tostiho. Po působení v orchestrech svého otce v Trevisu a Modeně v letech 1869 a 1870 odešel roku 1871 pracovat jako dirigent v městském divadle v Miláně (Tatro Milanese). O rok později se odstěhoval do Skotska, kde pracoval až do roku 1881 jako učitel hudby a dirigent různých dechových hudeb v Glasgowě.\n\nV roce 1877 spolupracoval se známým německým dirigentem Hansem von Bülow. V době své služby jako vojenský kapelník \"Royal Artillery Band\" ve Woolwichi (1881–1906) se intenzivně zapojil do londýnského hudebního života a byl v letech 1895 až 1905 uměleckým ředitelem nedělních koncertů v Royal Albert Hall. V roce 1906 odešel na odpočinek a žil nadále v Itálii.\n\nByl jmenován rytířem Řádu italské koruny (\"Cavaliere della Corona d’Italia\") a vedle tohoto vyznamenání obdržel též ceny a řády v Itálii, Anglii, Řecku, Turecku a Srbsku.\n\nLadislav Zavrtal uložil roku 1928 své hudební sbírky (zejména mozartiana, která získal jeho otec od Mozartova syna Karla, ale též korespondenci mj. s Antonínem Dvořákem, Arthurem Sullivanem, Edwardem Germanem a Alexander Campbellem Mackenziem) i rukopisy skladeb svých, svého otce a svého strýce u University of Glasgow a odkázal jí je závětí.\n\n\n"}
{"id": "752992", "url": "https://cs.wikipedia.org/wiki?curid=752992", "title": "Archeologický výzkum", "text": "Archeologický výzkum\n\nArcheologický výzkum je ucelený soubor specializovaných vědeckých činností, které zajišťují záchranu, uchování a dokumentaci nálezů jakožto dokladů o činnosti člověka v historii a to včetně interpretace jejich kulturní a památkové hodnoty. Je to odborná činnost zajišťující vědecké poznání, která obsahuje její veškeré etapy.\n\nMezi etapy archeologického výzkumu se řadí přípravná fáze, tj. terénní průzkum území (např. povrchový sběr, geofyzikální měření, letecké snímkování) a shromáždění informací o starších nálezech z odborných archivů a jejich vyhodnocení. Dále vlastní fáze, tedy odkryv (vlastní práce v terénu), úplná dokumentace nálezové situace, geodetické zaměření plochy výzkumu, evidence artefaktů a organických či anorganických přírodnin a jejich dokumentace, odborné ošetření, konzervace a uložení do vhodného depozitáře, analýza vzorků, další zpracování terénní dokumentace (kopie, digitalizace apod.) a na závěr celkové vyhodnocení výsledků výzkumu a nálezová zpráva.\n\nPodle podnětu se archeologický výzkum rozlišuje na badatelský a záchranný:\n\n"}
{"id": "752993", "url": "https://cs.wikipedia.org/wiki?curid=752993", "title": "Nezapomenutelná", "text": "Nezapomenutelná\n\n„Nezapomenutelná“, v originále „The Unforgettable“, je dvacátá druhá epizoda čtvrté sezóny seriálu \"\".\n\nLoď Voyager je zasažena částicovým výbojem. Posádka zjistí, že po sobě střílí dvě maskované lodě. Jedna z nich je zničena a žena pilotující druhou vysílá Voyageru žádost o pomoc. K překvapení všech přitom osloví Chakotaye jménem, jako kdyby jej znala.\n\nZ neznámého důvodu ji nelze transportovat, proto je na poškozenou loď poslán výsadek, aby ženu přepravil do ošetřovny. Ta je ale neviditelná pro lékařské přístroje, takže je Doktor odkázán na vizuální diagnózu.\n\nKdyž se pacientka probere, požádá kapitána Janewayovou o azyl a vypráví svůj příběh. Jmenuje se Kellin a je z uzavřené rasy Ramuranů, kteří se vyhýbají kontaktu s jinými druhy a netolerují, aby někdo jejich planetu opustil; takové občany je třeba přivést zpět a vymazat jim vzpomínky na vnější svět. Jeden uprchlík se skryl na Voyageru a Kellin jej měla přivést zpět. Při pobytu na Voyageru ji selhalo maskovací zařízení a během kontaktu se posádkou se zamilovala do Chakotaye a on do ní. Po zatčení uprchlíka smazala počítačovým virem z paměti Voyageru informace o svém pobytu. Navíc tělo Ramuranů má zvláštní schopnosti: blokuje skanovací senzory (proto ji nemohli transportovat) a pomocí feromonu potlačuje dlouhodobou paměť, takže na setkání s nimi každý zapomene. Proto si Chakotay ani ostatní nepamatují na setkání s ní. Nyní se však vrátila, protože Chakotaye miluje.\n\nTento příběh je pro důstojníky Voyageru neuvěřitelný, ale záznamy v její lodi jej potvrzují. Pro Chakotaye je nepříjemné a matoucí, když se k němu Kellin chová, jako kdyby byli do sebe dříve zamilovaní, ale postupně začne její lásku opětovat. Na Voyager zaútočí dvě Ramuranské lodě a požadují vydání Kellin, ta ale poradí Voyageru, jak jejich útok odrazit.\n\nJeden Ramuran se však dostane na Voyager a než je zatčen, zasáhne Kellin neurolytickým emitorem. Kellin ví, že díky tomu za několik hodin ztratí všechny vzpomínky na život mimo planetu Ramuranů. Prosí proto Chakotaye, aby jí všechny události i jejich lásku znovu připomněl, tak jako ona vše připomněla jemu.\n\nDruhý den jej však nepoznává a nevěří historce, že do sebe byli zamilováni. Chakotay navrhne, aby na Voyageru několik dní zůstala, ale Kellin to odmítne, protože by ji to mohlo odvést od zodpovědné poslušnosti Ramuranských zákonů. Voyager proto nemá jinou možnost, než je propustit.\n\nChakotay ví, že vzpomínky na ni brzy ztratí, a proto ten příběh napíše na papír – jediné médium, který Ramuranský virus nedokáže vymazat.\n"}
{"id": "752995", "url": "https://cs.wikipedia.org/wiki?curid=752995", "title": "Hollomanova letecká základna", "text": "Hollomanova letecká základna\n\nHollomanova letecká základna ( Holloman Air Force Base; kód IATA je HMN, kód ICAO KHMN, kód FAA LID HMN) je vojenská letecká základna letectva Spojených států amerických nacházející se deset kilometrů jihozápadně od centra města Alamogordo ve státě Nové Mexiko. Pojmenována je podle plukovníka George V. Hollomana, průkopníka ve vývoji řízených střel. Je domovskou základnou 49. křídla (49th Wing; 49 WG), které je podřízeno Velitelství vzdušného boje (Air Combat Command). 49. křídlo je vybaveno stíhačkami Lockheed Martin/Boeing F-22 Raptor a jeho hlavním úkolem je především dohled nad vzdušným prostorem Spojených států. Dále je toto křídlo a vybaveno mobilní klinikou, kterou je možné přepravovat letecky do míst živelních katastrof apod.\n\n"}
{"id": "753001", "url": "https://cs.wikipedia.org/wiki?curid=753001", "title": "Kanton Savigny-sur-Orge", "text": "Kanton Savigny-sur-Orge\n\nCanton de Savigny-sur-Orge je francouzský kanton v departementu Essonne v regionu Île-de-France. Vznikl 20. července 1967. 24. ledna 1985 se z něj vyčleněnila obec Morangis.\n"}
{"id": "753005", "url": "https://cs.wikipedia.org/wiki?curid=753005", "title": "Nellisova letecká základna", "text": "Nellisova letecká základna\n\nNellisova letecká základna ( Nellis Air Force Base; kód IATA je LSV, kód ICAO KLSV, kód FAA LID LSV) je vojenská letecká základna Letectva Spojených států amerických nacházející se 11,4 kilometru severovýchodně od města Las Vegas ve státě Nevada.\n\nJe domovskou základnou 57. křídla (57th Wing; 57 WG), které podléhá Velitelství vzdušného boje (Air Combat Command). Jedná se o křídlo speciálně zaměřené na výcvik bojových pilotů, jimž je schopno umožnit výcvik na jakémkoli typu bojového letadla, kterým americké letectvo disponuje. Během výcviku se piloti učí spolupracovat i s ostatními vojenskými složkami z řad americké armády, námořnictva, námořní pěchoty a též s armádními složkami amerických spojenců.\n\nV současnosti patří ke stabilní výzbroji křídla letouny McDonnell Douglas F-15 Eagle, Fairchild A-10 Thunderbolt II, General Dynamics F-16 Fighting Falcon, Lockheed Martin/Boeing F-22 Raptor a dále vojenské helikoptéry Sikorsky HH-60 Pave Hawk. Na Nellisově základně také sídlí oficiální předváděcí letka USAF s názvem Thunderbirds, která je organizačně podřízena 57. křídlu.\n\n"}
{"id": "753011", "url": "https://cs.wikipedia.org/wiki?curid=753011", "title": "KMB", "text": "KMB\n\nKMB je zkratka, může se jednat:\n"}
{"id": "753012", "url": "https://cs.wikipedia.org/wiki?curid=753012", "title": "Pocta Václavu Havlovi", "text": "Pocta Václavu Havlovi\n\nPocta Václavu Havlovi byla multikulturní akce (koncerty, výstavy, divadlo, filmy) na počest zesnulého prezidenta Václava Havla, která proběhla v pátek 23. prosince 2011 v Paláci Lucerna v Praze. Koncert ve velkém sále provázel Jiří Černý. Akce se konala večer v den pohřbu Václava Havla. Koncert v hlavním sále byl zahájen v 17:30 divadlem Husa na provázku. Krátce vystoupila i americká zpěvačka Suzanne Vega, která bez hudebního doprovodu zazpívala píseň „Tom's Diner“. Speciální skladbu pro tuto příležitost napsal Ivan Král, český hudebník žijící v USA, který vystoupil s Davidem Kollerem a později s Janem Ponocným. Koncert ukončila skupina The Velvet Underground Revival Band.\n\n\nModerátor: Jiří Černý\n\nModerátor: Zdeněk Suchý\n\nDokumentární filmy:\n\nDivadelní představení: \n\nFotografie Václava Havla\nKurátorka: Kateřina Blažková-Bajzíková\nAutoři:\n\n"}
{"id": "753013", "url": "https://cs.wikipedia.org/wiki?curid=753013", "title": "Arrondissement Florac", "text": "Arrondissement Florac\n\nArrondissement Florac (fr. \"Arrondissement de Florac\") je správní územní jednotka ležící v departementu Lozère a regionu Languedoc-Roussillon ve Francii. Člení se dále na 7 kantonů a 50 obcí.\n\n"}
{"id": "753014", "url": "https://cs.wikipedia.org/wiki?curid=753014", "title": "CMB", "text": "CMB\n\nCMB je zkratka s více významy: \n\n"}
{"id": "753015", "url": "https://cs.wikipedia.org/wiki?curid=753015", "title": "Arrondissement Limoux", "text": "Arrondissement Limoux\n\nArrondissement Limoux (fr. \"Arrondissement de Limoux\") je správní územní jednotka ležící v departementu Aude a regionu Okcitánie ve Francii. Člení se dále na 140 obcí.\n\nArrondissement existuje od r. 1800.\n"}
{"id": "753016", "url": "https://cs.wikipedia.org/wiki?curid=753016", "title": "Dušan Mravec", "text": "Dušan Mravec\n\nDušan Mravec (* 15. prosinec 1980, Žilina) je slovenský malíř.\nStudoval na Akademii umění v Banské Bystrici a Akademii výtvarných umění v Praze v ateliéru intermediální tvorby prof. Milana Knížáka, v ateliéru klasických malířských technik prof. Zdeňka Berana a v ateliéru konceptuálních tendencí prof. Miloše Šejna.\nV zahraničí studoval na SAMK-School of Business and Fine Art v Kankaanpää a Helsinkách ve Finsku a na Královské Akademii výtvarných umění v Antverpách v Belgii.\nVěnuje se realistické malbě, která má fotorealistické, hyperrealistické a expresionistické tendence. Tematicky se ve svých pracích soustřeďuje na zátiší, krajiny a portréty, které někdy spojuje do velkoformátových cyklů (\"Studie, Oltáře, Kompozice\").\n\n\n"}
{"id": "753018", "url": "https://cs.wikipedia.org/wiki?curid=753018", "title": "Vasas SC", "text": "Vasas SC\n\nVasas SC, či též Vasas Budapešť, je maďarský sportovní klub z Budapešti, v němž nejproslulejším je fotbalový oddíl. Založen byl roku 1911 jako sportovní kroužek ocelářských dělníků. Fotbalový oddíl vyhrál 6x maďarskou ligu (1957, 1961, 1962, 1965, 1966, 1977) a 4x maďarský fotbalový pohár (1955, 1973, 1981, 1986). Na mezinárodní úrovni dosáhl klub největšího úspěchu v sezóně 1957/58, kdy se probojoval do semifinále Poháru mistrů evropských zemí. Ve stejné soutěži se v ročníku 1967/68 dostal do čtvrtfinále.\n\nV červenci 2017 přestoupil do týmu z FK Jablonec obránce Vít Beneš.\n\nV sezóně 2017/2018 se tým ocitl na posledním místě tabulky OTP Bank Ligy a sestoupil tak do druhé maďarské fotbalové ligy.\n\n\n"}
{"id": "753020", "url": "https://cs.wikipedia.org/wiki?curid=753020", "title": "Carex laevigata", "text": "Carex laevigata\n\nCarex laevigata je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 50–80, vzácně až 120 cm. Je vytrvalá, s oddenky. Listy jsou střídavé, přisedlé, s listovými pochvami. Lodyha je trojhranná, hladká, vzpřímená až vystoupavá. Čepele jsou celkem široké, nejčastěji 7–12 mm. \"Carex laevigata\" patří mezi různoklasé ostřice, nahoře jsou klásky samčí, dolní klásky jsou pak převážně samičí. Dolní listen má dole pochvu, je kratší než květenství. Samčí klásek je jeden, řidčeji 2. Samičích klásků je nejčastěji 2–4, jsou vzpřímené až trochu převislé, víceméně dlouze stopkaté, vzácněji horní samičí klásek může obsahovat na špici i samčí květy.Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 4–5 mm dlouhá, vejčitá a bikonvexní, žilnatá, na vrcholu je výrazně dvouzubý zobánek, na okrajích drsný. Každá mošnička je podepřená plevou, která je za zralosti červenohnědá se zeleným středním žebrem\n\n\"Carex laevigata\" je evropský druh s oceanickým rozšířením. Vyskytuje se v západní Evropě, od Pyrenejského poloostrova, přes Francii, státy Beneluxu a ve Velké Británii a v Irsku. Na východ zasahuje až do Německa. Také se vyskytuje na ostrovech Korsika a Sicílie. Izolovaně snad i v Bulharsku.\n\n \n"}
{"id": "753021", "url": "https://cs.wikipedia.org/wiki?curid=753021", "title": "Arrondissement Lodève", "text": "Arrondissement Lodève\n\nArrondissement Lodève (fr. \"Arrondissement de Lodève\") je správní územní jednotka ležící v departementu Hérault a regionu Languedoc-Roussillon ve Francii. Člení se dále na 8 kantonů a 98 obcí.\n\n"}
{"id": "753023", "url": "https://cs.wikipedia.org/wiki?curid=753023", "title": "Mehmed I.", "text": "Mehmed I.\n\nMehmed I. Çelebi (\"Gentleman\", také Mehmet nebo Mohamed; mezi 1382 - 1390 - 26. května 1421, Edirne), jeden z mladších synů osmanského sultána Bayezida I. Yildirima, vládl v letech 1402 – 1413 v Malé Asii a od roku 1413 až do své smrti roku 1421 znovusjednocené osmanské říši jako sultán.\n\nMladý Mehmed se roku 1402 zúčastnil spolu se svým otcem a bratry bitvy u Ankary, kde byli Osmané poraženi Timurem Lenkem a kde byl Bajezid zajat a posléze zemřel. Mehmed byl zachráněn vládcem města Amasie, na jehož území začal budovat centrum své moci. V zemi nastalo tzv. osmanské interregnum, tj. bezvládí a série vzájemných válek mezi bratry Mehmeda o získání sultánského trůnu. Nakonec se Mehmed roku 1413 stal pánem celé osmanské říše a mohl začít konsolidovat těžce zničenou zemi.\n\nKonkubíny\nSynové\nDcery\n\nPanování Mehmeda I. jako sultána trvalo jen 8 let, ale byl nejsilnější ze dvých bratrů, kteří bojovali o trůn de facto 11 let za osmanského interregna, které začalo zajetím jeho otce v Ankaře a konečným vítězstvím nad bratrem Musou Çelebim v bitvě u Çamurlu.\n\nByl pohřben v Burse v mauzoleu postaveného poblíž známé mešity, kterou tu nechal postavit, a která se díky svým dekoracím zelených glazovaných dlaždic nazývá Zelená mešita. Mehmed také dokončil i jinou mešitu ve městě Bursa, kterou začal jeho děd Murad I. a která byla za vlády Bajezida zanedbaná. Mehmed také založil u Zelené mešity a mauzolea dvě další charakteristické instituce, jednu školu a jednu jídelnu pro chudé, z nichž obě obdaroval královskou štědrostí.\n"}
{"id": "753024", "url": "https://cs.wikipedia.org/wiki?curid=753024", "title": "18 street gang", "text": "18 street gang\n\n18. street gang (MS 18, XV3. Gang) je jeden z největších a nejnebezpečnějších pouličních hispánsko-amerických gangů na světě. Má přes 65 000 členů a je aktivní přibližně v 37 zemích.\n\nGang založili v roce 1960 mexičtí imigranti v Rampartu, což je část města Santa Ana nedaleko Los Angeles. Ačkoli největší část tvořili právě Mexičané, byli přijímání také černoši, asiaté i běloši. Tento gang nejspíš jako první umožňoval přijímat do svých řad i jiná etnika. Právě tento fakt umožnil, že se 18. street gang rozrostl tak rychle.\n\nGang má jasnou hierarchii, kterou všichni musí dodržovat. Důležitost člena gangu se určuje podle vykonané trestné činnosti ve prospěch gangu. Dodnes není úplně jasné, kdo stojí na špici celého gangu. Pravděpodobně gangu nevelí jasný vůdce, i když každá klika má svého vůdčího člena, který členy ve své klice hlídá a organizuje různé činnosti.\nGang má přibližně 200 autonomních podgangů (klik). Suverénně největší a nejvlivnější klika funguje právě v Los Angeles a velké množství je také v blízkosti města (San Fernando, South Bay aj.).\n\nRychle začal sílit vliv tohoto gangu i v jiných zemích jako je Honduras, Španělsko, Kanada, Guatemala, Mexiko či Salvador.\n\nČlenové gangu musí dodržovat pevně stanovena pravidla, jejíž porušení pro ně znamená potrestání. Kromě individuálních nařízení od vůdce kliky musí například dodržovat pravidla jako je: nebrat tvrdé drogy, pomáhat jiným členům gangu, nestavět se k bratrovi z gangu zády, uznávat barvy gangu aj. Pokud bratr pravidla nedodrží či udělá něco, co se vůdci příčí, je mu většinou udělen osmnáctisekundový výprask. Výprask probíhá tak, že vůdce vybere pár dalších členů, kteří budou do „hříšníka“ osmnáct sekund kopat.\n\n18. street gang má své barvy - černá, modrá a šedá. Každý správný bratr by měl mít i patřičné tetování, které jasně odráží jeho členství v gangu. V některých oblastech, jako například Salvador je typické tetování č. 18 na obličej.\n\nTomuto pouličnímu gangu se často říká „armáda dětí“, protože do svých řad často verbuje teenagery nebo také ještě malé děti.\n\nČasto se stává, že v gangu bývají i celé rodiny.\n\nGang má velmi pestrou oblast působení. Zabývá se distribucí drog, vloupáním, vykrádáním, přepadáváním i vraždami.\n\nDrobné krádeže a kradení či vykrádání aut je na denním pořádku snad všech klik. Například v Los Angeles je členy \"MS 18\" napaden někdo každý den.\n\nV posledních letech zesiluje organizovanost gangů. Kromě pouliční kriminality se gang začíná zapojovat i do pasové a celní kriminality - tj. falšuji pasy, občanské průkazy či potravinové lístky. Stále častěji se kliky věnuji únosům, vraždám, žhářství, obchodu s lidmi či zbraněmi apod.\n\n18. street gang byl také zapleten do únosu a vraždy šestnáctiletého bratra známého honduraského fotbalisty Wilsona Palaciose.\n\nK jejich největším konkurentům patří Mara Salvatrucha, neboli \"MS-13\". Gangy spolu už od počátku hrají hru na život a na smrt. K dalším rivalům se může řadit Sureños či Bloods.\n\nNaopak určitou podporu mohou očekávat od několika gangů jako jsou C. Y. T., Mexican Drug Cartels a Hoover Criminals.\n\n"}
{"id": "753025", "url": "https://cs.wikipedia.org/wiki?curid=753025", "title": "Rhythm &amp; Drums", "text": "Rhythm &amp; Drums\n\nRhythm & Drums je debutové studiové album německého trancového dua producentů a DJů Cosmic Gate. Album vyšlo v Německu 19. února 2001.\n"}
{"id": "753030", "url": "https://cs.wikipedia.org/wiki?curid=753030", "title": "Mithradatés II.", "text": "Mithradatés II.\n\nMithradatés II., zvaný Veliký (parthsky \"Mithradát\" či \"Mithradáta\", řecky \"Μιθραδάτης\"), byl parthský velkokrál z rodu Arsakovců vládnoucí v letech 124/123–88/87 př. n. l. Je považován za jednu z nejvýraznějších osobností jak v kontextu parthských dějin, tak v kontextu dějin starověkého Předního východu.\n\nMithradatés byl synem krále Artabana I., který v roce 124/123 př. n. l. zahynul v boji s kočovníky na východě. O jeho dětství a mládí není nic známo, první údaje se objevují až poté, co ho otcova smrt vynesla na parthský trůn. Říše procházela ve dvacátých letech vážnou krizí, neboť velké části Mezopotámie se zmocnil Hyspaosinés, vladař Charakéné, a také poměry na východě byly velmi neurovnané. Mithradata čekal zdlouhavý boj na dvou frontách, pokud chtěl pozici říše opět stabilizovat.\n\nV průběhu bojů na západě byla nejprve ovládnuta Charakéné u Perského zálivu, přičemž král na znamení vítězství nechal v roce 122/121 př. n. l. orazit Hyspaosinovy mince vlastním portrétem a legendou. Potom se parthské vojsko obrátilo na sever, v roce 113 př. n. l. obsadilo město Dura Európos na Eufratu a donutilo krále Adiabény, Gordyény a Osroény přijmout vazalský status. V Ninive vznikla nová mincovna.\n\nÚspěchu nebylo dosaženo rychle a patrně ani snadno, výsledkem však bylo definitivní přivtělení Mezopotámie k parthské říši. O tom, jak pevné vazby se zde utvořily, svědčí fakt, že až do zániku monarchie ve 3. století n. l. se v zemi žádný dobyvatel delší dobu neudržel, včetně císaře Traiana.\n\nNa východě existovalo tolik problémů, že působily téměř neřešitelně. Říše přišla o několik příhraničních krajů a kočovníci, mezi nimiž dominovali Sakové, zaplavili a vyvrátili sousední řecko-bakterské království. I zde se králi podařilo přejít postupně do ofenzívy, znovu ovládnout satrapie Parthii a Arii a kolem roku 110 př. n. l. založit vazalský stát Saků v dnešním Sístánu. Intenzivnější styky s chanskou říší, jejíž císař Wu-ti vypravil k parthskému dvoru poselstvo, napomohly obnově dálkového obchodu. Město Merv na hedvábné stezce ale dostali plně pod kontrolu až Mithradatovi nástupci.\n\nV Arménii sesadil Mithradatés v roce 97 př. n. l. krále Artavasda a o tři roky později ustanovil novým panovníkem jeho syna Tigrana. Podle Strabóna za to obdržel \"sedmdesát údolí v Arménii\", tedy určité územní kompenzace. Bylo to vůbec poprvé, kdy Parthové zasáhli do vnitroarménských záležitostí, a věštilo to budoucí konflikty s Římem, jehož zájmy se oblasti rovněž dotýkaly. Mithradatés z tohoto důvodu vypravil svého vyslance Orobaza za Sullou, tehdejším správcem Kilíkie, aby s ním jednal o otázce hranic mezi oběma státy (roku 96 př. n. l.). O výsledku prameny nehovoří, pravděpodobně se však hranicí stal Eufrat. Orobazés byl za určitá formální pochybení po návratu popraven.\n\nNa sklonku vlády byl král konfrontován se závažnými vnitropolitickými problémy. V roce 91/90 př. n. l. povstal v Babylonii jistý Gótarzés, podle některých názorů králův bratranec, a prohlásil se pod svým vlastním jménem za krále (vládnoucí parthští králové používali na mincích a nápisech prakticky výhradně trůnní jméno Arsakés, nikoli jméno vlastní, a Gótarzův krok lze proto chápat jako snahu odlišit se od Mithradata). Vzpoura nebyla během Mithradatova života již potlačena.\n\nVe správní oblasti bylo klínové písmo stále více vytlačováno řeckou alfabetou a písmem aramejským a zcela běžnými se staly řecké tituly \"επιφανής\", \"φιλέλληνος\", \"μεγάλος\" a \"σωτήρος\" na mincích. Do jaké míry král zasáhl přímo do struktury správy (která byla v podstatě feudální), je sporné.\n\n\n"}
{"id": "753035", "url": "https://cs.wikipedia.org/wiki?curid=753035", "title": "Goodfellowova letecká základna", "text": "Goodfellowova letecká základna\n\nGoodfellowova letecká základna ( Goodfellow Air Force Base; kód IATA je GOF, kód ICAO KGOF, kód FAA LID GOF) je vojenská letecká základna letectva Spojených států amerických nacházející se na území města San Angelo ve státě Texas. Jakožto podřízená složka Leteckého výukového a tréninkového velitelství (Air Education & Training Command; AETC) se zaměřuje především na kryptografický a výzvědný výcvik personálu z řad amerického letectva, námořnictva a námořní pěchoty. Tento výcvik má na starost 17. cvičné křídlo (17th Training Wing; 17 TW), které navíc provádí i výcvik armádních hasičů. Základna byla pojmenována na počest nadporučíka Johna J. Goodfellowa, leteckého veterána první světové války.\n\n"}
{"id": "753038", "url": "https://cs.wikipedia.org/wiki?curid=753038", "title": "Třída Intrepid", "text": "Třída Intrepid\n\nTřída \"Intrepid\" je třída hvězdných lodí, které se vyskytují ve fiktivním vesmíru Star Treku. Její design vytvořili Rick Sternbach a Michael Okuda na základě požadavku výkonného producenta seriálu Ricka Bermana.\n\nProces vývoje třídy Intrepid začal v polovině roku 1993 a jeho cílem bylo vytvoření lodi, která by byla v centru dění nově připravovaného seriálu ze světa Star Treku nazvaného Star Trek: Voyager. Producentka Jeri Taylorová to v srpnu 1993 shrnula konstatováním: „Potřebujeme loď nové generace; elegantní, hbitou, s některými vylepšeními, ale menší než Enterprise“ (myšleno třídou Galaxy). Ve fázi vývoje se rozměry lodi pohybovaly od poloviční velikosti proti třídě Galaxy, až po tři čtvrtiny, tedy přibližně stejně jako třída Ambassador. Vzhledově měla navazovat na předchozí třídy lodí, ale zároveň se odlišovat. Původní prototyp měl trojúhelníkový tvar primárního trupu a gondoly warp pohonu pod sekundárním trupem, ale postupem času byl model zaoblován a upraven do finální podoby.\n\nV první polovině 24. století se Hvězdná flotila zaměřila na produkci velkých vlajkových lodí. Výsledkem byl nedostatek plavidel při různých činnostech, jako průzkum stále většího území federace, testování nových technologií, podpora v bojových operacích apod. Požadavek na novou třídu lodí vznesla Flotila v roce 2358, vývoj a výroba probíhali v oblasti Utopia Planitia. První loď USS Intrepid byla zařazena do služby v roce 2370 a dala jméno celé třídě. Intrepid znamená v českém překladu „neohrožený“. \n\nDruhá loď v pořadí, USS Voyager (NCC-74656), byla vyrobena o rok později a pod velením kapitánky Janewayové hned při své první, sedm let dlouhé misi důkladně prověřila všechny systémy a kapacity, a v mnoha ohledech je daleko předčila. Neobjasněná ztráta Voyageru sice produkci těchto lodí zastavila, ale po důkladné kontrole se znovu rozběhla a postupem času staly se pevnou součástí flotily Federace. \n\nLodě třídy Intrepid jsou víceúčelová plavidla, ale díky výbornému počítačovému a senzorovému vybavení se hodí zejména pro průzkum vesmíru. Přeprava osob nebo materiálu, stejně jako diplomacie, nejsou vzhledem k malému vnitřnímu prostoru a strohému vybavení lodi vhodné. V boji plní roli pomocného plavidla, když sází především na rychlost, manévrovatelnost a univerzálnost. Phasery třídy VIII jsou poměrně slabé, fotonových a kvantových torpéd je zase omezené množství.\n\nLoď má standardní vzhled plavidla flotily, je dlouhá 345, široká 132, vysoká 64 metrů a váží zhruba 700 000 tun. Durianový trup se skládá z primárního sekce, sekundární a dvou gondol warp pohonu. Talířová sekce má oválný tvar, aby lépe ovlivňovala geometrii warp pole. Vnitřní prostory mají 257 místností (epizoda Relativita) na patnácti palubách, které se v případě nouze mohou uzavřít. Můstek a konferenční sál se nachází jako obvykle na první palubě, transportní místnost na čtvrté, ošetřovna a vědecké laboratoře na páté, astrometrika na osmé, hangár na desáté a strojovna na jedenácté palubě. \n\nLodě třídy Intrepid jsou jako jedny z mála ve Hvězdné flotile schopny přistát na povrchu planety (epizoda Sedmatřicátníci), k tomuto účelu jsou vybaveny antigravitačními generátory a čtyřmi vzpěrami na sekundárním trupu, které se při přistání vysunou. Další novinkou je bioneurální síť složená z gelových balíků, která zpracovává a organizuje údaje rychleji a efektivněji (díl Ochránce). To je potřeba, protože loď má pouze 141 členů posádky a hodně funkcí tak musí být automatizováno. Procesor hlavního počítače je schopen zvládnout 57 milionů souběžných datových operací a 575 trilionů výpočtů za nanosekundu (epizoda O létání). \n\nWarpové cívky jsou dvě a nacházejí se po stranách sekundárního trupu. Mají proměnnou konfiguraci, aby při vyšších rychlostech nenarušovaly subprostor. Loď tak může cestovat vysokou rychlostí (warp 8), maximem je warp 9,985 po dobu jedné hodiny. Impulsní motory jsou dva a byly zabudovány do zadní strany pylonů, které nesou warpové gondoly. Třída Intrepid je také vybavena pomocnými impulsními reaktory, které výrazně zvyšují obratnost v boji (epizoda Virus Phage).\n\nPrimárního deflektor se nachází na přední straně sekundárního trupu, parabola sekundárního navigačního deflektoru je na přední straně primárního trupu mezi palubami 6 a 7. Systém štítů má kapacitu 729000 TJ a během boje posílá data o typu zbraně, která je zasáhla, a také na jaké frekvenci je zasáhla. Phaserové baterie typu VIII o celkovém výkonu 100 000 terawattů mohou pálit z třinácti drah; čtyři hlavní leží na primárním trupu po stranách a vpředu, 2 nahoře a 2 dole. Další krátké párové dráhy se nachází v zadní části nahoře i dole, na spodní straně držáků warpových gondol a na spodní straně přistávací plochy. Poslední, nepárová dráha leží hned za předními vzpěrami pro přistání. Odpalovače torpéd jsou čtyři, dva nad hlavním deflektorem, dva na zádi. Mohou střílet fotonová, kvantová i tri-kobaltová torpéda (díl Ochránce).\n\nPod velením admirála Williama Rosse převážel Bellerophon delegáty Federace na Romulus, kde se roku 2375 konala konference zabývající se válkou s Dominionem (epizoda Za války neplatí zákony). Spolu s USS Voyager jediné dvě lodí třídy Intrepid, které se objevily v seriálech Star Treku.\nFyzicky se neobjevil v žádném seriálu, pouze je několikrát zmíněn: komandér Donald Kaplan, hlavní inženýr na Intrepidu, pomáhá Geodimu La Forgeovi v epizodě Síla přírody. Komandér Chakotay při infiltraci do simulace druhu 8472 používá vymyšlenou historku, ve které je členem posádky Intrepidu. Loď je také součástí „bitevní skupiny Omega“ ve filmu . \nByl vyroben jako druhý po USS Intrepid a při své první misi se ztratil v Delta kvadrantu 70000 světelných let od Země. Na své cestě zpět posbíral obrovské množství informací a učinil mnoho prvních kontaktů, také nasbíral velké množství nových technologií. Doktor vyvinul speciální torpéda s nanosondami proti lodím druhu 8472, od Borgů získali transwarpovou cívku, bývalá členka společenství Sedmá z devíti pomohla vylepšit štíty a zařídit astrometrickou laboratoř. Kromě toho posádka Voyageru získala technologie z budoucnosti, například Mobilní emitor. Největším přínosem byla návštěva admirála Janewayové, která si s sebou přivezla transfázová torpéda a technologii výsuvného ablativního plátování (které již v té době používali lodě třídy Defiant).\n\n\n\n"}
{"id": "753040", "url": "https://cs.wikipedia.org/wiki?curid=753040", "title": "Fernão Lopes", "text": "Fernão Lopes\n\nFernão Lopes (narozen mezi roky 1380-1390, zemřel někdy po roce 1459) byl portugalský kronikář. \nO jeho životě je známo jen minimum informací. Pocházel z neurozené rodiny, byl písařem u královského dvora, v roce 1418 se stal \"vrchním strážcem Torro do Tombo\" (tj. hlavním archivářem královského dvora), kterým zůstal až do roku 1454, kdy byl funkce zbaven pro pokročilý věk. V roce 1459 byl prokazatelně ještě naživu. V roce 1434 mu byl udělen nižší šlechtický titul, v témže roce byl králem Eduardem I. pověřen, aby zpracoval životy předchozích panovníků své země. \nLopesovo dílo se skládá z několika portugalsky psaných textů o portugalských panovnících a dobách jejich vlády. Dochovány jsou \"Kronika o králi Petrovi\" (\"Crónica de El-Rei D. Pedro\"), \"Kronika o králi Ferdinandovi\" (\"Crónica de El-Rei D. Fernando\") a nedokončená \"Kronika o králi Janovi\" (\"Crónica de El-Rei D. João\"). Je mu připisováno i několik dalších textů a Lopes se sám zmiňuje, že jeho dílo bylo širší. \n\nS historickou činností zřejmě Lopes začal již v roce 1419, oficiálně jí byl pověřen v roce 1434. Zdá se, že na svých kronikách ještě pracoval v roce 1449. Jeho dílo končí popisem událostí roku 1411. \n\nLopes čerpá nejen ze starších historických textů, ale i z primárních archivních pramenů, k nimž měl jako vrchní strážce Torro do Tombo (informace z dokumentů často přímo cituje), a také z ústního podání, řadu událostí z novějších dějin znal také z vlastní zkušenosti. Lopes však není pouhým kompilátorem, kriticky své informace hodnotí a zaujímá k nim vlastní stanovisko, hledá dějinné souvislosti, psychologické motivace jednání svých postav a etický přesah historických událostí. \n\nLopesův jazyk je stylisticky velice bohatý, kombinuje různé literární vlivy od kázání po rytířský román. Jeho výklad je velmi podrobný a dramatický a tak kroniky nejsou pouze historickým textem, ale i významným literárním dílem. Později byly velkou inspirací pro portugalský historický román. \n\n"}
{"id": "753041", "url": "https://cs.wikipedia.org/wiki?curid=753041", "title": "Alois Rameš", "text": "Alois Rameš\n\nAlois Rameš (28. srpna 1867, Cítov – 26. října 1952, Mělník) byl český cyklista, jeden z prvních českých závodních cyklistů konce 19. a začátku 20. století.\n\nAlois Rameš se narodil v obci Cítov (čp. 164) u Mělníka. Stejně jako jeho otec Ferdinand se vyučil klempířem a pokračoval v klempířské tradici v Mělníce. 14. listopadu 1892 si ve věku 25 let vzal za manželku sedmnáctiletou Marii Hájkovou z Řepína. Jeho synové, Bohumil Rameš a Alois Rameš mladší bylí též cyklisty.\n\nAlois Rameš byl zakladatel cyklistické tradice rodiny Ramešů z Mělníka. Své závodní umění i techniku posléze předal na své syny: Ludvíka, Bohumila a Aloise. Byl mezi prvními závodníky, kteří závodili na vysokých kolech. Závodil celkem přes 30 let. Získal mnoho úspěchů a vyznamenání i při mezinárodních závodech. V roce 1900 se stal mistrem zemí Koruny české na 100 km. V roce 1922, v 55 letech, se účastnil legendárního 261,2 km dlouhého závodu, Praha – Karlovy Vary – Praha, ve kterém dojel na pátém místě. Ještě v 75 letech dojel v závodě Praha – Mochov – Praha jako první. Jeho závodní výkony byly tím pozoruhodnější, že závodil převážně na cestovním dámském kole značky BSA, na kterém vykonal cestu z Mělníka do Říma a zpět za 16 dní. Cestu tehdy konal jako pouť i jako trénink.\n\nZískal druhé místo za mistrem světa Roblem v jízdě na válcích ve Varieté v Praze. Za svůj mimořádný výkon obdržel medaili ze zlata. Jeho výkon na 100 km v silničním závodě 3 hodiny 2 minuty byl jen o 2 minuty horší než čas mistra světa na 100 km. Výkon na tehdejší dobu a cestovní kolo, na kterém závodil je dosud nepřekonán.\n\n\n"}
{"id": "753042", "url": "https://cs.wikipedia.org/wiki?curid=753042", "title": "Ehlersův–Danlosův syndrom", "text": "Ehlersův–Danlosův syndrom\n\nEhlersův-Danlosův syndrom (EDS) je vzácné dědičné onemocnění pojivové tkáně, způsobené porušenou tvorbou kolagenu, případně jiné složky pojivové tkáně. Mezi jeho projevy patří například nápadná volnost (hypermobilita) všech kloubů, ochablost, zranitelnost a hyperelasticita kůže, cévní fragilita a přítomnost abnormálních krevních destiček. Jde o celou skupinu poruch, které se liší svou závažností od mírné až po život ohrožující. Neexistuje žádná kauzální léčba a terapie je tak pouze podpůrná, podává se vitamín C a pacient, který se musí vyvarovat některých činností, je sledován.\n\nSyndrom je pojmenován po dvou lékařích, a to dánském dermatologovi Edvardu Ehlersovi a francouzském dermatologovi Henri-Alexandre Danlosovi, kteří jej identifikovali na přelomu 20. století.\n\nPříznaky a symptomy se značně liší v závislosti na typu EDS. Všechny příznaky jsou však závislé na vadném kolagenu nebo jeho malém množství. EDS obvykle postihuje klouby, kůži a cévy. Níže je uveden seznam hlavních symptomů.\n\n\n\n"}
{"id": "753044", "url": "https://cs.wikipedia.org/wiki?curid=753044", "title": "Augustin Pavel Wahala", "text": "Augustin Pavel Wahala\n\nAugustin Pavel Wahala nebo česky Augustin Pavel Vahala (23. ledna 1802, Palačov – 10. září 1877, Litoměřice) byl 12. litoměřický biskup v letech 1866-1877.\n\nNarodil se v národnostně smíšené rodině v blízkosti českoněmeckých hranic v Palačově u Starého Jičína. Jeho rodina se cítila převážně českou, a když se začaly projevovat ostré národnostní spory, snažila se je vždy tlumit.\nMladý Vahala přešel po skončení základní školy na piaristické gymnázium v Příboru a ve svém studiu pokračoval dál na filozofii v Olomouci. Tam se rozhodl pro kněžství. Teologii pak vystudoval ve vídeňském konviktu. I toto studium zvládl úspěšně a 22. září 1827 byl ve Vídni vysvěcen na kněze.\nPrvním jeho působištěm se na čtyři roky staly Hranice na Moravě. Od počátku své duchovní dráhy intenzivně pracoval nejen v Hranicích a okolí, ale i ve své rodné obci.\n\nKdyž se volbou olomoucké kapituly stal Ferdinand Maria Chotek z Chotkova a Vojnína knížetem – arcibiskupem a byl 13. května 1832 intronizován, jmenoval svým sekretářem a ceremoniářem kaplana Vahalu. Chotek však nečekaně v roce 1836 v Praze zemřel na choleru, kam přijel na korunovaci císaře Ferdinanda českým králem. Musel se zvolit další arcibiskup. Stal se jím 21. listopadu 1836 Maxmilián Josef Sommerau-Beckh (1837-1853). Ten Vahalu ponechal v jeho funkcích. Tím, že je zastával celých jedenáct let, získal jak značné zkušenosti, tak se dobře seznámil s celou arcidiecézí. Stále však toužil pracovat přímo v duchovní správě.\nV roce 1842 arcibiskup jeho přání konečně splnil; jmenoval ho farářem v Mohelnici. V roce 1848 byl Vahala jmenován děkanem mohelnickým, pak řídil mohelnický děkanát, nakonec se stal arciproboštem a školním dozorcem tehdejšího mohelnického okresu. Mohelnice byla národnostně smíšená, a tak Vahala mohl v tomto ohledu využít své zkušenosti. Zůstával však dál v úzkém styku s olomouckým arcibiskupem, jehož nástupcem se stal Bedřich Egon kardinál Fürstenberg (1853-1892).\nVahala se ve svém působišti intenzivně věnoval pastoraci, kázal, vyučoval a svou činností vzbudil pozornost jak ve vládnoucích světských kruzích, tak v Římě. Byl proto odměněn titulem papežský tajný komoří a dostal i rytířský kříž řádu Františka Josefa.\nOlomoucký arcibiskup vyslal Vahalu do Salzburgu, kde se za předsednictví Bedřicha Josefa kardinála ze Schwarzenbergu konala mimořádná porada, která 14. září 1848 vypracovala zvláštní adresu vládě, požadující církevní svobodu. Olomoucký arcibiskup hned následujícího měsíce poslal Vahalu do Würzburgu, kde se za opětovného předsednictví Schwarzenberga konala konference, jíž se účastnili všichni němečtí a rakouští biskupové. Důvodem byla bouřlivá situace osudového roku 1848. Vahala byl po návratu jmenován skutečným radou konzistoře a čestným kanovníkem kolegiátní kapituly u Sv. Mořice v Kroměříži. Dále však působil v Mohelnici.\n\nKdyž v Litoměřicích zemřel 26. dubna 1865 biskup Augustin Bartoloměj Hille, jmenoval císař 16. září téhož roku novým litoměřickým biskupem Augustina Pavla Vahalu. Papež Pius IX. ho potvrdil 8. ledna 1866. Biskupské svěcení se konalo 8. dubna 1866 v olomoucké katedrále. Vedl je arcibiskup Fürstenberg a spolusvětiteli byli brněnský biskup Schaffgotsche a světící biskup olomoucký Thyssebaert.\nDne 14. dubna 1866 přijel biskup Vahala do Roudnice nad Labem, která byla jedním z hlavních činitelů usilujících o posílení českých práv. Vahalu uvítal kanovník Alois Hille, synovec předchozího litoměřického biskupa. Po něm následovaly latinské projevy a české uvítání ze strany roudnického starosty. Biskup Vahala odpověděl česky. Na lodi, která ho přivezla do Litoměřic, mu pěvecký sbor Říp zazpíval píseň „Přicházím přímo z Moravy“. Autorem textu byl známý Vacek-Kamenický. Následujícího dne se v Litoměřicích konala velkolepá intronizace.\nZa svého sekretáře si zvolil Václava Frinda, pozdějšího pomocného biskupa pražské arcidiecéze.\n\nPrvním biskupským činem bylo založení „Vahalovské nadace“ na podporu diecézního ústavu pro hluchoněmé. Svůj kladný vztah k oběma národnostem aktivně prokazoval jako biskup v tehdy poněmčovaných Litoměřicích.\nOtevřené válečné hrozby pruského kancléře Bismarcka vyústily v roce 1866 v konkrétní konflikt prusko-rakouský. V diecézi však válka nezpůsobila velké školy. Po jejím ukončení se v Čechách uskutečnily volby a biskup Vahala se z své funkce stal poslancem. Na sněmu hlasoval vždy za Českou národní stranu. Dne 3. června 1866 podepsal instrukci pro duchovní a společný pastýřský list k novému manželskému zákonu. Tyto dvě listiny se nakonec dostaly před soud.\nDne 1. července 1868 vydaly vládní orgány nařízení, že církevní soudy mají vydat své spisy civilním soudům. To biskupové samozřejmě odmítli. Proto na konci srpna 1868 přišli na litoměřickou konzistoř komisaři krajského soudu a požadovali vydání spisů církevního soudu. Došlo k ostrému slovnímu sporu, který byl ukončen protokolem o násilném odebrání spisů i přes protest konzistoře.\n\nNásledujícího roku byl zahájen I. vatikánský koncil, který se konal téměř po 300 letech od koncilu tridentského. Účastnilo se ho 747 biskupů. Od 8. prosince 1869 na něm byl přítomen i biskup Vahala. Před odjezdem do Vatikánu jmenoval generálním vikářem dosavadního praessese konzistoře kanovníka Josefa Ackermanna, jenž byl české národnosti. Biskup Vahala jako jediný jmenoval vikáře i mimo dobu trvání koncilu. Tato funkce jinak nebývala obsazována. Ackermanna pak vystřídal Jan Řehák.\nKdyž koncil projednával dogma o papežské neomylnosti, postavilo se 29 účastníků z Rakousko-Uherska pod vedením kardinála Schwarzenberga „proti“. Dne 13. července 1870 se o tomto dogmatu hlasovalo a kardinál Schwarzenberg se opět s 24 členy koncilu z Rakousko-Uherska postavil „proti“. Pouze pět dalších členů koncilu z Rakousko-Uherska hlasovalo „pro“. Mezi nimi byl i biskup Vahala. Koncil byl ukončen 20. října 1870.\nJiž 24. srpna 1870 vyhlásil biskup Vahala v ordinariátním listu dogma o papežské neomylnosti a uveřejnil ostatní vatikánské dekrety. Poté se opět plně věnoval diecézi.\n\nTrvale pečoval o kněžský seminář a nebyla mu lhostejná sociální a zdravotní problematika jeho studentů. Při své štědré dobročinnosti dokázal být i velice šetrný, takže jeho nástupce převzal více majetku než Vahala při svém nástupu.\nCelých 11 let byl neobyčejně duševně svěží. Zemřel 10. září 1877 ve stáří 75 let v biskupské rezidenci. Dne 13. října 1877 se konal slavnostní pohřeb, který vedl jeho přítel Schwarzenberg a účastnil se ho i královéhradecký biskup Josef Jan Hais a světící biskup pražský Karel Průcha. Přítomen byl i kanovník Antonín Ludvík Frind, který se stal nástupcem biskupa Vahaly, a také známý český spisovatel vyšehradský probošt Václav Štulc. Podle přání zesnulého litoměřického biskupa bylo jeho srdce, jak již bylo v Litoměřicích zvykem, zasazeno do pilíře v katedrále a opatřeno deskou s latinským nápisem.\n\n\n"}
{"id": "753045", "url": "https://cs.wikipedia.org/wiki?curid=753045", "title": "Rue des Rosiers", "text": "Rue des Rosiers\n\nRue des Rosiers (tj. \"Růžová ulice\") je ulice v Paříži. Nachází se ve 4. obvodu. Jedná se hlavní ulici v tradiční židovské čtvrti Marais. Nachází se zde proto množství obchodů a restaurací především sefardských židů.\n\nUlice je orientována z východu na západ. Vede od \"Rue Malher\" a končí u \"Rue Vieille-du-Temple\".\n\nUlice nejspíše vznikla již ve 13. století podél městských hradeb postavených Filipem II. Augustem. Růže, které se pnuly po stěnách hradeb, daly ulici jméno, které je doloženo v roce 1230. Pozůstatky hradeb jsou dodnes viditelné ve dvoře domů č. 10, 14 nebo 82.\n\nPůvodně měla \"Rue des Rosiers\" jinou trasu. Začínala u \"Rue du Roi-de-Sicile\", pokračovala dnešní ulicí \"Rue Ferdinand-Duval\" a pak se stočila doprava k \"Rue Vieille-du-Temple\". Ulice na levou stranu (dnešní východní část \"Rue des Rosiers\") mezi \"Rue Ferdinand-Duval\" a \"Rue Pavée\" byla slepá ulička s různými názvy: \"Rue de la Quoquerée\" (1292), \"Cul-de-sac de la Lamproie\" (1400), \"Rue Coquerée\" (1415), \"Rue Coquerrie\" (1540), \"Cul-de-sac Coquerelle\" aj. V letech 1848–1850 byla ulice postupně proražena až k dnešní \"Rue Mahler\" a 5. listopadu 1850 byla pojmenována po celé své délce. Současná \"Rue Ferdinand-Duval\" se oddělila od \"Rue des Rosiers\" již v 15. století a nazývala se \"Rue des Juifs\" (Židovská ulice). V roce 1900 získala současný název.\nŽidovská komunita se zde vytvořila již ve středověku a byla často ovlivněna politickými událostmi ve Francii i v zahraničí, ať již to bylo vyhnání židů Karlem VI. roku 1394, nebo naopak v letech 1881–1914 velký příliv obyvatel, kteří utíkali před perzekucí v Rumunsku, Rakousku, Maďarsku a Rusku. Tato imigrace vysvětluje dominanci aškenázských židů v první polovině 20. století.\n\n\"Rue des Rosiers\" byla také místem křesťanského kultu. Na rohu \"Rue des Rosiers\" a \"Rue Ferdinand-Duval\" stávala socha Panny Marie. Byla zničena v roce 1528 při perzekuci proti protestantům. Místo ní nechal král František I. zhotovit stříbrný obraz, který byl ukraden v roce 1545. Nahradila jej opět kamenná socha Panny Marie, která existovala do roku 1789, kdy byla za Velké francouzské revoluce odstraněna.\n\nUlice stejného jména se nacházela i na Montmartru. Po jeho připojení k Paříži v roce 1860 byla tamní ulice přejmenována na \"Rue du Chevalier-de-la-Barre\".\n\nV roce 2007 proběhly v ulici stavební práce (nová dlažba, výsadba, osvětlení), které jsou součástí programu na zklidnění ulic ve čtvrti Marais. Od roku 2006 je \"Rue des Rosiers\" každou neděli přeměněna na pěší zónu.\n\nVe filmu \"Maigret klade past\" (1958) se v \"Rue des Rosiers\" stane vražda, kterou komisař Maigret vyšetřuje.\n\nJedna ze scén ve filmu \"Dobrodružství rabína Jákoba\" z roku 1973 se odehrává na této ulici. I když kamera zabírá ceduli s nápisem ulice, exteriéry byly natočeny v Saint-Denis a interiéry v synagoze ve studiu.\n\nJeden z románů Léo Maleta, o detektivu Nestoru Burmovi s názvem \"Du rébecca rue des Rosiers\" se odehrává v této čtvrti. Román vyšel v roce 1958 a v roce 1992 byl zfilmován v rámci televizního seriálu.\n\nRomán \"Le Schnorrer de la rue des Rosiers\", který napsal Michèle Kahn, popisuje pravdivý příběh muže, který přežil věznění v koncentračním táboře.\n\n"}
{"id": "753046", "url": "https://cs.wikipedia.org/wiki?curid=753046", "title": "Kanton Saint-Germain-lès-Corbeil", "text": "Kanton Saint-Germain-lès-Corbeil\n\nCanton de Saint-Germain-lès-Corbeil je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "753048", "url": "https://cs.wikipedia.org/wiki?curid=753048", "title": "Part 3: Final Warning", "text": "Part 3: Final Warning\n\nPart 3: Final Warning je třetí řadová deska české crossoverové kapely Atari Terror.\n\nVydání alba bylo původně plánováno na březen roku 2011, ale k vydání kvůli změnám ve skladeb došlo až v říjnu. Křest alba proběhl 17. listopadu 2011 v pražském Paláci Akropolis. \n\nK singlu \"Oh my god!\" byl natočen videoklip. Album je volně ke stažení na stránkách kapely.\n\n\n\n\n"}
{"id": "753050", "url": "https://cs.wikipedia.org/wiki?curid=753050", "title": "Göztepe SK", "text": "Göztepe SK\n\nGöztepe SK je turecký sportovní klub z Izmiru, z něhož nejvýznamnější je fotbalový oddíl. Vznikl roku 1925 odštěpením z Altay SK. 2x vyhrál turecký fotbalový pohár (1968/69, 1969/70). Na mezinárodním scéně se klub proslavil především v 60.  letech 20. století, patřil k prvním tureckým klubům, které se prosadily v evropských pohárech – v ročníku 1968/69 se probojoval do semifinále Veletržního poháru, rok poté hrál čtvrtfinále Poháru vítězů pohárů.\n\nJe pátým nejúspěšnějším tureckým klubem v evropských pohárech po Galatasaray, Fenerbahce, Besiktas a Trabzonsporu.\n\nV současnosti (2014) hraje třetí nejvyšší tureckou soutěž.\n\n"}
{"id": "753052", "url": "https://cs.wikipedia.org/wiki?curid=753052", "title": "Vincenc Eduard Milde", "text": "Vincenc Eduard Milde\n\nVincenc Eduard Jan Nepomuk František Milde (11. května 1777 Brno – 13. března 1853 Vídeň) byl 10. litoměřický sídelní biskup v letech 1823–1832 a arcibiskup vídeňský v letech 1832–1853.\n\nLitoměřickým biskupem byl jmenován císařem Františkem I. 16. ledna 1823 a do funkce potvrzen papežem 6. května 1823. Na biskupa byl vysvěcen 13. července 1823 v rakouské Kremži. V litoměřické katedrále byl intronizován 28. září 1823. Do Vídně do funkce vídeňského arcibiskupa byl přeložen 31. prosince 1831 a potvrzen byl papežem 24. února 1832.\n\nNarodil se 11. května 1777 v Brně do rodiny chudého knihaře. V Olomouci vystudoval filozofii, ve Vídni studoval teologii. Studium dokončil v roce 1789. Po studiích nedosáhl ještě věku, ve kterém by mohl být svěcen na kněze, a proto byl jmenován prefektem a korepetitorem v kněžském semináři, dokud nedosáhl 23. roku věku – předepsaného kanonického věku. Současně v této době vyučoval jako katecheta na škole ve vídeňském Altlerchenfeldu.\n\nNa kněze byl vysvěcen 9. března 1800 ve Vídni a byl jmenován kaplanem. Od 12. března 1802 začal učit jako katecheta na základní škole u sv. Anny ve Vídni a zároveň v dívčím penzionátu. Byl pedagogicky zdatný, takže záhy začal vyučovat náboženství na vídeňských vyšších školách. 3. března 1803 byl jmenován učitelem náboženství reálce a na akademií výtvarných umění. V této době začal uvažovat o vysokoškolské profesuře. Usilovat především o studium orientálních jazyků a pedagogiky. Všiml si ho císařský dvůr a bylo proto roku 1806 jmenován dvorním kaplanem. Císař František II. ho osobně poznal, oblíbil si ho a 22. března roku 1806 ho ustanovil profesorem filozofické fakulty. Na filozofické fakultě Milde převzal vyučování pedagogiky. V přednáškách vycházel z psychologie a antropologie. V roce 1811 vydal první svazek svých univerzitních přednášek: \"\"Učebnice všeobecného vychovatelství\"\". V roce 1813 dokončil i druhý svazek. Dílo bylo úspěšné a vláda ho předepsala jako doporučené dílo pro všechny ústavy zabývající se pedagogikou jako vyučovacím předmětem. Milce považoval za cíl výchovy rozvoj všech vloh studujících k dosažení nejvyšší možné dokonalosti.\n\nNa teologické fakultě začal přednášet katechetiku a metodiku. Jako učenec se uplatnil i ve studiu orientálních jazyků. Avšak společenský život Vídně a slabá tělesná konstrukce zapříčinili, že Milde onemocněl a v důsledku toho se musel vzdát kariéry vysokoškolského profesora. Rovněž se vzdal malé venkovské farnosti Wolfpassing poblíž Vídně, kde měl klid pro vědeckou práci. Po uzdravení ho císař jmenoval 7. listopadu 1814 čestným kanovníkem při Svatoštěpánské metropolitní kapitule ve Vídni. 18. listopadu 1814 byl ustanoven na významnou faru v Krems an der Donau. Zde pokračoval ve svých aktivitách. V tamním piaristickém ústavu se stal vedoucím oddělení filozofie. Zde se mu dařila vědecká práce. Z tohoto důvodu však nepřijal funkci kanovníka-scholastika v metropolitní kapitule ve Vídni (to již nebyl čestný titul, ale výkonná funkce).\n\nV roce 1822 se uvolnilo v důsledku rezignace litoměřického biskupa Hurdálka místo sídelního biskupa. O toto místo usiloval ctižádostivý vídeňský dvorní farář Jakub Frint, u kterého Milde pracoval krátký čas jako kaplan. František II. dal před ním přednost právě Mildemu pro jeho střízlivou umírněnost a laskavost, před energickým nepřítelem bolzanistů Jakubem Frintem. Také vídeňská vláda podpořila císařovo rozhodnutí jmenovat Mildeho. 16. ledna 1823 tedy císař oficiálně jmenoval Mildeho litoměřickým biskupem. Papežské potvrzení tohoto jmenování bylo vydáno 6. května 1823. Biskupské svěcení se uskutečnilo 13. července 1823 v Krems an der Donau. Intronizace se konala 28. září 1823 v katedrále v Litoměřicích.\n\nSituace v litoměřické diecézi byla bouřlivá. Prvním úkolem biskupa Mildeho byla konsolidace litoměřického semináře. Rektorem semináře byl již od roku 1820 Augustin Hille, který byl nadále do funkce potvrzen. Vedení semináře však Milde rozšířil a do funkcí vicerektora a spirituála jmenoval dva Čechy – Jana Pažouta a Josefa Lauermanna. Díky stykům s Vídní, zajistil zde dvě místa pro litoměřické alumny (studenty). Podařilo se mu doplnit a zkvalitnit profesorský sbor i přes odpor metternichovské vlády, která vystupovala proti českým obrozencům. Pro tři až čtyři mladé kněze, určené za vychovatele a učitele v semináři, založil malý institut a vydal pro něj statuta. Tato statuta byla brzy přijata i v dalších seminářích.\n\nBiskup Milde prozkoumal situaci ve správě diecéze, zejména konzistoři. Provedl vizitace a důkladně se seznámil se stavem diecéze. Zjistil, že informace o poměrech byly záměrně zkresleny a že celková situace diecéze je spořádaná. Tyto informace záměrně šířil dvorní farář Jakub Frint. Informace však byly v rozporu se stavem, který v diecézi skutečně byl.\n\nZískal také pro členy litoměřické katedrální kapituly již dlouho očekávané zvýšení platu (kongruy) na 1000 zlatých. Zabýval se stavebním stavem litoměřické katedrály a rezidence biskupa. Nutné stavební úpravy těchto objektů si během tří let vyžádaly 16 tisíc zlatých.\n\nV souvislosti s francouzskou revolucí v roce 1830 a nepokoji v Sasku, v bezprostřední blízkosti Čech, rozeslala vídeňská vláda podrobný důvěrný dotazník. Cílem dotazníku bylo zjistit náladu lidu. Milde zpracoval odpověď mimořádně kvalitně a jeho odpověď se stala významným dokumentem, z něhož historici čerpají i v 21. století. Zodpověděl na kladené otázky, výstižně poukázal na další nebezpečí revoluce, které plynulo z tíživé situace v Čechách, i když byl zdánlivý klid. Zvláštní část byla v dotazníku věnována špatné ekonomické situaci. Nově vydaná spotřební daň, lid odmítal. To ještě zvyšovalo napětí a nebezpečí revoluce hrozilo. Milde navíc odpovědně a komplexně analyzoval soudobou situaci s rozborem příčin a důsledků. Týkalo se to nejen Čech, ale i celkové situace v habsburské monarchii s konsekvencemi s okolními státy. Šel však v úvaze ještě dál a uvažoval v dotazníku o odstranění feudalismu. Vojsko a policii chápal jako nástroj k dočasnému potlačení povstání, ale řešení viděl v odstranění příčin.\nJako pedagog poukázal na špatný stav školství, soustřeďující se pouze na vnější formy. Státní vnucování náboženství viděl jako naopak jeho oslabení. Příkladem byla praxe zneužívání přísahy při nepodstatných právních kauzách. Tehdejší praxe státní moci vedla k tomu, že věrnost lidu k státu a jeho režimu stále upadala.\n\nMildeho elaborát vyvolal ve Vídni ohlas, který vedl k tomu, že na začátku prosince 1831 byl povolán do funkce arcibiskupa ve Vídni. Této funkce se nejdříve bránil a pokoušel se jí odmítnout. Důvodem bylo jeho odmítání bylo, že hrozilo nebezpečí, že v kritické chvíli nebude v litoměřické diecézi žádný biskup. Nakonec souhlasil s arcibiskupskou hodností za podmínky, že se jeho následníkem stane Augustin Bartoloměj Hille, rektor litoměřického semináře. Milde byl pak 31. prosince 1831 oficiálně jmenován vídeňským arcibiskupem a 24. února 1832 přišel i souhlas z Říma.\n\nDo Vídně odešel z Litoměřic 21. března 1832 a prožil tam závěr svého života. V roce 1835 zemřel jeho příznivec císař František II. a nastoupil Ferdinand V. Revoluční nálady v habsburské monarchii však stále mohutněly. Revoluce vyvrcholila roku 1848 ve Vídni, v Čechách pak zvláště v Praze. Již starý arcibiskup Milde se však v této době dostal do konfliktu i s vlastním duchovenstvem. Situaci vyhodnotil tak, že se rozhodl do událostí nezasahovat a požádal, aby ho zastupoval Bedřich Schwarzenberg, pozdější pražský arcibiskup.\n\nArcibiskup Milze zemřel 14. března 1853 ve stáří 86 let. Za své působení v Litoměřicích nikdy nezapomněl a litoměřickému semináři odkázal 10 tisíc zlatých. Ve své závěti dále požádal, aby jeho srdce bylo slavnostně uloženo ve stříbrné schránce do píliře oltáře Panny Marie Bolestné v litoměřické katedrále sv. Štěpána. Tak se i stalo 5. dubna 1853. Toto místo je zakryto a označeno pamětní deskou s nápisem: \"\"Orate pro me\"\", \"„Modlete se za mě“\".\n\n\n"}
{"id": "753053", "url": "https://cs.wikipedia.org/wiki?curid=753053", "title": "Kanton Saint-Michel-sur-Orge", "text": "Kanton Saint-Michel-sur-Orge\n\nCanton de Saint-Michel-sur-Orge je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "753054", "url": "https://cs.wikipedia.org/wiki?curid=753054", "title": "Rue du Chat-qui-Pêche", "text": "Rue du Chat-qui-Pêche\n\nRue du Chat-qui-Pêche (\"ulice Rybařící kočky\") je ulice v Paříži. Nachází se v 5. obvodu v Latinské čtvrti. Se svou šířkou 1,80 m je obecně považována za nejužší ulici v Paříži. Nicméně ulice \"Sentier des Merisiers\" ve 12. obvodu má pouhých 90 cm.\n\nUlice vede od Seiny na nábřeží \"Quai Saint-Michel\" a končí u ulice \"Rue de la Huchette\". Ulice je orientována ze severu na jih.\n\n\"Rue du Chat-qui-Pêche\" byla otevřena v roce 1540 a vedla přímo k řece Seině. Nejprve se nazývala \"Rue des Étuves\", později \"Rue du Renard\" a \"Rue des Bouticles\". Její dnešní název je odvozen od domovního znamení zobrazujícího kočku chytající ryby. V roce 1832 byly oba konce ulice opatřeny mříží, dnes již neexistující.\n\n"}
{"id": "753057", "url": "https://cs.wikipedia.org/wiki?curid=753057", "title": "Veterináři divokých zvířat", "text": "Veterináři divokých zvířat\n\nVeterináři divokých zvířat (v anglickém originále Wild Vets) je novozélandský dokumentární seriál z let 2008-2009. V současné době má již dvě série. Veterináři zde léčí různá divoká zvířata (pták kivi, albatros, ale i živočichů z jiných částí světa - šimpanzi nebo lvi). V Česku je vysílán např. na Viasat Nature.\n\n"}
{"id": "753061", "url": "https://cs.wikipedia.org/wiki?curid=753061", "title": "Petr Šíma", "text": "Petr Šíma\n\nPetr Šíma (* 25. února 1983), je český fotbalový obránce, účastník Mistrovství světa ve fotbale hráčů do 20 let 2003 ve Spojených arabských emirátech. Momentálně působí v druholigovém týmu FK Baník Sokolov.\n\nPrvní fotbalové krůčky začal v šesti letech v domovském Koutě na Šumavě. V jedenácti letech se přesunul do Domažlic. Stále byl v kategorii žáků, když přestupoval do Plzně do týmu 1. FC Plzeň. Od sezóny 1998/99 se už stal hráčem jiného plzeňského klubu – FC Viktoria Plzeň. Na jaře 2003 byl na hostování v divizních Rokycanech a poté krátce i v prvoligových Blšanech. V sezoně 2004/05 pomohl k postupu Viktorie do první ligy. Zvlášť na podzim sezony 2006/07 si vydobyl pevné místo na levém kraji plzeňské zálohy. V průběhu sezóny 2007/08 o své místo ale přišel. V zimní přestávce přestoupil do Českých Budějovic, kde vydržel až do léta 2011, kdy uskutečnil zatím poslední přestup. Do konce roku byl hráčem FK Senica. V jarní části sezóny 2011/12 hostoval v brněnské Zbrojovce.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C. Petr nastoupil ke všem třem zápasům v základní sestavě.\n\n"}
{"id": "753063", "url": "https://cs.wikipedia.org/wiki?curid=753063", "title": "Sentier des Merisiers", "text": "Sentier des Merisiers\n\nSentier des Merisiers (\"Třešňová stezka\") je ulice v Paříži. Nachází se ve 12. obvodu. Jedná se o nejužší ulici v Paříži, neboť její šířka nepřesahuje jeden metr. V nejužším místě má pouhých 87 cm.\n\nUlice vede od \"Boulevardu Soult\" a končí u \"Rue du Niger\". Z uličky vedou vstupy na zahrady k domům, které jsou pro Paříž netypicky postavené z hrázděného zdiva.\n\nUlice byla otevřena kolem roku 1857 na území obce Saint-Mandé u bašty č. 8 pařížských hradeb. Získala své jméno po třešních, které ji v té době lemovaly. Tato část města Saint-Mandé byla v roce 1860 připojena k Paříži.\n\n"}
{"id": "753064", "url": "https://cs.wikipedia.org/wiki?curid=753064", "title": "Comeblack", "text": "Comeblack\n\nComeblack je devatenácté studiové album německé hard rockové skupiny Scorpions. Album vyšlo v roce 2011 a obsahuje nově nahrané skladby Scorpions a také několik cover verzí.\n"}
{"id": "753066", "url": "https://cs.wikipedia.org/wiki?curid=753066", "title": "Vayres-sur-Essonne", "text": "Vayres-sur-Essonne\n\nVayres-sur-Essonne je francouzská obec v departementu Essonne v regionu Île-de-France. V obci se nachází kostel svatého Martina z Tours.\n\nObec Vayres-sur-Essonne se nachází asi 46 km jižně od Paříže. Obklopují ji obce Guigneville-sur-Essonne na severu, Boutigny-sur-Essonne na severovýchodě a na východě, Courdimanche-sur-Essonne na jihovýchodě a na jihu, Valpuiseaux na jihozápadě, Bouville na západě a D'Huison-Longueville na severozápadě.\n\n\"Počet obyvatel\"\n"}
{"id": "753067", "url": "https://cs.wikipedia.org/wiki?curid=753067", "title": "Jan Broschinský", "text": "Jan Broschinský\n\nJan Broschinský (* 1. září 1985) je český fotbalový obránce, účastník Mistrovství světa ve fotbale hráčů do 20 let 2003 v Spojených arabských emirátech.\n\nOdchovanec libereckého fotbalu. Během své dosavadní kariéry vystřídal mnoho klubů:\n\nPrvoligových zápasů odehrál 38, gól se mu nepodařilo vstřelit. V českolipském Arsenalu je v letech 2012-2013 kapitánem týmu.\n\nO pondělcích se věnuje (od září 2012) trénování mladých fotbalistů na jedné ze škol v České Lípě.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\n"}
{"id": "753068", "url": "https://cs.wikipedia.org/wiki?curid=753068", "title": "Time (album, Steve Howe)", "text": "Time (album, Steve Howe)\n\nTime je instrumentální studiové album kytaristé Stevea Howea, vydané v roce 2011. Jedná se o první Howeovo album bez bicích. Album produkoval Howe spolu s Paulem K. Joycem.\n\n"}
{"id": "753072", "url": "https://cs.wikipedia.org/wiki?curid=753072", "title": "Ba (město)", "text": "Ba (město)\n\nBa je město na Fidži. Nachází se ve vnitrozemí při severozápadním pobřeží největšího fidžijského ostrova Viti Levu, 37 km od města Lautoka a 62 km od města Nadi. Správní obvod má rozlohu 327 km², při sčítání lidu v roce 2007 zde žilo 6 826 obyvatel, s předměstími 18 526 obyvatel, převážně Indofidžijců. Město se rozkládá na březích řeky Ba, po níž je pojmenováno. Dlouhou dobu bylo Ba známé svým jediným a úzkým mostem, který způsoboval dopravní komplikace. Tento starý most strhla povodeň v roce 1990, nový most byl postaven níže po proudu řeky. Vede po něm obchvat hlavní silnice (King's Road). Partnerským městem Ba je čínské město Ťia-sing.\n\nBa je městem od roku 1939, je řízeno 15člennou městskou radou, jejíž členové ze svých řad volí starostu. V posledních komunálních volbách v roce 2002 bylo 14 z 15 křesel obsazeno stranou Národní federace, zbývající místo obsadil nezávislý kandidát. Starostou byl do roku 2010 Praveen Bala. V současné době Ba nemá starostu, město řídí administrátor, který se také stará i o další města. Ba je součásti velké provincie Ba, geograficky největší ze čtrnácti fidžijských provincií.\n\nJe jedním ze čtyř center pěstování cukrové třtiny a cukrovarnického průmyslu na Fidži. Cukrová třtina a její zpracování je dlouhodobě pilířem místního hospodářství, ale některé výrobní projekty byly provedeny v průběhu posledních patnácti let. Zdejší cukrovar Rarawai Mill zahájil výrobu v roce 1886, dnes patří státní Fidžijské cukerné společnosti (Fiji Sugar Corporation Limited – FSC). Ročně zpracuje až 1 000 000 t třtiny a vyrobí 150 000 t cukru. Dopravu třtiny do cukrovaru zajišťuje mimo jiné také hustá síť úzkorozchodné železnice s rozchodem 610 mm.\n\nK hlavním zajímavostem, kromě cukrovaru, patří také velká mešita u řeky v centru města, a také obří fotbalový míč v centru města, který symbolizuje, že město má jeden z nejlepších fotbalových týmů na Fidži. Ba je také známé jako \"město fotbalového bláznovství\", mnohokráte vyhrálo národní turnaje, jako je IDC a BOG. Město je jedno z center indofidžijské kultury, je zajímavým místem pro turisty. Město je také sídlem některých nejbohatších rodin na Fidži, které vlastní řadu prosperujících obchodních společností, jako jsou RC Manubhai, Dayals, Vinod Patel, Ba Motors, Motibhai, Meenoos.\n"}
{"id": "753074", "url": "https://cs.wikipedia.org/wiki?curid=753074", "title": "Emil Rilke", "text": "Emil Rilke\n\nEmil Rilke (* 19. listopadu 1983 Ústí nad Labem) je český fotbalový záložník či útočník, v současné době hostuje v TJ Krupka ze Slovanu Liberec. Zúčastnil se Mistrovství světa hráčů do 20 let 2003 ve Spojených arabských emirátech.\n\nSvoji fotbalovou kariéru začal v Chemičce Ústí nad Labem, odkud přestoupil ještě jako dorostenec do Teplic. Po hostování v týmu Chomutova okusil prvoligovou premiéru v domácích Teplicích. Následně hostoval v Opavě, Příbrami, Jablonci a Mostu. Nejúspěšnější období zažil po přestupu na Slovensko, neboť se Žilinou získal mistrovský titul, zahrál si Evropskou ligu i Ligu mistrů, do které Žilina postoupila na úkor Sparty Praha. V Žilině vydržel tři roky (2008–2011), novou smlouvu již nepodepsal, neboť mu tým dlužil peníze. V září 2011 přestoupil do Slovanu Liberec. Sezónu 2011/12 strávil v FC Slovan Liberec a na jejím konci se mohl radovat ze zisku ligového titulu. Poté odešel v listopadu 2012 do německého klubu FC Hansa Rostock, kde se stal spoluhráčem krajana Ondřeje Smetany. V září 2013 přestoupil do rumunského celku Universitatea Kluž. Po narození syna Emila se s klubem dohodl na rozvázání smlouvy a vrátil se do ČR. V únoru 2014 trénoval s týmem FK Ústí nad Labem, zde nakonec zakotvil (jednalo se o půlroční hostování ze Slovanu Liberec, který měl na hráče přednostní právo). Za Ústí odehrál několik zápasů a v dubnu se vážně zranil, přetrhl se mu křížový i postranní vaz v koleni. Hráč musel podstoupit operaci. Od léta 2015 hostuje v týmu TJ Krupka, která hraje Ústecký Krajský přebor.\n\nRilke je bývalým mládežnickým reprezentantem ČR, nastupoval ve výběrech U-20 a U-21. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C.\n\n"}
{"id": "753076", "url": "https://cs.wikipedia.org/wiki?curid=753076", "title": "Orveau", "text": "Orveau\n\nOrveau je francouzská obec v departementu Essonne v regionu Île-de-France. V obci se nachází kostel Panny Marie Matky ustavičné pomoci.\n\nObec Orveau se nachází asi 45 km jižně od Paříže. Obklopují ji obce D'Huison-Longueville od severu na východ, Bouville od jihovýchodu na západ a Boissy-le-Cutté na severozápadě.\n\n\"Počet obyvatel\"\n"}
{"id": "753077", "url": "https://cs.wikipedia.org/wiki?curid=753077", "title": "Jiří Bílek (fotbalista)", "text": "Jiří Bílek (fotbalista)\n\nJiří Bílek (* 4. listopadu 1983, Praha) je český fotbalový záložník.\n\nTrenér Miroslav Beránek ho v sezoně 2014/15 posunul na post stopera (středního obránce). Mimo Česko působil na klubové úrovni v Německu a Polsku.\n\nÚčastník Mistrovství světa ve fotbale hráčů do 20 let 2003 ve Spojených arabských emirátech. Synovec trenéra Michala Bílka.\n\nOdchovanec Sparty, po hostování v Neratovicích v létě 2003 přestoupil do Blšan. V únoru 2006 podepsal smlouvu s FC Slovan Liberec a na konci sezóny se mohl pyšnit mistrovským titulem. V lednu 2009 zamířil do německého týmu 1. FC Kaiserslautern, kde hrál 1. a 2. Bundesligu, kterou v ročníku 2009/10 dokonce i vyhrál. V létě 2011 o něj projevily zájem týmy z anglické druhé ligy - Ipswich Town a Birmingham City FC. Přestup se však neuskutečnil. V lednu 2012 odešel do Polska do Zagłębie Lubin.\n\nPo sezoně 2013/14 podepsal dvouletou smlouvu s opcí s klubem SK Slavia Praha. V sezóně 2016/17 získal se Slavií titul mistra nejvyšší české soutěže.\n\nHrál za české reprezentační výběry U20 a U21.\n\nZúčastnil se Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C. Jiří ale nezasáhl ani do jednoho zápasu na turnaji.\n\n"}
{"id": "753078", "url": "https://cs.wikipedia.org/wiki?curid=753078", "title": "Mondeville (Essonne)", "text": "Mondeville (Essonne)\n\nMondeville je francouzská obec v departementu Essonne v regionu Île-de-France. V obci se nachází kostel svatého Martina z Tours.\n\nObec Mondeville se nachází asi 41 km jižně od Paříže. Obklopují ji obce Champcueil od severu na východ, Soisy-sur-École na jihovýchodě, Videlles na jihu a Baulne od jihozápadu k severozápadu.\n\n\"Počet obyvatel\"\n"}
{"id": "753079", "url": "https://cs.wikipedia.org/wiki?curid=753079", "title": "Kubáňská lidová republika", "text": "Kubáňská lidová republika\n\nKubáňská lidová republika ( , \"Kubanskaja Narodnaja Respublika\"; ), zkráceně KLR (\"КНР, KNR\"), byl krátkou dobu existující státní útvar na historickém území Kubáně (jihozápadní Rusko). Nezávislá republika byla vyhlášena tzv. Kubáňskou radou místních kozáků v lednu 1918. Po dobu své existence byla silně antikomunistická, kozáci spolupracovali s Bílou armádou v boji proti bolševikům. Zanikla po obsazení Kubáně Rudou armádou na začátku roku 1920.\n\nV době carského Ruska byla Kubáň jednou z mnoha gubernií. Západní část byla spravována černomořskými kozáky, východ spravovali kozáci donští. Kozáci byli v Kubáni usazeni v letech 1793–94, aby bránili ruské území před čerkeskými nájezdníky z Kavkazu a zároveň proráželi cestu ruské expanzi na jih. Kavkazské národy byly nakonec poraženy v kavkazské válce (1817–1864) a kozáci začali tvořit tvrdé jádro ruské armády. Vysloužili si tak vděk cara, který jim na oplátku odpouštěl daně, nechal je volně spravovat jejich území a dával jim mnohá privilegia.\n\nZa vlády cara Alexandra II. proběhly agrární reformy a oblast Kubáně byla cílem mnoha osadníků (především Rusů a Ukrajinců), kteří sem byli posláni kultivovat půdu. Otázka vlastnictví půdy se stala důvodem velkého napětí mezi novými přistěhovalci a starousedlými kozáky.\n\nPo Únorové revoluci byl svržen car a ruská Prozatímní vláda se rozhodla pokračovat ve světové válce. Výsledkem však byl pouze nezadržitelný kolaps ruské armády. Mnoho kozáků dezertovalo a vrátilo se domů, aby mohli bránit Kubáň před hrozbou turecké invaze z jihu. Byla vytvořená Kubáňská rada, která se v březnu 1917 prohlásila za jediný vládní orgán na Kubáni a červnu 1917 byla vyhlášena Kubáňská lidová republika jako součást nově vzniklého demokratického Ruska.\n\nS Říjnovou revolucí padla Prozatímní vláda a moci se chopili bolševici. Místní populace rolníků byla pod silným vlivem bolševiků, a tak jimi byla vyhlášena Kubáňská sovětská republika. Reakcí na to bylo vyhlášení plně nezávislé Kubáňské lidové republiky Kubáňskou radou. V únoru 1918 rada odhlasovala připojení Kubáně ve formě federace k nově vzniklé Ukrajinské lidové republice.\n\nKozáci byli věrní carovi, takže se logicky jejich vojska postavila po boku Bílé armády v boji proti bolševikům. V březnu 1918 vytlačili bělogvardějci Rudou armádu z území Kubáně. Generál Děnikin, vedoucí postava bělogvardějců v oblasti, byl ale velice nespokojen s tamní situací. Nestabilní Rada, ve snaze najít spojence kde se dalo, byla schopna vstoupit do federace s Ukrajinskou lidovou republikou, zároveň se zakrátko nato začlenit do federace s Gruzínskou demokratickou republikou a mezitím kubáňští velvyslanci ve Francii vyhlašovali úplnou nezávislost své země.\n\nKubáňská lidová republika za svého největšího rozsahu zabírala území dnešního Stavropolského kraje, Krasnodarského kraje až po dnešní Dagestán. V prosinci 1918 bylo Radou odhlasováno, že kubáňský státní celek se bude oficiálně jmenovat Kubáňský kraj.\nTéhož měsíce byli posláni velvyslanci na Pařížskou mírovou konferenci (leden 1919 – leden 1920) prosadit nezávislost Kubáně a vyjednat pomoc v boji proti rudým. Rada následně ukončila veškerou spolupráci a podporu Bílé armádě, jelikož generál Děnikin nebyl ochoten uznat nezávislost Kubáně. Rada však nezískala podporu ani jednoho státu Dohody a byla uznána jen Osmanskou říší, Německem a státy vzniklými z rozpadu Ruska (Gruzínskou demokratickou republikou, Ukrajinskou lidovou republikou a Horskou republikou).\n\nV říjnu 1919 generál Děnikin zaútočil na sídlo rady s podporou místních kozáků a zajmul deset jejích členů včetně premiéra Kurganského, jenž byl okamžitě popraven za vlastizradu. Kozáci se postavili za Děnikina a byla vytvořena vláda poslušná bělogvardějcům. V prosinci 1919 ale utrpěli bělogvardějci řadu těžkých porážek a představitelé Kubáně začali jednat o opuštění bělogvardějských řad a vstupu do koalice s Gruzií a Ukrajinou. Avšak začátkem roku 1920 zaútočila Rudá armáda a obsadila velmi rychle celou Kubáň.\n\nDěnikinova zrada vůči KLR a násilné sesazení Rady bylo podrobeno silné kritice bělogvardějců jako zcela chybný a zrádný čin v kritické době občanské války. Tento čin dopomohl bolševikům k rychlému a snadnému vítězství.\n\nUkrajinští historici vypracovali alternativní historii. Pokud by se KLR spojila s nově vzniklým ukrajinským státem a Rada aktivněji žádala ukrajinského spojence o vojenské posily, vznikl by tak další silné ohnisko odporu proti bolševikům. S podporou Centrálních mocností a koordinovaného útoku s Kolčakovou armádou na východě by pak bylo možné svrhnout bolševiky. Nikdy se tak ale nestalo a z Kubáně se stala součást sovětského Ruska.\n"}
{"id": "753081", "url": "https://cs.wikipedia.org/wiki?curid=753081", "title": "FK Torpedo Moskva", "text": "FK Torpedo Moskva\n\nFK Torpedo Moskva (rusky ФК \"Торпедо\" Москва) je ruský fotbalový klub z hlavního města Ruské federace Moskvy. Založen byl roku 1924. V 60. až 90. letech patřil k předním ruským klubům, třikrát vyhrál ligu Sovětského svazu (1960, 1965, 1976), šestkrát sovětský pohár (1949, 1952, 1960, 1968, 1972, 1986), jednou ruský fotbalový pohár (1993) a třikrát se probojoval do čtvrtfinále evropského poháru - Poháru vítězů pohárů 1967/68, Poháru vítězů pohárů 1986/87 a Poháru UEFA 1990/91.\n\nPo sezoně 2013/14 postoupil do ruské Premier ligy. Po sezoně 2014/15 z ní zase sestoupil.\n\n\n\n"}
{"id": "753083", "url": "https://cs.wikipedia.org/wiki?curid=753083", "title": "Carex ornithopodioides", "text": "Carex ornithopodioides\n\nCarex ornithopodioides Hausm. je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 5–10 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je téměř oblá, hladká, silně ohnutá. Bazální pochvy jsou červené až červenohnědé. Čepele jsou do 2–4 mm široké. \"Carex ornithopodioides\" patří mezi různoklasé ostřice, nahoře je klásek samčí, dolní klásky jsou pak samičí. Celé květenství svým tvarem připomíná ptačí nohu. Samčí klásek je většinou 1. Samičích klásků je nejčastěji 2, řidčeji 3, jsou pouze 3–5 mm dlouhé, jsou chodokvěté, často obsahují jen 2–6 květů. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 2–2,5 mm dlouhá, tupě trojhranná, červenohnědá, lysá, bezžilnatá, na vrcholu zúžená do krátkého zobánku.. Každá mošnička je podepřená plevou, která je černopurpurová, kratší než močnička.\n\n\"Carex ornithopodioides\" je druh středoevropských až jihoevropských hor. Roste především v Alpách, pak také Pyrenejích a Apeninách. V České republice ani na Slovensku neroste.\n\nDruh je příbuzný a podobný ostřici ptačí nožce (\"Carex ornithopoda\"), která roste i v ČR. Někteří autoři ji neuznávají jako samostatný druh a vedou ji jen jako poddruh ostřice ptačí nožky, \"Carex ornithopoda\" subsp. \"ornithopodioides\" (Hausm.) Nyman. Od ostřice ptačí nožky se tento druh liší většinou silněji ohnutou lodyhou. \"Carex ornithopodioides\" má kratší samičí klásky, jen 3–5 mm (ostřice ptačí nožka 5–10 mm) a má menší a lysé mošničky, jen 2–2,5 mm (ostřice ptačí nožka je má krátce chlupaté a cca 2,5–3 mm dlouhé). \"Carex ornithopodioides\" má tmavé, černopurpurové plevy samičích květů, ostřice ptačí nožka je má světlé nebo nejvýše kaštanově hnědé. Ostřice ptačí nožka se vyskytuje i v nižších polohách, už od kolinního stupně, ale může růst až do stupně alpínského, \"Carex ornithopodioides\" je jen vysokohorská.\n\n \n"}
{"id": "753087", "url": "https://cs.wikipedia.org/wiki?curid=753087", "title": "Dům U Cibulků", "text": "Dům U Cibulků\n\nDům U Cibulků je dům čp. 413/I na Starém Městě v Praze na rohu Perlové ulice (č. 2) a Uhelného trhu (č. 8). Je chráněn jako kulturní památka České republiky.\n\nDům je původně gotický, postavený na místě starší budovy. Roku 1351 se poprvé připomíná v městských knihách jako dům Maršíka koníře a jeho syn Mikuláše \"in Novo foro\", tedy na novém náměstí, roku 1413 dům již stál na Uhelném trhu (\"in novo foro carbonorum\"), ale název nebyl pevní, v 15. století se objevuje také náměstí sv. Havla (\"in foro S. Galli\"). V domě se jako majitelé střídali drobní řemeslníci. Má kamenné klenuté sklepy, pravděpodobně ze 14. století.\n\nKrátce před rokem 1665 byl dům výrazně přestavěn a zvýšen o jedno patro, na stavbě se patrně podílel stavitel Martin Lurago. Poté byli majiteli tesař Tomáš Schreyer, Martino Spinetti a jeho syn Giovanni Antonio. Klasicistní úpravy nejsou datované, předpokládá se, že proběhly mezi lety 1816–1837.\nNa fasádě 2. patra do Perlové ulice:\n"}
{"id": "753089", "url": "https://cs.wikipedia.org/wiki?curid=753089", "title": "Celta de Vigo", "text": "Celta de Vigo\n\nReal Club Celta de Vigo, známý spíše jako Celta de Vigo, či jen Celta Vigo, je španělský fotbalový klub z města Vigo. Založen byl roku 1923. Dlouhá léta patřila k průměrným španělským klubům a pohybovala se buď ve spodní části tabulky 1. ligy nebo v lize druhé. Na konci 90. let však přišlo zlepšení výkonnosti, které sice nikdy nepřineslo lepší postavení v 1. lize než čtvrté místo, ale s tím přišla i pravidelná a úspěšná účast v evropských pohárech – Celta v krátké době hrála třikrát čtvrtfinále Poháru UEFA – 1998/99, 1999/00 a 2000/01. V sezóně 2003/04 však přišla znovu krize a sestup do 2. ligy. Za rok se sice klub vrátil mezi španělskou elitu, ale v sezóně 2006/07 sestoupil znovu. Tentokrát to trvalo pět sezón a mezi elitu se vrátil po sezóně 2011/12.\n\n"}
{"id": "753093", "url": "https://cs.wikipedia.org/wiki?curid=753093", "title": "2010 v literatuře", "text": "2010 v literatuře\n\n\n\n\n\n"}
{"id": "753094", "url": "https://cs.wikipedia.org/wiki?curid=753094", "title": "Dům U Žluté růže", "text": "Dům U Žluté růže\n\nDům U Žluté růže, někdy zvaný U Žebříků, je dům čp. 431 na Starém Městě v Praze na rohu Michalské (č. 5) a Vejvodovy (č. 14). Je chráněn jako kulturní památka České republiky.\n\nMalý domek na tomto místě je poprvé zmíněn k roku 1364. Původně gotický objekt byl před rokem 1616 přestavěn pozdně renesančně do dnešní dispozice. Z této přestavby pochází i křidélko nad Vejvodovou ulicí. Patrně byl pak také výrazně přestavěn barokně na začátku 18. století. Další drobné úpravy jsou klasicistní; úprava schodiště, druhého podlaží ad. je z roku 1881, další drobný zásah je z roku 1927.\n\n"}
{"id": "753096", "url": "https://cs.wikipedia.org/wiki?curid=753096", "title": "Moc bezmocných", "text": "Moc bezmocných\n\nMoc bezmocných je rozsáhlý politický esej Václava Havla, napsaný v říjnu 1978 na Hrádečku. Je věnován rozboru tehdejšího politického režimu, disidentství a myšlenky i možného působení Charty 77. Byl přeložen do mnoha jazyků.\n\nEsej, věnovaný „památce Jana Patočky“, na začátku popisuje nový jev „disidentství“ a charakterizuje jej jako politické působení skupin, které se v „post-totalitních režimech“ snaží politicky působit, aniž by se chtěly přímo podílet na státní moci. Odtud také název „Moc bezmocných“.\n\nDalší odstavec charakterizuje tehdejší východoevropské režimy, které autor označuje jako „post-totalitní“ a odlišuje je od známých diktatur. Zatímco klasické diktatury jsou obvykle omezeny na menší území, nejsou historicky zakotvené, nemají propracovanou ideologii a panuje v nich jakési revoluční nadšení, v post-totalitním systému je tomu jinak. Následuje epizoda se zelinářem, který dá do výlohy heslo „Proletáři všech zemí, spojte se!“ Heslo pro něj nemá žádný význam a je pouze gestem přizpůsobení a vyjádřením loajality vůči režimu. K tomuto příkladu se autor opakovaně vrací a ukazuje na něm rozpor mezi „intencemi života“ a „intencemi systému“, zejména působením jeho ideologie jako prostředku, jímž se společnost v totalitě udržuje sama.\n\nProti této veřejné lži Havel staví – v navázání na A. Solženicyna – „život v pravdě“ jako nárok a možný politický program, který se však nechce ucházet o státní moc. Je totiž přesvědčen, že obnova svobodné společnosti nemůže znamenat jen návrat do dřívějších poměrů, nýbrž „musí vycházet od člověka, od lidské existence“, ze základní rekonstituce jeho „vztahu k sobě samému, k druhým lidem, k univerzu“.\n\nV dalších odstavcích autor rozebírá povahu možné opozice a význam pojmu „disident“ v tehdejších poměrech, a to na příkladě Charty 77. Zmiňuje dále Masarykův pojem „drobné práce“ a ukazuje na jeho omezení v daných poměrech: i drobná poctivá práce zde musí narazit na bariéry režimu. Naproti tomu autor staví možnosti „nezávislého společenského života“ či „společenské sebeobrany“, jak to formuloval polský Výbor společenské sebeobrany (KSS-KOR). Nový politický program se podle autora vyznačuje tím, že se především brání, čímž se výrazně liší od tradičního pojetí politiky, jak vládní tak opoziční.\n\nObrana se v celém východním bloku vede na legálním základě, což je pro ni podstatné, a snaží se bránit především lidská a občanská práva. Autor pak cituje koncept „paralelních struktur“ dalšího chartisty a disidenta Václava Bendy a dál jej rozvíjí. Není to jen oblast politiky, která potřebuje proměnit, neboť celá technická civilizace se ocitá v krizi, jak ji popsal filosof Martin Heidegger. Poslední odstavce jsou pak věnovány otázkám mravní rekonstrukce společnosti, ekologického hnutí a pozitivního programu samosprávných disidentských skupin.\n\n\"Moc bezmocných\" o délce 24 tisíc slov je vesměs klasifikována mezi eseje, což v monografii \"Havel\" napadl Michael Žantovský, když na esej text sleduje až příliš cílů. Obsah byl zamýšlen jako politický manifest, čemuž odpovídá i začátek: „\"Východní Evropou obchází strašidlo…\",“ jakožto ironická parafráze na \"Komunistický manifest\".\n\n"}
{"id": "753097", "url": "https://cs.wikipedia.org/wiki?curid=753097", "title": "Bureau of Indian Affairs", "text": "Bureau of Indian Affairs\n\nBureau of Indian Affairs (BIA, česky zhruba \"Úřad pro indiánské záležitosti\") je úřad podřízený Ministerstvu vnitra Spojených států amerických, který se stará o záležitosti Indiánů a jejich rezervací. Úřad byl založen v roce 1824 a byl podřízen tehdejšímu Ministerstvu války. V roce 1849 byl přičleněn k nově zřízenému ministerstvu vnitra.\n\n"}
{"id": "753100", "url": "https://cs.wikipedia.org/wiki?curid=753100", "title": "Porsche 912", "text": "Porsche 912\n\nPorsche 912 je německý sportovní automobil firmy Porsche, který se vyráběl od roku 1965 do roku 1969.\n\nTento vůz byl uveden na trh hlavně z finančního důvodu - Porsche 911 bylo společností vnímáno jako velmi luxusní a drahé, a Porsche 356 už bylo velmi staré. Proto přišel do výroby model 912. Jednalo se o vůz s prakticky totožnou karoserií s modelem 911 a motorem z předchůdce 356C. Ze svého předchůdce zdědil také mnoho prvků v interiéru i exteriéru - sedadla, palubní přístroje, řadicí páku, mlhová světla a také hlavní přední světlomety.\n\nVůz byl velmi dobře přijat jako společností, tak závodníky. Celkově bylo vyrobeno 34 959 kusů a v některých letech se modelu 912 prodalo dokonce více než světoznámého modelu 911. V roce 1968 však začal zájem o tento model pomalu ustávat a tak byl v roce později uveden nový model - Porsche 914.\n\nPorsche 912 se také dělalo ve verzi targa, což je polokabriolet s odjímatelnou střechou a ochranným rámem za sedadly. Toto provedení bylo poprvé uvedeno u vozu Porsche 911. Prototyp Porsche 912 Targa byl představen na autosalonu ve Frankfurtu nad Mohanem v roce 1965 a první vozy se začaly vyrábět roku 1966. Celkově bylo vyrobeno 2562 kusů. Jeden z kusů se také může pochlubit tím, že byl vyroben jako stotisící vůz Porsche a byl slavnostně předán německé policii.\n\nTento model se také vyráběl ve speciální verzi přímo pro německou policii.\n\nTento model byl vyráběn pouze jeden rok (1976). Firma Porsche ho vyvinula z důvodu, že model 914 se již přestal prodávat a model 924 se ještě prodávat nezačal. Nestal se slavným mimo jiné také z důvodu, že se prodával pouze v USA.\n\nJednalo se o produkt své doby - USA prožívaly ropný šok a proto byla poptávka po sportovním vozu s menší spotřebou paliva.\n\nVůz měl hmotnost 1087 kg a dvoulitrový motor o výkonu 66 kW. Průměrná spotřeba byla 8,4 litrů na 100 km. Dosahoval maximální rychlosti 180 km/h. Vyrobeno bylo celkově pouze 2099 kusů. \n\n\n"}
{"id": "753101", "url": "https://cs.wikipedia.org/wiki?curid=753101", "title": "Nedotýkej se bílé ženy", "text": "Nedotýkej se bílé ženy\n\nNedotýkej se bílé ženy (fr. \"Touche pas à la femme blanche!\", it. \"Non toccare la donna bianca!\") je francouzsko-italský hraný film z roku 1974, který režíroval Marco Ferreri podle vlastního scénáře. Jedná se o westernovou parodii s námětem bitvy u Little Bighornu (1876), která se odehrává v centru Paříže 70. let 20. století. Film se natáčel na staveništi obchodního centra Forum des Halles.\n\nPředstavitelé bílých osadníků chtějí zahájit bitvu u Little Bighornu, aby zasadili Indiánům poslední zdrcující úder. Jednají v utajení, aby nebyli odhaleni jako při aféře Watergate. Najmou si proto slavného generála Custera, který zjistí, že jeho úkol je složitější, než se očekávalo. Jeho hlavním soupeřem se stane Buffalo Bill.\n"}
{"id": "753103", "url": "https://cs.wikipedia.org/wiki?curid=753103", "title": "Artur Kraus", "text": "Artur Kraus\n\nArtur Kraus (též Arthur nebo Artuš, 2. srpna 1854 Pardubice – 21. března 1930 Pardubice) byl český podnikatel, popularizátor astronomie, průkopník sportu a technických novinek. V Pardubicích založil první českou, veřejnosti přístupnou \"Lidovou hvězdárnu\", která fungovala v letech 1912–1931.\n\nNarodil se v rodině podnikatele a prvního pardubického poštmistra Josefa Krause (1810–1892). Ten později podnikal v cukrovarnictví a v roce 1867 byl krátce starostou města Pardubic. Roku 1875 mu byl udělen čestný titul \"šlechtic\" (Edler von). Po smrti bratra Josefa Krause, JUDr. Alfréda Krause (1824–1909), místodržitele Království českého, přešel baronský titul na Artura Krause.\n\nArtur Kraus začal studovat na pardubické vyšší reálné škole, ale studium po dvou letech přerušil. Odjel studovat do Francie, kde se stal žákem Camille Flammariona, astronoma a popularizátora vědy. Po návratu žil v Pardubicích, kde se stal veřejně známým svými aktivitami (viz níže).\n\nByl na svůj šlechtický titul velmi hrdý a těžce nesl, když po vzniku Československa bylo užívání těchto titulů zrušeno.\n\nZemřel svobodný a jeho rod tím vymřel.\n\nStudium u Camille Flammariona jej ovlivnilo na celý život. Astronomie byla jeho hlavní zálibou. V roce 1895 si pronajal horní patro věže pardubického zámku, kde si zřídil observatoř.\n\nV roce 1912 otevřel ve svém domě čp. 62 \"Na Staré poště\" \"Lidovou hvězdárnu\", což byla první lidová hvězdárna v Čechách. Hvězdárna byla vybavena refraktorem Merz 160/1790, který byl vyroben firmou G. & S. Merz v Mnichově. Dalekohled byl umístěn na paralaktické montáži na terase domu. K dalšímu vybavení hvězdárny patřil Zeissův protuberanční spektroskop, hranolový průchodový stroj (pasážník), astronomické hodiny s kompenzovaným vteřinovým kyvadlem. Asistentkou hvězdárny byla slečna Gabrielová.\n\nHvězdárna měla několikerý účel:\n\nPřibližně v letech 1914–1915 si baron Kraus začal dopisovat s pražskými kolegy, kteří usilovali o založení České astronomické společnosti. V době války ale členové pražského \"Astronomického kroužku\" spolupracovali s Maffií a jejich spolková činnost byla policií bedlivě sledována. Stanovy společnosti však byly schváleny výnosem C. a k. místodržitelství ze dne 21. září 1917. O úspěšný průběh tohoto schválení se zasloužil právě baron Kraus.\n\nPo Krausově smrti nabídla rodina lidovou hvězdárnu městu Pardubice. To ale nabídku odmítlo. Většinu vybavení hvězdárny pak v roce 1931 získala Česká astronomická společnost. Zbývající část darovala slečna Gabrielová v roce 1939 pardubickému reálnému gymnáziu.\n\nDalekohled Merz byl umístěn v západní kopuli Štefánikovy lidové hvězdárny v Praze na Petříně. Na jaře 1960 byl dalekohled zapůjčen do hvězdárny v Úpici, později byl převeden do majetku této hvězdárny.\n\nMimo astronomii bylo jeho zálibou letectví.\n\nZabýval se pokusy s letadlem s mávavými křídly, poháněným lidskou silou. Pozoroval ptáky, prováděl výpočty, dopisoval si údajně i s Otto Lilienthalem. První model své Ornitoptéry postavil na pardubickém zámku. Protože letadlo neprošlo dveřmi, bylo nutno probourat zeď. Následně Kraus vyskočil otvorem do zámeckého příkopu. Tento první let skončil pádem a zničením letounu. Pilot vyvázl bez zranění, protože křídla fungovala jako padák. Se druhým modelem letounu pak experimentoval v okolí zámku a na svazích Kunětické hory. Létat se mu ale nepodařilo, pouze provedl několik dlouhých \"skoků\". Poté dalších pokusů zanechal.\n\nByl přítelem průkopníka letectví Jana Kašpara a spolupracoval při prvních leteckých pokusech v Pardubicích. Přestože upřednostňoval bezmotorové létání – údajně prohlásil: \"Není umění dát se tahat motorem\" – aktivně se účastnil leteckých pokusů Jana Kašpara a Evžena Čiháka. Podle platných rakouských zákonů musel mít každý pilot svého \"ředitele letů\". Tuto funkci právě Kraus pro oba letce bez nároku na honorář vykonával.\n\nNa zahradě svého domu zřídil v roce 1892 tenisový kurt. V roce 1896 přeložil z angličtiny a vydal tiskem pravidla tenisu. Ve dnech 30. a 31. července 1896 uspořádal na svém dvorci turnaj \"O mistrovství města Pardubic v Lawn-Tennisu\". Turnaje se zúčastnilo devět hráčů: poručík Hora, poručík baron de Lago, nadporučík hrabě Mensdorf, nadporučík hrabě Puthon, princ Hohenlohe a pánové Hoblík, Mühlberger, Kolář a Kraus. Vítězem se stal poručík baron de Lago. Obdržel hvězdu s nápisem \"Mistr Lawn-Tennisu král. kom. města Pardubic 1896\", která byla ozdobena českými granáty.\n\nJako příznivec cyklistiky byl čestným ředitelem cyklistického závodu na trati Pardubice-Chrudim-Heřmanův Městec-Pardubice dne 10. srpna 1913.\n\nV roce 1895 si nechal poslat z Norska pár lyží. Trénoval pak běh na lyžích v okolí pardubického zámku a později v okolí Kunětické hory.\n\nArtur Kraus byl nadšencem pro vše nové. Byl majitelem prvního motocyklu v Čechách. Stroj značky Hildebrand & Wolfmüller zakoupil v roce 1895. Dnes je tento motocykl vystaven v expozici motocyklů v Národním technickém muzeu v Praze.\n\nVlastnil první psací stroj v Pardubicích.\n\nByl jedním z prvních fotografických amatérů v Pardubicích.\n\nByl členem sboru dobrovolných hasičů, k jehož zakladatelům patřil Arturův otec Josef.\n\npod pseudonymem Carchesius:\n\n\n\n"}
{"id": "753104", "url": "https://cs.wikipedia.org/wiki?curid=753104", "title": "Ba (řeka)", "text": "Ba (řeka)\n\nBa je řeka nacházející se na ostrově Viti Levu na Fidži. Na břehu řeky leží město Ba. V údolí řeky, asi kilometr od toku se nachází Rarawai Sugar Mill, který z řeky čerpá vodu pro své kotle\n\nŘeka Ba je známá výskytem škeblí, které jsou místní specialitou.\n\n"}
{"id": "753106", "url": "https://cs.wikipedia.org/wiki?curid=753106", "title": "Merry Clayton", "text": "Merry Clayton\n\nMerry Clayton (* 25. prosince 1948, New Orleans, Louisiana, USA) je americká zpěvačka. Byla členkou dívčí skupiny The Raelettes. Spolu s Mickem Jaggerem si zazpívala duet v písni „Gimme Shelter“ skupiny The Rolling Stones. Zpívá také v původní verzi skladby „Sweet Home Alabama“ skupiny Lynyrd Skynyrd.\n"}
{"id": "753108", "url": "https://cs.wikipedia.org/wiki?curid=753108", "title": "Rudolf Kramoliš", "text": "Rudolf Kramoliš\n\nRudolf Kramoliš (12. října 1957 Hlohovec – 3. ledna 2015 tamtéž) byl československý fotbalista, útočník a záložník.\nZemřel následkem vleklé choroby 3. ledna 2015 ve věku 57 let ve slovenském Hlohovci.\n\nV československé lize hrál za Spartak Trnava, Plastiku Nitra a Inter Bratislava. Nastoupil k 266 ligovým utkáním a dal 48 gólů. V Poháru vítězů pohárů nastoupil ve 3 utkáních. Za československou olympijskou reprezentaci nastoupil ve 4 utkáních a dal 2 góly, za reprezentaci do 18 let nastoupil ve 14 utkáních a dal 6 gólů. Do ligové Trnavy přišel z Hlohovce.\n\n\n"}
{"id": "753111", "url": "https://cs.wikipedia.org/wiki?curid=753111", "title": "Času je málo", "text": "Času je málo\n\nČasu je málo je název studiového alba skupiny Švihadlo, které vyšlo roku 2011. Vydáno bylo vlastním nákladem a obsahuje 15 písniček. Opět bylo vytvořeno ve spolupráci s divčím vokálním kvartetem G*APEELS.\n\nToto album je také jako první od kapely Švihadlo prodáváno přes iTunes.\n\n"}
{"id": "753112", "url": "https://cs.wikipedia.org/wiki?curid=753112", "title": "Mnohoobročnictví", "text": "Mnohoobročnictví\n\nMnohoobročnictví byl nešvar rozšířený v církvi v období středověku (zejména pozdním), spočívající v držení více obročí jedním duchovním. Mnohoobročník měl příjem z více obročí (například z pěti), tj. byl například ustanoven jako duchovní správce ve více farnostech nebo kanovníkem či dignitářem více kapitul; protože často nemohl i vzhledem ke značným vzdálenostem plnit povinnosti s jednotlivými úřady spojené, nechal je za úplatu vykonávat jiného duchovního. Proti mnohoobročnictví vystupoval například Jan Viklef nebo Jan Hus, o jeho zrušení bylo rozhodnuto na tridentském koncilu.\n"}
{"id": "753115", "url": "https://cs.wikipedia.org/wiki?curid=753115", "title": "Chrobák (rozcestník)", "text": "Chrobák (rozcestník)\n\nChrobák je rod brouka z čeledi chrobákovití, nebo může jít také o:\n\n\n\n\n"}
{"id": "753116", "url": "https://cs.wikipedia.org/wiki?curid=753116", "title": "Kramoliš", "text": "Kramoliš\n\nPříjmení Kramoliš nosí více osobností:\n"}
{"id": "753119", "url": "https://cs.wikipedia.org/wiki?curid=753119", "title": "Li Sien-nien", "text": "Li Sien-nien\n\nLi Sien-nien (; 23. června 1909 – 21. června 1992), byl čínský politik a prezident Čínské lidové republiky v rozmezí let 1983–1988.\n\nLi vstoupil do komunistické strany v roce 1927 a roku 1935 se účastnil Dlouhého pochodu coby armádní kapitán a politický komisař. Roku 1945 se stal členem Ústředního výboru Komunistické strany Číny. Po založení Čínské lidové republiky v roce 1949 získal pozici guvernéra ve své rodné provincii Chu-pej. V roce 1954 se stal ministrem financí a roku 1956 byl zvolen členem politbyra ÚV KS Číny.\n\nV době Velké proletářské kulturní revoluce přišel o funkci ministra financí. Důvodem byly jeho těsné vazby na Teng Siao-pchinga. Roku 1973 se však na post ministra financí vrátil, když byl znovujmenován Čou En-lajem. Li tak sehrál důležitou roli v obnově kulturní revolucí zdevastované ekonomiky Číny.\n\nV letech 1983–1988 zastával funkci prezidenta komunistické Číny. V roce 1985 navštívil Spojené státy a stal se tak nejvyšším představitelem ČLR, který do té doby USA navštívil.\n\nI po svém odchodu z politiky zůstával vlivnou osobností a během nepokojů na Náměstí nebeského klidu v roce 1989 silně odporoval vůči tvrdému zásahu vůči protestující mládeži.\n"}
{"id": "753120", "url": "https://cs.wikipedia.org/wiki?curid=753120", "title": "Podrod", "text": "Podrod\n\nPodrod (lat., angl.: subgenus), nejčastěji se zkracuje subgen., subg., nebo česky podr. Je to pomocná taxonomická kategorie. Má těsně nižší postavení než rod a vyšší než druh. Mezi podrodem a druhem může být ještě několik dalších vedlejších kategorii (sekce, agregát). \n\nDo podrodů se rozdělují skupiny druhů, které se od sebe odlišují v některých podstatných znacích, mohou existovat i podrody s jediným druhem. Neexistuje definice kdy se již jedná o podrod a kdy ještě ne. Mnohdy je rozčlenění rodu do podrodů předstupněm před rozdělením rodu do více rodů, jindy podrody vzniknou sloučením více rodů do jednoho.\n\nPři zápisu binomického jména není nutno vkládat jméno podrodu. Např. rod kůň (\"Equus\") má mj. podrod \"Hippotigris\" a ten obsahuje mj. druh zebra stepní (\"Equus quagga\").\n\nBěžně lze toto zapsat:\nPři potřebě podrod vyjádřit se píše:\n\n\n"}
{"id": "753122", "url": "https://cs.wikipedia.org/wiki?curid=753122", "title": "Návrat Rámy", "text": "Návrat Rámy\n\nNávrat Rámy je sci-fi román A.C. Clarka a Gentryho Lee. Román je součástí tetralogie o Rámovi, mimozemské kosmické lodi, která prolétávala Sluneční soustavou. V angličtině kniha vyšla 1989, v češtině v nakladatelství Baronet roce 1994. Překladatelem knihy je Martin Verner.\n\nPoté, co kosmická loď Ráma v předchozím dílu opustila Sluneční soustavu, dospěli vědci na Zemi k názoru, že by měly následovat ještě další dvě kosmické lodi stejného typu. K tomuto závěru dospěli na základě dat získaných během průzkumu předchozí lodi. Všechny systémy plavidla byly totiž vyvedeny třikrát. Nabízel se tak logický závěr, že by třikrát měla existovat i samotná kosmická loď. Za 70 let od první návštěvy se skutečně podaří objevit další přilétající plavidlo a je sestavena nová skupina výzkumníků, kteří mají návštěvníka prozkoumat.\n\n Děj románu začíná zhruba 50 let po návštěvě první lodi Ráma v naší Sluneční soustavě. Tato první návštěva přiměla lidstvo k vybudování obrovského teleskopu na oběžné dráze Země a to tak velkého, že byl schopen kosmické plavidlo, podobné prvnímu Rámovi, objevit o mnoho let dopředu, než se vůbec naší Sluneční soustavě přiblíží. Vědci se totiž domnívali, že vzhledem k tomu, že vše bylo v lodi Ráma I vybudováno třikrát, lze očekávat, že budou za touto lodí následovat ještě dvě lodi stejného typu. Bohužel jak čas ubíhal, vyprchával i prvotní optimismus a lidstvo se navíc muselo začít zabývat naléhavějším problémem, a to globální ekonomickou krizí, jež přerostla v totální chaos. Tomuto úseku lidských dějin se později začalo říkat Velký chaos a globální světová ekonomika se z něj jen pozvolna vzpamatovávala. Hluboké ekonomické problémy lidstva se také projevily razantním úbytkem financí věnovaných na kosmický výzkum a to vedlo mimo jiné k zániku kolonií na planetách jako byl Mars a také k odstavení již zmiňovaného obřího teleskopu s názvem Excalibur. V době, kdy se již na loď Ráma téměř zapomnělo, se začala ekonomika Země již vzpamatovávat natolik, že byl obnoven i provoz některých vědeckých projektů a mezi nimi i teleskopu Excalibur. Díky tomu byla skutečně objevena očekávaná loď Ráma II a lidstvo (které v oblasti kosmu zastupovala organizace Mezinárodní vesmírná služba (MVS)) soustředilo veškeré finanční, technické i lidské zdroje k tomu, aby bylo na následující setkání připraveno.\n\nPo pečlivém výběru je shromážděna budoucí posádka, která je složena nejen z lidí různých národností, ale i z vojáků a civilistů. Členy expedice jsou jmenováni Valerij Borzov – vojenský velitel expedice, Otto Heilmann – voják, Michael Ryan O'Toole – voják, Irina Turgeněvová – pilotka, Hiro Jamanaka – pilot, Janos Tabori – astronaut, Šigeru Takagiši – vědec, David Brown – vědec, Richard Wakefield – elektroinženýr a Nicole des Jardinsová – bioložka. Aby byl ukojen hlad veřejnosti po informacích (a také zdůvodněn obrovský tok peněz do tohoto projektu), jsou členy posádky také novináři Francesca Sabatiniová a Reggie Wilson.\n\nJe zahájen pečlivý trénink posádky, aby mohla provést přistání a průzkum přilétající lodi. Ale již od samého počátku se mezi členy expedice objevují určité neshody a problémy. Ke vzniku problémů mezi členy posádky přispívá zvláště Francesca Sabatiniová, a to nejen svojí novinářskou vlezlostí, ale i flirtem s mužskou částí osazenstva budoucí expedice. Jedinému členu posádky, kterému se prozatím daří odolat nájezdu novinářů, je bioložka Nicole. Francesca se o ní a jejím soukromí snaží vyšťourat podrobnosti. Zvláště ji zajímá Nicolina dcera, o jejímž otci není nic známo a kterého Nicole úzkostlivě tají. Před odletem posádky do výcvikového střediska NOD-3 (nízká oběžná dráha), kde má proběhnout závěrečná fáze výcviku, pozve Francesca účastníky expedice na večírek na rozloučenou. Přes odpor některých členů týmu se podaří Francesce prosadit u kapitána mise povinnou účast pro členy posádky díky dosti nevybíravému útoku na kapitánovo soukromí.\n\nPřípravy na odlet pokračují a Nicole informuje členy posádky o novince, která bude během mise použita a usnadní jí monitoring zdravotního stavu výzkumníků. Jedná se o sadu biometrických sond, které se aplikují nitrožilně do těla každého člena výpravy a budou průběžně sledovat a shromažďovat důležitá lékařská data. Předtím, než ale dojde k odletu a také onomu večírku, dostanou členové expedice dovolenou. Nicole se chystá na lyže, ale před tím, než odjede si ještě prochází záznamy, které pořídila pomocí biometrických sond v tělech astronautů. Všechny hodnoty jsou v normě, až na doktora Takagišiho. U něj Nicole najde známky srdeční arytmie. Nejprve se samozřejmě domnívá, že je to vinou sond a obrací se na autora systému o radu. Když ji ale ujistí, že je systém v nejlepším pořádku, obrátí se Nicole přímo na doktora Takagišiho. Ten ji požádá o osobní schůzku v Japonsku, aby jí celou věc vysvětlil. Nicole tedy odletí do Japonska a dozví se, že se doktor Takagiši dopustil malého podvodu (má totiž od dětství určitou srdeční vadu) a že během lékařských testů, kterými uchazeči o členství v expedici procházeli, použil jistou drogu, která jeho zdravotní problémy zakryla. Ujišťuje Nicole, že se jedná o bezvýznamnou záležitost a ta mu slíbí, že o věci pomlčí.\n\nDěj se vrací opět k Nicole, která se chystá na povinný večírek. Konečně nastane jeho čas a Nicole se neochotně dá odvézt na místo jeho konání. Program jí nepřipadá nijak moc zábavný a tak se uchyluje do ústraní a čeká, kdy už bude konec. Tuto nudu jí na chvíli zpříjemní pouze Richard Wakefield, který se k ní připojuje na kus řeči. Nicole se snaží být nenápadná a pokud možno mimo hlavní dění, ale i přesto se k ní propracuje Francesca, která velmi usiluje o interview s Nicole. Možná je to vypitým alkoholem, ale Nicole nakonec k rozhovoru svolí. Zpočátku se rozhovor točí kolem nevinných témat, ale pak Francesca zaútočí na Nicolin osobní život a snaží se zjistit podrobnosti o otci její dcery, kterého Nicole úzkostlivě tají. Jakmile k tomu dochází, Nicole rozhovor ukončí a odchází. Mezitím ostatní pijí další alkohol, který způsobí další nepříjemnost, a to konflikt mezi Reggie Wilsonem a Davidem Brownem. Středem konfliktu je, jak jinak, žena. Nicole se podaří z davu vyklouznout a večírek opouští.\n\nPoté, co se Nicole podařilo vrátit na hotel, dočká se dalšího překvapení, když ji navštíví šaman jejího domorodého kmene Omeh. Oznamuje jí, že ji během připravované expedice čeká mnoho nebezpečí a že její potomci budou rozptýlení mezi hvězdami. Dále jí věnuje kámen a ampulku s vodou z Jezera moudrosti s tím, že jí tyto věci jednou přijdou vhod a že sama pozná, kdy je použít. Aby překvapením nebyl konec, Nicole obdrží pozvání na schůzku od Henryho (nyní Anglického krále), který s ní strávil kdysi jednu noc a stal se tak otcem Nicoliny dcery. Nicole chvíli váhá (neřekla totiž Henrymu, že je otcem její dcery), ale pak se rozhodne vyhovět. Henry jí věnuje datovou kostku s kompletními osobními záznamy o každém členu posádky expedice – pro všechny případy.\n\nKonečně je expedice na cestě a loď Newton úspěšně přistane na povrchu lodi Ráma II. Všechno jede podle plánu a také se všechno zdá být identické s lodí Ráma I, která kdysi proletěla naší Sluneční soustavou. Kapitán lodi plánuje první výstup do lodi Ráma II a konzultuje budoucí složení týmů s Nicole. Ta mu ale nedoporučí zařazovat Wilsona a Browna do jednoho týmu s odkazem na incident, který se udál před odletem na Zemi. Kapitán s jejím návrhem souhlasí, jelikož se to shoduje i s jeho osobním názorem. Když Nicole opustí kapitánovu pracovnu a vrací se do své kajuty, zahlédne na konci chodby světlo. Jde se podívat, co se tam děje a zjistí, že se Francesca vloupala do jejího skladu léčiv a snaží se ukrást preparát vyvolávající potrat. Nicole na ni uhodí a Francesca se přizná, že je těhotná, ale že se chce tohoto nechtěného těhotenství zbavit. Nicole se jí zželí a pomůže jí a dokonce tento incident ani nikomu nenahlásí. Vyklíčí v ní ale zatím jen nejasné podezření, že se na lodi dějí nějaké nekalé praktiky.\n\nDochází k dalším konfliktům mezi členy posádky a velitelem. Důvodem je tentokrát rozpis týmů. Nicméně i přes tyto potíže posádka pokračuje v misi a buduje uvnitř lodi Ráma II komunikační stanice a lanovou dráhu, která má průzkumníků usnadnit dopravu materiálu a osob mezi povrchem Rámy a lodí Newton.\n\n\n"}
{"id": "753123", "url": "https://cs.wikipedia.org/wiki?curid=753123", "title": "Zpátky v Červeném", "text": "Zpátky v Červeném\n\nZpátky v Červeném (anglicky \"Back in the Red\") je úvodní trojdílná epizoda osmé série britského kultovního sci-fi seriálu / sitcomu \"Červený trpaslík\".\n\nScénář napsal Doug Naylor, režie Ed Bye. První část epizody byla odvysílána na kanále BBC2 18. února 1999, druhá část dne 25. února 1999 a třetí 4. března 1999.\n\nNanoboti obnovili těžařskou loď Červený trpaslík i s celou její posádkou. Dave Lister (později i další jeho kamarádi) je obviněn ze zničení Kosmiku, pokusu o únos Kristiny Kochanské a z dalších činů. Hrozí mu vězení. Spolu s posádkou byl obnoven i Arnold Rimmer (už není hologram, je živý), jenž může Listerovi pomoci.\n\nListera a jeho přátele čeká přezkoumání jejich případu. Lister nutně potřebuje pomoc Arnolda Rimmera, ten však projeví své typické nepříliš obdivuhodné vlastnosti, když sleduje pouze svůj zájem – udělat si dobré oko u kapitána. Kryton byl překlasifikován na ženu a bylo mu obnoveno tovární nastavení. Lister s Kocourem a Kristinou Kochanskou uprchne a snaží se nalézt nanoboty, aby dokázali jejich nevinu – netuší, že jsou pod vlivem psychotropních látek a útěk je jen iluzí.\n\nObvinění se snaží prokázat svou nevinu pátráním po nanobotech než jim dojde, že se nachází v umělé realitě pod vlivem psychotropních látek. Rimmer se snaží zničit jakékoli zmínky o dohodě s Listerem (poskytnutí tajných materiálů posádky výměnou za pomoc s útěkem) aniž by tušil, že je taktéž pod vlivem drog a tudíž monitorován. Holly se přizná, že nanoboty stvořil on.\n\nDavid Lister je zavřen na cele společně s Rimmerem. Rimmer nekomunikuje a Lister se jej snaží vtáhnout do dialogu. Z vrchní palandy mu ukazuje 83letého otce v magazínu. Rimmer se zvedne a mlčky odejde ke stolu. K řeči jej přimějí teprve nejapné Listerovy narážky na Yvonne McGruderovou, jedinou Rimmerovu známost. Je na Listera naštvaný za nějakou jeho zlomyslnost, když ten na něj vymačkal objem tuby nespecifikovaného složení.\n\nO TŘI DNY DŘÍVE...\n\nKosmik letí k Červenému trpaslíku, jenž byl znovu postaven nanoboty, ale v poněkud větším měřítku. Začíná se však zmenšovat. Kocour bojuje s řízením ve zmenšujících se chodbách, podaří se mu proletět ventilací. Na obrazovce se zcela nevhod objeví Holly a vypráví hloupou hádanku. Kosmik se v úzké šachtě vyhne jedné překážející kryse, ale druhá blokuje cestu dál. Kosmik se jí zaboří do anusu a chvíli pokračuje v letu i s krysou. Let končí ve chvíli, kdy smršťující chodby zapříčiní havárii Kosmiku a jeho následnou explozi. Posádka stihne utéci a zachránit se.\n\nNa scéně se objeví hasiči – Selby s Chenem, staří dobří Listerovi kumpáni od piva. Chybí jen Olaf Petersen, který se nemohl zúčastnit, je totiž zrovna namol. Listerova radost ze shledání netrvá dlouho, objevivší se kapitán Hollister poručí veliteli bezpečnosti Thorntonovi, aby přečetl Listerovi obvinění. Není toho málo: krádež a zničení Kosmiku, neoprávněná pilotáž, pašování černých pasažérů a únos Kochanské. Lister je eskortován do cely, kde si promluví s Hollym o situaci. Chce vědět, co se stane, když jej členové vyšetřovací komise uznají vinným. Hollyho odpověď není zrovna ta, kterou čekal:\nPo vyjasnění nedorozumění se Lister dozví, že mu hrozí 2 roky vězení na 13. patře ve společnosti vězňů (kteří byli také oživeni nanoboty) „\"zarostlých a dementních, dech jako staré plíny a ruce jako lopaty\"“. Holly jej „uklidní“, že ti lepší z nich jsou skutečně takoví. Lister ho vypne a zoufá si. V místnosti se objeví Rimmer. Lister je chvíli potěšen, že jej po dlouhé době opět vidí, ale brzy zjistí, že se vůbec nezměnil a je stejným pedantem jako vždy. Lister mu vypráví příběh o obnovení lodi a posádky nanoboty a chce od Rimmera pomoc při pátrání po zmizelých mikroskopických robotech, kteří by dosvědčili jeho verzi.\n\nHlavní lékařka Karen Newtonová odchytí kapitána Hollistera a vyzvídá od něj informace. Kapitán tvrdí, že pátrání je zatím tajné a navíc nemohou restartovat Hollyho. Karen vezme kapitána do laboratoře, kde mu ukáže Kocourovu fyziologii a anatomii.\n\nLister pokračuje v přemlouvání Rimmera a nabízí mu obchod. Je schopen zajistit mu povýšení, neboť ví, kde se nacházejí tajné dokumenty o celé posádce. V nich jsou citlivá osobní data jednotlivých důstojníků, z čehož by Rimmer mohl těžit. Ovlivněn touto lákavou vidinou Rimmer souhlasí, ačkoli měl na Listera ještě před chvílí vztek.\n\nMezitím palubní psychiatr Lucas McClaren zkoumá Krytona. Sanitární android bezelstně hovoří o svém přerušení programu, čímž získal schopnosti pro androidy jinak nedosažitelné a tyto charakterové vady hrdě předvádí, jako např. lhaní, nafoukanost a hněv s agresivitou. McLaren doporučí re-boot robota, čili obnovení továrního nastavení, které tyto vypěstované odchylky odstraní a Kryton se bude muset zase řídit pouze striktně naprogramovanými sekvencemi.\n\nRimmer najde v troskách Kosmiku nejen tajné záznamy, nýbrž i dvě tekutiny ve zkumavkách, které Lister kdysi získal od doktorky Lanstromové. Jsou to dva pozitivní viry: štěstí a sexuální přitažlivosti.\n\nRimmerův zájem se okamžitě upře na zkumavku „Sexuální přitažlivost“. Neváhá a ihned orálně aplikuje pořádnou dávku. Prochází koridorem, oslňuje přítomné ženy a překypuje sebeuspokojením.\n\nV úvodu se objeví stručné shrnutí předchozí části předeslané upoutávkou:\nRimmer využívá svých snadno nabytých informací z tajných záznamů a v kapitánově kajutě oslňuje velitele lodi zprávou o chybně provedené opravě tepelných štítů. Navíc mu blahopřeje k výročí svatby a předává mu borůvkový muffin. Ví též, že kapitána trápí hemeroidy a věnuje mu konečníkovou hojivou mast i se speciální rukavicí. Rimmer udělá dojem a dostane se mu VIP pozvání na večeři pro důstojníky.\n\nKryton je pro odborníky oříškem, je nucen podstoupit gynekologické vyšetření. Je překlasifikován na ženu a převeden do ženských ubikací z důvodu prevence pohlavních nejasností. Zde se setkává s Kristinou Kochanskou a vysvětluje jí, že vzhledem k absenci penisu byl umístěn zde. Bylo mu řečeno:\nNásledně jej čeká procedura s obnovením továrního nastavení, která zahrnuje i vymazání jeho osobnosti a vytvořených emocí. Kristina Kochanská na něj apeluje, že musí odmítnout, Kryton se domnívá, že to nedokáže. Kochanská mu poradí, aby si komisi představil, jak sedí na záchodě, poté už pro něj nebudou vypadat jako autority. Tato představa Krytona povzbudí.\n\nLister, Kocour, Kochanská a Kryton se před komisí složenou z kapitána Hollistera, hlavní lékařkou Karen Newtonovou a hlavní inženýrkou hodlají hájit sami. Hollister je seznámí s faktem, že budou pod vlivem psychotropních látek a monitorováni pomocí psychoscanu. Obvinění souhlasí, podepíší formulář a zalepí jej do obálky. Olíznutím obálky se do jejich těla dostanou ony psychoaktivní látky. Odteď vše probíhá pouze v jejich fantazii, jejich myšlenky jsou sledovány a zaznamenávány pro posouzení jejich viny či neviny.\n\nRimmer navštíví Listera v cele a informuje ho, že vše ve věci povýšení probíhá podle plánu. Pochlubí se, že jde na důstojnickou večeři. Listera především zajímá vzájemná dohoda. Rimmer se vykrucuje, nemíní ohrozit svou slibně se rýsující kariéru. Ukáže Listerovi oba viry ve zkumavkách a odchází zanechajíc Listera svému osudu. Ten si stačil otřít prsty o okraje zkumavek, něco štěstí mu ulpělo na ukazováčku pravé ruky. Nakliká správný kód na elektronická pouta, zadá potřebný údaj pro otevření dveří a mizí.\n\nHlavní inženýrka v doprovodu palubního psychiatra a lékařky Karen Newtonové radí Krytonovi, aby si nechal dobrovolně opravit poškozené soubory, čímž se vyhne vyšetřovacímu procesu a získá svobodu. Kryton nedokáže říci ne, odzbrojí Thorntona a celou skupinku odvede na toalety. Zde všem poručí, aby si sedli na mísy. Teprve když tak učiní a Kryton se jim směje, dokáže se vyjádřit. Odmítne opravu svých dlouhodobě pěstovaných emocí a poškozených souborů. Není mu to nic platné, na toalety vtrhne ozbrojená hlídka a Krytona zpacifikuje.\n\nLister s Kochanskou se vydávají nalézt ostatní parťáky. Ve výtahu si Lister olízne levou ruku a Kochanská se na něj vrhne. Virus sexuální přitažlivosti však nepůsobí dlouho, virus štěstí jej neutralizoval. Lister je zklamaný.\n\nHlavní inženýrka provádí obnovu Krytonových souborů. Softwarový doktor – program jmenuje jednotlivé emoce, které si android osvojil: náklonnost, arogance, závist, provinilost, humor, nedůtklivost, chtivost, snobství, láska, radost, drzost... Chyby v nastavení byly opraveny a Kryton je rebootován. Je z něj opět dokonalý sanitární robot, jemuž jsou veškeré lidské emoce cizí.\n\nRimmer se důsledně připraví na událost – před večeří se pořádně nadopuje virem sexuální přitažlivosti. Během večeře na něm mohou všechny přítomné důstojnice nechat oči a postupně jej doprovází pod záminkou přinesení kávy do kapitánovy kajuty, kde se na něj vrhají. Nakonec vyčerpaný Rimmer odmítne doprovodit poslední důstojnici. Kapitán vysvětluje, že Lister a spol. jsou již pod vlivem drog. Rimmer pochopí, že tak může vyjít najevo jeho podvod s tajnými záznamy a kvapně odchází.\n\nKdyž Lister s Kocourem a Kochanskou objeví Krytona, ten je nepoznává. Trojice pochopí, že už podstoupil opravu souborů. V jedné z kajut se přestrojí na radu Kocoura jako Dibbley (jedna z alter ego postav Kocoura) s mopy na hlavě a falešnými zuby. Zastihne je zde hlídka pátrající po uprchlících. Díky jejich přestrojení za nerdy-programátory je hlídka vedená Thorntonem nepozná. Do místnosti vstoupí Kryton, aby si vzal úklidové pomůcky, nalezne pouze násady od mopů. Jakmile Kryton spatří Kocoura, okamžitě se mu vybaví Dibbley. Díky tomu se rozvzpomene a je z něj opět starý dobrý Kryton – člen posádky. Thornton s doprovodem je odlákán falešným hlášením Hollyho. Kochanské je podezřelé, jak lehce vše zatím vychází, nicméně Lister je přesvědčen, že se tak děje díky působení viru štěstí.\n\nRimmer se zřejmě předávkoval virem sexuální přitažlivosti:\nVezme injekci a píchne si do slabin pořádnou dávku anestetika. Pro jistotu si své pohlaví poopraví třemi ráznými ranami kladivem. Během chůze se mu začínají podlamovat končetiny, což spatří i kapitán Hollister.\n\nKryton, Lister, Kocour a Kochanská odchází převlečení jako Dibbleyho rodina. Jedou za nimi robíci, ale Lister je zahání slovy, že se nedostanou přes ochranku. Robíci zmizí v místnosti a vzápětí vyráží zpět za nimi s mopy na hlavách a falešnými zuby.\n\nDave Lister a Arnold Rimmer mají za sebou první den v káznici. V cele Rimmer vypráví svému společníkovi Listerovi, že byl nařčen z ufňukanosti a zbit sociálním pracovníkem a když si postěžoval farářovi, dostal naloženo i od něj. Důkazem budiž otisk kříže za krkem. Vyhlídka na 2 roky v nápravném zařízení s vyšinutými spoluvězni není nijak vábná. Lister se domnívá, že kdyby byli přemístěni z bloku G do bloku D, dostalo by se jim lepšího zacházení. Údajně tam sprchují i krysy.\n\nRimmer si jde ulevit na záchod a vzpomíná, jak se to seběhlo...\n\nO DVA DNY DŘÍVE...\n\nKapitán Červeného trpaslíka Hollister diktuje záznam do svého videodeníku. Během této scény se objeví útržky z předchozích dvou částí. Kapitánovi byl Rimmer hned podezřelý a tak jej také nechal olíznout obálku s psychotropní látkou. Má za to, že zneužil tajné záznamy posádky, aby udělal kariéru. Je to opovrženíhodné a odsouzeníhodné, Hollister to musí vědět nejlépe, sám se takto vypracoval na kapitána, jak přiznává.\n\nUprchlíci (i se dvěma robíky) se mezitím chystají odletět s Modrým skrčkem. Letová dispečerka po nich požaduje povolení ke startu. Kocour žádné nemá a tak se ji pokusí zaujmout taneční vložkou a dokázat své schopnosti. Roztančí i zaparkovanou řadu Modrých skrčků. Plán se mu zdaří a navíc si s atraktivní dispečerkou smluví rande.\nLister jej vytrhne z příprav a Modrý skrček skoky opouští hangár.\n\nRimmer se pokouší dostat do místnosti, kde probíhá simulace umělé reality. Brání mu v tom hlídkující Thornton. Rimmer ví dost z jeho ne zcela čisté minulosti a Thornton mu raději umožní vstup dovnitř. Zde je Rimmer svědkem probíhajících myšlenkových pochodů Listera, Kocoura, Kochanské a Krytona. Rimmer se snaží vymazat všechny odkazy na svou dohodu s Listerem, zadá potřebný příkaz do počítače. Odkazy jsou vymazány, ale čtveřice v Modrém skrčku si všimne, že se něco stalo. Kryton přijde na to, že jsou v umělé realitě, která má sloužit pro účely vyšetřování. Navrhne, aby všichni pátrali po nenápadném tlačítku, kterým se opouští program. Kocour odhalí tlačítko s nápisem 5Y100HO500, což ostatní nechápou. Kocour vysvětluje souvislost: 5 je římskými číslicemi V, 100 = C, 500 = D. Dosadí a diktuje VYCHOD. Kryton poznamená, že momentální nadprůměrné dedukční schopnosti Kocoura jen dokazují, že se nejedná o skutečnost. Kocour tlačítko zmáčkne a realita se změní.\n\nNajednou jsou všichni z plastelíny. Nyní hledají nějaký silný zdroj energie, který by vypnul počítač. Lister nahlédne do vysekané jámy v ledu, vtom se z ní vynoří žralok, sežere ho a ponoří se. Za chvíli se opět vynoří a znechuceně Listera vyplivne. Kocour opět perlí, našel kečup. Konkrétně ostrý kečup – největší zdroj síly. Ostatní litují, že je chytrý jen v umělé realitě.\n\nPočítačový program je přerušen, čtveřice přichází k sobě a uvidí Rimmera klepajícího zuřivě do klávesnice. Rozčilený Lister jej chce konfrontovat, ale předběhne jej Kochanská. Rimmer je stále ovlivněn virem sexuální přitažlivosti a Kochanská se snaží na něj skočit. Ostatní ji musí držet. Všichni se dopotácejí do výtahu, kde Lister poradí Rimmerovi, aby zrušil účinky viru loknutím si druhého viru štěstí. Holly nabádá, aby všichni co nejdříve zmizeli. Kryton zahájí iniciativu, aby se k nim Rimmer přidal, zná totiž všechny bezpečnostní kódy. I Lister na něj apeluje, tvrdí, že předchozí Arnold Rimmer (hologram) byl důležitou součástí party – byl šéfem bezpečnosti. Odhaloval nebezpečí a rizika a vymýšlel, jak před nimi utéct. Rimmera zláká tato funkce společně s křeslem v pilotní kabině a možností ovládání 5 svítících knoflíků.\n\nOpět se opakuje scéna s letovou dispečerkou až na drobný detail, tato již není tolik pohledná jako předchozí. Kocour kvůli ní nehodlá znovu tančit a tak se Modrý skrček rozbíhá hangárem i bez povolení. Ve vesmíru se na obrazovce objeví Holly a posléze všem sdělí, že se stále nacházejí ve virtuální realitě. Mimo to sdělí, že nanoboty zkonstruoval on v zájmu zachování Listerovy příčetnosti. Fakt, že posádce hrozí 2 roky vězení, je věc druhá.\n\nKapitán Hollister vše sleduje na své obrazovce a diskutuje o situaci s Hollym na Červeném trpaslíku, jenž vypadá jako protagonisté sci-fi seriálu Lebkouni (odlišný od Hollyho na Modrém skrčkovi). Hollister oznamuje, že se mu Rimmerovo chování zdálo od prvopočátku podezřelé a proto jej také nechal olíznout obálku. Psychoscan dokázal, že se přeživší členové skutečně snažili nalézt nanoboty a jsou tedy v této záležitosti nevinní. Zároveň však zneužili tajných informací a na to je pevná sazba – 2 roky ve vězení.\n\nUmělá realita je ukončena, Holly je probudí. Aby se obvinění ujistili, že se jedná o pravou realitu, provedou malou retrospektivu, přičemž dojde řeč i na oba pozitivní viry. Do místnosti nenápadně vstoupí kapitán Hollister a zabaví vir štěstí. Vir sexuální přitažlivosti předá Rimmer za zády někomu jinému tvrdíce, že jej ztratil. To Hollistera řádně namíchne.\n\nVšichni zúčastnění v procesu včetně Hollyho jsou obviněni a odsouzeni do žaláře. Výtah odváží vězně do tajného 13. patra. Tady je uvítá hlavní správce pan Ackerman slovy: „\"Vítám vás v lapáku!\"“\nLister nakape Rimmerovi stojícímu v první řadě na rameno trochu viru sexuální přitažlivosti. Okolostojící spoluvězňové se začnou s potutelným úsměvem na rtech k Rimmerovi pomalu přibližovat...\n\nTrojdílná epizoda opět představuje kompletní posádku těžařské lodi Červený trpaslík poté, co byla oživena nanoboty. Celá posádka se v seriálu objevuje poprvé od 1. série.\n\nDoug Naylor se vrátil ke kořenům seriálu a napsal většinu 8. série sám. Úvodní epizoda měla původně trvat hodinu (mělo jít o speciální díl), ale nakonec vznikl díl rozdělený do tří částí s celkovou délkou cca 80 min.\n\nV epizodě „Zpátky v Červeném“ vystupují mimo stálé herce i další, kteří se účastnili natáčení v předchozích dílech, kde ztvárnili posádku Červeného trpaslíka.\n\n\n"}
{"id": "753124", "url": "https://cs.wikipedia.org/wiki?curid=753124", "title": "Národní park Neusiedler See - Seewinkel", "text": "Národní park Neusiedler See - Seewinkel\n\nNárodní park Neusiedler See - Seewinkel ( ) se nachází na východě Rakouska při Neziderském jezeře na území spolkové země Burgenland. Jak vyplývá z jeho názvu, zahrnuje i oblast Seewinkel ležící východně od Neziderského jezera. Spolu s přilehlým národním parkem Fertő–Hanság na maďarské straně hranic pokrývá území o rozloze přes 300 km². Část této oblasti je rovněž zapsána na seznamu světového kulturního dědictví pod názvem „Kulturní krajina Neziderského jezera“.\n\nPrvní snahy o ochranu místní přírody se objevily mezi světovými válkami, kdy zde prováděli výzkum přírodovědci Vídeňské univerzity. Práci zde odvedli například Gustav Wendelberger, Lothar Machura, Hans Freundl či Friedrich Kasy.\n\nV roce 1954 se s pomocí darů podařilo v přestavěné loděnici u města Neusiedl am See zřídit biologickou stanici. Roku 1960 byla tato stanice převzata spolkovou zemí Burgenland, ale ještě téhož roku vyhořela. Až roku 1971 byla zřízena dnešní stanice v obci Illmitz, jež je detašovaným pracovištěm oddělení ochrany přírody burgenlandské vlády.\n\nV roce 1963 byla v sousedním Apetlonu založena rakouská pobočka Světového fondu na ochranu přírody. Byly rovněž zrušeny plány na stavbu mostu přes Neziderské jezero. Záhy okolo jezera vznikla chráněná krajinná oblast Neziderské jezero (\"Landschaftsschutzgebiet Neusiedler See\"), jež zahrnuje téměř zcela i dnešní národní park.\n\nV roce 1977 byla vyhlášena biosférická rezervace Neziderské jezero. V roce 1988 si vlády Maďarska a Rakouska vyjasnily své záměry a myšlenka na zřízení národního parku po obou stranách hranice získala konkrétní podobu. Maďarský národní park Fertő-Hanság vznikl roku 1991, ten rakouský pak 29.11.1992, přičemž hned roku 1993 byl rozšířen o jezero Lange Lacke a okolí.\n\nPřibližně polovina území národního parku Neusiedler See - Seewinkel je chápána jako přírodní zóna, je zde tedy vyloučeno jiné využití krajiny. Zbylou část tvoří převážně kulturní krajina a vyžaduje udržování člověkem.\n\nZdejší stepní krajině dominuje mělké Neziderské jezero obklopené pásem rákosu. Množství menších mělkých jezírek se nachází také východněji v oblasti zvané Seewinkel. Tato jezera jsou nazývána \"Lacken\", vyznačují se vysokou salinitou a některá v létě vysychají. Největším z nich je Lange Lacke. Pro oblast jsou typické také bažiny.\n\nV okolí Neziderského jezera se po staletí střetávaly různé kultury, výsledkem je specifická kulturní krajina, díky které se oblast dostala rovněž na seznam Světového kulturního dědictví. Před příchodem člověka byly pro krajinu typické dubové lesy, z nichž se dodnes dochovala jen malá část. Lesní porost byl slabý nebo zcela chyběl na silně zasolených místech. V rámci využívání krajiny člověkem zde probíhalo například mýcení lesa, pastevectví, senoseč a později také odvodňování. Tradiční byl kolektivní chov dobytka, kdy byla zvířata v rámci jedné vesnice vyháněna ve velkých stádech na společné pastviny.\n\nRozsáhlé oblasti porostlé rákosem a mělká jezírka jsou významným místem hnízdění ptáků. Řada druhů tažných ptáků zde odpočívá během své migrace. Ze savců se zde mimo jiné vyskytuje sysel obecný, v roce 2007 sem byl navrácen šakal obecný, který se zde přirozeně vyskytoval až do začátku 20. století. Mezi místní zástupce hmyzu patří například více než 40 druhů vážek, z obojživelníků stojí za zmínku kuňka obecná nebo mlok dunajský. Pastviny jsou udržovány pomocí místních zdomácnělých zvířat, je zde chován například maďarský stepní skot nebo osel domácí.\n\nDíky přítomnosti slaných půd se zde vyskytují slanomilné rostliny jako řeřicha chrupavčitá, slanorožec či hvězdnice slanistá panonská.\n\n\n"}
{"id": "753125", "url": "https://cs.wikipedia.org/wiki?curid=753125", "title": "Jan Cais", "text": "Jan Cais\n\nJan Cais (1. dubna 1878, Stachy – 20. dubna 1950) byl český římskokatolický kněz, kapitulní vikář českobudějovické diecéze (1940 až 1944 a 1945 až 1947) a její generální vikář (1947 až 1950). Byl velmi oblíben nejen mezi kněžstvem, ale i věřícím lidem všech společenských vrstev. Aktivně se účastnil činnosti řady katolických spolků včetně Orla, v němž působil od jeho založení jako člen župní rady.\n\nPoté, co 21. července 1901 přijal v Českých Budějovicích svěcení z rukou biskupa Říhy, působil krátce jako kaplan v českých i německých farnostech českobudějovické diecéze (Stachy, Pohoří na Šumavě a Kaplice). Následně začal pracovat na českobudějovické konzistoři, a to nejprve jako kancelista (od 1. října 1904), později jako archivář (od 1. dubna 1905) a nakonec jako kancléř (od roku 1930).\n\nDne 19. března 1931 byl jmenován tajným papežským komořím a od 1. dubna 1935 se stal také kanovníkem Katedrální kapituly u sv. Mikuláše v Českých Budějovicích. Vzhledem k tomu, že biskup Šimon Bárta po smrti svého prvního generálního vikáře Josefa Brennera již žádného dalšího generálního vikáře nejmenoval a sám byl ve své činnosti značně omezen svým zdravotním stavem, ležela hlavní starost o správu diecéze právě na Caisovi. Dne 24. května 1921 byl jmenován biskupským notářem a 19. března 1931 tajným papežským komořím.\n\nPo smrti biskupa Bárty byl 3. května 1940 zvolen kapitulním vikářem. Z řady důvodů došlo 11. října 1944 k jeho zatčení gestapem, po němž byl vězněn nejprve v Praze (kde 26. října 1944 rezignoval na úřad kapitulního vikáře) a poté v terezínské Malé pevnosti. Z vězení byl propuštěn 5. května 1945 a po rekonvalescenci se od 1. října 1945 opět stal kapitulním vikářem. Po druhé světové válce mu byl také udělen Československý válečný kříž 1939.\n\nNa přelomu let 1945 a 1946 nabídl Svatý stolec Caisovi úřad českobudějovického sídelního biskupa, to však Cais s ohledem na svůj věk a zdravotní stav odmítl. Jako kapitulní vikář udělil Josefu Plojharovi v roce 1946 souhlas s kandidaturou do Ústavodárného shromáždění Československé republiky, což podle vzpomínek pamětníků považoval za svou největší chybu.\n\nNově jmenovaný biskup Josef Hlouch jmenoval Caise 7. září 1947 (v den své intronizace) generálním vikářem a 17. listopadu téhož roku děkanem českobudějovické kapituly. Dne 22. února 1949 byl Cais jmenován apoštolským protonotářem. Když byl spolu se skupinou nejbližších spolupracovníků biskupů pozván ke složení slibu věrnosti republice, odmítl slib složit. Počátkem roku 1950 byl hospitalizován a 20. dubna téhož roku umírá.\n\nAtmosféru tehdejší doby trefně ilustruje průběh jeho pohřbu, který se konal 24. dubna 1950. Již předem bylo oznámeno, že se pohřbu nezúčastní biskup Hlouch, který byl tehdy již držen v internaci. Komunistický režim se obával velkého shromáždění věřících a kněží, a proto byly těsně před pohřbem rozeslány telegramy oznamující odložení pohřbu. Když pak měl z katedrály vyjít pohřební průvod do Caisovy kanovnické rezidence, zjistilo se, že z ní bylo tělo zesnulého předešlý večer odvezeno neznámými muži. Když ani řada telefonátů nevedla ke zjištění, kde se jeho tělo nachází, proběhlo v katedrále sv. Mikuláše smuteční kázání a poté i zádušní mše bez těla zesnulého. Před polednem někdo neznámý zatelefonoval na děkanství, že Caisovy ostatky jsou právě převáženy na ústřední hřbitov. Vzhledem k tomu, že již nebyly k dispozici objednané autobusy a skončilo i posílení trolejbusové dopravy, byla narychlo zajištěna doprava na ústřední hřbitov jen pro členy kapituly a několik starších kněží. Vlastnímu pohřbu pak předcházel incident s pohřební službou, kdy Msgre. Karel Boček trval na tom, aby před ním byla rakev otevřena, aby se přesvědčil, že v ní je skutečně monsignor Cais.\n\n"}
{"id": "753126", "url": "https://cs.wikipedia.org/wiki?curid=753126", "title": "Carex punctata", "text": "Carex punctata\n\nCarex punctata je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 15–40, zřídka až 60 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je tupě trojhranná, hladká, přímá až vystoupavá. Bazální pochvy jsou tmavě hnědé. Čepele jsou do 3–6, zřídka až 8 mm široké, svěže zelené. \"Carex punctata\" patří mezi různoklasé ostřice, nahoře je klásek samčí, dolní klásky jsou pak samičí. Dolní listen je kratší až o něco delší než květenství. Samčí klásek je většinou 1. Samičích klásků je nejčastěji 3, řidčeji jen 2, jsou krátce válcovité, asi 1–1,5 cm dlouhé, stopkaté. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 3–4 mm dlouhá, žlutavá, za zralosti rovnovážně odstálá, vejčitá až široce vejčitá, kromě okrajových žilek nezřetelně žilnatá, lesklá, za suchého stavu skvrnitá, na vrcholu zúžená v krátký dvouzubý zobánek. Každá mošnička je podepřená plevou, která je zelenavá s blanitým okrajem, osinkatě zašpičatělá, kratší než mošnička.\n\n\"Carex punctata\" se vyskytuje hlavně v západní Evropě, od Pyrenejského poloostrova po Velkou Británii a Irsko, zasahuje až do jižní Skandinávie a severního Polska. Dále ji najdeme na Azorských ostrovech a ve Středomoří a okolí, nějaké lokality jsou i v severní Africe. V České republice ani na Slovensku neroste.\n\n \n"}
{"id": "753130", "url": "https://cs.wikipedia.org/wiki?curid=753130", "title": "Miláček z Paříže", "text": "Miláček z Paříže\n\nMiláček z Paříže (\"Monpti\") je německý hraný film z roku 1957, který režíroval Helmut Käutner podle vlastního scénáře. Film byl natočen podle románu maďarského spisovatele Gábora von Vaszary. Film popisuje osudy dvou chudých milenců v Paříži.\n\nIngar Vaszary je mladý maďarský malíř žijící v Paříži. Bydlí v levném hotelu v ulici \"Rue des Bernardins\" s výhledem na katedrálu Notre-Dame a vydělává si prodejem svých kreseb. Jednoho dne se na lavičce v Lucemburské zahradě seznámí s mladou dívkou Anne-Claire z bohaté rodiny, která ho začne oslovovat Monpti (z francouzského \"mon petit\", miláček). Ihned se do ní zamiluje. Slíbí si, že se zde nazítří nebo pozítří potkají, ale minou se. Jejich příběh se prolíná s párem o něco starších milenců – vdané ženy Nadine a jejího milence, kterému rovněž říká Monpti. Malíř si na květinovém a ptačím trhu koupí malého kačera, kterého pojmenuje Napoleon, aby nebyl sám. S Anne-Claire se opět potká a tráví spolu každý den. Zve ji k sobě do hotelu, procházejí se spolu po nábřeží \"Quai du Louvre\", kde Monptimu uplave jeho kačer po Seině. Anne-Claire Monptimu vypráví o své bohaté rodině a ukáže mu, kde bydlí. Monpti ale zjistí, že Anne-Claire bydlí v omšelém hotelu v Latinské čtvrti jako on. Rozzlobí se, že mu lhala, a ujede od ní taxíkem. Anne-Claire se za ním rozeběhne, ale porazí ji auto, které řídí Nadine. Monpti se za ní vydá do nemocnice, kde mu Anne-Claire řekne, že je velmi chudá a vše si vymyslela, aby ho neztratila. Monpti jí odpustí a slíbí jí, že ji druhý den navštíví. Anne-Claire však druhý den zemře. Monpti, aby nebyl sám, si koupí opět malé káče, které pojmenuje Joséphine.\n"}
{"id": "753132", "url": "https://cs.wikipedia.org/wiki?curid=753132", "title": "Eugene V. Debs", "text": "Eugene V. Debs\n\nEugene Victor Debs (5. listopadu 1855 – 20. října 1926) byl americký vůdce odborů, jeden ze zakládajících členů International Labor Union (Mezinárodní odbory pracujících). Několikrát kandidoval za Americkou socialistickou stranu na prezidenta USA. Během své kandidatury na prezidenta, a také díky své spolupráci s dělnickým hnutím, se Debs stal jedním z nejznámějších socialistů žijících ve Spojených státech.\n\nV začátcích své politické kariéry byl členem Demokratické strany. Roku 1884 byl jako demokrat zvolen do senátu státu Indiana. Po době, během níž pracoval s několika menšími železničními odbory, včetně Brotherhood of Locomotive Firemen („Bratrstvo železničních topičů“), pomohl založit American Railway Union (ARU – Americké odbory železničářů), první celonárodní odbory pracujících v průmyslu. Když ARU udeřila stávkou na firmu Pullman Palace Car Company kvůli krácení platů, prezident Grover Cleveland využil armády Spojených států k potlačení stávky. Debs, jakožto vůdce ARU, byl později uvězněn za neuposlechnutí soudního příkazu zakazujícího stávku.\n\nBěhem doby strávené ve vězení studoval mnoho spisů o socialismu a začal svou kariéru nejprominentnějšího amerického socialisty prvních dekád 20. století. Za socialistickou stranu kandidoval na prezidenta v letech 1900, 1904, 1908, 1912, a 1920, naposledy přímo z vězeňské cely.\n\nVe svých řečnických projevech odmítal americkou účast v první světové válce, a tato skutečnost vedla k jeho druhému zatčení v roce 1918. Byl souzen pod Espionage Act of 1917 (americký federální zákon) a odsouzen na trest 10 let vězení. Prezident Warren G. Harding zrušil jeho trest v prosinci 1921. Debs zemřel v roce 1926 krátkou dobu po přijetí do sanatoria.\n\nEugene Debs se narodil 5. listopadu 1855 v Terre Haute, Indiana. Jeho rodiči byli Jean Daniel and Marguerite Mari Bettrich Debsovi, kteří emigrovali do spojených států z Francie. Jeho otec, který patřil do prosperující francouzské rodiny, vlastnil textilní továrnu a masný trh. Eugene Victor Debs byl pojmenován po dvou francouzských autorech, po Eugene Suovi a po Victoru Hugovi.\n"}
{"id": "753135", "url": "https://cs.wikipedia.org/wiki?curid=753135", "title": "Johann Schmied", "text": "Johann Schmied\n\nJohann Schmied (v archivních pramenech též Schmidt) byl barokní zednický mistr a architekt působící v západních Čechách v první polovině 18. století. Působil zejména ve službách markrabat bádenských na Karlovarsku. K jeho nejvýznamnějším realizacím patří např. stavba poutního kostela Navštívení Panny Marie ve Skocích u Žlutic (1736–1749), přestavba kostela Narození Panny Marie a stavba děkanství v Toužimi (1738–1742) či stavba poutního kostela svaté Anny v Sedlci u Karlových Varů (1738–1745). \n"}
{"id": "753137", "url": "https://cs.wikipedia.org/wiki?curid=753137", "title": "Karel Macek", "text": "Karel Macek\n\nKarel Macek (31. října 1928 Praha – 21. prosince 2011 Praha) byl český chemik, zabývající se zejména chromatografií. Jako vědecký pracovník působil na interní klinice Fakulty vnitřního lékařství. Mj. byl spoluautorem monografie \"Papírová chromatografie\", autor cca 160 vědeckých prací. V letech 1977–1995 byl šéfredaktorem časopisu \"Journal of Chromatography, Biomedical Applications\".\n\nTaké patnáct let studoval operní zpěv, v divadle účinkoval jako tenorista.\n\n"}
{"id": "753141", "url": "https://cs.wikipedia.org/wiki?curid=753141", "title": "Věra Komisovová", "text": "Věra Komisovová\n\nVěra Jakovlevna Komisovová ( , rozená Nikitinová ; * 11. června 1953, Leningrad) je bývalá sovětská atletka, běžkyně. Specializovala se na krátké překážkové běhy.\n\nV roce 1979 se na halovém ME ve Vídni probojovala do finále běhu na 60 metrů překážek. V něm doběhla v čase 8,13 s těsně pod stupni vítězů, na 4. místě. V témže roce vybojovala bronzovou medaili v běhu na 100 metrů překážek na světové letní univerziádě v Mexiku. O rok později skončila na halovém evropském šampionátu v tehdy západoněmeckém Sindelfingenu na 5. místě. Na Mistrovství Evropy v atletice 1982 v Athénách obsadila ve finále 6. místo.\n\nNejvětší úspěchy své kariéry zaznamenala v červenci roku 1980 na letních olympijských hrách v Moskvě. V úvodním rozběhu předvedla výkonem 12,67 s nejrychlejší čas ze všech 20 závodnic. V semifinále, které bylo rozděleno do dvou běhů zvítězila v prvním časem 12,78 s. Rychleji trať zaběhla jen ve druhém běhu tehdejší držitelka světového rekordu Polka Grażyna Rabsztynová (12,64 s), která 13. června 1980 ve Varšavě posunula hodnotu na 12,36 s.\n\nVe finále Rabsztynová skončila až pátá (12,74 s) a olympijskou vítězkou se stala Komisovová, která trať zaběhla v čase 12,56 s, čímž vytvořila nový olympijský rekord. Bronz vybojovala další Polka Lucyna Langerová a stříbro získala olympijská vítězka z předchozích her v Montrealu Johanna Klierová z NDR.\n\nDruhou medaili přidala ve štafetě na 4×100 metrů, když se svými krajankami Ljudmilou Maslakovovou, Věrou Anisimovovou a Nataljou Bočinovou vybojovala stříbro.\n\n5. srpna 1980 na atletickém mítinku v Římě si vytvořila hodnotou 12,39 s nový osobní rekord a za tehdejším světovým rekordem zaostala o pouhé tři setiny sekundy. Tento čas je dodnes v popředí dlouhodobých tabulek. Výše je jen sedmička dalších překážkářek (Joanna Hayesová, Grażyna Rabsztynová, Gail Deversová, Sally Pearsonová, Ludmila Engquistová, Ginka Zagorčevová a Jordanka Donkovová).\n\n"}
{"id": "753143", "url": "https://cs.wikipedia.org/wiki?curid=753143", "title": "Seznam řek na Viti Levu", "text": "Seznam řek na Viti Levu\n\nSeznam řek na fidžijském ostrově Viti Levu\n"}
{"id": "753145", "url": "https://cs.wikipedia.org/wiki?curid=753145", "title": "Fedcupový tým Běloruska", "text": "Fedcupový tým Běloruska\n\nFedcupový tým Běloruska reprezentuje Bělorusko ve Fed Cupu od roku 1994 pod vedením národního tenisového svazu. Před tímto datem běloruské tenistky soutěžily v rámci sovětského fedcupového družstva, když Běloruská socialistická republika byla do roku 1991 součástí Sovětského svazu.\n\nBělorusko se probojovalo do světového finále v roce 2017, v němž podlehlo Spojeným státům.\n\nOd dubnové světové baráže 2018 je nehrající kapitánkou týmu Taťána Pučeková.\n\nPřed ziskem nezávislosti samostatného běloruského státu v roce 1991 reprezentovaly běloruské tenistky předchozí státní útvar Sovětský svaz.\n\nV roce 2011 Bělorusky vyhrály blok C 1. skupiny zóny Evropy a Afriky, v následné baráži zdolaly Polsko a postoupily do barážového zápasu o Světovou skupinu II. Zápas s Estonskem se zapsal do historie Fed Cupu, když skončil nejvýraznějším rozdílem, jaký kdy byl zaznamenán. Běloruské hráčky deklasovaly soupeřky 5:0 na zápasy, když Estonky uhrály ve všech pěti utkáních pouze 13 gamů.\n\nVe Fed Cupu 2017 hrálo Bělorusko podruhé ve Světové skupině, když při své premiéře v soutěži, během Poháru federace 1994, podlehlo v úvodním kole Nizozemsku. Stejnému soupeři oplatilo porážku v minském čtvrtfinále a postoupilo po výhře 4:1 na zápasy. V semifinále si Bělorusky poradily se Švýcarskem 3:2 a poprvé v historii soutěže postoupily do finálového klání. V Minsku přivítaly Spojené státy, které na titul čekaly sedmnáct let. Americká jednička Coco Vandewegheová vyhrála dvouhry nad Aljaksandrou Sasnovičovou i Arynou Sabalenkovou. Naopak dvojka Sloane Stephensová podlehla v obou singlech. Duel tak rozhodla až závěrečná čtyřhra, jíž ovládl americký pár Shelby Rogersová Vandewegheová po výhře nad Sabalenkovou a Sasnovičovou. Konečným výsldkem 3:2 na zápasy získaly Spojené státy 18. titul.\n\n"}
{"id": "753146", "url": "https://cs.wikipedia.org/wiki?curid=753146", "title": "Rewa River", "text": "Rewa River\n\nRewa River je největší řeka na Fidži. Nachází se ostrově Viti Levu, pramení severně od hory Tomanivi, nejvyššího vrcholu Fidži, odkud teče jihovýchodním směrem do zálivu Laucala Bay, v blízkosti Suvy. Významnými pravobřežními přítoky jsou řeky Wainimala a Waidina, horní část toku se od soutoku s řekou Wainimala nazývá také Wainibuka. Rewa odvodňuje území o rozloze cca 2900 km², tedy přibližně jednu třetinu ostrova Viti Levu, průtok značně kolísá v závislosti na tropických cyklónech, kdy průtoky dosahují v ústí až 7000 m³/sec a způsobují ničivé povodně, v suchém období cca 60 m³/sec, průměrný roční průtok pak činí cca 350 m³/sec. Celková délka toku je cca 145 km.\n\nRewa je dále napájena mnoha dalšími menšími toky, do moře ústí širokou deltou. Tok je splavný pro malé čluny až 100 kilometrů od ústí, zejména dolní tok je bohatý na mocné naplaveniny. Na povodí byl vybudován výstražný protipovodňový systém. Na březích řeky se nachází více než 200 domorodých vesnic. U Nausori je přemostěna novým čtyřpruhovým silničním Rewským mostem. Po řece se v minulosti dopravovala v člunech cukrová třtina z plantáží do cukrovaru v Nausori.\n\n"}
{"id": "753153", "url": "https://cs.wikipedia.org/wiki?curid=753153", "title": "Evangelický kostel (Krabčice)", "text": "Evangelický kostel (Krabčice)\n\nEvangelický kostel v Krabčicích je pseudorenesanční (podle některých zdrojů však pseudorománská) stavba postavená v roce 1885. Jejím předchůdcem byl kostel, jehož základní kámen byl položen 29. března 1790 a vysvěcen byl již 3. října 1790. Stavba však již nestojí. S ohledem na stoupající počty věřících v obci a v okolí byl postaven kostel současný, který je chráněn jako kulturní památka České republiky.\n\nPřed kostelem se na žulovém balvanu nachází deska k památce mistra Jana Husa z roku 1915.\n\nKostel je zděná stavba s obdélníkovým půdorysem o rozměrech 34 × 16 metrů. Nad vstupem je situovaná čtyřboká věž, jíž je možné zahlédnout ze vzdálenosti až 20 km. V průčelí kostela jsou zapuštěné sloupy a nad nimi se klene štít ve tvaru trojúhelníka, v němž je nápis „Pravda Páně vítězí“. V bočních stranách kostela jsou pilastry a okna ozdobená volutovými klenáky.\n\nVe věži kostela jsou umístěny zvony. Finance na výstavbu kostela a zvonů pocházely z darů sedláků, a to jak místních, tak z okolních obcí. Během shromažďování finanční hotovosti byli dárci vždy oznamováni během nedělních bohoslužeb a ti se tak vzájemně předháněli, kdo věnuje na výstavbu kostela více financí.\n\n"}
{"id": "753159", "url": "https://cs.wikipedia.org/wiki?curid=753159", "title": "Arrondissement Mende", "text": "Arrondissement Mende\n\nArrondissement Mende (fr. \"Arrondissement de Mende\") je správní územní jednotka ležící v departementu Lozère a regionu Languedoc-Roussillon ve Francii. Člení se dále na 18 kantonů a 169 obcí.\n\n"}
{"id": "753160", "url": "https://cs.wikipedia.org/wiki?curid=753160", "title": "Arrondissement Montpellier", "text": "Arrondissement Montpellier\n\nArrondissement Montpellier (fr. \"Arrondissement de Montpellier\") je správní územní jednotka ležící v departementu Hérault a regionu Languedoc-Roussillon ve Francii. Člení se dále na 22 kantonů a 93 obcí.\n"}
{"id": "753161", "url": "https://cs.wikipedia.org/wiki?curid=753161", "title": "Arrondissement Narbonne", "text": "Arrondissement Narbonne\n\nArrondissement Narbonne (fr. \"Arrondissement de Narbonne\") je správní územní jednotka ležící v departementu Aude a regionu Okcitánie ve Francii. Člení se dále na 109 obcí.\n\nArrondissement existuje od r. 1800.\n"}
{"id": "753165", "url": "https://cs.wikipedia.org/wiki?curid=753165", "title": "Jan Adam Vratislav z Mitrovic", "text": "Jan Adam Vratislav z Mitrovic\n\nHrabě Jan Adam Bernard Vratislav z Mitrovic (též německy \"Johann Adam Bernhard Wratislaw von Mitrowitz\", 20. května 1677, Chotoviny – 2. června 1733, Mödling u Vídně) byl katolický kněz. 14. června 1711 vysvěcen na biskupa královéhradeckého, intronizován 7. září 1711 jako 6. biskup královéhradecký. Na vlastní žádost přeložen do litoměřické diecéze v roce 1721. V Litoměřicích intronizován 3. května 1722. 4. sídelní biskup Litoměřické diecéze v letech 1721-1733. 5. května 1733 byl jmenován pražským arcibiskupem, zemřel však těsně před převzetím tohoto úřadu. \n\nPocházel ze starého vladyckého rodu Vratislavů z Mitrovic. Jan Adam Vratislav z Mitrovic pocházel z větve rodu vlastnící více drobných statků (Korkyně, Starý Knín, Rakvice a Chotoviny, který zakoupil Václav Vojtěch Vratislav z Mitrovic, otec budoucího litoměřického biskupa, v roce 1669). Matka Jana Adama Vratislava Johanka Veronika z Říčan zemřela 7. prosince 1723. Se svým mužem měla čtyři syny a čtyři dcery. Všichni synové se stali duchovními. Nejstarší Ivan Augustin, narozen roku 1670, vstoupil do jezuitského řádu, Jan Adam Vratislav se stal 4. litoměřickým biskupem, třetí syn Jan Václav vstoupil do řádu theatinů a poslední Jan Josef Vratislav z Mitrovic byl nejdříve světským (diecézním) knězem, od roku 1719 proboštem kapituly Všech Svatých v Praze a roku 1733 se stal 9. biskupem královéhradeckým.\n\nJan Adam Vratislav z Mitrovic začal studovat v jezuitském konventu v Jindřichově Hradci. Již na studiích se začalo projevovat jeho české vlastenectví. Na kněze ho vysvětil pražský světící biskup Vít Seipel v roce 1701. Nejdříve se stal kanovníkem v kapitule v Olomouci. Od roku 1702 byl jmenován kanovníkem pražské Svatovítské kapituly. Roku 1703 se stal assesorem pražské konzistoře a získal funkci kapitulního děkana, v dnes již zaniklé kapitule, u sv. Apolináře v Praze. V roce 1708 se stal proboštem kolegiátní kapituly ve Staré Boleslavi a týž rok také proboštem kapituly Všech Svatých v Praze. 15. prosince 1709 byl zvolen proboštem vyšehradským. Tímto aktem získal statek v Žitenicích u Litoměřic, který byl v majetku vyšehradské kapituly.\n\nDne 24. listopadu 1710 Jana Adama Vratislava z Mitrovic jmenoval císař Josef I. do biskupské hodnosti. Toto jmenování potvrdil 12. května 1711 také papež. Na biskupa ho vysvětil 14. června 1711 kardinál Kristián August vévoda Saský, arcibiskup Ostřihomský (Uhry). Slavnostní intronizace v královéhradecké katedrále Svatého Ducha se konala 7. září 1711.\n\nJako nový biskup zaslal do Říma prosbu, aby mohl i nadále držet proboštství vyšehradské a jako letní sídlo žitenický zámek. Vyšehradská kapitula byla přímo podřízena papežskému stolci. Žitenický statek se zámkem mu pak náležel až do smrti.Vyhověl žádosti litoměřického biskupa Huga Františka Königsegg-Rottenfelse a v době jeho časté nepřítomnosti v Litoměřicích ho zastupoval v biskupské službě. V letech 1709-1714 dal v Hradci Králové přebudovat bývalý purkrabský dům na bohoslovecký seminář. Rektorem semináře jmenoval kněze Jiřího Průšu. V roce 1716 do tohoto semináře vstoupilo první šest bohoslovců. V Hradci Králové dal roku 1721 vystavět novou kapli zasvěcenou královéhradeckému patronu sv. Klimentovi. Inicioval postavení sochy Panny Marie na Velkém náměstí, dal obnovit kostel sv. Antonína na tzv. Mýtském náměstí v Hradci Králové.\n\nJako sídlo královéhradeckých biskupů sloužil zámek v Chrasti u Chrudimi. Tento zámek dal upravit a rozšířit. Současně byl opraven i kostel sv. Martina v Chrašicích. Do královéhradecké diecéze povolal soudobé slavné umělce, jako byl stavitel Jan Blažej Santini-Aichel, malíř Petr Brandl, sochař Matyáš Bernard Braun a další. V roce 1713 dal vzniknout sedmému královéhradeckému kanonikátu. Královéhradecká kapitula tak mohla vykonávat předepsané činnosti, počínaje pravidelnými kanovnickými hodinkami.\n\nV roce 1712 Jan Adam Vratislav z Mitrovic založil klášter voršilek v Kutné Hoře, v roce 1714 piaristickou kolej v Rychnově nad Kněžnou. Zároveň také vyhlásil sv. Klimenta patronem královéhradecké diecéze. V roce 1719 dal vzniknout konventu servitů v Králíkách.\n\nKdyž 6. září 1720 v Bonnu zemřel litoměřický biskup Hugo František Königsegg-Rottenfels, požádal hradecký biskup Jan Adam Vratislav z Mitrovic císaře Karla VI. o přeložení do Litoměřic. 9. ledna 1721 císař dal souhlas a 24. září 1721 byl potvrzen i papežem. Tento krok znamenal také, že podal rezignaci na biskupství královéhradecké a další významné funkce. Požádal však, aby mu zůstalo proboštství vyšehradské a panství žitenické. Bylo mu v této věci vyhověno. Intronizace se konala 3. května 1722 v litoměřické katedrále.\n\nPo svém přeložení do Litoměřic zvýšil počet kaplanů ze čtyř na šest. Tímto krokem připravil základ k vybudování litoměřického semináře. Pro litoměřickou konzistoř vydal statuta a nařízení. V důsledku tohoto kroku byla zvýšena její pravomoc a omezena stávající praxe farářů, mohli sami přijímat či propouštět kaplany bez jejího souhlasu. Od roku 1724 se mu podařilo obsadit všechny farnosti v diecézi a nebylo již třeba žádat o výpomoc kněží z jiných diecézí. Rozšířil počet farností i nových kostelů v diecézi. Podporoval především chudé patronáty a dosáhl toho, že solní pokladna, spravovaná státní mocí, každoročně uvolňovala pro chudé patronáty 1000 až 1500 zlatých.\n\nInicioval vyhlášení odpustků papežem pro ty, kteří se budou zdravit: \"\"Pochválen buď Ježíš Kristus\"\" (latinsky: \"Laudetur Jesus Christus\" nebo \"Laudetur Iesus Christus\"). Vratislavova hluboká zbožnost vedla k rozšíření tohoto pozdravu po celé diecézi. Četné a důkladné písemné vizitace vedly k tomu, že osobně a opravdu dobře znal všechny farnosti v litoměřické diecézi. Jako velký ctitel Panny Marie se zasloužil o poutní kostel v Křešicích u Litoměřic.\n\nV období duchovní správy královéhradecké diecéze si zvolil za ceremoniáře kněze Jana Tomáše Berghauera, rodáka z Chebu, který se zasloužil o české církevní dějiny. V letech 1728-1749 byl Berghauer farářem v Řehlovicích, v jejich části jsou i historické Stadice spojené se zakladatelem vládnoucí dynastie Přemyslem Oráčem. Právě tam ho za faráře jmenoval biskup Jan Adam Vratislav. Berghauera a biskupa spojovaly stejné zájmy a cíle. Biskupovým vlivem se Berghauer stal českým patriotem. Zajímal se o Jana Nepomuckého a společně s biskupem se účastnil v Praze v roce 1729 jeho svatořečení. 21. května 1730 pak biskup Jan Adam Vratislav spolu s Berghauerem uspořádali první velkou svatojánskou slavnost v litoměřické diecézi. Vratislav zůstal i ve vysoké církevní funkci českým vlastencem, usilující o český jazyk. Nechybělo mu hluboké sociální cítění a štědrost. Rozdával almužny chudým, zvláště rád navštěvoval nemocné. Byl vážený a oblíbený všude, kde se objevil.\n\n11. dubna 1733 zemřel pražský arcibiskup Daniel Josef Mayer z Mayernu, který byl v úřadu necelý rok. Bylo tedy nutné co nejdříve jmenovat nového arcibiskupa. Zvolen byl litoměřický biskup. Císař Karel VI. ho 5. května 1733 oficiálně jmenoval. Biskup Jan Adam Vratislav odjel do Vídně, aby poděkoval za toto vyznamenání, ale na zpáteční cestě 2. června 1733 v Mödlingu u Vídně náhle zemřel. Pohřeb se konal po převozu těla 26. ledna 1734 v katedrále sv. Štěpána v Litoměřicích, kde byl pohřben do krypty u oltáře Panny Marie Bolestné. Patřil k nejvýznamnějším litoměřickým biskupům.\n\n\n"}
{"id": "753167", "url": "https://cs.wikipedia.org/wiki?curid=753167", "title": "Bořivoj Srba", "text": "Bořivoj Srba\n\nBořivoj Srba (19. listopadu 1931 Bílovice nad Svitavou − 3. května 2014) byl český teatrolog, divadelní historik, teoretik a kritik, dramaturg a pedagog.\n\nVystudoval reálné gymnázium v Brně (1945–51). V letech 1951–55 studoval na katedře dramaturgie a divadelní vědy JAMU v Brně. Po ukončení studií byl zaměstnán jako dramaturg Krajského divadla v Brně (Divadlo bratří Mrštíků, Městské divadlo). V letech 1959–67 pracoval jako hlavní dramaturg činohry Státního divadla v Brně. Od roku 1958 až do roku 1971 vyučoval na JAMU. V září roku 1967 založil s posluchači JAMU Divadlo Husa na provázku (Divadlo na provázku), zde do poloviny roku 1972 působil jako umělecký vedoucí a dramaturg. Také přispíval hned do několika periodik: \"Česká literatura, Divadelní revue, Divadlo, Hudební věda, Opus musicum, Slovenské divadlo, Panoráma, ROK, Svět a divadlo, Universitas, Univerzitní noviny\". Zvláště významné jsou jeho příspěvky v \"Programu. Divadelním listu Státního divadla v Brně\".\n\nVe svém díle se věnoval především divadelní avantgardě, českému divadlu za okupace a teorii režie.\n\nV letech 1969–1990 působil v Kabinetu pro studium českého divadla ČSAV. \n\n\n"}
{"id": "753168", "url": "https://cs.wikipedia.org/wiki?curid=753168", "title": "Milan Zezula", "text": "Milan Zezula\n\nMilan Zezula (26. července 1921 Brno – 22. července 1992 Brno) byl český akademický malíř a divadelní výtvarník.\n\nK jeho dílům patří např. sgrafito pro nádraží v Třinci nebo malířská výzdoba divadla v Krnově. V jeho tvorbě dominovala kresba uvolněné linie a tvarové nadsázky a inspirace pracovním prostředím (Vítkovické železárny, hornické Ostravsko).\n\nJeho manželkou byla Olga Zezulová.\n\n"}
{"id": "753169", "url": "https://cs.wikipedia.org/wiki?curid=753169", "title": "KSK Beveren", "text": "KSK Beveren\n\nKSK Beveren, plným názvem Koninklijke Sportkring Beveren, byl belgický fotbalový klub z vlámského města Beveren. Dvakrát vyhrál belgickou ligu (1978/79, 1983/84) a dvakrát belgický fotbalový pohár (1977/78, 1982/83). V sezóně 1978/79 dosáhl mimořádného úspěchu v evropských pohárech, když postoupil do semifinále Poháru vítězů pohárů.\n\n"}
{"id": "753172", "url": "https://cs.wikipedia.org/wiki?curid=753172", "title": "FSV Zwickau", "text": "FSV Zwickau\n\nFSV Zwickau (celým názvem: Fußball-Sportverein Zwickau e. V.) je německý fotbalový klub, který sídlí v saském městě Cvikově. Oficiální založení je datováno ke dni 1. ledna 1990, poté co se fotbalový oddíl osamostatnil od sportovního klubu BSG Sachsenring. Od sezóny 2016/17 působí ve 3. lize, třetí německé nejvyšší fotbalové soutěži. Své domácí zápasy odehrává na stadionu Zwickau s kapacitou 10 183 diváků. Klubové barvy jsou červená, modrá a bílá.\n\nCvikov má na svém kontě mistrovský titul sovětské okupační zóny z roku 1948 a vítězství v prvním ročníku východoněmecké Oberligy ze sezóny 1949/50. Třikrát také vyhrál východoněmecký pohár (1962/63, 1966/67, 1974/75). Poslední vyhraný pohár klubu zajistil nejúspěšnější ročník v evropských pohárech – postoupil až do semifinále Poháru vítězů pohárů 1975/76.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal ve Cvikově před prohranou válkou reprezentovalo více předních klubů, nejúspěšnější z nich byl Planitzer SC (klub sídlil ve cvikovském předměstí Planitz).\n\nV roce 1946 byla na území města zakládaná nová sportovní sdružení, předchůdce dnešních \"Die Schwäne\" lze hledat v klubu SG Planitz. Tento klub se v roce 1948 stává vůbec prvním fotbalovým mistrem sovětské okupační zóny, když se mu ve finále podařilo udolat mužstvo SG Freiimfelde Halle poměrem 1:0. V následujících sezóně byl klub přejmenován prvně na ZSG Horch Zwickau (pod tímto názvem také získal poslední titul v sezóně 1949/50) až došel o rok později k názvu BSG Motor Zwickau. V roce 1968 byl po fúzi s BSG Aktivist Karl Marx Zwickau přejmenován na BSG Sachsenring Zwickau, jméno dostal podle místní automobilky pod kterou tehdy spadal. Po pádu komunistického režimu a následnému sjednocení Německa byl fotbalový oddíl vyčleněn z BSG Sachsenring a založil tak v podstatě nový klub FSV Zwickau.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\nPoznámky\n\n"}
{"id": "753175", "url": "https://cs.wikipedia.org/wiki?curid=753175", "title": "Bouc-Bel-Air", "text": "Bouc-Bel-Air\n\nBouc-Bel-Air je město ve Francii v departementu Bouches-du-Rhône.\n\nBouc-Bel-Air leží 13 kilometrů jižně od Aix-en-Provence. Obec je součástí společenství Communauté d’agglomération du Pays d’Aix.\n\nPo francouzské revoluci zněl název obce \"Bouc\". Následně v letech 1814 až 1831 nesla název \"Albertas\". Poté získala opět své staré pojmenování Bouc, ke kterému byla v roce 1907 přidána přípona \"Bel-Air\".\n\n\nV modrém gotickém štítě se nachází doprava otočený zlatý jelen ve skoku.\n\nNedaleko obce je křižovatka dálnice A517 s dálnicí A51. Tato dálnice spojuje Bouc-Bel-Air s Marseille a Aix-en-Provence.\n\n\n"}
{"id": "753176", "url": "https://cs.wikipedia.org/wiki?curid=753176", "title": "Győri ETO FC", "text": "Győri ETO FC\n\nGyőri Egyetértés Torna Osztály Football Club je maďarský fotbalový klub z města Györ. Čtyřikrát vyhrál 1. maďarskou ligu (1962/63, 1981/82, 1982/83, 2012/13) a čtyřikrát maďarský fotbalový pohár (1965, 1966, 1967, 1979). Největšího mezinárodního úspěchu dosáhl v sezóně 1964/65, kdy se probojoval do semifinále Poháru mistrů evropských zemí. V ročníku 1966/67 Poháru vítězů pohárů se dostal do čtvrtfinále.\n\n\n"}
{"id": "753177", "url": "https://cs.wikipedia.org/wiki?curid=753177", "title": "Courdimanche-sur-Essonne", "text": "Courdimanche-sur-Essonne\n\nCourdimanche-sur-Essonne je francouzská obec v departementu Essonne v regionu Île-de-France. V obci se nachází kostel svatého Gervásia a Protásia.\n\nObec Courdimanche-sur-Essonne se nachází asi 55 km jihovýchodně od Paříže. Obklopují ji obce Boutigny-sur-Essonne od severu na východ, Maisse na jihovýchodě a na jihu, Valpuiseaux na jihozápadě a Vayres-sur-Essonne na západě a severozápadě.\n\n\"Počet obyvatel\"\n\n"}
{"id": "753179", "url": "https://cs.wikipedia.org/wiki?curid=753179", "title": "Kapitola", "text": "Kapitola\n\nKapitola (z lat. \"capitulum\", hlavička) je větší oddíl rozsáhlého písemného díla (knihy, zákona a pod.), který se může dále dělit na podkapitoly, odstavce, paragrafy a podobně. Podle ČSN je to „číslovaná a/nebo názvem označená část psaného dokumentu, která obvykle tvoří samostatný celek, ale ve vztahu k částem které jí předcházejí anebo po ní následují.“\n\nU rozsáhlejších právních textů se místo označení kapitola užívá český ekvivalent „hlava“. Na kapitoly se člení také státní rozpočet.\n\nKapitola je typograficky výrazně oddělena a obvykle začíná na nové stránce. Dělení na kapitoly se užívá u krásné literatury (beletrie), kde se kapitoly někdy číslují a obvykle mají své názvy. U krásné literatury má členění na kapitoly také stylistický význam. V odborné literatuře se kapitoly zpravidla číslují, aby se v knize lépe hledalo a dalo se na její části odkazovat a někdy se také opatřují názvy. Seznam kapitol tvoří obsah knihy a umísťuje se buď na začátek nebo na konec knihy. \n\nVe starověku, dokud se psalo na svitky s poměrně omezeným rozsahem, se rozsáhlé spisy členily na jednotlivé knihy, tj. svitky. Když v pozdním starověku převládla vázaná kniha (kodex), části spisů se dále označovaly jako „knihy“. Označení kapitola se objevilo ve vrcholném středověku a ve 13. století rozdělil John Langton i jednotlivé biblické knihy na kapitoly; jeho rozdělení se užívá dodnes. Pomocí kapitol se na jednotlivé části knihy odkazovalo, neboť odkaz na stránku by u rukopisu neměl smysl. Odkazování na stránku se zavedlo teprve u tištěných knih, kde jsou všechny exempláře určitého vydání stránkovány stejně. \n\n\n"}
{"id": "753180", "url": "https://cs.wikipedia.org/wiki?curid=753180", "title": "Web Scarab", "text": "Web Scarab\n\nWebScarab je projekt skupiny The Open Web Application Security Project (OWASP), což je světová nezisková organizace zabývající se bezpečností webových aplikací. Konzultantem a hlavním vývojářem je Rogan Dawes. Je vázán licencí GNU General Public License v2. \nSlouží k analyzování bezpečnosti webových aplikací. Nástroj funguje jako záchytné proxy, zachytává komunikaci mezi uživatelem a serverem, čímž dává uživateli možnost čtení, upravování nebo tvoření nových požadavků. Je napsán v programovacím jazyku Java jako framework pro pluginy, které na něm běží a umožňují analyzovat požadavky nebo odpovědi v různých směrech.\n\nPráce v nástroji WebScarab nemusí být z hlediska méně znalého uživatele zrovna nejpříjemnější, jelikož nenabízí příliš intuitivní prostředí a někdy není úplně lehké se v něm zorientovat. Ovšem stejná organizace, která vytvořila WebScarab, pracuje na projektu WebScarab NG. Ten je v podstatě přepisem WebScarabu do uživatelsky přehlednější formy, ale zatím disponuje pouze omezenými možnostmi.\n\nPo prvním spuštění programu je zobrazeno omezené rozhraní, které zahrnuje pouze dva panely. Prvním je panel Summary a druhý Intercept, které umožňují pouze omezenou analýzu. Pro přejití k plné verzi programu stačí zaškrtnout Use full-featured interface. Pro aplikaci tohoto nastavení je třeba program znovu spustit. Touto malou změnou se nám program výrazně změní a dostaneme přístup pluginům s rozmanitějšími možnostmi analýzy.\n\nPro získávání komunikace mezi prohlížečem a serverem je třeba v prohlížeči nastavit proxy server a správný port, na kterém WebScarab naslouchá prohlížeči. Musíme mít zaštknuto Ruční konfigurace proxy serverů, do pole \"http proxy:\" napíšeme \"localhost\" a jako \"Port\" nastavíme \"8008\". Toto je základní nastavení WebScarabu. Ještě musíme zkontrolovat, jestli v poli \"Nepoužívat pro\" nemáme uveden výše zmíněný \"localhost\".\n\nTento panel je dostupný jak v omezeném, tak i v plném rozhraní programu. Jeho hlavní úlohou je zobrazení zachycené komunikace mezi serverem a prohlížečem. V horní části panelu vidíme stromovou strukturu webových stránek, které jsme v prohlížeči po dobu sezení zobrazovali. K jednotlivým položkám jsou ještě zobrazeny doplňující informace:\n\nV dolní části panelu vidíme jednotlivé tříděné požadavky, kde každému je přiřazeno ID dle jeho vytvoření. Jsou zde zobrazeny i požadavky, které byly námi vytvořeny z jiných části nástroje a doplňkové informace k nim:\n\nPo dvojkliku na libovolný požadavek se nám zobrazí okno s možnostmi prohlížení a modifikace konverzace. Pod pravým tlačítkem myši máme možnost poslat požadavek do Fuzzeru, nebo zobrazit skripty případně komentáře v této konverzaci.\n\nV tomto pluginu máme přístup ke všem požadavkům, které byly WebScarabem zachyceny nebo vytvořeny. Tyto požadavky zde můžeme měnit, nebo vytvářet nové.\n\nSpider automaticky prochází konverzaci a vyhledává odkazy, které ještě nebyly navštíveny. Tyto odkazy ukládá stromovou strukturou do okna, odkud je můžeme vyvolat pro bližší analýzu. Plugin má možnost filtrovat prohlížené odkazy, pro snadnější zpracovávání. Filtrování zajišťují řádky Allowed Domains, kde regulárními výrazy definujeme, jaké odkazy chceme prohlížet, a Fobidden Paths pro případ nechtěných odkazů. \n\nPlugin testující zranitelnosti vůči XSS a CRLF útokům. V horní tabulce jsou požadavky, u kterých byla detekována zranitelnost na XSS nebo CRLF útoky. Ke každému záznamu jsou poskytovány podrobnější informace jako v panelu Summary. \n\n Plugin analyzující vytváření session ID, aneb jak těžké je pro útočníka odhadnout další hodnotu session ID. Analýza probíhá tak, že sesbíráme několik vzorků session ID a porovnáváme jejich hodnoty. Plugin je rozdělen do tří částí Collection, Analysis a Visualisation. \n\nPlugin pro testování parametrů webových aplikací na různé vstupy. Hlavní výhodou tohoto pluginu je možnost používání velkého množství vstupních dat ze souboru, bez nutnosti přímého zadávání. Tímto získáváme rychleji přehled o možných problémech s XSS, injection, krádeže session ID a podobně.\n\nV horní části panelu můžeme sami vytvořit zcela nový požadavek, případně z panelu Summary přednastavit výchozí přes pravé tlačítko myši a možnost Use as fuzz template. Takto naimportovaný požadavek můžeme ještě dle libosti dále poupravit. \n\nNíže je tabulka Parameters pro nastavování parametrů, které mají být testovány. Parametry mohou být vytvořeny zcela nové, nebo v případě používání požadavku z panelu Summary pouze modifikovány. V této tabulce se vyskytují tyto sloupce\n\n\nJako typ parametru je nutno volit \"String\". Autor sám v tomto případě už netuší, proč je tam tento sloupec uveden. Výchozí hodnota je použita pouze v případě, že není určen zdroj vstupních hodnot. Priorita kombinování určuje, zda budou testované vstupy vkládány popořadě (první s prvním, druhý s druhým, …) čehož docílíme nastavením stejné priority. Pokud nastavíme prioritu u parametrů jinou, tak docílíme testování typu každý s každým. Zdroj vstupních hodnot vytvoříme v tabulce, kterou vyvoláme tlačítkem \"Sources\". V poli D\"escription\" přiřadíme název skupině vstupních dat, která poté určíme buďto regulárním výrazem do pole \"RegEx\" nebo přímo ze souboru v poli \"File\". Takto můžeme vytvořit i více položek Fuzz Sources a ty poté přiřazujeme parametrům.\n\n Tento plugin pasivně prochází HTML odpovědi, kde vyhledává komentáře a skripty. Ty potom třídí a tím dává možnost k jejich bližšímu prozkoumání.\n\n Plugin sloužící pro porovnávání právě dvou odpovědí mezi sebou. Snadno tak můžeme zjistit, jak se odpovědi od sebe liší. Plugin sám barevně zvýrazňuje odlišnost kódu. Bílou barvou jsou označeny shodné části. Zelenou barvou jsou označeny části, které v této odpovědi jsou, ale ve druhé ne. Žlutou barvou jsou naopak označeny části, které v této odpovědi chybí. Žlutě jsou označeny části, kde v obou odpovědích je kus kódu, ale rozdílný.\n\n"}
{"id": "753181", "url": "https://cs.wikipedia.org/wiki?curid=753181", "title": "Soisy-sur-École", "text": "Soisy-sur-École\n\nSoisy-sur-École je francouzská obec v departementu Essonne v regionu Île-de-France. V obci se nachází kostel svatého Aniána.\n\nObec Soisy-sur-École se nachází asi 43 km jihovýchodně od Paříže. Obklopují ji obce Nainville-les-Roches na severu, Saint-Sauveur-sur-École na severovýchodě, Saint-Germain-sur-École na východě, Cély na jihovýchodě, Dannemois na jihu, Videlles na jihozápadě, Mondeville na západě a Champcueil na severozápadě.\n\n\"Počet obyvatel\"\n\n"}
{"id": "753182", "url": "https://cs.wikipedia.org/wiki?curid=753182", "title": "Itteville", "text": "Itteville\n\nItteville je francouzská obec v departementu Essonne v regionu Île-de-France. V obci se nachází kostel svatého Germana z Paříže.\n\nObec Itteville se nachází asi 38 km jižně od Paříže. Obklopují ji obce Vert-le-Petit na severu, Ballancourt-sur-Essonne na severovýchodě, Baulne na východě a jihovýchodě, Cerny na jihu a jihozápadě, Bouray-sur-Juine na západě a Saint-Vrain na severozápadě.\n\nKolem roku 613 zde nechala postavit zemědělskou usedlost Itta de Nivelles, manželka Pipina I., a proto získala název \"Ittæ Villa\". Když se Pipin stal majordomem v Austrasii, daroval toto území svatému Gombertovi, který se stal arcibiskupem v Sens. V roce 795 přešlo panství do majetku pařížského biskupa a poté pařížského kanovníka až do roku 1594. V tomto roce kapitula při pařížské katedrále prodala panství Jacquesovi Lecomtovi, královskému radovi. Po jeho smrti přešlo na jeho potomka Jeana de Moucy. V roce 1714 bylo panství rozděleno na dvě části: panství Epine a panství Itteville, které bylo poté dále rozděleno.\n\nV roce 1789 měla farnost 125 rodin. V letech 1814 a 1815 byla obec zničena oddíly ruských Kozáků a poté Bavorů. Za prusko-francouzské války roku 1870 byla okupována Němci.\n\n\"Počet obyvatel\"\n"}
{"id": "753183", "url": "https://cs.wikipedia.org/wiki?curid=753183", "title": "Tacoma Amtrak Station", "text": "Tacoma Amtrak Station\n\nTacoma Amtrak Station je zastávka vlakových spojů Amtrak Cascades a Coast Starlight ve městě Tacoma v americkém státě Washington. Z osmnácti stanic společnosti Amtrak ve státě je druhou nejvytíženější, každý den ji v průměru využije 350 cestujících.\n"}
{"id": "753186", "url": "https://cs.wikipedia.org/wiki?curid=753186", "title": "Oncy-sur-École", "text": "Oncy-sur-École\n\nOncy-sur-École je francouzská obec v departementu Essonne v regionu Île-de-France. V obci se nachází kostel svatého Martina z Tours.\n\nObec Oncy-sur-École se nachází asi 53 km jihovýchodně od Paříže. Obklopují ji obce Milly-la-Forêt od západu po severovýchod, Noisy-sur-École na východě a jihovýchodě, Tousson na jihu a Buno-Bonnevaux na jihozápadě.\n\n\"Počet obyvatel\"\n"}
{"id": "753188", "url": "https://cs.wikipedia.org/wiki?curid=753188", "title": "Centennial Station", "text": "Centennial Station\n\nCentennial Station je stanice vlakových spojů Amtrak Cascades a Coast Starlight, která obsluhuje města Lacey a Olympia.\n\nMístní spoje zajišťuje společnost Intercity Transit jejíž linky 64 a 94 spojují stanici s centry měst Olympia a Lacey.\n\nZ osmnácti stanic Amtraku ve státě Washington se v roce 2010 jednalo o pátou nejvytíženější, s denním průměrem 170 cestujících.\n\nPůvodní stanice Union Pacific na východě Olympie byla zbourána na konci 60. let minulého století. Předtím ji obsluhovaly vlaky spojující Seattle a Portland, a to jak společnosti Union Pacific, tak konkurenčních Northern Pacific a Great Northern. Vlaky Amtraku v 70. a 80. letech pak používaly malou dřevěnou stanici, která však byla odlehlá, neměla žádná místní spojení, chybělo také osvětlení a jediné parkoviště bylo štěrkové s telefonem, který jen vzácně fungoval.\n\nNovou stanici postavila nezisková Staniční komise společnosti Amtrak, která ji v květnu 1993 otevřela po šestileté snaze o vybrání prostředků a také podpoře od občanů okresu Thurston. Pravděpodobně se jedná o jedinou stanici společnosti Amtrak v celé zemi, kterou provozují čistě dobrovolníci.\n"}
{"id": "753190", "url": "https://cs.wikipedia.org/wiki?curid=753190", "title": "Moigny-sur-École", "text": "Moigny-sur-École\n\nMoigny-sur-École je francouzská obec v departementu Essonne v regionu Île-de-France. V obci se nachází kostel svatého Diviše.\n\nObec Moigny-sur-École se nachází asi 47 km jihovýchodně od Paříže. Obklopují ji obce Videlles na severu, Dannemois na severovýchodě, Courances na východě, Milly-la-Forêt na jihu a Boutigny-sur-Essonne na západě a severozápadě.\n\n\"Počet obyvatel\"\n"}
{"id": "753192", "url": "https://cs.wikipedia.org/wiki?curid=753192", "title": "No More Sleep", "text": "No More Sleep\n\nNo More Sleep je studiové album německého trancového dua producentů a DJů Cosmic Gate. Album vyšlo v Německu 15. července 2002.\n"}
{"id": "753194", "url": "https://cs.wikipedia.org/wiki?curid=753194", "title": "Svatý Sáva", "text": "Svatý Sáva\n\nSvatý Sáva (srbsky: \"Свети Сава\", \"Sveti Sava\", původním jménem Rastko Nemanjić, \"Растко Немањић\", okolo 1175–1235/1236), nejmladší syn velkého rašského župana Štěpána Nemanji, byl hlavní politickou osobností Srbska v první polovině 13. století a prvním srbským arcibiskupem (1219–1233/1234).\n\nNarodil se okolo roku 1175 pod jménem Rastko jako nejmladší syn župana Štěpána Nemanji a jeho ženy Anny. V době Rastkova narození byl jeho otec pravděpodobně již v pokročilém věku a později uvažoval o abdikaci. Rastko se však z nástupnictví vyřadil sám, když okolo roku 1186 se odešel vzdělávat na Svatou horu athoskou, kde přijal jméno Sáva. Buď roku 1196, nebo krátce poté přišel na Athos (do kláštera Vatoped) i Štěpán Nemanja, který se roku 1196 vzdal trůnu ve prospěch svého prostředního syna a Rastkova staršího bratra Štěpána. Nejstarší Sávův bratr Vukan, správce Zety (Černé Hory), se všas s nově vzniklou situací nechtěl smířit. Sáva mezitím založil spolu se svým otcem Nemanjou na Athosu klášter Chillandar, kam Nemanja vstoupil a také roku 1199/1200 zemřel. Po smrti byl svatořečen. Roku 1202 došlo k povstání proti Štěpánovi, které vedl Vukan. Sávův nejstarší bratr Štěpána sesadil, ale hned roku 1203 se ale Štěpán opět zmocnil vlády. Tehdy oba bratry usmířil právě Sáva a také na jeho přímluvu dostal Vukan Zetu jako uděl. Když v dubnu roku 1204 dobyli Latinové (křižáci) Konstantinopolis, padl Athos do rukou dobyvatelů, kteří na troskách Byzance vytvořili tzv. latinské císařství. Sáva byl několik let poté svým bratrem Štěpánem pozván do vlasti, kam přenesl z Athosu kosterní pozůstatky svého otce Štěpána Nemanji, které spočinuly v Nemanjou založeném klášteře Studenica. Kolem roku 1216 Srbsko ohrožovali Latinové a Uherské království. Sáva proto začal vyjednávat s uherským králem Ondřejem II. (1205 – 1235) o příměří. Jednání bylo úspěšné a na severních hranicích zavládl klid. Na jihovýchodních ovšem také, protože ještě roku 1216 zemřel latinský císař Jindřich Flanderský a mezi jeho příbuznými vypukly spory o trůn. Někdy kolem roku 1215 si župan Štěpán vzal za ženu Annu, vnučku slavného benátského dóžete Dandola. Tento sňatek přispěl k latinizaci země a vyvolal odpor duchovenstva v čele se Sávou, který přál ortodoxii. Sáva se tedy opět vydal na Athos. Mezitím (roku 1217) přijal Štěpán od papeže Honoria III. královskou korunu. Sáva ovšem nepřestal na bratra naléhat, aby se vrátil k východní církvi. Nakonec se setkal s úspěchem. Roku 1219 se usmířil s bratrem a vydal se v čele poselstva do Nikaie, dočasného hlavního města východních křesťanů, kde po čas latinské vlády v Konstantinopoli sídlil císař i patriarcha. V Nikaii Sáva vyjednal s patriarchou a s císařem Theodorem I. autokefalitu (samostatnost) srbské pravoslavné církve.\n\nSám byl při tom vysvěcen na prvního srbského arcibiskupa se sídlem v Žiči a pustil se do uspořádávání církevních poměrů. Rozdělil zemi na sedm biskupství a do každěho dosadil sobě loajální osobu. Římské katolictví, které mělo vliv zejména v Zetě, postupně vymizelo i díky novým biskupstvím. Roku 1223 domluvil arcibiskup spolu se Stefanem sňatek králova nejstaršího syna Radoslava s dcerou epirského despoty Theodora Angela. Roku 1227/1228 zemřel král Štěpán a Sáva korunoval na krále prvorozeného syna zesnulého, Štěpána Radoslava (1227/1228–1233/1234). Radoslav byl hodě pod vlivem své ženy a po roce 1230, kdy byl Theodoros poražen a zajat bulharským carem Ivanem Asenem II., ztrácel zahraniční oporu. Roku 1233/1234 abdikoval ve prospěch svého mladšího bratra Štěpána Vladislava, kterého Sáva korunoval. Arcibiskup se také snažil najít partnerku pro nového krále a tím i spojence pro Srbsko. Nakonec pro Vladislava našel Beloslavu, dceru bulharského cara Ivana Asena II. Ivan Asen byl však příliš mocný spojenec, který skrze dceru zasahoval do srbských poměrů. Sávovi se nově vzniklá situace vůbec nelíbila a když poznal, že proti Ivanu Asenovi je bezmocný, vzdal se hodnosti arcibiskupa a vydal se na pouť do Svaté země (roku 1233/1234).\n\nDo milované vlasti se však již nevrátil. Na zpáteční cestě skonal roku 1235 nebo 1236 v Tarnovu, hlavním městě Bulharska. V Sávovi odešel jeden z nejlepších státníků 13. století. Bulhaři ovšem odmítli vydat Sávovo tělo králi Vladislavovi, takže se sám vydal do Tarnova a odnesl s sebou arcibiskupovy pozůstatky, které byly slavnostně pochovány roku 1237 v klášteře v Mileševu. Tam setrvaly do roku 1594, kdy je v reakci na srbské povstání odvezli osmanští Turci a následně je 14. dubna 1595 spálili na vrchu Vračar u Bělehradu. Po své smrti byl, podobně jako jeho otec Štěpán Nemanja, bratr Štěpán nebo synovec Štěpán Uroš svatořečen srbskou pravoslavnou církví.\n\nRastko Nemanjić patřil k největším státníkům 13. století. Podařilo se mu v Nikáii vyjednat založení autokefální srbské pravoslavné církve a sám byl vysvěcen na prvního srbského arcibiskupa. Z funkce arcibiskupa měl dohled nad srbskémi státními záležitostmi a často ovlivňoval rozhodnutí a vzájemné vztahy svých bratrů, které se snažil uklidnit. Dával přednost východní církvi před západní. Po smrti bratra Štěpána zůstal i nadále ústřední postavou srbské politiky. Po zahraničněpolitických neshodách se však poděkoval a odešel do Palestiny. Domů se však nevrátil, zemřel v Tarnovu v Bulharsku.\n\nPo jeho smrti bylo o něm napsáno několik biografických děl.\n\n\n"}
{"id": "753195", "url": "https://cs.wikipedia.org/wiki?curid=753195", "title": "Brian Robertson", "text": "Brian Robertson\n\nBrian Robertson (* 12. září 1956, Clarkston, Skotsko) je skotský rockový kytarista. V letech 1974-1978 byl členem skupiny Thin Lizzy, v letech 1978-1981 hrál v Wild Horses a v letech 1982-1983 v Motörhead. Hrál také například na albu \"Darkness Darkness\" Erica Burdona. V roce 2011 vydal své první sólové studiové album \"Diamonds and Dirt\".\n"}
{"id": "753196", "url": "https://cs.wikipedia.org/wiki?curid=753196", "title": "Třetí palatalizace", "text": "Třetí palatalizace\n\nTřetí palatalizace byla fonetická změna slovanských jazyků. Spočívá v přechodu velárních souhlásek \"k\", \"g\" a \"x\" na \"<nowiki>c'</nowiki>\", \"<nowiki>dz'</nowiki>\" a \"<nowiki>s'</nowiki>\" v jihoslovanských a východoslovanských jazycích a na \"<nowiki>c'</nowiki>\", \"<nowiki>dz'</nowiki>\" a \"<nowiki>š'</nowiki>\" v jazycích západoslovanských. Později se ve všech slovanských jazycích, kromě polštiny, polabštiny a staroslověnštiny, afrikátní souhláska \"<nowiki>dz'</nowiki>\" zjednodušila na \"<nowiki>z'</nowiki>\". Třetí palatalizaci odhalil polský a ruský vědec Jan Baudouin de Courtenay.\n\n"}
{"id": "753198", "url": "https://cs.wikipedia.org/wiki?curid=753198", "title": "Lokomotiva HF", "text": "Lokomotiva HF\n\nLokomotiva HF (\"Heeresfeldbahn Brigadelokomotive\") je německá parní lokomotiva úzkorozchodné dráhy, vyráběná v letech 1903 až 1919 v továrně Henschel & Sohn v Kasselu. \n\nLokomotivy tohoto typu byly používány především k přepravě zboží při výrobě a zpracování dřeva na lesní železnici, zřídka na osobní přepravu. Bylo vyrobeno asi 2500 kusů.\n"}
{"id": "753199", "url": "https://cs.wikipedia.org/wiki?curid=753199", "title": "Saint-Sulpice-de-Favières", "text": "Saint-Sulpice-de-Favières\n\nSaint-Sulpice-de-Favières je francouzská obec v departementu Essonne v regionu Île-de-France. V obci se nachází kostel svatého Sulpicia Pia.\n\nObec Saint-Sulpice-de-Favières se nachází asi 37 km jihozápadně od Paříže. Obklopují ji obce Saint-Yon na severu, Boissy-sous-Saint-Yon na severovýchodě, Mauchamps na východě, Étréchy na jihovýchodě, Chauffour-lès-Étréchy na jihu a jihozápadě, Souzy-la-Briche na západě a Breux-Jouy na severozápadě.\n\n\"Počet obyvatel\"\n\n"}
{"id": "753200", "url": "https://cs.wikipedia.org/wiki?curid=753200", "title": "Farní sbor Českobratrské církve evangelické v Leskovci", "text": "Farní sbor Českobratrské církve evangelické v Leskovci\n\nFarní sbor Českobratrské církve evangelické v Leskovci je sborem Českobratrské církve evangelické v Leskovci. Sbor spadá pod Východomoravský seniorát. Sbor má kazatelskou stanici v Senince.\n\nFarářem sboru je Pavel Čmelík, kurátorem sboru Pavel Masař.\n\n\n"}
{"id": "753201", "url": "https://cs.wikipedia.org/wiki?curid=753201", "title": "Farní sbor Českobratrské církve evangelické v Liptálu", "text": "Farní sbor Českobratrské církve evangelické v Liptálu\n\nFarní sbor Českobratrské církve evangelické v Liptálu je sborem Českobratrské církve evangelické v Liptálu. Sbor spadá pod Východomoravský seniorát. Sbor má kazatelskou stanici v Lhotě u Vsetína.\n\nFarářkou sboru je Mária Jenčová, kurátorem sboru Tomáš Němeček.\n\n\n"}
{"id": "753202", "url": "https://cs.wikipedia.org/wiki?curid=753202", "title": "Farní sbor Českobratrské církve evangelické v Pozděchově", "text": "Farní sbor Českobratrské církve evangelické v Pozděchově\n\nFarní sbor Českobratrské církve evangelické v Pozděchově je sborem Českobratrské církve evangelické v Pozděchově. Sbor spadá pod Východomoravský seniorát.\n\nFarářkou sboru je Jiřina Kovářová, kurátorem sboru Jan Štach.\n\n\n"}
{"id": "753204", "url": "https://cs.wikipedia.org/wiki?curid=753204", "title": "Sablet", "text": "Sablet\n\nSablet je francouzská obec, která se nachází v departementu Vaucluse v regionu Provence-Alpes-Côte d'Azur. Rozkládá se na východ od pohoří Dentelles de Montmirail. V roce 2008 zde žilo 1267 obyvatel.\n\n\n"}
{"id": "753208", "url": "https://cs.wikipedia.org/wiki?curid=753208", "title": "Rue de la Fontaine-au-Roi", "text": "Rue de la Fontaine-au-Roi\n\nRue de la Fontaine-au-Roi (\"ulice Královské fontány\") je ulice v Paříži. Nachází se v 11. obvodu. Je pojmenovaná podle bývalé fontány ze 17. století, která byla napájena z pramenů na návrší Belleville.\n\nUlice vede od křižovatky s \"Rue du Faubourg-du-Temple\" a \"Rue de la Folie-Méricourt\" končí na \"Boulevardu de Belleville\". Ulice je orientována zhruba ze západu na východ.\n\nNázev ulice \"Chemin du Mesnil\" se poprvé objevuje v roce 1652. Později byl změněn na \"Rue des Fontaines-du-Roi\", za Velké francouzské revoluce na \"Rue de la Fontaine-nationale\" a v letech 1806–1814 na \"Rue Fontaine\".\n\nUlice vstoupila do francouzských dějin tím, že zde během Pařížské komuny odolávala poslední barikáda komunardů, která padla 28. května 1871.\n\n"}
{"id": "753209", "url": "https://cs.wikipedia.org/wiki?curid=753209", "title": "Cash Money Records", "text": "Cash Money Records\n\nCash Money Records je americká hudební nahrávací společnost založená v roce 1991 bratry Bryanem a Ronaldem Williamsovými. Společnost má sídlo v New Orleansu.\n\nV letech 1992-1997 fungovalo Cash Money Records jako nezávislý label pro lokální rappery z New Orleans. Patrně nejznámějším členem labelu tehdy byla skupina U.N.L.V. Roku 1995 bratři Williamsovi upsali mladičké rappery, kteří později prosluli jako B.G. a Lil Wayne. O dva roky později tito rappeři, a navíc již proslulý Juvenile a rapper Turk, sestavili skupinu Hot Boys, která se po vydání jejich debutu \"Get It How U Live!\" stala prvním větším úspěchem labelu. Tato skupina přivedla Cash Money Records k výhodné smlouvě k major labelu Universal Records. Ve stejném roce vydal nezávisle svůj sólový debut \"Solja Rags\" rapper Juvenile.\n\nRoku 1998 bylo vydáno první album pod Cash Money / Universal, a to druhé album Juvenilea \"400 Degreez\", které debutovalo na 9. příčce Billboard 200 a stalo se v USA 4x platinovým. Posléze následovala úspěšná alba skupiny Hot Boys i jejích samotných členů.\n\nMezi lety 2001-2003 label prodal přes 7 milionů kusů alb. Na labelu vznikla skupina Big Tymers, kterou tvořili Bryan Williams, který si tehdy říkal Baby a rapper a producent Mannie Fresh. Úspěšní členové labelu spolu vydali dvě alba v uskupení Cash Money Millionaires.\n\nV roce 2007 byl Lil Wayne jmenován prezidentem labelu a šéfem podlabelu Young Money Entertainment. O rok později vydal své veleúspěšné album \"Tha Carter III\", které ho i celý label vyhouplo na vrchol zájmu. Do podlabelu Young Money upsal posléze úspěšné umělce jako jsou Drake a Nicki Minaj. Pod samotný Cash Money přibyli zpěváci Kevin Rudolf a Jay Sean. Label tím začal produkovat velmi úspěšná alba a hity. Sám zakladatel labelu Bryan Williams dál pokračuje ve své kariéře rappera nově pod jménem Birdman.\n\nOd roku 2009 k labelu přibyli Bow Wow, Shyne, DJ Khaled, Busta Rhymes a Mystikal. Do roku 2011 label prodal přes 30 000 000 kusů alb.\n\nV roce 2013 bylo vydáno kompilační album \"Rich Gang\", kterého se o první týden prodeje v USA prodalo 24 000 kusů.\n\nV prosinci 2014 nastal rozkol uvnitř labelu, kdy rapper Lil Wayne připravil žalobu na vedení labelu kvůli nezaplaceným poplatkům a nedodržení smlouvy. Současně pohrozil vyjmutím svého imprintu Young Money Entertainment, na kterém jsou upsáni úspěšní umělci Drake a Nicki Minaj. Nakonec žalobu stáhl. Do sporu s labelem se ale pustil i rapper Tyga, který z něj odešel v roce 2017. V létě 2018 byl ze smlouvy s labelem uvolněn také Lil Wayne, podařilo se mu to po několik let trvajícím soudním sporu o práva.\n\n"}
{"id": "753213", "url": "https://cs.wikipedia.org/wiki?curid=753213", "title": "Židovský hřbitov v Hustopečích", "text": "Židovský hřbitov v Hustopečích\n\nŽidovský hřbitov v Hustopečích se rozkládá na jihozápadě města Hustopeče, v dnešní ulici Svatopluka Čecha, asi 800 m směrem na jihozápad od hlavního náměstí (Dukelské). V roce 1886 jej (včetně obřadní síně) založila zdejší židovský náboženský spolek. Tehdy měl rozlohu 1298 m.\n\nPo záboru Sudet bylo na základě nařízení pro sudetoněmecké oblasti z 22. října 1938 vlastnictví hřbitova zapsáno na \"Aufbaufonds-Vermögensverwaltungsgesellschaft Wien\", o rok později na městskou obec Hustopeče. Poslední pohřeb se zde konal v dubnu 1946. V dubnu 1949 bylo vlastnické právo zapsáno na Židovskou náboženskou obec Brno. Poté hřbitov celá desetiletí chátral a stával se také častým cílem vandalů, kteří zde mimo jiné převraceli a pohazovali náhrobky po celém areálu.\n\nMístní národní výbor spolu s okresním národním výborem se proto rozhodly hřbitov asanovat, k čemuž došlo na přelomu 70. a 80. let 20. století.\n\nRoku 2013 se zničený hřbitov dočkal rekonstrukce a alespoň částečného obnovení. Slavnostní otevření proběhlo 8. října téhož roku. Došlo k rekonstrukci dochovaného úseku obvodové zdi a vstupní brány, byl zbudován památník věnovaný židovským obyvatelům Hustopečí a instalována pamětní deska věnovaná odkazu zdejšího rabína Isidora Böcka, kterou společně odkryla jeho vnoučata Judith Leiferová a Šmu'el Loeb.\n\nHustopečská židovská komunita přestala fakticky existovat v roce 1940. Zrušení zdejší židovské obce nacisty a následná smrt jejího jediného rabína v  terezínském koncentračním táboře znamenal i její definitivní zánik. Většina zdejších Židů se během okupace stala obětí holokaustu, a tak nebyla zdejší židovská obec po válce obnovena.\n\n\n"}
{"id": "753215", "url": "https://cs.wikipedia.org/wiki?curid=753215", "title": "La Ferté-Alais", "text": "La Ferté-Alais\n\nLa Ferté-Alais je francouzská obec v departementu Essonne v regionu Île-de-France. Je chef-lieu kantonu La Ferté-Alais.\n\nMěsto La Ferté-Alais se nachází asi 41 km jižně od Paříže. Obklopují ho obce Baulne na severu, Videlles na východě, Guigneville-sur-Essonne na jihovýchodě a na jihu, D'Huison-Longueville na jihozápadě a Cerny na západě.\n\n\"Počet obyvatel\"\n\n\n"}
{"id": "753216", "url": "https://cs.wikipedia.org/wiki?curid=753216", "title": "Banát (1941–1944)", "text": "Banát (1941–1944)\n\nBanát, správněji jeho část, která náležela ke Království Jugoslávii, tvořila v letech 1941–1944 specifickou správní jednotku. Území formálně náleželo Srbsku, avšak bylo spravováno jako autonomní oblast nacistickým Německem prostřednictvím zdejšího německého obyvatelstva.\n\nBanát byl po osvobození od turecké nadvlády (1718) téměř vylidněn. Přes třicet let zůstal pod rakouskou vojenskou správou a v tomto období začal být dosidlován evropskými kolonisty. Jednalo se především o Němce ze Švábska, ale i z jiných částí svaté říše římské, Francouze z Lotrinska, Slováky atd. Po rakousko-uherském vyrovnání se zvyšoval podíl obyvatel z Uherska, především Maďarů.\n\nPo první světové válce zde žijící Maďaři a Němci vyhlásili samostatnou Banátskou republiku, ale tento pokus byl neúspěšný a Banát byl rozdělen mezi Rumunsko (východní, větší část) a Království Srbů, Chorvatů a Slovinců (západní, menší část). Jen nepatrná část připadla Maďarsku.\n\nPoté, co byla v r. 1941 Jugoslávie okupována jednotkami Osy, došlo k jejímu dělení. O připojení její části Banátu usilovaly jak Rumunsko, tak Maďarsko. Na druhé straně německé minority usilovaly o zřízení německého státu v údolí Tisy a Dunaje, který by zahrnoval rovněž Bačku a Srem – oblasti, které byly přiřknuty Maďarsku, respektive Chorvatsku. Přes opakované osobní intervence u Hitlera, byly jejich žádosti zamítnuty. Důvodem byla snaha jednak nenarušit úzké svazky s maďarskou a rumunskou vládou, jednak zachovat si potenciální trumf pro jednání s nimi. Aby zamezilo jakémukoli možnému spojenectví, ponechalo Německo Banát podřízený přímo svému vojenskému velení v Srbsku.\n\nProtože byl Banát formálně součástí Srbska, přikázali Němci srbské vládě, aby ho vyhlásila samostatnou správní jednotkou. Tu vedl civilní komisař \"Joseph-Sepp Lapp\" a správu vykonával prostřednictvím místní německé menšiny. Banátští Němci použili veškeré prostředky, aby posílili svoje postavení vůči ostatním místním národnostem a podpořili rozvoj německého nacionálního cítění. Činili tak prostřednictvím školského systému a rozličných organizací, především mládežnických. Tato činnost měla přimět nacistické autority ke zřízení nové německé župy v Podunají a Transylvánii, kterou nazývali \"Župa prince Evžena (Prinz-Eugen Gau)\". Přestože tento plán nebyl nikdy oficiálními nacistickými kruhy potvrzen, byl v souladu s diskutovaným osídlením oblasti Železných vrat Němci nebo zřízením říšské pevnosti v Bělehradě.\n\nZáhy po vzniku administrativní jednotky byli místní Židé soustředěni do Zrenjaninu a poté transportováni do koncentračního tábora v Tašmajdanu v Srbsku. V září 1941 proběhly hromadné popravy Židů a Srbů. Akce byly tak důkladné, že v srpnu 1942 byla oblast prohlášena za \"judenrein\" (bez Židů). Na popravišti Stratište poblíž banátské vsi Jabuka bylo v letech 1941 až 1944 zabito více než 10 000 Srbů, Židů a Romů.\nPo okupaci Jugoslávie byla z tamějších Němců zřízena \"7. dobrovolnická horská divize SS Prinz Eugen\". Její jádro tvořili Němci banátští a štáb sídlil v banátském městě Pančevo. Protože dobrovolníků nebylo tolik, aby vytvořili plnohodnotnou divizi, byla banátským Němcům uložena branná povinnost, přestože nebyli říšskými občany. Následně bylo ke zbraním SS odvedeno okolo 21 500 branců z celého Srbska. Velitelem divize byl gruppenführer Artur Phleps. Do prosince 1941 již měla stav 21 102 mužů. Divize operovala proti partyzánům na území bývalé Jugoslávie, a to celkem neúspěšně. Neblaze proslula represemi a zvěrstvy vůči civilnímu obyvatelstvu, zejména Srbům. Na Norimberském procesu byla obviněna ze zločinů vůči zajatcům a civilistům.\nBěhem bělehradské operace byl jednotky Osy na podzim 1944 z Banátu vytlačeny a tato územní jednotka zanikla. Oblast se stala součástí Demokratické Jugoslávie a následně její autonomní oblasti Vojvodina.\n\nPodle sčítání v r. 1931 mělo obyvatelstvo následující národnostní složení:\nNěmecká menšina v důsledku vývoje po druhé světové válce v této části Banátu prakticky zanikla. Vzhledem k rychlému postupu fronty nebyla její evakuace tak rozsáhlá jako jinde. Koncem roku 1944 bylo několik tisíc Němců (odhady kolísají mezi 12 000 až 30 000), převážně žen, odvezeno na nucené práce do Sovětského svazu, především na Donbas. V březnu 1945 bylo německé obyvatelstvo soustředěno v tzv. vesnických táborech. Od r 1948 bylo povolena hromadná emigrace do Francie těm, kdo se prohlásili za potomky lotrinských imigrantů. Později byla povolena i emigrace individuální. Po roce 1950 zůstávalo v oblasti z původního německého obyvatelstva asi 16 %. V současnosti (2012) zde nežije žádná německá menšina.\n\nPodle sčítání v r. 1931 se obyvatelé hlásili k následujícím církvím:\n\n"}
{"id": "753217", "url": "https://cs.wikipedia.org/wiki?curid=753217", "title": "Přepychová daň", "text": "Přepychová daň\n\nPřepychová daň (též daň z předmětů zbytné potřeby) je zvláštní typ spotřební daně, která je uvalena na zboží, které neslouží nutné spotřebě či které je pojímáno jako luxusní. Nejčastěji bývá realizována formou daně z přidané hodnoty. \n\nPřepychová daň byla zaváděna teprve v novověku. V praxi bývá zaváděna zejména v dobách hospodářských krizí. Její zavádení je motivováno skutečností, že nepostihuje nejméně majetné vrstvy obyvatelstva.\n\nV ČR není v současnosti přepychová daň zavedena. V právním řádu ČR se může vyskytnout v některých mezinárodních úmluvách.\n\nPřepychová daň, ze své podstaty, dopadá na úzkou skupinu nejbohatší občanů. Nicméně pojem toho, co je luxusní zboží se může časem měnit a okruh typických spotřebitelů luxusního zboží se může rozšiřovat a tím i počet těch, kteří jsou plátci daně z přepychu. Oproti tomu její zrušení či zmírnění není politický krok, který by byl ve společnosti oblíbený, neboť je často vnímán jako zvýhodnění bohatých na úkor těch nejchudších. Může se tak stát, že na zboží, které je vnímáno jako běžně dostupné, je uvalena přepychová daň. Příkladem takové komodity jsou například káva nebo čokoláda, které byly v minulosti považovány za luxusní zboží. \n\nKritici zavádění daně z luxusu zpravidla upozorňují, že uvalení přepychové daně například na luxusní automobily může mít i jiný efekt, než ten, že potencilní zákazník odvede do státní pokladny více peněz. Zdražení luxusních aut může vést k omezení výroby v automobilkách, které se dotkne především zaměstnanců automobilky, kteří přijdou o práci.\n\nTypickým příkladem, kdy v minulosti zavedení přepychové daně vyvolalo nežádoucí negativní důsledky, bylo v roce 1980 zavedení přepychové daně z cigaret v Kanadě. Tento krok kanadské vlády vedl k nárůstu šedého trhu s cigaretami a celkový efekt ve výběru daní byl nulový. Vláda navíc byla nucena vynaložit nemalé finanční prostředky na boj proti ilegálnímu obchodu s cigaretami.\n\nV Československu upravovaly výběr přepychové daně zákon č. 658/1919 Sb. z. a n., o všeobecné dani z převodu statků a z pracovních výkonův a o dani přepychové, zákon č. 268/1923 Sb. z. a n., o dani z obratu a dani přepychové, a zákon č. 200/1947 Sb., o dani z předmětů zbytné potřeby (přepychová daň), jenž byl zrušen k 1. 1. 1949, a prováděcí předpisy k těmto zákonům.\n"}
{"id": "753218", "url": "https://cs.wikipedia.org/wiki?curid=753218", "title": "Extensible Authentication Protocol", "text": "Extensible Authentication Protocol\n\nExtensible Authentication Protocol, nebo EAP, je autentizační framework nejčastěji používán v bezdrátových sítích a Point-to-Point spojeních. Definováno v , které vychází ze staršího a je aktualizováno v .\n\nEAP je autentizační framework zprostředkující přenos a používání klíčů generovaných podle metod uvedených v . Je zde uvedeno mnoho metod, ale také vznikají nové návrhy různě přizpůsobených metod. EAP není síťový protokol, pouze definuje formáty zpráv. Každý protokol, který používá EAP definuje způsob zapouzdření v daném protokolu.\n\nEAP má široké použití, například v IEEE 802.11 (WiFi) WPA a WPA2 standardech je přijato v IEEE 802.1X 5 kombinací EAP s jiným protokolem jako oficiální autentizační mechanismy. V současné době je definováno asi 40 různých metod.\n\nEAP je autentizační framework, nikoliv samotný autentizační mechanismus. Zajišťuje některé obecné funkce a sjednání autentizačních metod, které se nazývají metody EAP. Je definováno okolo 40 metod. Mezi metody definované v IETF, součást RFC, patří EAP-MD5, EAP-OTP, EAP-GTC, EAP-TLS, EAP-IKEv2, EAP-SIM, EAP-AKA a EAP-AKA'. Běžně používané moderní metody schopné pracovat v bezdrátových sítích jsou EAP-TLS, EAP-SIM, EAP-AKA, LEAP a EAP-TTLS. Požadavky na EAP metody používané pro autentizaci v bezdrátových LAN jsou popsány v .\n\nNorma také popisuje požadavky pro správu klíčů AAA, které jsou obsaženy v .\n\nLight Extensible Authentication Protocol (LEAP) je proprietární EAP metodou vyvinuté firmou Cisco Systems předcházející k IEEE bezpečnostnímu standardu 802.11i. Mezi vlastnosti LEAP patří dynamické WEP klíče a vzájemné ověřování (mezi bezdrátovým klientem a RADIUS serverem). LEAP často provádí opětovné ověření, kde při každém úspěšném ověření získá nový WEP klíč (spoléhá se na to, že klíč WEP nikdo nedokáže odhalit). Je možnost LEAP nakonfigurovat tak, aby používal TKIP místo dynamické WEP.\n\nDodavatelé třetích stran pro podporu LEAP používají Cisco Compatible Extensions Program.\n\nEAP-Transport Layer Security (EAP-TLS), definovaný v , kompatibilní s většinou wifi zařízení.Bezpečnost TLS protokolu je silná, za předpokladu, že uživatel rozumí potenciálnímu varování před falešnými údaji. Používá\nPKI pro zabezpečení komunikace s RADIUS serverem nebo jiným. I když zabezpečení EAP-TLS je dobré, tak ale jeho Achillovou patou může být režie certifikátů na straně klienta.\n\nEAP-TLS je původním, standardním wireless LAN EAP autentizačním protokolem, ačkoli je jen zřídka nasazen, je stále považován za jeden z nejbezpečnějších EAP standardů, s všeobecnou podporou většiny výrobců wireless LAN hardwaru a softwaru.Pro svou funkci potřebuje privátní klíč klienta (právě požadavek pro klientův klíč je jedním z důvodu malého nasazení). Výhodou ale je, že případně prozrazené heslo je pro útočníka zbytečné bez klientova privátního klíče. Pro vyšší zabezpečení privátního klíče se používá uložení tohoto klíče na čipovou kartu. Ta zajistí těžší odcizení privátního klíče, protože by se tato karta musela odcizit fyzicky. EAP-TLS je nativně podporován v systémech Mac OS X 10.3 a vyšší, WPA supplicant, Windows 2000 SP4, Windows XP a vyšší, Windows Mobile 2003 a vyšší a Windows CE 4.2.\n\nEAP-MD5, definováno v .Nabízí pouze minimální zabezpečení, protože MD5 hashovací funkce je citlivá na slovníkové útoky a nepodporuje generování klíčů, které jsou nezbytné pro použití dynamického WEP nebo WPA/WPA2. EAP-MD5 se od ostatních EAP metod liší tím, že poskytuje ověření jen EAP serveru, ale ne vzájemnou autentizaci, z toho vyplývá, že je tato metoda citlivá na útoky man-in-the-middle.\n\nEAP-PSK, definováno v , je metoda pro vzájemnou autentizaci relace s použitím Pre-Shared Key (PSK). Pokud je autentizace úspěšná, zprostředkuje zabezpečený komunikační kanál. Tato metoda je určená pro autentizaci přes nezabezpečené sítě jako IEEE 802.11.\n\nEAP-PSK je popsán v experimentálním RFC, která poskytuje lehké a rozšířené EAP metody, které nevyžadují žádnou kryptografii veřejných klíčů.\n\nEAP-Tunneled Transport Layer Security (EAP-TTLS) je to rozšíření TLS. Vyvinutý v Funk Software a Certicom. Široce podporován mezi platformami, ale zatím nemá nativní podpora pro Microsoft Windows, potřebuje tedy instalaci extra programů jako například SecureW2.\n\nEAP-TTLS nabízí velmi dobré zabezpečení.Klient si může zaregistrovat svůjprivátní klíč u certifikační autority. Zjednoduší to nastavovací proceduru o to, že se certifikát nemusí instalovat pro každého klienta.\nPoté co je server pro klienta bezpečně ověřen certifikační autoritou (CA), případně i klient je ověřen certifikátem u serveru, vytvoří se zabezpečené připojení (\"tunel\") pro autentizaci klienta. Nyní je možné provést autentizaci pomocí ověřovacího protokolu, celý přenos bude probíhat přes zabezpečený tunel, takže všechny údaje jsou zašifrované. To zabrání odposlouchávacím a man-in-the-middle útokům.\n\nExistují 2 verze EAP-TTLS: originální EAP-TTLS (a.k.a. EAP-TTLSv0) a EAP-TTLSv1. EAP-TTLSv0 je popsána v , EAP-TTLSv1 je k dispozici jako návrhová verze.\n\nEAP-IKEv2 je metoda EAP založená na Internet Key Exchange protokolu verze 2 (IKEv2). Zajišťuje vzájemné ověření a ustanovení klíče sezení mezi EAP peer a EAP serverem. Podporuje následující techniky ověřování:\n\nJe možné používat různé autentizace (a tím i techniky) v každém směru. Například, EAP server se bude autentizovat pomocí veřejného/privátního páru klíčů a EAP peer použije symetriký klíč. V praxi jsou používány tyto kombinace:\nEAP-IKEv2 je popsán v . Prototyp implementace lze najít na stránce http://eap-ikev2.sourceforge.net.\n\nEAP pro GSM Subscriber Identity slouží k ověřování a distribuci klíče v Global System for Mobile Communications (GSM) Subscriber Identity Module (SIM).\nEAP-SIM je definovaný v .\n\nEAP for UMTS Authentication and Key Agreement slouží k ověřování a distribuci klíče v Universal Mobile Telecommunications System (UMTS) Universal Subscriber Identity Module (USIM).\nEAP-AKA je definovaný v .\n\nEAP Generic Token Card, nebo EAP-GTC, je metoda vytvořená firmou Cisco jako alternativa k PEAPv0/EAP-MSCHAPv2, definována v a . EAP-GTC vyšle textovou zprávu z autentizačního serveru a jako odpověď přijde zabezpečený token. PEAP-GTC umožňuje autentizaci do databází jako třeba Novell Directory Service (NDS) a Lightweight Directory Access Protocol (LDAP).\n\nEAP s Encrypted key exchange, nebo EAP-EKE, je jednou z metod, které zajišťují bezpečnou vzájemnou autentizaci použitím krátkých hesel bez potřeby veřejného klíče. Tato metoda je specifikována v . Jedná se o 3 kolovou výměnu založenou na Diffie-Hellman variantě známého EKE protokolu.\n\nEAP není zprostředkující protokol; místo toho pouze definuje formát zpráv. Každý protokol, který používá EAP, pouze definuje jakým způsobem se provede zapouzdření zprávy.\n\nZapouzdření EAP přes IEEE 802 je definované v IEEE 802.1X a známé jako \"EAP over LANs\" nebo EAPOL. EAPOL byl původně definován pro IEEE 802.3 ethernet v 802.1X-2001, ale byl předělán tak, aby vyhovoval\njiným IEEE 802 LAN technologiím např. IEEE 802.11 wifi a Fiber Distributed Data Interface (ISO 9314-2) v 802.1X-2004. EAPOL byl také upraven pro použití s IEEE 802.1AE (MACsec) aIEEE 802.1AR (Initial Device Identity, IDevID) v 802.1X-2010.\n\nProtected Extensible Authentication Protocol, také známý jako Protected EAP nebo jednoduchý PEAP, zapouzdřuje EAP s potenciálním šifrovaným a autentizovaným Transport Layer Security (TLS) tunelem. Cílem je napravit nedostatky v EAP, protože EAP předpokládá chráněné komunikační kanály, jak fyzické, tak i komunikační.\n\nPEAP byl společně vyvinutý společnostmi Cisco Systems, Microsoft a RSA Security. PEAPv0 byl obsažen v Microsoft Windows XP a definován v draft-kamath-pppext-peapv0-00. PEAPv1 a PEAPv2 byl definován v různých verzích \"draft-josefsson-pppext-eap-tls-eap\". PEAPv1 je definovaný v draft-josefsson-pppext-eap-tls-eap-00 přes draft-josefsson-pppext-eap-tls-eap-05, a PEAPv2\ndefinovaný ve verzích počínaje http://tools.ietf.org/html/draft-josefsson-pppext-eap-tls-eap-06.\n\nProtokol specifikuje pouze řetězení EAP mechanismů, ale ne žádné konkrétní metody.\n\nProtocol for Carrying Authentication for Network Access (PANA) je to IP protokol, který umožňuje zařízení ověřit sama sebe se sítí a povolit přístup. Nedefinuje žádný autentizační protokol, distribuci a správu klíčů, pro to je určen EAP a PANA to pouze zprostředkuje. PANA umožňuje dynamický výběr zprostředkovatelů služeb a různé autentizační metody, proto je vhodná pro často cestující uživatele. Je nezávislá na mechanismy linkové vrstvy.\n\n\n"}
{"id": "753220", "url": "https://cs.wikipedia.org/wiki?curid=753220", "title": "Milly-la-Forêt", "text": "Milly-la-Forêt\n\nMilly-la-Forêt je francouzská obec v departementu Essonne v regionu Île-de-France. Je chef-lieu kantonu Milly-la-Forêt.\n\nObec Milly-la-Forêt se nachází asi 51 km jihovýchodně od Paříže. Obklopují ji obce Courances a Moigny-sur-École na severu, Fleury-en-Bière na severovýchodě, Arbonne-la-Forêt na východě, Noisy-sur-École na jihovýchodě, Oncy-sur-École na jihu, Buno-Bonnevaux na jihozápadě, Maisse na západě a Boutigny-sur-Essonne na severozápadě.\n\n\"Počet obyvatel\"\n\n\n"}
{"id": "753222", "url": "https://cs.wikipedia.org/wiki?curid=753222", "title": "Dysnomia (měsíc)", "text": "Dysnomia (měsíc)\n\nDysnomia, celým názvem (136199) Eris I Dysnomia, je jediný známý přirozený satelit trpasličí planety Eris (zatím nejhmotnější známá trpasličí planeta ve sluneční soustavě). Objeven byl roku 2005 týmem vedeným americkým astronomem Michaelem Brownem na W. M. Keck Observatory na Havaji. Předtím, než obě tělesa dostala svůj definitivní název, nesla Dysnomia předběžné označení S/2005 (2003 UB) 1. Eris byla nakonec pojmenována po řecké bohyni sváru a Dysnomia po její dceři, bohyni anarchie.\n\nBěhem roku 2005 pozorovali astronomové Keckovy observatoře na Havaji za pomocí nově instalovaného systému adaptivní optiky čtyři nejjasnější transneptunická tělesa (Pluto, Makemake, Haumeu a Eris). 10. září toho roku pak objevili na oběžné dráze Eris měsíc, který dostal předběžné označení S/2005 (2003 UB) 1. Protože Eris v té době také neměla ještě definitivní jméno, astronomové ji běžně nazývali přezdívkou „Xena“, podle válečnice z oblíbeného televizního seriálu. Ve shodě s tím pak objevitelé nový měsíc označovali přezdívkou „Gabrielle“, podle její seriálové společnice.\n\nPodle některých měření je Dysnomia o 4,43 magnitudy slabší než Eris, čemuž by odpovídal průměr 350 až 490 km, ovšem Michael Brown se domnívá, že její jasnost je ještě nižší a průměr odhaduje na 100–250 km. Astronomové po objevu satelit pozorovali nejen Keckovými dalekohledy, ale též za pomoci Hubbleova vesmírného dalekohledu, a svá pozorování obíhajícího tělesa využili jak k odhadu charakteristik jeho oběžné dráhy, tak také k výpočtu hmotnosti Eris (1,67×10 kg, asi 1,27krát více než Pluto). Dysmonia se kolem Eris pohybuje po kruhové oběžné dráze o poloměru 37 350 ± 140 km.\n\nAstronomové nalezli satelity na oběžných dráhách třech ze čtyř nejjasnějších transneptunických těles. U méně jasných členů této oblasti však zatím byly satelity nalezeny jen v 10 % případů. Důvodem tohoto nepoměru by mohly být kolize mezi velkými tělesy, které bývaly v dávné minulosti poměrně časté. Srážky těles o průměru přesahujícím 1000 km vedly k vymrštění velkého objemu materiálu, který se následně shlukl v měsíc. Jde o stejný mechanismus, jakým pravděpodobně v rané historii sluneční soustavy vznikl i Měsíc obíhající Zemi.\n\nMichael Brown, objevitel měsíce, vybral jméno Dysnomia z několika důvodů. Podle obecně přijatého zvyku se měsíce pojmenovávají po méně významných bozích spojených s bohy, jejichž jméno nese mateřské těleso, přičemž řecká bohyně Dysnomia je mýtickou dcerou bohyně Eris, po níž byla pojmenována trpasličí planeta, kolem níž měsíc obíhá. Michael Brown se však vyjádřil, že název má i další skryté významy. Řecký výraz „dysnomia“ (), do češtiny překládaný jako „anarchie“, lze vykládat jako nedostatek řádu, tj. anglicky „lawlessness“. Původní neoficiální přezdívka mateřského tělesa Eris byla „Xena“ po známé seriálové bojovnici, a nové jméno má být současně poctou pro americkou herečku Lucy Lawlessovou, která její postavu ztvárnila. Brown rovněž poznamenal, že svou roli hrál i fakt, že jméno Dysnomia začíná stejným písmenem, jako křestní jméno jeho ženy Diane (podobně jako první písmena Pluta odpovídají iniciálám Pervicala Lowella, zakladatele observatoře, kde pracoval její objevitel Clyde Tombaugh, či jako první písmena Charona odpovídají začátku křestního jména Charlene, jména manželky jeho objevitele Jamese Christyho).\n"}
{"id": "753227", "url": "https://cs.wikipedia.org/wiki?curid=753227", "title": "Seznam opatů kláštera ve Zlaté Koruně", "text": "Seznam opatů kláštera ve Zlaté Koruně\n\nCisterciácký klášter Zlatá Koruna v letech 1263–1785 spravovalo celkem 43 či 44 opatů (historici v tomto nejsou jednotní). Část byla volena konventem, část dosazena Rožmberky.\n\n"}
{"id": "753229", "url": "https://cs.wikipedia.org/wiki?curid=753229", "title": "Île de Ré", "text": "Île de Ré\n\nÎle de Ré je ostrov v Biskajském zálivu. Île de Ré leží při západním pobřeží Francie u města La Rochelle. Z jižní strany je omýván vodami Pertuis d'Antioche.\n\nOstrov je plochý, nejvyšší bod Peu des Aumonts dosahuje nadmořské výšky 20 metrů. Ostrov je 26 km dlouhý a 5 km široký. Ostrov od roku 1988 spojuje most s městem La Rochelle.\n\nVe starověku bylo na místě Île de Ré souostroví tří menších ostrovů, které se postupně spojily a vytvořily jeden ostrov.\n\nRoku 1627 byl na několik měsíců z velké části obsazen Angličany, jejichž sbor se pod velením vévody z Buckinghamu neúspěšně snažil dobýt zdejší pevnost Saint-Martin-de-Ré.\n"}
{"id": "753233", "url": "https://cs.wikipedia.org/wiki?curid=753233", "title": "Place Vauban", "text": "Place Vauban\n\nPlace Vauban (\"Vaubanovo náměstí\") je náměstí v Paříži. Nachází se v 7. obvodu. Je pojmenováno na počest Sébastiena Le Prestre de Vaubana (1633-1707), francouzského maršála a architekta.\n\nNa půlkruhové náměstí směřují ulice \"Avenue de Villars\", \"Avenue de Ségur\", \"Avenue de Breteuil\" a \"Avenue de Tourville\".\n\n\n"}
{"id": "753234", "url": "https://cs.wikipedia.org/wiki?curid=753234", "title": "Dům U Zlatého melounu", "text": "Dům U Zlatého melounu\n\nDům U Zlatého melounu, někdy také zvaný Chotkovský, je dům čp. 432 na Starém Městě v Praze v Michalské ulici č. 12. Je chráněn jako kulturní památka České republiky.\n\nNa místě dnešního domu stály původně dva středověké domy původem z 13. století. Na severní straně dům U Melounu, poprvé zmíněný k roku 1401, na jižní straně dům U Kryštofora, zvaný později Reinhartovský, zmíněný k roku 1407. Dům U Melounu byl pozdně goticky přestavěn a po polovině 16. století i renesančně. Podobně i dům U Kryštofora, který prodělal renesanční a barokní přestavbu. Po roce 1760 oba domy sjednotil Rudolf Chotek, z této doby pochází i pozdně barokní edikulový portál. V 19. století vznikla novorenesanční výmalba sálů severní budovy. V letech 1977–1982 byl objekt památkově rekonstruován. Od prosince 2014 zde sídlí zastoupení Bavorska v Praze.\n"}
{"id": "753237", "url": "https://cs.wikipedia.org/wiki?curid=753237", "title": "Dům U Kryštofora", "text": "Dům U Kryštofora\n\nDům U Kryštofora je označení pro několik domů:\n\n"}
{"id": "753239", "url": "https://cs.wikipedia.org/wiki?curid=753239", "title": "Cork (rozcestník)", "text": "Cork (rozcestník)\n\nCork může označovat:\n"}
{"id": "753240", "url": "https://cs.wikipedia.org/wiki?curid=753240", "title": "Place du Maquis-du-Vercors", "text": "Place du Maquis-du-Vercors\n\nPlace du Maquis-du-Vercors (\"náměstí Makistů z Vercors\") je náměstí v Paříži. Nachází se na hranicích 19. a 20. obvodu.\n\nNa náměstí směřují ulice \"Avenue de la Porte-des-Lilas\", \"Avenue René-Fonck\", \"Avenue du Docteur-Gley\" a \"Rue des Glaïeuls\".\n\nNáměstí se nachází v místě bývalé brány Porte des Lilas, která byla součástí městského opevnění. Náměstí bylo vybudováno v roce 1969 při výstavbě okružního bulváru. 27. července 1979 bylo pojmenováno podle skupiny francouzského odboje z období druhé světové války, která působila v pohoří Vercors. Makisté je označení francouzských partyzánů.\n\n"}
{"id": "753242", "url": "https://cs.wikipedia.org/wiki?curid=753242", "title": "Galway (rozcestník)", "text": "Galway (rozcestník)\n\nGalway může označovat:\n"}
{"id": "753244", "url": "https://cs.wikipedia.org/wiki?curid=753244", "title": "Rosicko-oslavanská uhelná pánev", "text": "Rosicko-oslavanská uhelná pánev\n\nRosicko-oslavanská uhelná pánev je ložisko černého uhlí nacházející se v permo-karbonských usazeninách jižní části Boskovické brázdy mezi obcí Zastávka nedaleko Rosic a městem Oslavany.\n\nK objevu uhlí zde došlo patrně roku 1754. Již roku 1755 pak byla zahájena ražba prvních štol na výchozech uhelných slojí u Oslavan. Těžilo se především v městech Oslavany a Zbýšov, v obcích Babice u Rosic a Zastávka a ve vesnici Padochov. Těžba z ložiska rosicko-oslavanské pánve byla zastavena v roce 1992 v dole Antonín, o rok později ukončila provoz uhelná elektrárna Oslavany.\n\nDíky těžbě uhlí byl v roce 1856 společností Brněnsko-rosická dráha zprovozněna železniční trať Brno – Boží Požehnání (nyní Zastávka), na niž navázal vlečkový systém k jednotlivým dolům. Ve 20. století zde také byly postaveny nákladní lanové dráhy.\n\nTěžba uhlí v regionu významně ovlivnila rozvoj místního průmyslu a dala vzniknout průmyslové obci Zastávce a významnou měrou přispěla k rozvoji okolních obcí i k rozvoji průmyslu v širším okolí.\n\nLožisko obsahuje až 3 vrstvené sloje o mocnosti do 6 m. Plocha, kde doházelo k těžbě, zahrnuje 22,5 km², nacházelo se na ní 66 hlavních důlních děl (štol a šachet). Z ložiska bylo vytěženo 64 743 124 tun černého uhlí.\n\n"}
{"id": "753252", "url": "https://cs.wikipedia.org/wiki?curid=753252", "title": "Berre-les-Alpes", "text": "Berre-les-Alpes\n\nBerre-les-Alpes je francouzská obec, která se nachází v departementu Alpes-Maritimes v regionu Provence-Alpes-Côte d'Azur. V roce 2008 zde žilo 1264 obyvatel.\n\nPůvodní název obce zněl Berre-des-Alpes. K přejmenování došlo na základě dekretu z 22. prosince 1997.\n\n"}
{"id": "753257", "url": "https://cs.wikipedia.org/wiki?curid=753257", "title": "Hrabství Wexford", "text": "Hrabství Wexford\n\nHrabství Wexford ( , ) je irské hrabství, nacházející se na jihovýchodě země v bývalé provincii Leinster. Sousedí s hrabstvími Wicklow a Carlow na severu a s hrabstvím Kilkenny na západě. Jižní pobřeží omývá Keltské moře.\n\nHlavním městem hrabství je Wexford. Hrabství má rozlohu 2353 km² a žije v něm 145 273 obyvatel (2011).\n\nMezi zajímavá místa patří město Wexford, hrad v Enniscorthy či poloostrov Hook. Na území hrabství se též nachází přístav Rosslare, odkud vyplouvají trajekty do waleských přístavů Pembroke a Fishguard a francouzských přístavů Cherbourg, Le Havre a Roscoff.\n\nDvoupísmenná zkratka hrabství, používaná zejména na SPZ, je WX.\n\n"}
{"id": "753260", "url": "https://cs.wikipedia.org/wiki?curid=753260", "title": "Dutina hrudní", "text": "Dutina hrudní\n\nDutina hrudní (\"cavum thoracis\") je tělní dutinou savců včetně člověka. Zevně je ohraničena hrudním košem, obsahem hrudní dutiny jsou především plíce, které zabírají největší část, srdce v osrdečníku a orgány středohrudí (\"mediastina\").\n\nU savců je rozsah hrudní dutiny podmíněn tvarem hrudníku. V přední části je úzká a otevírá se směrem ke krku hrudním vchodem (\"apertura thoracis superior seu cranialis\"), který je ohraničen tělem prvního hrudního obratle, prvními žebry a hrudní kostí. Směrem dozadu se dutina hrudní rozšiřuje a široký hrudní východ (\"apertura thoracis inferior seu caudalis\") ohraničuje tělo posledního hrudního obratle, okraj posledních žeber tvořící žeberní oblouk a mečová chrupavka hrudní kosti. Hrudní východ je uzavřen bránicí, která zcela odděluje dutinu hrudní od dutiny břišní.\n\n"}
{"id": "753265", "url": "https://cs.wikipedia.org/wiki?curid=753265", "title": "Atom Heart Mother World Tour", "text": "Atom Heart Mother World Tour\n\nAtom Heart Mother World Tour bylo koncertní turné britské rockové skupiny Pink Floyd, které probíhalo v letech 1970−1971. Při čtyřech koncertech v říjnu 1971 vznikl koncertní film \"Pink Floyd v Pompejích\".\n\n"}
{"id": "753266", "url": "https://cs.wikipedia.org/wiki?curid=753266", "title": "Avila Beach (Kalifornie)", "text": "Avila Beach (Kalifornie)\n\nAvila Beach je osada v okresu San Luis Obispo County v Kalifornii, USA. Nachází se 257 km severozápadně od města Los Angeles a přibližně 320 km jižně od San Francisca. V roce 2010 zde žilo 1 627 obyvatel.\n\n"}
{"id": "753269", "url": "https://cs.wikipedia.org/wiki?curid=753269", "title": "Saint-Saturnin (Puy-de-Dôme)", "text": "Saint-Saturnin (Puy-de-Dôme)\n\nSaint-Saturnin je obec ve francouzském departementu Puy-de-Dôme v regionu Auvergne, vzdálená 15 km jižně od města Clermont-Ferrand. Leží v údolí řeky Monne.\n\nObec je zařazena mezi \"Nejkrásnější vesnice Francie\", sdružení, jež má podpořit francouzský cestovní ruch. Mezi hlavní památky patří hrad pocházející z 13. století, který býval domovem předků hrabat z Auvergne a románský kostel Panny Marie postavený z lávového kamene.\n\nObec má rozlohu 16,86 km². Nejvyšší bod je položený 890 m n. m. a nejnižší bod 460.\n\n\n"}
{"id": "753270", "url": "https://cs.wikipedia.org/wiki?curid=753270", "title": "Seznam pruských vévodkyň a královen", "text": "Seznam pruských vévodkyň a královen\n\nPruské královny byly manželky vládců Pruska, království, které bylo ustaveno v roce 1701 a rozpadlo se v roce 1918. Všichni jeho vládci byli muži. Od roku 1806 byly manželky pruských králů také německými císařovnami.\n\n"}
{"id": "753272", "url": "https://cs.wikipedia.org/wiki?curid=753272", "title": "Tři barvy: Bílá", "text": "Tři barvy: Bílá\n\nTři barvy: Bílá (fr. \"Trois couleurs: Blanc\" polsky \"Trzy kolory: Bialy\") je francouzsko-švýcarsko-polský hraný film z roku 1994, který režíroval Krzysztof Kieślowski podle vlastního scénáře.\n\nPříběh začíná v Paříži v Justičním paláci, kde se rozvádí polský imigrant Karol Karol s Francouzskou Dominique. Holič Karol přijde rozvodem o všechny peníze i holičství. Zcela bez prostředků a bez pasu potká v metru krajana, který mu pomůže dostat se zpět do Polska. Zde spekuluje s pozemky, aby vydělal peníze. Založí prosperující firmu na dovoz zboží. Poté zakoupí mrtvolu a zinscenuje svou vlastní smrt, aby vylákal bývalou ženu na pohřeb. Plán vyjde, Dominique přijede. Je obviněna z jeho vraždy a zatčena.\n\n"}
{"id": "753273", "url": "https://cs.wikipedia.org/wiki?curid=753273", "title": "Whitelist", "text": "Whitelist\n\nWhitelist je termín používaný k popisu seznamu nebo rejstříku entity, pro které jsou poskytována zvláštní privilegia, servis, přístup nebo uznání. Opakem je blacklist, termín používaný k popisu seznamu nebo kompilace, která identifikuje osoby zablokované, neznámé nebo vyloučené.\n\nE-mailový whitelist je seznam kontaktů, které uživatel považuje za známé a očekává, že příchozí pošta od nich nemá být nikdy vložena do složky Koš.\n\nSpamový filtr používaný v e-mailovém klientovi v příchozí poště prohledává whitelisty, blacklisty a klíčová slova. Zprávy z uvedených e-mailových adres, domén či IP adres ve whitelistu jsou vždy spamovým filtrem povoleny.\n\nJe-li whitelist výluční, projdou pouze e-maily od kontaktů na whitelistu. Pokud whitelist není výluční, brání e-mail před odstraněním nebo přesunutím do složky nevyžádané pošty spamovým filtrem. Obvykle stanovují pravidla whitelistu koncoví uživatelé, ne poskytovatelé internetového připojení (ISP) či e-mailových služeb.\n\nPoužití whitelistu a blacklistu může pomoci při blokování nevyžádané zprávy, ale ne vždy je to úplně dokonalé. E-mailové whitelisty se používají ke snížení výskytu falešných poplachů a často vychází z předpokladu, že většina legitimní pošty bude z relativně malé a pevné sady odesílatelů. Chcete-li blokovat vysoké procento nevyžádané pošty, e-mailové filtry musí být průběžně aktualizovány.\n\nNekomerční whitelisty jsou provozovány různými neziskovými organizacemi, poskytovateli internetových služeb a subjekty zabývajícími se blokováním nevyžádané pošty. Aby se odesílatel dostal na seznam, musí splňovat řadu náležitostí; například jeho poštovní server nemůže být open relay, tzn. že nepřijme k odeslání žádnou zprávu zvenčí. Provozovatel whitelistu může na základě stížnosti server odstranit ze seznamu.\n\nKomerční whitelisty jsou systémy, které povolují zprávám, aby se vyhnuly spamovému filtru. Za tuto službu si organizace účtují poplatky. Odesílatel si pak může být jistý, že jeho zprávy byly doručeny, aniž by byly zablokovány. Účel komerčních whitelistů je umožnit společnostem, aby mohly spolehlivě oslovit své zákazníky prostřednictvím e-mailu.\n\nDalší využití whitelistů je pro bezpečnost v počítačových sítích (LAN). Většina síťových zařízení umí filtrovat přístup pomocí seznamu povolených MAC adres. Toto řešení se používá, když není praktické použit jiné zabezpečení. Je to ovšem neefektivní způsob, protože MAC adresu lze jednoduše podvrhnout.\n\nNěkteré firewally mohou být nastaveny pouze pro datové přenosy z/do některých (rozsahů) IP adres.\n\nNěkteré organizace používají whitelisty jako seznam software, které je povoleno k používání. Výhodou je, že vedení firmy může zajistit, že zaměstnanci nebudou používat programy, které nejsou považovány za vhodné.\n\nV boji proti virům a malware se zavádí whitelist software, který je považován za bezpečný pro provoz.\n\n"}
{"id": "753274", "url": "https://cs.wikipedia.org/wiki?curid=753274", "title": "Place de Clichy", "text": "Place de Clichy\n\nPlace de Clichy je náměstí v Paříži. Leží na hranicích 8., 9., 17. a 18. obvodu. Pod náměstím se nachází stejnojmenná stanice metra.\n\nPlace de Clichy je jedno z řídkých míst v Paříži, kde se střetávají hranice čtyř obvodů (spolu s pont Saint-Michel – 1., 4., 5., 6. a \"Carrefour de Belleville\" – 10., 11., 19. a 20.).\n\nNa náměstí vedou ulice \"Avenue de Clichy\", \"Boulevard des Batignolles\", \"Boulevard de Clichy\", \"Rue d'Amsterdam\" a \"Rue de Clichy\".\n\nNáměstí se nachází na místě bývalé městské brány Barrière de Clichy, která byla součástí pařížských hradeb. Během Velké francouzské revoluce byla přejmenována na \"Barrière de Fructidor\" (1793). Bránou vedla silnice do města Clichy.\n\nV březnu 1814 na konci Prvního císařství pochodovalo 800 000 vojáků na Paříž. Zmocnili se kopce Montmartre. Sever a severozápad Paříže od Clichy k Neuilly chránilo 70 000 členů národní gardy. Maršál Moncey bránil Barrière de Clichy proti ruským oddílům spolu s dobrovolníky a studenty École Polytechnique o celkovém počtu 15 000 mužů až do vyhlášení příměří 30. března 1814.\n\nV letech 2008-2010 bylo náměstí upraveno pro chodce a cyklisty a vysázena nové zeleň.\n\nUprostřed náměstí se nachází pomník z roku 1864 věnovaný francouzskému maršálu Moncey, jednomu z obránců Paříže v roce 1814. Na 8 metrů vysokém podstavci zdobeném basreliéfy stojí bronzové sousoší představující obranu Paříže.\n\n"}
{"id": "753276", "url": "https://cs.wikipedia.org/wiki?curid=753276", "title": "Orcival", "text": "Orcival\n\nOrcival je obec ve francouzském departementu Puy-de-Dôme, ležící v údolí Sioulot.\n\nHlavní obecní pamětihodností je románská bazilika Panny Marie postavená ve 12. století. Místní soška Madony s dítětem je předmětem náboženské úcty a každoročně se k ní v den Nanebevzetí Panny Marie pořádá podvečerní pouť s pochodněmi.\n\n"}
{"id": "753277", "url": "https://cs.wikipedia.org/wiki?curid=753277", "title": "Dům U Dvou černých hlav", "text": "Dům U Dvou černých hlav\n\nDům U Dvou černých hlav je dům čp. 433 na Starém Městě v Praze v Michalské ulici č. 14. Je chráněn jako kulturní památka České republiky.\n\nDům je původně raně středověký, zřejmě na dnešní parcele stály dva objekty, které byly nejpozději do roku 1404 spojeny v jeden. Dochovaly se gotické sklepy a klenby v přízemí. V renesanci bylo k domu přistavěno hospodářské stavení a dům zvýšen o druhé patro. O další patro byl přední dům zvýšen kolem roku 1750, v rámci přestaveb v této době byl i zastavěn první dvorek. Do ulice byla postavena nová zeď s barokní fasádou. V době klasicistních úprav v roce 1850 byl zadní objekt zvýšen o třetí patro. V roce 1931 bylo vybudováno podkrovní patro.\n\n"}
{"id": "753278", "url": "https://cs.wikipedia.org/wiki?curid=753278", "title": "Židovský hřbitov v Jiřicích u Miroslavi", "text": "Židovský hřbitov v Jiřicích u Miroslavi\n\nŽidovský hřbitov v Jiřicích u Miroslavi se nachází na jižním okraji Jiřic, vlevo od silnice, která vede na Troskotovice. Hřbitov byl založen někdy na konci 17. století a nejstarší dochované náhrobky pocházejí z roku 1692 (1720).\n\nNa ploše 957 m se dochovalo kolem stovky náhrobních kamenů (\"macev\"). Areál židovského hřbitova byl během okupace silně poškozen nacisty a dnes se nachází v dost zbědovaném stavu.\nJiřická židovská komunita přestala existovat podle zákona z roku 1890. Do okupace se o hřbitov starala židovská obec v Miroslavi.\n\n\n"}
{"id": "753280", "url": "https://cs.wikipedia.org/wiki?curid=753280", "title": "Traffic shaping", "text": "Traffic shaping\n\nTraffic shaping (česky \"řízení provozu\", známé také jako \"packet shaping\" nebo ITMPs: Internet Traffic Management Practices) se používá pro regulaci šířky přenosového pásma v počítačových sítích. Dochází ke zpožďování některých nebo všech IP datagramů, tak aby šířka přenosového pásma odpovídala požadovanému profilu \"provozu\". Traffic shaping je forma omezování rychlosti sítí.\n\nTraffic shaping slouží k optimalizaci a zajištění výkonnosti, zlepšení latence nebo ke zvýšení využitelnosti šířky pásma pro některé druhy paketů, zpožděním jiných druhů paketů, které splňují určitá kritéria. Aby jeden uživatel nebránil v plynulém provozu ostatním uživatelům, používáme trafic shaping pro udržení latence pod kontrolou. Traffic shaping poskytuje prostředky pro řízení objemu provozu počítačové sítě ve stanovené lhůtě nebo omezuje maximální rychlost, kterou může uživatel využít. Existují i složitější kritéria, jako je například GCRA (Generic Cell Rate algoritmus). \n\nTraffic shaping je obvykle aplikován na okrajích sítě (pro řízení provozu uvnitř sítě), ale může být také aplikován na provoz určitého zdroje (například na síťové kartě v počítači) nebo na prvku v síti.\n\nTraffic shaping je někdy aplikován ve zdroji provozu pro zajištění podmínek dané smlouvou.\n\nToto řešení je široce používané u inženýrských sítí poskytovatelů internetového připojení.\n\nUzly v síti ukládají pakety před odesláním do bufferu, který je nutný pro správnou funkci traffic shapingu. To se používá například na spojení s malou šířkou pásma (např. dial-up).\n\nTrafic shaper pracuje se zpožděním provozu. Měření může být prováděno např. tzv. \"leaky bucket\" nebo \"token bucket\" algoritmem. Měřené pakety nebo buňky jsou pak uloženy ve frontě pro každou třídu zvlášť. K tomu může dojít okamžitě nebo po určitém zpoždění (čekání na vyrovnávací paměti), nebo nikdy (v případě přetečení bufferu).\n\nVšechny implementace trafic shaperu mají konečnou vyrovnávací paměť a musí se vypořádat s případem, kdy je vyrovnávací paměť plná. \n\nKlasifikace provozu spočívá v rozčlenění přenosu podle různých kriterií (např. na základě čísla portu nebo protokolu).\n\n\"Samoregulační zdroje\" produkují provoz, který nikdy nepřekročí nějakou horní mez, například pro mediální zdroje, které nelze přenášet rychleji než umožňuje rychlost kódování.\n\nTraffic shaping se stále více vyskytuje v podnicích. Většina společností je mezi kancelářemi připojena přes WAN (Wide Area Network). Nyní je trend hostovat aplikace na centrálním počítači ve vzdálených kancelářích, což vede ke zvyšování objemu přenášených dat. Náklady na budování propustnějších sítí jsou vysoké, a tak se Traffic shaping stává vhodným prostředkem pro firmy, které se chtějí vyhnout nákupu drahého síťového zařízení.\n\nV této oblasti jsou připravované nové technologie optimalizace a komprese, které se liší od Traffic shapingu, který definuje pravidla šířky pásma, zatímco pro akceleraci aplikací se dociluje pomocí několika různých technik. WAN optimalizace a komprese (WOC) používají kompresní algoritmy a diferenciální algoritmy, které pracují na bázi, že se zasílají pouze rozdíly v souboru, nikoli jejich celý obsah.\n"}
{"id": "753282", "url": "https://cs.wikipedia.org/wiki?curid=753282", "title": "Čeněk Vosmík", "text": "Čeněk Vosmík\n\nVincenc (Čeněk) Vosmík (5. dubna 1860, Humpolec – 11. dubna 1944, Praha) byl český sochař a restaurátor.\n\nČeněk Vosmík se vyučil kolářem v dílně svého otce v Humpolci. Pak odešel do Prahy, kde v Odborné zlatnické škole získal základy modelování. Zajímalo ho sochařství, a proto odjel do Vídně, kde pracoval nejprve jako pomocník v kamenosochařské dílně Victora Oscara Tilgnera a pak u Antonína P. Wagnera.\n\nVosmík byl talentovaný sochař a již roku 1873 ve 13 letech získal na Světové výstavě ve Vídni zlatou medaili (spolu s Josefem Zítkem a Juliem Mařákem). V letech 1886–1888 studoval na Akademii výtvarných umění ve Vídni malbu u Hanse Makarta a sochařství v mistrovském ateliéru Edmunda von Hellmera. Poté pracoval ve Vídni jako kamenosochař u Antonína P. Wagnera.\n\nOženil se s Růženou, rozenou Bělskou (* 1872), která mu porodila dvě děti, Růženu a Čeňka (* 1895). Počátkem 90. let se definitivně usadil v Praze a zřídil si vlastní sochařskou dílnu na Smíchově. Rodina bydlela na Smíchově ve vlastní vile s vysokou věží, kterou roku 1910 navrhl architekt Josef Fanta, v Tiché ulici čp. 1224/3.\n\nByl bytostným realistou cítícím vždy v monumentálním měřítku, autorem klidných, harmonických až melancholických děl. Často se věnoval náboženským tématům, také portrétní a funerální plastice. Patřil k nejlepším kopistům a restaurátorům sochařských děl své doby. Antonínu P. Wagnerovi pomáhal tesat sochy pro tympanon a čtyři průčelní reliéfy budovy Národního muzea a kašnu na rampě před ním (Vltava, Labe, Čechie, Morava, Slezsko). Jako asistent J. V. Myslbeka pomáhal modelovat sousoší Ctirad a Šárka a koně k pomníku sv. Václava. Samostatně vytesal sousoší \"Záboj a Slavoj\".\n\nVosmíkova socha \"Zavrženec\" byla vystavena na Jubilejní zemské výstavě v Praze 1891 a její odlitek byl osazen ve Vysokém Mýtě. Jako první samostatnou zakázku vytvořil sousoší \"Muž s býkem\" pro výzdobu nových pražských jatek v Holešovicích (1893), jehož model v měřítku 1:10 se dochoval v Národním muzeu. Také další zakázky se týkaly veřejných budov nebo kostelů. Za sochu \"Kristus na poušti\", vytvořenou roku 1897, dostal čestné uznání na Světové výstavě v Paříži a jeho socha \"Krista\" (1912) pro katedrálu sv. Víta byla často kopírována. Podílel se také na sochařské výzdobě pražských kostelů sv. Cyrila a Metoděje v Karlíně, sv. Ludmily na Vinohradech a sv. Václava na Smíchově a jeho dílna dodala \"Boží hrob\" pro kostel sv. Remigia v Čakovicích.\n\nJako restaurátor je Čeněk Vosmík autorem kopie Platzerova sousoší zápasících gigantů při vstupu do Pražského hradu (1912) a Brokoffova sousoší sv. Františka Xaverského na Karlově mostě, které se zřítilo do řeky při povodni roku 1890 a rozlomilo na několik částí (nyní v lapidáriu NM). Roku 1906 vytvořil novou sochu sv. Václava jako náhradu za poškozený originál z Karlova mostu, který spadl do Vltavy roku 1784, byl nahrazen sochou sv. Ludmily a po vyzvednutí z řeky a opravě stál na rampě Pražského hradu.\n\nČeněk Vosmík je autorem několika významných pomníků - botanika Benedikta Roezla (Karlovo náměstí v Praze), Jana Sladkého Koziny (poblíž Trhanova), Blanických rytířů (Votice) a také pamětní desky Matěje Rejska na Prašné bráně v Praze. Jako autor náhrobních plastik je zastoupen třinácti díly na Vyšehradském hřbitově, dále na Olšanech, na Malvazinkách, v Poděbradech a jinde.\n\nSouborná výstava se zhodnocením a oceněním jeho díla se konala roku 1924 v Rudolfinu v Praze.\n\n\n\n"}
{"id": "753290", "url": "https://cs.wikipedia.org/wiki?curid=753290", "title": "Geotrupes", "text": "Geotrupes\n\nGeotrupes (z řeckého \"geos\", země a \"trypetes\", vrtat) je rod brouků v čeledi Geotrupidae.\n\n"}
{"id": "753291", "url": "https://cs.wikipedia.org/wiki?curid=753291", "title": "Mistrovství světa v pozemním hokeji žen 2006", "text": "Mistrovství světa v pozemním hokeji žen 2006\n\n11. mistrovství světa v pozemním hokeji žen se uskutečnilo ve dnech 27. září až 8. října 2006 v areálu madridského sportovního klubu Club de Campo.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n6. října se odehrály oba zápasy o 9. až 12. místo, oba zápasy o 5. až 8. místo i oba semifinálové zápasy. 7. října se odehrál zápas o 5. místo, zápas o 9. místo a zápas o 11. místo. 8. října se odehrál zápas o 7. místo, zápas o 3. místo a finále.\n"}
{"id": "753292", "url": "https://cs.wikipedia.org/wiki?curid=753292", "title": "Place Alfred-Dreyfus", "text": "Place Alfred-Dreyfus\n\nPlace Alfred-Dreyfus (\"náměstí Alfreda Dreyfuse\") je náměstí v Paříži. Nachází se v 15. obvodu.\n\nTrojúhelníkové náměstí tvoří křižovatka ulic \"Avenue Émile-Zola\", \"Rue du Théâtre\" a \"Rue Violet\".\n\nNáměstí bylo pojmenováno 5. července 2000 podle Alfreda Dreyfuse (1859-1935). Při té příležitosti byl instalován i jednoduchý pomník s citátem Émila Zoly, který se prosazoval za Drayfusovo osvobození.\n\n\n"}
{"id": "753316", "url": "https://cs.wikipedia.org/wiki?curid=753316", "title": "Židovský hřbitov v Miroslavi", "text": "Židovský hřbitov v Miroslavi\n\nŽidovský hřbitov v Miroslavi byl společenstvím Chevra kadiša založen někdy v 16. století. Nachází se asi 600 m jihovýchodně od náměstí Svobody na Nádražní ulici, jež vede k silnici 1. třídy č. I/53 ze Znojma do Pohořelic.\n\nNa ploše 5832 m se dochovalo kolem šesti set náhrobních kamenů (\"macev\") s nejstarším čitelným z roku 1667 (či 1691). V roce 1886 byl hřbitov modernizován a roku 1902 došlo ke stavbě nové obřadní síně.\n\nMiroslavská židovská komunita přestala existovat v roce 1938.\n\n\n"}
{"id": "753319", "url": "https://cs.wikipedia.org/wiki?curid=753319", "title": "Mořic Adolf Saský", "text": "Mořic Adolf Saský\n\nMořic Adolf Karel Saský, O.Melit., (německy \"Moritz Adolf Karl von Sachsen-Zeitz-Neustadt\", 1. prosince 1702, zámek Moritzburg — 20. června 1759, Hradiště sv. Hypolita u Znojma) byl římskokatolický kněz a titulární arcibiskup farsalský, sídelní biskup v Hradci Králové (1731-33) a v Litoměřicích (1733-59).\n\nNarodil se 1. prosince 1702 v zámku Moriztburg jako vévoda sasko-zeitzsko-neustadtský. Jeho rodiči byli vévoda Bedřich Jindřich z vedlejší větve kurfirtského saského rodu luterského vyznání a jeho manželka Anna Frederika Filipína Šlesvicko-Holštýnsko-Sonderbursko-Wiesenburská.\n\nByl svým strýcem Kristiánem Augustem odňat matce a dán katolickým učitelům. Tento strýc, sám konvertita, se roku 1707 stal ostřihomským arcibiskupem. Do jeho rukou složil mladý Mořic v kterémsi maďarském, podle jiných v lužickém klášteře v Marienthalu, vyznání víry roku 1716 a v sedmnácti letech se stal členem kapituly v Kolíně nad Rýnem.\n\nPapež Benedikt XIII. jej 8. února 1730 jmenoval titulárním arcibiskupem z Farsaly. Vysvěcen byl v Drážďanech a Karel VI. ho jmenoval biskupem v Hradci Králové, kde byl intronizován 8. října 1731. Na vlastní žádost byl pak 4. července 1733 přeložen do litoměřické diecéze, intronizace proběhla 7. listopadu 1733.\n\nŠlechtic z nejvyšších kruhů evropské aristrokracie se zhlížel zejména ve svém slavném příbuzném, saském kurfiřtovi a polském králi Augustovi II. Silném, který učinil z Drážďan velkolepé rezidenční město s mnoha věhlasnými stavbami. Věnoval se proto zejména mecenášství a sběratelským zájmům, v Litoměřicích si vybudoval vlastní dvůr a zřídil obrazovou galerii, v níž měl 232 obrazů, z nichž 155 sám vlastnil a zbytek patřil biskupství. Část \"světských\" obrazů byla umístěna na zámku Stvolínky, která sloužila jako biskupská letní rezidence.\nOproti tomu v sídle své katedry se zdržoval jen zřídka. Diecézi spravovali v jeho nepřítomnosti generální vikáři Regner, Fischer a Jarschel. Za správy těchto svědomitých kněží došlo roku 1738 ke zřízení diecézního semináře. V roce 1739 se ujali v Konojedech u Úštěku správy kláštera servité a v roce 1753 byl na Mělníce usazen řád kapucínů. V roce 1744 obdrželi kapitulní děkan a starší kanovník v Litoměřicích právo pontifikálií, ostatní kanovníci fialový kanovnický pláštík.\n\nMořic Albert měl nesporné schopnosti a byl považovaný za schopného hodnostáře s velkými nadějemi. Mělo se zvažovat i jeho budoucí jmenování kardinálem. Přesto byl osobně nešťastným člověkem, trpícím tím, že mu rodina předurčila kněžské povolání, pro něž neměl vlohy ani pochopení. \"Sám o sobě říkal, že matce vděčí za výchovu ve víře, ale nikoli za to, že se musel stát knězem. Nakonec svému zoufalství podlehl a vedl nepřiměřený život utápěný v marnotratnostech.\" Postupně se čím dál víc oddával světskému způsobu života, takže mu časem přestaly stačit výnosy z prebend a bohatých litoměřických statků. Roku 1746 byl na litoměřické biskupství dokonce uvalen konkurs. Vedle toho žil i s litoměřickou kapitulou ve stálých sporech pro svévolné i protiprávní zasahování do usnesení církevního soudu, a pro svou nesnášenlivou povahu.\n\nEpiskopát vévody Mořice Adolfa, navenek reprezentovaný nádherou pozdně barokního dvora, založeného na stále se množících dluzích, které vedly nakonec k \"sekvestraci\" (ustanovení nucené správy) a kuratelní administraci statků, znamenal pro kapitulu a katedrální kostel vedle ztrát finančních i nové spory s biskupem o výběr a dosazování kanovníků. Biskup protežoval své oblíbence ze svého „hofštátu“ (z něm. \"Hofstaat\"). Tragický byl příchod Johana Wilhelma von Horsta, sice už kanovníka kapituly v Lutychu a v Kolíně nad Rýnem, ale více světského dvořana než kněze, který nejenže nevykonával povinnosti, plynoucí z jeho prebendy II. königseggovského kanonikátu, ale svým zhoubným vlivem na biskupa přivedl jeho finance k úplnému zhroucení. Zásah císařovny spolu s úsilím děkana kapituly Wenzela Regnera, německého rodáka z Kličína, přinuceného k rezignaci na generální vikariát a oficialát, zabránily sice nejhoršímu, ale teprve potom, co byl von Horst odhalen jako pruský špion a vypovězen z císařských zemí. K dobrým počinům biskupovým patří získání papežského privilegia pontifikálií pro děkana a kanovníka seniora, a velké kapy (latinsky \"cappa magna\" – fialový pláštík) pro kanovníky (1744).\n\nUstálení poměrů v kapitule i v diecézi přinesl až příchod jeho nástupce Emanuela Arnesta hraběte z Valdštejna, do té doby světícího biskupa pražského (1760–1789).\n\nSmrt ho překvapila v Hradišti u Znojma na křižovnickém proboštství, kam se utekl před nepříjemnostmi sedmileté války 20. června 1759. Na proboštství v Hradišti byl umístěn k celému zaopatření na nátlak vídeňského dvora. Tamější probošt Hauer mu přidělil za obydlí celé východní křídlo reprezentační budovy, po předchozím ujištění saského dvora, že všechny výlohy spojené s vydržováním „serenissima“ budou zaplaceny. To se však ani za pět let po smrti vévodského hosta nestalo. Křižovnický probošt Hauer však ani na okamžik nepochyboval, že se tak stane a proto se dal na účet tohoto dluhu do svého dávného plánu - generální opravy proboštské svatyně sv. Hypolita. Nešetřil při tom nákladu a dal vyzdobit kostel slavnými obrazy freskaře Maulpertsche, kterého poznal při práci v blízkém Louckém klášteře. Saský dvůr zaplatil nejdříve na úhradu pohřbu zesnulého biskupa 7000 zlatých a později na vyrovnání celého dluhu poukázal ještě 14 150 zlatých prostřednictvím saského rezidenta ve Vídni Zikmunda z Pezoldu. K tomu řádu bylo ponecháno zařízení celého bytu a některé jiné věci. Tak rocheta s pravými bruselskými krajkami, dvě kasule a dva pluviály z pravého brokátu, nábytek ve stylu Ludvíka XV. potažený bledězeleným a karmazínovým sametem, všechno věci, které byly možná kdysi majetkem litoměřického biskupství.\n\n\n"}
{"id": "753320", "url": "https://cs.wikipedia.org/wiki?curid=753320", "title": "Čelní stop", "text": "Čelní stop\n\nČelní stop, též žlabinka, je přechod mezi čelem a hřbetem nosu psa. Stop se popisuje také při hodnocení exteriéru některých plemen koček, typicky koček perských, kde je vyžadován stop v podobě krátkého hlubokého prohnutí linie mezi čelem a nosem.\n\nStop tvoří hranici mezi mozkovnou a čenichovou partií psa. Jeho utváření je jedním z nápadných plemenných znaků, psi některých plemen mají stop tvořící úhel skoro 90°, u jiných se jedná o sotva znatelný, postupný přechod.\n\nVýrazný stop je vyžadován například u čivavy, kanárské dogy, bandoga, westíka, nebo anglického setra, dobře patrný u hovawarta či slovenského čuvače, mírný stop je požadován u československého vlčáka, beaucerona nebo aljašského malamuta. Skotský teriér či jezevčík mají stop jen naznačený. Sotva znatelný stop je vyžadován u kavkazského pasteveckého psa, dlouhosrsté kolie či barzoje.\n\n\n"}
{"id": "753323", "url": "https://cs.wikipedia.org/wiki?curid=753323", "title": "Ellen Foley", "text": "Ellen Foley\n\nEllen Foley (* 5. června 1951, St. Louis, Missouri, USA) je americká zpěvačka a herečka. Hrála například v seriálu \"Night Court\". Jako zpěvačka spolupracovala například s Meat Loafem nebo punk rockovou skupinou The Clash. Celkem vydala tři sólová studiová alba. Hrála také ve filmu \"Vlasy\" (\"Hair\") Miloše Formana.\n"}
{"id": "753324", "url": "https://cs.wikipedia.org/wiki?curid=753324", "title": "Manganistan sodný", "text": "Manganistan sodný\n\nManganistan sodný, NaMnO, je sloučenina manganu vytvářející černošedé krystalky, která se velmi dobře rozpouští ve vodě (podstatně lépe než manganistan draselný) za vzniku fialového roztoku. Jeho vlastnosti jsou velmi podobné manganistanu draselnému. Je však na rozdíl od něj mnohem dražší, hygroskopický (pohlcuje vlhkost ze vzduchu), má nízký bod tání.\n\nManganistan sodný je v mnohém podobný manganistanu draselnému a má i podobné vlastnosti. Je asi 15krát rozpustnější, roztoky mají podobnou tmavě fialovou barvu. Po jeho odpaření vykrystalují prizmatické nafialověle černé lesklé krystaly monohydrátu manganistanu sodného NaMnO·HO (zatímco manganistan draselný monohydrát ani jiné hydráty netvoří). Protože je silně hygroskopický, méně se hodí k použití v analytické chemii. Je také velmi silným oxidačním činidlem. Díky vysoké rozpustnosti se používá jako leptadlo k odstraňování plošek mědi při výrobě plošných spojů. Také se používá ve speciálních případech k čištění vody, kdy toxičtější ionty těžkých kovů o nižším oxidačním čísle jsou převáděny na analogické méně toxické ionty o vyšším oxidačním čísle. \n\nManganistan sodný nemůže být připravován analogicky jako manganistan draselný, protože nevzniká mezistupeň - manganan sodný. Proto jsou použitelné pouze méně přímé postupy, například konverze z manganistanu draselného. Dalším používaným postupem je reakce oxidu manganičitého s chlornanem sodným za přítomnosti hydroxidu sodného:\n"}
{"id": "753325", "url": "https://cs.wikipedia.org/wiki?curid=753325", "title": "Augustin Malý", "text": "Augustin Malý\n\nThDr. Augustin Malý (26. srpna 1908 Počátky – 16. listopadu 1984 Pelhřimov) byl český římskokatolický kněz, spirituál kněžského semináře v Českých Budějovicích a v letech 1968 až 1972 generální vikář českobudějovické diecéze.\n\nPocházel z Počátek, kněžské svěcení přijal 31. března 1935 v Českých Budějovicích. V období druhé světové války a po ní vyučoval starozákonní biblistiku, hebrejštinu a aramejštinu v českobudějovickém kněžském semináři; po druhé světové válce také působil jako jeho spirituál, na počátku akademického roku 1948/1949 byl ustanoven jeho rektorem, avšak krátce poté se opět vrátil k funkci spirituála.\n\nV roce 1950 byl internován v Želivském klášteře a později převezen do Hájku u Unhoště; dne 19. září 1953 jej Krajský soud v Českých Budějovicích odsoudil k trestu odnětí svobody na 13 let. Po návratu biskupa Hloucha do čela českobudějovické diecéze se stal v červnu 1968 jeho generálním vikářem, jímž zůstal až do Hlouchovy smrti v roce 1972. Ještě 10. února 1972 žádal Josef Hlouch o státní souhlas k jeho jmenování kanovníkem českobudějovické kapituly, k tomu ovšem nedošlo. V letech 1973–1984 působil Malý jako duchovní správce v Onšově. Spolupracoval také na překladu Jeruzalémské bible do češtiny.\n\n"}
{"id": "753327", "url": "https://cs.wikipedia.org/wiki?curid=753327", "title": "Shell skript", "text": "Shell skript\n\nShell skript je skript napsaný pro shell, nebo příkazový řádek, v operační systém. Je často považován za programovací jazyky pro řešení konkrétního problému. Typické operace prováděné shell skriptem zahrnují manipulaci se soubory, provádění programování, a tisk textu.\n\nMnozí interpreti shell skriptu fungují jako příkazový řádek, jako například různé Unix shell, Windows PowerShell nebo MS-DOS codice_1. Jiní, jako například AppleScript nebo grafické Windows Script Host (WScript.exe), přidávají schopnost skriptování do počítačového prostředí bez nutnosti příkazového řádku. Další příklady programovací jazyků primárně určených pro shell skriptování jsou DCL a JCL.\n\nV úplně nejzákladnější formě, shell skript poskytuje vhodnou variantu systémového příkazu kde je speciální nastavení prostředí, možnosti příkazů, nebo pozdější zpracování aplikováno automaticky, ale způsobem, který umožňuje novému skriptu působit jako normální Unix příkaz. \n\nJako příklad může být vytvoření zkrácené verze příkazu ls, který slouží k výpisu adresářů a souborů, na příkaz l, který uložíme k uživateli do bin adresáře. Například /home/\"username\"/bin/l, odsud bude dodávána výchozí sada příkazů.\n\nZde první řádek (Shebang) označuje který interpret by měl být použit k provedení zbytku skriptu, a druhý řádek vytvoří seznam s možnými atributy formát souboru, sloupce, všechny soubory (žádný vynechaný), a velikost v blocích. LC_COLLATE=C nastavuje výchozí nastavení aby se nemíchala malá a velká písmena dohromady, a \"$@\" způsobí, že parametry zadané do l projdou jako parametry do ls tak, že všechny normální možnosti a celý syntax známý ls může být stále používán.\n\nUživatel by pak měl být schopen jednoduše používat l pro nejběžněji používaný krátký výpis.\n\nJako další ukázku Shell skriptování zde máme vytištění seznamu všech souborů nebo adresáře/ů v adresáři, kde se script nachází.\n\nV tomto případě by shell skript začal svým normálním počátečním řádkem #!/bin/sh. Následně skript provede příkaz clear který vyčistí terminál od veškerého textu před přechodem na další řádek. Následující řádek zajišťuje hlavní funkci skriptu. ls -l -a příkaz vytvoří seznam souborů a adresářů, které jsou v adresáři, ve kterém skript běží. Atributy ls příkazu mohou být libovolně měněny aby příkaz co nejvíce splnil potřeby uživatele.\n\nShell skripty umožňují několika příkazům, které jsou ručně zadány do příkazového řádku, aby byly vykonány automaticky, bez nutnosti čekání na uživatele, který by spustil každou fázi posloupnosti. Například v adresáři se třemi zdrojovými soubory v C kódu, spíš než ručně rozbíhat čtyři příkazy potřebné pro sestavení finálního programu, stačí místo toho vytvořit C shell skript, zde pojmenovaný build a uložit ho do adresáře se soubory, kde je po spuštění automaticky spojí:\n\nTento skript uživateli umožní po editaci, zapauzování editoru a následném napsání ./build vytvoření updatovaného programu, jeho otestování a poté vrátí uživatele zpět do editoru. Od roku 1980 jsou takovéto skripty nahrazovány programy jako make, které se specializují na kompilaci programů.\n\nJednoduché dávkované úlohy jsou obvyklé pro izolované úlohy, ale použití shell smyček, testů, a proměnných nabízí uživateli mnohem větší flexibilitu. Bash skript pro převod obrázků ve formátu JPEG na PNG formát, kde jsou jména obrázků k dispozici v příkazovém řádku - lze i pomocí zástupných znaků - namísto toho, aby byly uvedeny ve skriptu. Takto vytvořený skript nazveme například jpg2png.\n\njpg2png příkaz pak může být spuštěn na adresář plný JPEG obrázků tímto způsobem jpg2png *.jpg\n"}
{"id": "753328", "url": "https://cs.wikipedia.org/wiki?curid=753328", "title": "Kassandra (Červený trpaslík)", "text": "Kassandra (Červený trpaslík)\n\nKassandra (anglicky \"Cassandra\") je čtvrtá epizoda osmé série (a celkově čtyřicátá osmá - po předchozí trojdílné epizodě Zpátky v Červeném) britského kultovního sci-fi seriálu / sitcomu \"Červený trpaslík\".\n\nScénář napsal Doug Naylor, režie Ed Bye. Ve Spojeném království byla poprvé epizoda odvysílána na kanále BBC2 11. března 1999.\n\nZnámí vesmírní dobrodruhové si odpykávají trest ve vězení. Lister všechny zapíše do jednotky kanárků - nejostřejší jednotky na lodi, která plní nejnebezpečnější mise. Během mise na potopené lodi Silverberg narazí na počítač se jménem Kassandra, který předpovídá budoucnost údajně na 100 procent.\n\nDavid Lister se ve vězení necítí dobře. Do cely vstoupí strážný a položí na stůl záhadný kufřík. Lister vysvětluje Rimmerovi, že se zapsal mezi kanárky. Myslí si, že jde o pěvecký sbor. Rimmer ho vyvede z omylu a vysvětlí mu, že kanárci jsou ve skutečnosti členové vězeňské jednotky, kteří jsou vysíláni na nejnebezpečnější mise. Lister si zoufá nad svým rozhodnutím a prozradí, že do jednotky zapsal všechny přátele včetně Rimmera, zfalšoval podpisy.\n\nRimmer, Lister, Kryton, Kochanská a Kocour ve žlutých uniformách stojí v pozoru před kapitánem Hollisterem a velitelem 13. patra Ackermanem. Kapitán Frank Hollister vysvětluje, že na dně měsíčního oceánu byla sondou objevena kosmická loď Silverberg a oni ji mají prozkoumat. Rimmer se pokusí se společníky zinscenovat pěvecké představení na důkaz nedorozumění (aby přesvědčili Ackermana, že si spletli náborový kurs), ale neuspěje a navíc mu strážný Knot tvrdě stiskne varlata, aby mu připomněl význam slova \"muž\". Jediný, kdo se na misi těší je vyšinutý vězeň zvaný Smrťák. Má radost, že bude moci konečně někoho zabít.\n\nKdyž ponorka s kanárky přirazí k trupu potopeného kosmického plavidla, natěšený Smrťák vyrazí jako první, narazí hlavou do rámu dveří a zhroutí se na zem. Ostatní vcházejí dovnitř a zahajují průzkum. Po chvíli Kristina Kochanská upozorňuje své přátele, že objevila počítač, který jim možná poskytne nějaké informace.\n\nBěhem rozhovoru s počítačem - Kassandrou vyjde najevo, že dokáže bezchybně určit budoucnost. Pětice je chvíli překvapená a chrlí jednu otázku za druhou, než si Kochanská uvědomí, že odpovědi na takové dotazy jim mohou značně zkomplikovat příští léta. Ostatní uznají, že má pravdu. Rimmer se chce otázat na jistou věc, která ho zajímá, ale Kassandra ho předběhne s odpovědí:\nLister chce vědět, na co se Rimmer ptal a je šokován jeho odpovědí. Rimmer se ptal, kdy a jak Lister zemře.\n\nKryton si přečetl zadání mise a informuje, že vesmírná loď SSS Silverberg neměla nehodu, nýbrž sem byla automaticky vyslána Vesmírnou flotilou, která se chtěla nebezpečné Kassandry zbavit. Přátelé se chystají k odchodu, přičemž Kassandra věští smrt všech kanárků do hodiny s výjimkou Rimmera, který zemře do 20 minut. Lodní přepážka povolila a dovnitř se valí voda. Přežít mají pouze Lister, Kocour, Kryton a Kochanská.\nRimmer brzy dostane infarkt poté, co se dozví, že zemře na infarkt. Tomu Arnold Rimmer odmítá uvěřit.\n\nV ústraní Kryton vyzývá Rimmera, aby použil svou zadubenou hlavu a ten přijde na tak neobvyklý nápad, až mu Kryton závidí jeho gen podlosti. Rimmer požádá Krytona, aby si promítl celý rozhovor s Kassandrou a řekl mu, zdali se během něj na Arnolda Kassandra nebo někdo obrátil jménem - jako na Rimmera. Když se potvrdí, že nikoliv, Rimmer jásá. Kassandra neví, že on je Rimmer, vidí jen odrazy budoucnosti. Mohla vidět umřít někoho, o kom jí bylo řečeno, že se jmenoval Rimmer. Stačí jen najít případného dobrovolníka. Rimmer se dívá láskyplně na Kocoura, ten se však vehementně brání.\n\nDo místnosti vstoupí dozorce Nebb Knot a chce vědět, jestli je sektor zajištěn. Rimmer je velmi iniciativní a záměrně ho polije kávou, načež mu nabídne svou vestu s jmenovkou RIMMER. Zavede ho ke Kassandře, kde Knota v Rimmerově vestě skolí infarkt. Kassandra však ujistí skutečného Rimmera, že ani on se z lodi nedostane živý. Arnold jí ukáže prostředníček a naštvaně odchází.\n\nKryton dostane nápad, který demonstruje názornou ukázkou. Nabije zbraň a postupně vystřelí na Listera, Kocoura a Kochanskou. Zbraň vždy selže. Kryton poručí Rimmerovi skrčit se a tentokrát pistole vystřelí. Kryton navrhne utvořit kruh a doprovodit v jeho středu Rimmera do ponorky. Když tam skupinka dojde ve snaze ochránit Rimmera, zjistí, že se jim ztratil. Vrací se zpět a odhalí Rimmera v díře. Kristina Kochanská se k němu spouští na laně. K díře se žene voda, Kochanská s Rimmerem nad sebou zaklapnou poklop, zbytek unikne do potápěčského zvonu. Horní patra lodi jsou zatopeny a nyní nelze uniknout. Rimmer si naříká a vydá se za Kassandrou, aby alespoň vyzvěděl, jak zemře. Počítač mu sdělí, že jej Lister nachytá při milování s Kochanskou a střelí jej harpunou do hlavy. Nadšený Rimmer křičí:\n\nKochanská se odmítá s věštbou smířit, ale okolnosti skutečně pracují proti její vůli. Když si Rimmer chce nalít vodu z kohoutku, opodál vytryskne gejzír přímo na Kristinu. Ta je nucena si svléci oblečení. Když dvojice leží vedle sebe a Rimmer se chystá Kochanskou políbit, vtrhne dovnitř Lister s harpunou a vysvětlením. Kassandra věděla, že Lister ji v budoucnu zabije a tak se mu chtěla pomstít. S touto tezí přišel první Kryton. Rimmer má teď na Krytona vztek. Lister nechá dvojici o samotě a jde za Kassandrou.\n\nHovoří s ní o tom, že nechce věřit na předurčenou budoucnost. Chce mít naopak možnost věci změnit a proto ji nezabije. Kassandra však trvá na svém. Lister přilepí žvýkačku na stěnu a chystá se odejít. Žvýkačka spadne na rameno lampy, které se zatíží a zapne tlačítko ventilátoru. Proud vzduchu odfoukne žvýkačku do sklenice s brandy. Sklenice spadne a brandy se rozlije do kabelů počítače. Kassandra se na Listera významně podívá, zatímco kabely začínají jiskřit a hardware exploduje. Lister se špatným svědomím odchází pryč.\n\nNa DVD v komentářích k této epizodě objasňuje Danny John-Jules - představitel Kocoura výběr názvu epizody. Inspirací byla Cassandra z dílu „The End of the World“ britského sci-fi seriálu \"Pán času\".\n\nV epizodě „Kassandra“ vystupují mimo stálé herce další, z nichž někteří se účastnili natáčení v předchozích dílech, kde ztvárnili posádku kosmické lodi Červený trpaslík.\n\n\n"}
{"id": "753332", "url": "https://cs.wikipedia.org/wiki?curid=753332", "title": "Johannes Heesters", "text": "Johannes Heesters\n\nJohannes Heesters (5. prosince 1903, Amersfoort, Nizozemsko – 24. prosince 2011, Starnberg, Německo) byl nizozemský herec a zpěvák. Za svoji dlouhou kariéru hrál v několika desítkách filmů. Zemřel na cévní mozkovou příhodu ve věku 108 let.\n\n"}
{"id": "753339", "url": "https://cs.wikipedia.org/wiki?curid=753339", "title": "RRDTool", "text": "RRDTool\n\nRRDTool (zkratka pro round-robin database tool) je v informatice opensource nástroj, který se zaměřuje na zpracování a ukládání časově závislých dat (například teplota, zatížení procesoru, síťový provoz a další). Tato data jsou uložena v databázi typu round-robin, která má konstantní velikost v čase. RRDTool je nová generace nástroje MRTG, obsahuje také nástroje pro získání dat v grafické podobě. Zásadní rozdíl oproti MRTG je, že se v principu již nejedná o úzce zaměřený program na sběr a vykreslení dat, jehož činnost je pouze modifikována parametry na příkazové řádce, ale o komplexní programovací prostředí pro archivaci a grafování dat, kterážto činnost se zcela řídí (i velmi dlouhým) programem zadaným v parametru příkazu. Lze zde oproti MRTG daleko snadněji dosáhnout stavu kdy je vygenerován prázdný graf aniž by přitom program vypsal nějakou chybovou hlášku, což může být velmi matoucí pro neprogramátory. Dále oproti MRTG chybí SNMP modul na sběr dat ze sítě.\n\n\nFunkce codice_4 vytvoří nový soubor s databází \"RRD\". Takto vytvořená databáze je naplněna neznámými daty pro všechny vzorky.\n\nSyntaxe k vytvoření databáze:\n\nPříklad vytvořené databáze:\n\n\nPříkaz \"update\" slouží k vkládání nových dat do databáze. Data jsou v databázi automaticky přeskládána podle zadaných parametrů při vytvoření databáze.\n\nSyntaxe:\n\n\nPoužívá se k reprezentaci dat v podobě čitelné pro člověka. Hlavním cílem je vytvoření grafické podoby dat, může ale generovat i číselné zprávy.\n\nPříkaz potřebuje k práci nějaké hodnoty, je tedy nutné připojit alespoň jednu proměnnou z RRD souboru. Hodnot může být více z vícero souborů.\nSyntaxe:\n\n\n\nVývoj \"RRDTool\" je od verze 1.2 sponzorován. S každou novou verzí se objeví i seznam sponzorů.\n\nNíže je historie verzí programu. Zobrazovány jsou pouze hlavní aktualizace.\n\nOstatní nástroje, které se dají použít stejně jako RRDTool nebo používají RRDTool jako zobrazovač grafů\n\n"}
{"id": "753349", "url": "https://cs.wikipedia.org/wiki?curid=753349", "title": "Spenglerův pohár 2011", "text": "Spenglerův pohár 2011\n\nSpenglerův pohár 2011 je 85. ročník soutěže hokejových klubů, která probíhala od 26. do 31. prosince 2011 ve švýcarském Davosu. Účastnilo se jí šest celků (pět evropských klubů a výběr Kanaďanů hrajících v evropských ligách), které byly rozděleny po třech do dvou skupin. Jedna byla pojmenovaná po Richardu Torrianim, druhá po Hansi Cattinim. Ve skupinách se celky utkaly systémem každý s každým. Nejhorší z jedné skupiny se následně utkal ve čtvrtfinále s druhým ze druhé skupiny. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkali ve finále. Vítězem turnaje se stal pořádající HC Davos.\n\n\n"}
{"id": "753353", "url": "https://cs.wikipedia.org/wiki?curid=753353", "title": "Institucionální ekonomie", "text": "Institucionální ekonomie\n\nInstitucionální ekonomie je ekonomický směr, který zkoumá roli institucí\nv moderní ekonomice. V kontrastu s jinými směry ekonomie se nezajímá výhradně o ekonomické jevy\nodehrávající se v rámci daného institucionálního uspořádání, nýbrž právě o tento rámec, tvořený \"formálními\" institucemi\n(např. zákony) i \"neformálními\" institucemi (např. zvyky či kultura společnosti). Instituce představuje základní\nprvek analýzy, jejímž zkoumáním institucionalisté usilují o sblížení ekonomické teorie a ekonomické reality.\nCharakteristický je důraz na interdisciplinární přístup.\n\nK významným příspěvkům tohoto směru patří institucionální teorie firmy, Coaseho teorém či pojem\ntransakční náklady. V praktickém životě se institucionalismus dostal ke slovu během velké\nhospodářské krize a následném reformně-ekonomickém programu New Deal, na jehož vytváření se podílelo\nmnoho původních institucionalistů.\n\nInstitucionalismus si mezi ekonomickými směry ve 20. století nevydobyl tolik pozornosti jako keynesiánství\nči monetarismus, přesto nenahraditelně doplňuje současné ekonomické poznání a stal se důležitou součástí\nrozvoje moderní ekonomie.\nMezi slavné institucionální ekonomy patří 4 nositelé\nNobelovy ceny za ekonomii:\nRonald H. Coase, Douglas C. North, Elinor Ostrom a Oliver E. Williamson.\n\nV ekonomickém pojetí jsou instituce \"jakékoliv omezení, které utváří ekonomické chování lidí.\nJinak řečeno jsou instituce množinami pravidel ovládajících jednání.\"\nDělíme je na \"formální\" a \"neformální\", přičemž za formální instituce můžeme označit např. zákonné normy,\nobčanská práva, ústavu či soukromé vlastnictví. Neformální instituce pak mohou nabývat podoby zvyků, jazyka\nči obecně kultury společnosti.\nFormální instituce jsou obecně považovány za rychle a snadno změnitelné (např. přijetím příslušného zákona), naproti tomu\nneformální instituce mohou být velice rigidní, neboť podléhají dlouhodobým společenským procesům.\nInstitucionalisté soudili, že neformální instituce jsou sice relativně stabilní, ale historicky proměnlivé.\n\nStarý či původní institucionalismus je někdy také označován americký, neboť vznikl a rozvíjel se výhradně na území\nUSA.\nV Evropě bychom sice některé ekonomy mohli považovat za institucionalisty, ale jednalo se spíše o kontakty amerických\ninstitucionalistů na London School of Economics než o zástupce tohoto směru v pravém slova smyslu.\nAmerický institucionalismus byl reakcí na prudké, strukturální změny v americkém hospodářství koncem 19. století.\nTváří v tvář obrovskému hospodářskému růstu, bohatnutí společnosti, novým postupům ve výrobě\n(např. fordismus), ale také rozevření stratifikačních nůžek,\nspousta ekonomů nabyla přesvědčení, že dosavadní ekonomická teorie zastarala a je zapotřebí nové teorie,\nkterá zohlední v ekonomice dříve neexistující jevy.\n\nInstitucionalismus kritizuje do té doby převládající neoklasickou ekonomii za přílišné\nzanedbávání role institucí v ekonomice. Jestliže tradiční ekonomie studuje kategorie jako renta, důchod,\nkapitál, zisk, institucionalisté se zabývají exogenními vlivy, jakými jsou např. zákony či etika dané společnosti.\n\nPro institucionalismus je charakteristická empirická metoda a interdisciplinární přístup.\n\n\nNová instituciální ekonomie se rozvíjí od 60. let 20. století. Již se nesnaží o nahrazení neoklasické ekonomie,\nale spíše o její doplnění. Přibývají nová pole zkoumání, např. teorie zastupování, asymetrie informací,\nnejistota, neracionalita nebo teorie institucionální změny.\nÚstředním tématem jsou však vlastnická práva a transakční náklady.\nNěkdy se proto nové institucionální ekonomii říká \"ekonomie transakčních nákladů\" či \"teorie vlastnických práv\".\nPro tento směr bylo stěžejní dílo Ronalda Coase (články \"Povaha firmy\", 1937 a \"Problém společenských nákladů\", 1960)\na Douglase Northa, který vymezil dnes nejběžnější definici institucí, včetně jejich dělení na formální a neformální.\n\nZ environmentálního hlediska je klíčový přínos práce držitelky Nobelovy ceny Elinor Ostrom, spočívající v dlouhodobém empirickém zkoumání problému společného vlastnictví, známého také pod pojmem tragédie obecní pastviny. Ostrom konstatuje, že za řešení nelze automaticky považovat privatizaci či převedení společného majetku pod stát. Podle ní závisí spíše na efektivitě režimu správy a využívání společného zdroje, jehož úspěšnost závisí na řadě podmínek. Formy společného vlastnictví jsou pak často mnohem úspěšnější v jejich naplnění.\n\n\n\n\n"}
{"id": "753354", "url": "https://cs.wikipedia.org/wiki?curid=753354", "title": "Cais", "text": "Cais\n\nExistuje více nositelů příjmení Cais:\n\n"}
{"id": "753357", "url": "https://cs.wikipedia.org/wiki?curid=753357", "title": "Žvýkací sval", "text": "Žvýkací sval\n\nŽvýkací svaly (\"musculi masticatorii\") jsou svaly, které zavírají čelisti, křídlové svaly navíc pohybují dolní čelistí dopředu a do stran. V opačném směru, tedy k otevírání čelistí, pracují dvojbříškatý sval (\"musculus digastricus\") a některé svaly jazylky (jazylkočelistní sval, \"musculus mylohyoideus\" a bradojazylkový sval, \"musculus geniohyoideus\")\n\nŽvýkací svaly mají původ ve svalovině žaberních štěrbin a vznikají z prvního žaberního oblouku. V důsledku tohoto jsou inervovány V. hlavovým nervem, přesněji mandibulární větví trojklaného nervu, čímž se liší od mimických svalů, které jsou inervovány nervem lícním.\n\n\nVšechny žvýkací svaly jsou párové.\n\nExistuje velká různorodost, ale obecně jsou u ptáků vyvinuty následující žvýkací svaly:\n\nKrokodýli jsou archosauři, příbuzní ptákům, a jejich žvýkací svaly jsou do značné míry ptačím podobné a s nimi homologní:\n\n"}
{"id": "753358", "url": "https://cs.wikipedia.org/wiki?curid=753358", "title": "Pangbornovo letiště", "text": "Pangbornovo letiště\n\nPangbornovo letiště () je veřejné letiště v okrese Douglas v americkém státě Washington. Nachází se 7 kilometrů od centra Wenatchee, které leží v sousedním okrese Chelan. Vlastníkem letiště jsou Přístavy okresů Chelan a Douglas.\n\nLetiště je většinou využíváno pro obecné letectví, ale také jej obsluhuje jedna komerční aerolinka, Horizon Air, která provozuje příměstské lety do Seattlu. Od září 2006 letiště využívá Instrument Landing System.\n\nSvé jméno letiště dostalo po Clydu Pangbornovi, který se roku 1931 stal prvním člověkem, kdo bez zastávky přeletěl Tichý oceán. Svůj výlet začal v Misawě, v japonské prefektuře Aomori a plánoval přistát na letišti v Seattlu, místo toho však letěl až do Wenatchee.\n\nLetiště má rozlohu 237 hektarů a nadmořskou výšku 381 metrů. Nachází se zde dvě zpevněné ranveje, obě pokryté asfaltem.\n\nV roce 2008 letiště využilo 44 681 letadel, průměrně 122 za den. 69 % letů tvořilo obecné letectví, 29 % letecké taxi, 2 % plánované komerční lety a méně než 1 % vojenské lety. Ze 132 zde umístěných letadel bylo 67 % jednomotorových, 9 % vícemotorových, 10 % tryskových, 2 % vrtulníky, 11 % kluzáky a 1 % ultralehká letadla.\n\nV roce 2009 doporučil a schválil Federální úřad letectví rozšíření zdejší ranveje na 2 130 metrů pro komerční lety společnosti Canadair. Prodloužení ranveje také zvýší kapacitu v létě a v zimě pomůže přistávajícím letadlům při kluzkých podmínkách.\n\n"}
{"id": "753360", "url": "https://cs.wikipedia.org/wiki?curid=753360", "title": "Televize Kryton", "text": "Televize Kryton\n\nTelevize Kryton (anglicky \"Krytie TV\") je pátá epizoda osmé série (a celkově čtyřicátá devátá v rámci seriálu) britského kultovního sci-fi seriálu / sitcomu \"Červený trpaslík\".\n\nScénář napsal Doug Naylor a Paul Alexander, režie Ed Bye. Ve Spojeném království byla poprvé epizoda odvysílána na kanále BBC2 18. března 1999.\n\nKryton je nucen podstupovat hygienu společně s ženami, jelikož je kvůli prevenci pohlavních nejasností klasifikován jako žena. Když se o tom zmíní během mise kanárků, Smrťák, Kocour a víceméně i Lister požadují, aby dámy ve sprchách natočil na kameru. Kryton odmítne, nicméně je posléze přepaden a přeprogramován na bezohledného podnikatele. Jeho placený pořad s názvem Televize Kryton má velkou sledovanost.\n\nV úvodu epizody se Kryton účastní tělesné očisty v dámských sprchách, z čehož není zrovna nadšený. Zatímco se ženy sprchují, Kryton stojí s deštníkem pod sprchou a čte si knížku.\n\nLister přichází na celu a nese poštu. Rimmer se jí probírá. Mimo jiné je v ní dopis od Petersena (přítele Listera), že našel ve vraku Kosmika kytaru a posílá mu ji. Lister je nadšením bez sebe a Rimmera chytá tik, nesnáší Listerovo hraní na kytaru.\n\nDozorce přináší na celu Daveovu kytaru, Lister ji popadne a chystá se zahrát pár akordů. Má to háček, kytara nemá struny, vězeňský řád to zakazuje. Rimmer si oddechne. Dozorce se za chvíli vrátí a předá ještě jeden dopis Listerovi. Ten jej rozbalí a čte. List se týká přezkoumání případu a případné amnestie za dobré chování. Rimmer se domnívá, že jde o propuštění z vězení.\n\nO DVA DNY POZDĚJI…\n\nKosmický modul se vrací s členy kanárkovské jednotky z mise. Kryton vypráví zúčastněným mužům, jak hrozné a pokořující je společné sprchování s děvčaty. Všichni přítomní jsou z toho u vytržení, až má Kryton pocit, že se zastavil čas. Smrťák navrhne, aby android natočil nahá děvčata videokamerou, s čímž ostatní víceméně souhlasí. Rimmerovi to také není proti srsti, má však na paměti ono odvolání a nutnost dobrého chování a tak je proti. Kryton se chováním mužů urazí:\nKocour se Smrťákem nadšeně přikyvují: Ano, ano! Kryton vstává z lavičky:\n\nSprávce vězení Ackerman si nechá nastoupit vězně. Někdo z nich jej přepadl, zbil a ukradl mu skleněné oko. Jeho nová známost si teď o něm myslí, že je pouze poloviční fešák. Ackerman požaduje vrácení oka, ale vězni z něj mají legraci a do přichystaného kyblíku mu vloží zubní protézu. Rimmer udá vedle stojícího vězně, protože chce docílit vzorného chování za každou cenu. Za to si vyslouží pořádný lynč od skupinky trestanců.\n\nPřátelé z Kosmiku odcházejí pryč, Kryton jde jako poslední. Shýbne se pro pohozený papír, jenž tam byl nastražen a vyhodí jej do odpadu, v otvoru nad odpadní šachtou se objeví ruka držící francouzský klíč a udeří jím Krytona do hlavy. Android se sesune na zem a je odvlečen pryč.\n\nVečer během promítání se vězni příliš nebaví. V kinosále jim pouští samé béčka, jako např. „Upířice v bikinách vysávají Paříž“ nebo „Útok divokých naprosto neviditelných obřích mimozemšťanů“. Vysílání je přerušeno a na plátně se objeví Kryton a slibuje přímý přenos z dámských sprch. Je zřejmé, že android byl přeprogramován. Rimmer a Lister mají v úmyslu odejít, ale když Kryton ohlásí Kristinu Kochanskou, sednou si do zadních lavic a sledují show společně s ostatními.\n\nDalší den jde Lister navštívit Krytona, z něhož se stal velký kápo. Hodlá koupit práva na fotbal a box. Do cely přichází Kristina Kochanská a Kryton má pro ni dárek, skákající tyč. Ta ji má ochránit ve sprchách před plísní. To už je na Listera moc a Kristině vše řekne. Ukáže jí i fotografii. Kochanská zuří, jejímu hněvu neunikne ani Lister.\n\nLister je zkroušený a píše Kochanské omluvný dopis. Jako dárek jí chce poslat dva pytlíky mouky. Domnívá se, že ocení úsilí, které musel vyvinout pro jejich získání.\nDo cely vejde Kryton, dámy se dozvěděly o jeho pochybných aktivitách a napadly ho. Kryton byl překlasifikován zpět na muže. Informuje Listera o Kristinině staronové známosti – Timovi. Lister je z toho špatný, ale Kryton už má plán, jak Tima v jejích očích znemožnit a pomoci tak svému příteli.\n\nLister vleze do kajuty větrací šachtou a pořádně ji zřídí. Vysype drobky na postel, pohodí na gauč sendvič s cibulí, rozvěsí tuctové plakáty, rozmístí časopisy o mužských lidových tancích, CD s křesťanským rockem, nemoderní spodní prádlo atd. Vůbec netuší, že je natáčen Televizí Kryton, která jeho akci promítá dobře se bavícím vězňům.\n\nKdyž Lister skončí, vyjde z kajuty, kde na něj už čeká samotný Kryton. Lister pochopí, že Kochanská nemá žádnou schůzku s Timem poté, co Kryton zavře dveře kajuty, na nichž je jmenovka ACKERMAN. Kryton jej povzbuzuje, ať se pustí do úklidu, neboť správce vězení Ackerman se má každou chvíli vrátit. Listerovi se vydá na pomoc Rimmer, uvědomuje si, že by tímto mohlo být ohroženo odvolání. Společně Ackermanovu kajutu uklidí a když narazí na chodbě na číhajícího Krytona, utíkají za ním s úmyslem jej potrestat. Robot prchá s výmluvou, že chtěl pouze zvýšit sledovanost.\n\nLister má odvolací dopis, Rimmer si jej vezme a čte. Jak zjistí, odvolání se týkalo Listerovy kytary a povolení na struny. Lister oceňuje Rimmerovu pomoc a slíbí mu, že jako výraz poděkování mu složí písničku. Rimmer je zdrcen.\n\nPůvodně se díl měl jmenovat „No Strings Attached“, později byl přejmenován na současný název „Krytie TV“. Produkce epizody se zkomplikovala, herečka Chloë Annettová (představitelka Kristiny Kochanské) se cítila nemocná během natáčení. Pořadí natáčení některých scén bylo pozměněno, díl byl dokončen s menšími úpravami.\n\nV této epizodě se vyskytl fiktivní film \"Útok divokých, naprosto neviditelných, obřích mimozemšťanů\", který pochází od tvůrců filmu \"Upířice v bikinách vysávají Paříž\". Tento kinematografický počin je stylizován do prostředí amerického maloměsta 50. let 20. století. V úvodní scéně utíkají obyvatelé městečka před létajícím talířem, který, jak se ukáže později, slouží jako transportér výsadku neviditelných zástupců mimozemské civilizace. Obyvatelé jsou vyděšeni a ani pořádkové síly policie nejsou schopny útoku zabránit. Další rozvoj zápletky je však neznámý, jelikož promítání filmu bylo přerušeno vysíláním Televize Kryton.\n\nV epizodě „Televize Kryton“ vystupují mimo stálé herce další, z nichž někteří se účastnili natáčení v předchozích dílech, kde ztvárnili posádku kosmické lodi Červený trpaslík.\n\n\n"}
{"id": "753364", "url": "https://cs.wikipedia.org/wiki?curid=753364", "title": "Square Montholon", "text": "Square Montholon\n\nSquare Montholon je square v Paříži v 9. obvodu o rozloze 4571 m. Náměstí bylo pojmenováno podle Nicolase de Montholon (1763–1789), francouzského právníka.\n\nVýstavba square probíhala v letech 1862–1863 během výstavby ulice \"Rue La Fayette\" a vedl ji architekt Jean-Charles Alphand. Náklady činily 160 000 tehdejších franků. Park vznikl z části zahrady u paláce Charlese Sansona (1681–1726), pařížského kata.\n\nSquare o rozloze 4571 m je obehnáno mříží ve stylu Ludvíka Filipa a má dvě terasy. Na uprostřed rostou dva platany z doby založení parku o výšce 30 m. Z dalších stromů zde rostou např. olše, katalpy, jinan dvoulaločný, lípy, paulovnie, trnovníky nebo svitel latnatý.\n\nV parku se nachází mramorové sousoší sochaře Juliena Lorieuxe (1876–1915) \"Svatá Kateřina\" z roku 1908, které zakoupilo město Paříž v roce 1925. Rovněž je zde malé dětské hřiště.\n\n"}
{"id": "753365", "url": "https://cs.wikipedia.org/wiki?curid=753365", "title": "Retro (dokumentární cyklus)", "text": "Retro (dokumentární cyklus)\n\nRetro je dokumentární cyklus České televize, který se věnuje designu a trendům v socialistickém Československu. Pořad byl vysílán od 6. února 2008 do 28. prosince 2013 a provázela jím Martina Vrbová a od 24. prosince 2011 do 9. března 2013 jím provázela Petra Křížková. Jeden díl trvá asi 30 minut.\n\n"}
{"id": "753366", "url": "https://cs.wikipedia.org/wiki?curid=753366", "title": "Mistrovství světa v pozemním hokeji žen 2002", "text": "Mistrovství světa v pozemním hokeji žen 2002\n\n10. mistrovství světa v pozemním hokeji žen se uskutečnilo ve dnech 24. listopadu až 8. prosince 2002 na Perth Hockey Stadium v australském Perthu.\nTurnaje se zúčastnilo 16 týmů, které byly rozděleny do 2 osmičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále, týmy na 3. a 4. místě hrály o 5. až 8. místo, týmy na 5. a 6. místě hrály o 9. až 12. místo a týmy na 7. a 8. místě hrály o 13. až 16. místo.\n\n\n\n6. prosince se odehrály oba zápasy o 13. až 16. místo, oba zápasy o 9. až 12. místo, oba zápasy o 5. až 8. místo a oba semifinálové zápasy. 7. prosince se odehrály zápasy o 15. místo, o 13. místo, o 11. místo, o 9. místo, o 7. místo a o 5. místo. 8. prosince se odehrál zápas o 3. místo a finále.\n"}
{"id": "753375", "url": "https://cs.wikipedia.org/wiki?curid=753375", "title": "Seeds We Sow", "text": "Seeds We Sow\n\nSeeds We Sow je šesté sólové studiové album Lindsey Buckinghama. Album vyšlo v září 2011 u Mind Kit Records. 24. září 2011 se album dostalo na 46. pozici v hitparádě Billboard 200.\n\n"}
{"id": "753376", "url": "https://cs.wikipedia.org/wiki?curid=753376", "title": "Institucionalismus", "text": "Institucionalismus\n\nInstitucionalismus je teoretický přístup ke studiu různých sociálně vědních oborů.\n\n\n"}
{"id": "753377", "url": "https://cs.wikipedia.org/wiki?curid=753377", "title": "Air Koryo", "text": "Air Koryo\n\nAir Koryo ( 고려항공 \"Hanggong\") je jediná severokorejská letecká společnost se sídlem v Pchjongjangu. Jeho hlavním letištěm je Sunan, ze kterého zajišťuje vnitrostátní i mezinárodní spojení. Společnost byla založena v roce 1955 jako Chosonminhang, v roce 1992 byla společnost na přání vlády KLDR přejmenována na nynější název Air Koryo.\n\nV roce 2014 byla Air Koryo vyhodnocena společností Skytrax po boku 681 aerolinek jako jediná jedno-hvězdičková, toto hodnocení dostala společnost i v roce 2015. Air Koryo má zákaz od Evropské unie kvůli nesplněným požadavkům na například bezpečnost létat na celé území EU.\n\nAir Koryo mělo v září 2016 tři pravidelné destinace: Peking, Šen-jang a Vladivostok, vnitrostátní spojení do Čchongdžinu, Haeju, Hamhungu, Hyesanu, Kesongu, Kanggye, Kilju, Nampo, Orangu, Samjiyonu, Sinuidžu a Wonsanu jsou pouze charterové.\n\nMezinárodně charterově Air Koryo létá do čínských měst Čchang-čchunu, Ta-lienu, Charbinu, Ťi-nanu, Čching-tau, Šanghaje, Šen-čenu, Yanji, Čeng-čou, do Kuvajtu a Moskvy.\n\nFlotila se skládala v červnu 2016 z 19 letadel sovětské a ruské provenience:\n\n"}
{"id": "753379", "url": "https://cs.wikipedia.org/wiki?curid=753379", "title": "Square Louvois", "text": "Square Louvois\n\nSquare Louvois je square v Paříži ve 2. obvodu. Spolu se \"Square Jacques-Bidault\", jsou to jediné dvě zelené plochy v tomto městském obvodu. Náměstí bylo pojmenováno po bývalém paláci markýze Françoise Michela Le Tellier de Louvois (1641-1691), ministra Ludvíka XIV.\n\nNáměstí se nachází na místě operního domu, který v letech 1794-1820 sloužil Pařížské opeře. V roce 1820 byl u východu z opery zavražděn Charles Ferdinand d'Artois, synovec Ludvíka XVIII. a druhorozený syn budoucího krále Karla X. Budova byla proto zbořena a na místo ní měla vzniknout kaple. K její výstavbě však nedošlo kvůli Červencové revoluci roku 1830. V roce 1839 zde bylo vytvořeno náměstí pod jménem \"Place Richelieu\". V roce 1844 vytvořil uprostřed náměstí francouzský architekt Louis Visconti Louvoisovu fontánu na příkaz krále Ludvíka Filipa.\n\nNáměstí prošlo úpravou během přestavby Paříže za vlády Napoleona III. Architekt Gabriel-Jean-Antoine Davioud a inženýr Jean-Charles Alphand jej přeměnili na park o rozloze 1925 m, který byl slavnostně otevřen 15. srpna 1859.\n\nSquare je obklopeno ulicemi \"Rue de Louvois\" na severu, \"Rue de Richelieu\" na východě (budovou Francouzské národní knihovny), \"Rue Rameau\" na jihu a \"Rue Lulli\" na západě.\n\n"}
{"id": "753380", "url": "https://cs.wikipedia.org/wiki?curid=753380", "title": "Marcel Hirscher", "text": "Marcel Hirscher\n\nMarcel Hirscher (* 2. března 1989, Annaberg-Lungötz) je bývalý rakouský alpský lyžař. Jeho nejsilnější disciplíny jsou slalom a obří slalom, v nichž skončil v sezónách 2010 a 2011 v elitní desítce hodnocení světového poháru. Zúčastnil se zimních olympijských her v roce 2010, kde skončil 4. v obřím slalomu a 5. ve slalomu. Na Zimních olympijských hrách 2014 v Soči získal druhé místo a stříbrnou medaili ve slalomu.\n\n"}
{"id": "753381", "url": "https://cs.wikipedia.org/wiki?curid=753381", "title": "Alportův syndrom", "text": "Alportův syndrom\n\nAlportův syndrom, či též dědičná nefritida, je dědičné onemocnění, při kterém je postižena funkce ledvinových glomerulů. Dysfunkce spočívá ve ztenčení bazálních membrán glomerulů díky špatné syntéze α–řetězců kolagenu IV.\n\nToto vrozené onemocnění popsal v roce 1927 doktor Cecil A. Alport díky britské rodině, ve které se vyskytovali v několika generacích muži postižení současně hluchotou a progredující nefropatií. Na podstatu onemocnění se přišlo až v 70. letech 20. století.\n\nAlportův syndrom je nejčastěji způsoben mutací genu pro α5 řetězec kolagenu IV (nejčastěji mutace genu COL4A5 na X chromozomu), méně často mutací genu pro α nebo α řetězec kolagenu IV. Dědičnost může být X-vázaná, autosomálně recesivní i autosomálně dominantní. Mutace způsobí tvorbu defektních řetězců, které jsou následně degradovány, nedojde k vytvoření komplexu α v bazální membráně. Díky tomu je bazální membrána více náchylná k proteolýze, což se projeví jako morfologickými změnami – rozvláknění bazální membrány a střídání jejích rozšířených a zúžených úseků.\n\nPro klasický Alportův syndrom je typické postižení funkce ledvin (projevuje se jako nefritický nebo nefrotický syndrom). U plně vyvinutého Alportova syndromu (jinak také progresivní hereditární nefritida) se přidávají oboustranné poruchy sluchu a očí.\n\nK poruchám očí se řadí přední lentikonus (je prakticky patognomický), makulopatie, zadní polymorfní dystrofie rohovky a rohovkové eroze.\n\nKolagen IV se také vyskytuje v bazální vrstvě epidermis. Zde tento nedostatek nevede k žádným potížím a může být použit k určení diagnózy.\n\nJako tzv. syndrom tenkých bazálních membrán je nazývána mírnější forma X-vázaného Alportova syndromu, mutace genu COL4A3 nebo COL4A4. Tento syndrom také může být označen pro svou morfologii jako neprogresivní hereditární nefritida nebo pro svůj projev také jako tzv. benigní familiární hematurie.\n\nDiagnostika spočívá ve fyzikálním vyšetření a anamnéze, detailní rodinné anamnéze a případné analýze moči u blízkých příbuzných, imunohistochemickém vyšetření bazální membrány v renální nebo kožní biopsii, vyšetření renální biopsie pomocí elektronového mikroskopu a molekulárně genetickém vyšetření genů COL4A3, COL4A4 a COL4A5.\n\nPokud lékař objeví mikroskopickou hematurii, je třeba vždy pomýšlet na Alportův syndrom.\n\nKlinické příznaky podporující podezření na Alportův syndrom dělíme do tří skupin:\n\nDo rodinné anamnézy se řadí často hematurie, hluchota a/nebo terminální fáze renálního selhání.\n\nMezi klinické příznaky podporující podezření na syndrom tenkých bazálních membrán patří přetrvávající hematurie bez renálního selhání jak u postiženého jedince tak v rodinné anamnéze.\n\nLéčba je jen symptomatická a spočívá v korekci krevního tlaku a snížení proteinurie. Jediná možná terapie u terminální fáze renálního selhání při Alportově syndromu je v současné době hemodialýza nebo transplantace ledviny. V budoucnosti se uvažuje o léčení pomocí genové terapie.\n\n\n"}
{"id": "753382", "url": "https://cs.wikipedia.org/wiki?curid=753382", "title": "Stefan Voigt", "text": "Stefan Voigt\n\nStefan Voigt (* 19. srpen 1962) je německý ekonom. Od roku 2009 je jedním z ředitelů Institutu práva a ekonomie na Hamburské univerzitě.\n\nMezi jeho hlavní témata výzkumu patří nová institucionální ekonomie, konstituční ekonomie a analýza ekonomických následků v justičních strukturách. Je autorem úspěšné učebnice \"Institucionální ekonomie\" a člen představenstva European Public Choice Society.\n\nVoigt je držitelem Ceny Herberta Quandta z roku 1999, habilitační ceny Univerzity Friedricha Schillera v Jeně pro nejlepší habilitaci v letech 1997 a 1998 a Ceny Waltera Euckena univerzity Freidricha Schillera z roku 1994 pro výborné výsledky na poli uspořádané množiny a konstitucionální politické ekonomie. Je členem redakční rady \"Public Choice\" a \"Constitutional Political Economy\".\n"}
{"id": "753383", "url": "https://cs.wikipedia.org/wiki?curid=753383", "title": "Pivovar Grafenried", "text": "Pivovar Grafenried\n\nPivovar Grafenried (též Pivovar Lučina) stával v jihozápadní části zaniklé obce Grafenried, po roce 1945 chvíli zvanou Lučina.\n\nKdy byl pivovar založen, není přesně známo. Nejčastěji se objevují dva roky – 1636 a 1707, přičemž jako pravděpodobnější se jeví první letopočet. Druhý údaj je pak rok, kdy pravděpodobně došlo k přestavbě pivovaru. Pivovar vystřídal řadu majitelů, mimo jiné byl i ve vlastnictví rodu Coudenhove-Kalergi a jeho nájemci byla např. rodina Wiesnerů. K ukončení výroby došlo v roce 1926, přičemž nejvyšší výstav za dobu existence činil 3 235 hl. Na začátku 50. let pak byl spolu s obcí zničen při budování železné opony.\n\nZ pivovaru se v podstatě nic nedochovalo. Celé místo je dnes zarostlé. V blízkosti místa, kde pivovar stál, se nachází betonová pozorovatelna, která dokládá činnost pohraniční stráže. Od 90. let 20. století dochází k postupným odkrýváním základů obce. V současné době se jedná o základy kostela sv. Jiří.\n\n"}
{"id": "753391", "url": "https://cs.wikipedia.org/wiki?curid=753391", "title": "Miroslav Linhart (fotbalista)", "text": "Miroslav Linhart (fotbalista)\n\nMiroslav Linhart (8. prosince 1926 – 4. července 2012) byl český fotbalista, obránce a fotbalový trenér. Jeho syn Miroslav Linhart i synovec Josef Linhart jsou bývalými fotbalisty.\n\nV lize hrál za Železničáře Praha, Baník Kladno, Dynamo Praha a SONP Kladno. V lize nastoupil v 171 utkáních a dal 1 gól. Za reprezentační B-tým nastoupil v roce 1956 ve 3 utkáních.\n\nV roce 1972 trénoval v lize Slavii Praha. V sezóně 1988/89 trénoval ve druhé nejvyšší soutěži Brandýs nad Labem.\n\n\n"}
{"id": "753393", "url": "https://cs.wikipedia.org/wiki?curid=753393", "title": "Seznam cizinců v Gambrinus lize 2011/12", "text": "Seznam cizinců v Gambrinus lize 2011/12\n\nZde uvedený seznam cizinců v Gambrinus lize sezony 2011/12 obsahuje všechny hráče zahraničního původu na soupiskách prvoligových mužstev, ne všichni však v podzimní části zasáhli do ligových bojů. \"Data jsou platná k 26. 12. 2011.\"\n\n"}
{"id": "753395", "url": "https://cs.wikipedia.org/wiki?curid=753395", "title": "Arrondissement Perpignan", "text": "Arrondissement Perpignan\n\nArrondissement Perpignan (fr. \"Arrondissement de Perpignan\") je správní územní jednotka ležící v departementu Pyrénées-Orientales a regionu Languedoc-Roussillon ve Francii. Člení se dále na 20 kantonů a 86 obcí.\n"}
{"id": "753396", "url": "https://cs.wikipedia.org/wiki?curid=753396", "title": "Arrondissement Prades", "text": "Arrondissement Prades\n\nArrondissement Prades (fr. \"Arrondissement de Prades\") je správní územní jednotka ležící v departementu Pyrénées-Orientales a regionu Languedoc-Roussillon ve Francii. Člení se dále na 6 kantonů a 100 obcí.\n\n"}
{"id": "753398", "url": "https://cs.wikipedia.org/wiki?curid=753398", "title": "Palivec", "text": "Palivec\n\nPalivec je příjmení, které má více nositelů:\n\n"}
{"id": "753399", "url": "https://cs.wikipedia.org/wiki?curid=753399", "title": "Sifonová láhev", "text": "Sifonová láhev\n\nSifonová láhev (lidově též sifon) je zařízení pro výrobu sodovky (vody obohacené oxidem uhličitým). Existuje v podobě určené pro distribuci přednaplněných láhví spotřebitelům a nebo jako tzv. autosifon pro domácí výrobu sodovky pomocí bombiček naplněných CO.\n\nJiž v roce 1790 byl ve Francii představen koncept „rozprašovače“s oxidem uhličitým pod tlakem. Moderní sifonová láhev vznikla v roce 1829, kdy si dva Francouzi přihlásili patent na dutou vývrtku, která se zavrtala do zátky láhve a umožňovala pomocí ventilu řízeně vypouštět obsah; v láhvi byl udržen tlak a zabraňovalo se vyprchání oxidu uhličitého z nápoje.\n\nSifonové láhve byly populární ve 20. a 30. letech 20. století. Vzestup prodeje lahvovaných sycených nápojů a zničení mnoha továren (během druhé světové války) ve východní Evropě vyrábějících sifonové láhve vedl k poklesu jejich popularity během poválečného období.\n\nVýroba a distribuce přednaplněných láhví v New York City pokračovala až do roku 2009. V tomto roce se vyráběly také v Argentině (celostátně), rakouské Vídni (Brauerei Ottakringer) a v kanadském Torontu.\n\nV ČR (a dříve v Československu) se sifonové lahve vyráběly a to kovové z eloxovaného hliníku v podniku Sandrik n.p., Dolné Hámre, provoz Moravská Třebová nebo skleněné opletené kovovým pletivem ve výrobním družstvu Kovočas v Děčíně. Výroba sifonových lahví v ČR skončila v roce 2005, což mělo za následek, že potenciální zájemci o výrobu sodovky z bombiček neměli možnost si láhev pořídit, pokud se jim nepodařilo koupit výrobek někde v bazaru či u některého prodejce, který disponoval starými zásobami. Aktuálně jsou do ČR dováženy výrobky z Maďarska (výrobce je MPt), jejich parametry i průběh výroby jsou plně v souladu s legislativou EU.\n"}
{"id": "753404", "url": "https://cs.wikipedia.org/wiki?curid=753404", "title": "Stříbrné plátno", "text": "Stříbrné plátno\n\nStříbrné plátno či stříbrné lentikulární plátno je typ projekčního plátna používaného\nv raných letech filmového průmyslu.\nV povrchu tohoto plátna bylo obsaženo skutečné stříbro, popřípadě hliník, a to kvůli jeho odrazovým vlastnostem.\n\nTermín stříbrné plátno přešel v hovorové užívání jako metonymie pro filmový průmysl.\n\nSkutečně kovová plátna se vrací zpět do použití při projekci 3D filmů.\n"}
{"id": "753408", "url": "https://cs.wikipedia.org/wiki?curid=753408", "title": "Slavíkovy ostrovy", "text": "Slavíkovy ostrovy\n\nSlavíkovy ostrovy jsou rekreační lokalitou u města Přelouče. Slavíkovy ostrovy nejsou ostrovem v pravém smyslu slova. Tento název se vžil pro lokalitu, která vznikla při regulaci Labe severně od města Přelouče. Prostor je z jihu ohraničen umělým korytem regulovaného Labe, z ostatních stran pak jeho slepým ramenem při regulaci vzniklým či jeho zazemněnými pozůstatky. Nadmořská výška se pohybuje mezi 204 a 210 metry.\n\nProstor Slavíkových ostrovů není obsluhován silniční komunikací. Silniční vozidla se sem dostanou polní cestou vedoucí od východu po pravém břehu Labe, další polní cesta je vedena od obce Břehy. S vlastní Přeloučí jsou Slavíkovy ostrovy spojeny pouze lávkou pro pěší. Po ní je vedena i červená turistická značená trasa 0434, která poté lokalitou prochází severním směrem a opouští jí po zemním náspu, který je nasypán v severním ohybu slepého ramene, směrem na Semín. Po obvodu vlastního mrtvého ramene Labe prochází pěšina.\n\nSlavíkovy ostrovy jsou rekreační lokalitou Přelouče. V minulosti bylo významné jejich sportovní využití. Nachází se zde bývalé ragbyové hřiště, které bylo opuštěno po vystavění nového v přeloučském městském parku. Využíváno již není ani městské koupaliště, které zarůstá vegetací. Využit je již jen areál kynologického cvičiště na východním okraji ostrovů. Po opuštění sportovišť jsou Slavíkovy ostrovy využívány více jako klidová zóna, čemuž napomáhá i instalace laviček.\n\nVnitřní prostor ostrovů vyplňují zejména louky, nevelká pole a izolované lesíky. Souvislý pás stromových porostů lemuje slepé rameno a břeh Labe. Cesta vytvářející severojižní osu je z obou stran lemována chráněnou lipovou alejí, v prostoru se nachází i dvojice státem chráněných dubů, první dub se nachází u slepého ramene, druhý dub pak u bývalého koupaliště. Ze vzácných druhů hmyzu zde žije modrásek bahenní, který je chráněn úmluvou Natura 2000, dále modrásek očkovaný, lesák rumělkový a páchník hnědý. Mezi chráněné zde vyskytující se druhy patří i plšík lískový, vydra říční, bramborníček hnědý, koroptev polní, potápka malá a ťuhýk šedý.\n\nV rámci kontroverzních snah o splavnění Labe z Chvaletic do Pardubic je plánováno vybudování nového plavebního kanálu přímo přes Slavíkovy ostrovy. Uskutečnění tohoto projektu by znamenalo jejich praktickou likvidaci. Spory o tuto stavbu již probíhají řadu let. Zastánci argumentují hospodářským přínosem projektu, odpůrci toto zpochybňují a opírají se o i existenci zmíněných chráněných druhů a o rekreační význam pro obyvatelstvo nedalekého města. V březnu roku 2016 se rozhodlo Ministerstvo životního prostředí ČR vyhovět námitkám ekologických sdružení a přesunout povolovací agendu zamýšlené vodní stavby do pravomoci Královéhradeckého kraje, aby byla vyloučena eventuální podjatost ze strany pardubického hejtmanství.\n\n2. května 2016 vláda ČR na svém zasedání sice schválila zařazení cenného území na dolním toku Labe do evropského projektu Natura 2000, avšak otázka Slavíkových ostrovů byla opět odsunuta – ministr životního prostředí Richard Brabec, který zde předložil návrh na schválení tohoto území coby Evropsky významné lokality, byl v této věci přehlasován. Ač původně zařazení Slavíkových ostrovů do soustavy Natura 2000 navrhla sama Česká republika, nyní jí za nesplnění tohoto úkolu hrozí sankce ze strany Evropské unie.\n\n\n\n"}
{"id": "753412", "url": "https://cs.wikipedia.org/wiki?curid=753412", "title": "Zajatá", "text": "Zajatá\n\nZajatá (v ruském originále Plennica) je jednoaktová komická opera českého skladatele Hynka Vojáčka na libreto sepsané původně E. Ratským. Byla napsána roku 1867 a premiéru měla 13. března 1869 v pražském Prozatímní divadle, a to v českém překladu Josefa Koláře.\n\nVojáček žil od roku 1853 v Rusku, od roku 1857 v Petrohradě jako fagotista a krátce též druhý kapelník opery a od roku 1862 do své smrti roku 1912 vyučoval hudební teorii a orchestrální hru na petrohradské konzervatoři. Neztratil však kontakt s českým prostředím: Jeho \"Slavnostní ouvertura\" otevřela 18. listopadu 1862 provoz v Prozatímním divadle před činoherním představením (Vítězslav Hálek: Král Vukašín) a spíše jako vlastenecké gesto byla o sedm let později uvedena i jeho opera.\n\nDěj opery je prostý. Odehrává se u břehů Dněpru v době bitvy u Poltavy, tj. roku 1709. Švédský důstojník Karström se zmocní Anastásje, dcera statkáře Gavrila, ale Anastásjin tajný milý Dimitri Lvovič nejen dívku osvobodí, ale sám Švéda zajme. Za to dostane od otce Anastásjinu ruku. Komický živel zastupují především lidové postavy ňáni Vasiljevny a sluhy Petruši.\n\nPremiéra (13. 3. 1869), jež byla beneficí režiséra Františka Sáka, se konala v kombinaci s operetou Franze von Suppého \"Žádný muž a tolik děvčat\". Kombinace se Suppého nenáročným dílem byla logická vzhledem k tomu, že se v případě \"Zajaté\" jednalo spíše než o komickou operu ve smetanovském smyslu „hlavně o příjemnou, lehkou zábavu“, ba vysloveně „operetku“. Obecenstvo přijalo operu poměrně chladně, podle kritiky: „Obecenstvo se zdálo touto novinkou vskutku elektrizováno, opomnělo však své nadšení hlučně projevit.“ Následující opereta přitom vyvolala nadšení, ačkoli ta nebyla novinkou. Pro nepřítomnost Josefa Palečka byly další reprízy odloženy, konala se nakonec pouze jedna, a to 31. března (večer doplňovaly komické aktovky Josefa Štolby \"A přece!\" a Eugèna Scriba \"Tři ženy najednou\").\n\nKritika ji celkově přivítala, ale s četnými výhradami. Konstatovala přítomnost řady „učených“ prvků, například předehry ve formě fugata nebo nezvyklých rytmů (například Karströmův zpěv je v 7/4 taktu), považovala je však za zbytečně zatěžující: „Leckde byli bychom sobě přáli toliko volnějšího vzletu myšlenky a vzdalování se všeho doktrinářského aparátu.“ V hudbě shledávala ruského ducha, ačkoli využívala též české lidové písně; za „největší zásluhu hudby“ bylo považováno využití písně \"Já jsem z Kutné Hory\" jako charakterizačního motivu pro ruské vojsko. Jinak však byla hudba shledána „bez jakéhokoli určitého rázu“. Ve zručné orchestraci překvapila výrazná úloha, kterou skladatel přidělil svému vlastnímu nástroji, fagotu. Za nejlepší čísla byly vedle Karströmova zpěvu považovány humoristické zpěvy Petrušky, jehož úlohu hrál vynikající basista Josef Paleček. Nemilým překvapením naopak byla nepřítomnost sboru.\n\n\"Zajatá\" již v českém divadle inscenována nebyla. Ani žádné z pozdějších Vojáčkových hudebně-dramatických děl psaných na ruská libreta již nebylo v českých zemích uvedeno; zmiňovány jsou opery \"Sousedé\", \"Darjalský zámek\" a \"Tamara, carevna gruzínská\".\n\n"}
{"id": "753418", "url": "https://cs.wikipedia.org/wiki?curid=753418", "title": "Suchá zídka", "text": "Suchá zídka\n\nSuchá zídka je prvek zahradní architektury, který je používán v zahradách, sadech a parcích. Suché zídky jsou tvořeny stavebním materiálem, nejčastěji kameny, zeminou a výsadbou, obvykle bez použití jiného pojiva (malty). V některých případech je při stavbě malta jako pojivo použita nebo doporučena. Suchá zídka není gabion, není pouhá kamenná zeď, je spíše zahradní úpravou podřízenou pravidlům sadovnické tvorby, výsadbou a použitím kamene je velmi blízká skalce.\nSuché zídky lze budovat tam, kde je nutné zachytit tlak zeminy násypu, jako nenáročné opěrné zdi, které jsou součástí kompozice, nebo i tam, kde je třeba v zemních zářezech udržet terén (zárubní zeď). Suché zídky lze použít v dobře promyšlené kompozici i jako součást zvýšeného záhonu.\n\nJejich výtvarné ztvárnění mu­sí být podřízeno celkové koncepci sadovnického díla. Suché zídky nesmějí působit rušivě a tvrdě. Suché zídky jsou navrhovány jako nízké, maximálně 120—150 cm vysoké stavby. Suché zíd­ky jsou stavěny bez malty jen do 100 cm. Vysoké zdi špatně vzdorují tlaku a jsou méně vzhledné. Je-li výškový rozdíl větší, mají být založeny raději dvě nebo více nižších zídek terasovitě nad sebou. Zídky se mohou střídat s mírnými travnatými svahy, rovinkami, nebo mají být zídky přerušeny schodišti a chodníčky.\n\nNejvhodnějším stavebním materiálem je kámen. Je vhodné používat ká­men štípaný plošně, pevný tak aby se vlivem počasí nerozpadal. Stavební materiál (kámen) použitý na zídku má být vždy jednoho druhu. Důležitá je barva kamene. Nejpůsobivější jsou světlé a teplé odstíny kamene.\n\nSchodiště vedoucí zídkou musí být ze stejného materiálu jako suchá zídka a lze je zdůraznit vyššími květinami nebo poléhavými dřevi­nami, vysazenými na okraji schodiště. Vysazené květiny nemají zakrývat více než l/2 lícní strany zídky. K výsadbě jsou používány většinou otužilé a nená­ročné skalničky.\n\nŠíř­ka základové rýhy má být nejméně 40 cm hluboká. Na betonový základ se kladou další kameny. Suché zídky jsou stavěny bez použití malt či betonů jako pojiva a při správném stavebním postupu je stavba kvalitou zcela dostatečná i dlouhodobě. Pro větší pevnost zídky je ale někdy doporučováno spáry vyplnit cementem. S ohledem na zvýšení pevnosti a snížení údržby tak lze zídky stavět na cementovou maltu a pro rostliny ponechat místy otvory.\n\nDruhou a další vrstvy kamene při stavbě je třeba položit vždy o 2—3 cm dozadu tak, aby kameny měly spád proti svahu a zídka byla mírně šikmá. Tím bude dosaženo vyšší stability a zídka bude zachycovat více srážek, nebude docházet k vyplavování země ze spár. Jednotlivé kameny je třeba podsypávat nezaplevelenou zeminou.\n\nTloušťka suché zídky na vrcholu zdi má činit 25—30 cm. Šířka spár pro výsadbu rostlin má být 2—3 cm.\nZídka má být osazována buď hned při stavbě, nebo po dokončení. Rostliny se vysazují do kolmých spár, které jsou podloženy kamenem nižší vrstvy, aby rostlina při neopatrné zálivce nevypadla a také netrpěla tolik suchem. Úprava okolí zídek má být co nejpřirozenější.\nKvětiny je vhodné vkládáme do spár a utěsnit živnou a kyprou zemí a navíc, je li ta možnost, ještě také mechem. K osázení se používají nižší nenáročné kvetoucí trvalky. Rostlin nesmí být mnoho, protože kámen je význačný dekorační prvek, který slouží k vyznačení určitých linií a ke zdů­raznění výškových rozdílů. Nad zídkou, za korunou zídky, je vhodné založit květinový záhon, který osázíme nižšími trvalkami Ten je vhodným estetic­kým doplňkem suché zídky a někdy jsou zde používány i středně vysoké trvalky a keře. Nejpůvabněji ovšem působí nízké polštářovité trvalky, které změkčují vrchní lícní hranu zídky.\nK změkčení okrajů schodišť, rohů zídek a k přerušení dlouhých strohých linií lze vysázet nízké poléhavé dřeviny, např. skalníky, jalovce aj. Pod zídkou a v popředí jsou doporučeny vysa­dit plazivé polštářovité rostliny, skalničky, které se tu a tam přeruší trsem vyšších květin. Cesta pro návštěvníky má být s odstupem alespoň 50 cm od zídky.\n\nK základnímu ošetření po vysázení patří především pravi­delné pletí, občasné opatrné nakypření půdy kolem rostlin, přiměře­ná zálivka, ochrana choulostivých rostlin před mrazem a kontrola uvolněných kamenů. Ochrana před mrazem má být provedena nejlépe chvojím, aby se uchránily před holomrazy a zimním sluncem. Náročností údržby jsou srovnatelné se štěrbinovými skalkami.\n"}
{"id": "753419", "url": "https://cs.wikipedia.org/wiki?curid=753419", "title": "Kostel Navštívení Panny Marie (Skoky)", "text": "Kostel Navštívení Panny Marie (Skoky)\n\nKostel Navštívení Panny Marie je římskokatolický poutní kostel zasvěcený Navštívení Panny Marie nedaleko Žlutic v okrese Karlovy Vary. Od roku 1964 je chráněn jako kulturní památka. Kostel stojí v zaniklé vesnici Skoky nad vodní nádrží Žlutice.\n\nJednolodní neorientovaný kostel z let 1736 až 1738 byl postaven stavitelem Johannem Schmiedem z Útviny na místě původní kaple postavené roku 1717. Mohutný svatostánek na umělé terase odvodňované dvěma štolami má dvouvěžové průčelí, k obdélníkovému presbytáři přiléhají po stranách dvě sakristie (jedna s funkcí panské oratoře). Interiér je přístupný železnými vraty s motivy hvězd v diagonální mříži. V letech 1990–2006 byl systematicky vykrádán a poškozován vandaly.\n\nZařízení kostela bylo zničeno nebo je uloženo v depozitáři. Během poutní sezóny a v době konání poutí je zde kopie poutního obrazu z Tepelského kláštera.\n\nHlavní oltář s baldachýnem na čtyřech točených sloupech pochází z doby kolem roku 1760. Za oltářem stojí kulisovitě řazené dřevěné stěny se sochami andělů a holubicí Ducha svatého. Na přední stěně se v rámu nachází obraz zdejší poutní Madony (obraz s motivem oltáře Panny Marie Pasovské) z roku 1717 od toužimského malíře J. W. Richtera. Po stranách oltáře stojí na brankách sochy svatého Jáchyma a svaté Anny. Boční oltáře pocházejí z roku 1760. Interiér dále zdobí obrazy svatého Josefa, svatého Jana Nepomuckého, svatého Václava, kopie obrazu Panny Marie z poloviny 18. století. Kazatelna s reliéfem zvěstování Panny Marie je z roku 1767. Interiér doplňují vyřezávané lavice a zpovědnice.\n\nPoutní místo vzniklo roku 1717, kdy zdejší sedlák Adam Lienert postavil malou kapli a do ní umístil obraz Panny Marie Pomocné malíře Johanna Wolfganga Richtra z Toužimi, kopii zázračného obrazu Panny Marie Pomocné z německého Pasova. Množství zázraků a vyléčených nemocí proslavilo toto místo natolik, že sem přicházelo přes 40 000 poutníků ročně a místo se stalo známým po celých Čechách. Rčení „Panenko Skákavá“ pochází právě ze Skoků. Tradice poutí byla přerušena za vlády císaře Josefa II., oživení nastalo až ve 20. století. Ke druhému období útlumu poutí pak došlo v době obou světových válek a později po roce 1950. Vesnice byla koncem 60. let 20. století vysídlena a téměř celá zbořena. Příjezdovou cestu z údolí zalila voda vodní nádrže Žlutice.\n\nVe Skocích se konají dvě hlavní poutě: 1. května a první neděli v červenci. Od roku 2013 pak další poutní bohoslužby i během roku.\n\nV roce 2010 byla otevřena 58 km dlouhá sezónní mariánská poutní trasa Skocká stezka z kláštera v Teplé do Skoků. V průběhu roku je kostel nepravidelně zpřístupňován, během poutní sezóny v červenci a srpnu zpravidla denně. Zejména během léta se zde pořádají církevní a kulturní akce.\n\nProbíhají aktivity na záchranu a oživení památky, které ve spolupráci s klášterem Teplá a Spolkem Němců v Čechách, z.s.,  organizuje spolek Pod střechou, z. s., z Toužimi. Od roku 2009 je kostel sezónně zpřístupněn poutníkům a turistům. Někdy se Skoky nazývají jako „české Lurdy“.\n\n"}
{"id": "753442", "url": "https://cs.wikipedia.org/wiki?curid=753442", "title": "Kalus", "text": "Kalus\n\nKalus může být:\n\n\n"}
{"id": "753445", "url": "https://cs.wikipedia.org/wiki?curid=753445", "title": "Norská lesní kočka", "text": "Norská lesní kočka\n\nNorská lesní kočka je polodlouhosrstá kočka původem ze Severní Evropy, řazená podle klasifikace FIFe do skupiny II. Jedná se o přírodní plemeno adaptované na chladné podmínky své domoviny.\n\nZmínky o velkých kočkách s huňatými ocasy a vysokýma nohama nalenezme již v severských legendách z dob Vikingů (Edda). Vůz bohyně plodnosti Freyi byl údajně tažen právě norskými lesními kočkami. Kdekoli se objevila Freya se svým vozem, kvetly květiny a klíčila setba. Proto Skandinávci stavěli na svá pole misky s mlékem a doufali, že tak získají přízeň bohyně plodnosti.\n\nDodnes však není jasné, odkud vlastně norské lesní kočky pocházejí. Předpokládá se ale, že původně ve Skandinávii neexistovaly místní divoké kočky, takže předkové norských lesních koček se museli dostat do severských lesů s pomocí člověka. Nejčastěji se uvádí, že norské lesní kočky by mohly být potomky skotských divokých koček dovezených do Norska na lodích Vikingů kolem roku 1000 n.l. Objevují se též teorie o norských lesních kočkách jako potomcích zdivočelých tureckých angor či ruských dlouhosrstých koček (předkové dnešní sibiřské kočky) dovezených do Norska někdy v 16.století.\n\nBěhem druhé světové války byly norské lesní kočky díky nekontrolovanému křížení s jinými kočkami téměř vyhubeny. Nestalo se tak jen díky zásahu norských chovatelů (Norwegian Forest Cat Club), kteří pro plemeno vytvořili oficiální chovný program. Žádost o uznání byla světové organizací FIFe podána ale až v roce 1970, oficiálně je plemeno uznáno od roku 1976. V současnosti je norská lesní kočka populární především v Norsku, Švédsku, Francii, Polsku a Slovensku.\n\nNorská lesní kočka je silná, velká kočka s robustním tělem, dlouhýma nohama a huňatým ocasem. Samice váží obvykle 4-6 kg, samec 5-8 kg. Obvyklá doba života je 14-16 let.\n\nHlava je trojúhelníková s dlouhým, rovným profilem bez stopu. Kulatá nebo čtvercová hlava je považována za defekt. Oči jsou velké, oválné, mírně zešikmené s bdělým výrazem. Uši velké, široké u základny, se štětičkami a chomáči chlupů v uších jako u rysa. Tělo dlouhé, silně stavěné, pevná skladba kostí. Nohy silné, vysoké, zadní nohy delší než přední. Tlapky velké, oválné, v proporci k nohám. Ocas je dlouhý a huňatý, měl by sahat nejméně k lopátkam, ideálně ke krku.\n\nSrst je polodlouhá. Vlnovitá podsada je na slabinách a hřbetě překryta vodoodpudivou krycí srstí tvořenou dlouhými, hrubými a lesklými chlupy. Plně osrstěná kočka (se zimní srstí) má náprsenku, límec a kalhotky. Srst nesmí být suchá, zplstnatělá nebo příliš hedvábná.\n\nFIFe povoluje všechny barvy kromě následujících: chocolate (čokoládová), lilac (lilová), cinnamon (skořicová), fawn (plavá) a znaků pointed (typických například pro siamky). Specifické barvy povolené pouze u norské lesní kočky jsou amber (jantarová), light amber (světle jantarová), amber tortie (jantarově želvovinová) a light amber tortie (světle jantarově želvovinová). Je povolen jakýkoli podíl bílé (například bílé břicho, bílé tlapky a podobně).\n\nNorská lesní kočka je velmi společenská. Nesnáší samotu, bývá-li tedy majitel přes den mimo domov, doporučuje se chovat norku společně s jinou kočkou (stejného či jiného plemene). Vyžaduje hodně pozornosti a umí se velmi energicky domáhat pozornosti svého majitele. Norky jsou přátelské, inteligentní, klidné a vyrovnané. Norské lesní kočky mají velmi silné drápy, takže rády a dobře šplhají, dokonce jsou schopny šplhat i po holé skále. V bytě je proto vhodné norce pořídit důkladný a stabilní \"kočičí strom\" . Kočky chované venku jsou hbitými a schopnými lovci.\n\nSilnou chovatelskou základnu má plemeno především ve Skandinávii (Norsko, Švédsko), v České republice není toto plemeno zatím příliš rozšířené, ale na rozšíření chovu se intenzivně pracuje. Norská lesní kočka těží ze současné popularity polodlouhosrstých plemen, na světových výstavách FIFe (konají se vždy jednou do roka ve vybrané zemi) patří v posledních letech norské lesní kočky (spolu s mainskou mývalí kočkou) k nejvíce zastoupeným plemenům.\n\n"}
{"id": "753447", "url": "https://cs.wikipedia.org/wiki?curid=753447", "title": "Divočení vodního toku", "text": "Divočení vodního toku\n\nDivočení vodního toku je pojmenování situace, při které dochází k větvení, rozdělení vodního toku do více ramen. Tím se zvyšuje průtočný průřez a snižuje se rychlost i unášecí energie vody. Následkem toho se, nejčastěji v zákrutech, usazují hrubozrnné naplaveniny a vytvářejí břehové nebo středové lavice a ostrůvky. Vzniká tam agradace, ukládaní sedimentů v korytě, které zvyšuje polohu dna. Divočící část toku je většinou mělčí a širší než ostatní úseky. Koryta se postupně zanášejí a při dalších povodních břehy tvořené lavicemi z nánosů se pro svou nepevnost přesouvají erozí vody na jiná místa.\n\nUnášený substrát může mít charakter štěrku nebo písku. Pro podhorské bystřiny je charakteristickým materiálem štěrk, pro nižší části toků písek různé frakce. Divočící toky vznikaly na našem území v chladných obdobích pleistocénu, kdy vyšší intenzita přirozeného zvětrávání skalnatého podloží vedla k zanesení údolí mocnými vrstvami sedimentů. V dnešních podmínkách kulturní krajiny jsou takové vodní toky již vzácné.\n\nV současnosti k unášení štěrku dochází převážně jen ve vyšších částech mladých pohoří, nejbližšími jsou Karpaty. Na území České republiky zasahují Karpaty svým vnějším západním cípem, který je nejvyšší právě v Moravskoslezských Beskydách (Lysá hora 1323 m n. m.). Štěrkonosné divočící toky se vyskytují v horních a středních úsecích podbeskydských řek, jako jsou Morávka, Ostravice, Lomná, Olše, Rožnovská Bečva a na jejich přítocích. V přilehlém okolí divočících toků dochází k disturbanci, ke změně ekosystému, která likviduje současnou biotu daného území a zároveň vytváří volné území k rozšíření nové. Divočící vodní toky se všeobecně vyznačují nízkou vlnitostí, častým překládáním koryt a velkou unášecí schopností.\n\nDivočící řeky jsou i v zahraničí.\n\n"}
{"id": "753450", "url": "https://cs.wikipedia.org/wiki?curid=753450", "title": "Mistrovství světa v pozemním hokeji mužů 2002", "text": "Mistrovství světa v pozemním hokeji mužů 2002\n\n10. mistrovství světa v pozemním hokeji mužů se uskutečnilo ve dnech 24. února až 9. března na Národním hokejovém stadionu v Kuala Lumpuru v Malajsii. Turnaj se měl původně konat v Láhauru, ale vzhledem k nejisté bezpečnostní situaci v Pákistánu, po vojenském zásahu NATO v Afghánistánu byl turnaj přeložen právě do Malajsie.\nTurnaje se zúčastnilo 16 týmů, které byly rozděleny do 2 osmičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále, týmy na 3. a 4. místě hrály o 5. až 8. místo, týmy na 5. a 6. místě hrály o 9. až 12. místo a týmy na 7. a 8. místě hrály o 13. až 16. místo.\n\n\n\n7. března se odehrály oba zápasy o 13. až 16. místo, oba zápasy o 9. až 12. místo, oba zápasy o 5. až 8. místo a oba semifinálové zápasy. 8. března se odehrály zápasy o 15. místo, o 13. místo, o 11. místo, o 9. místo, o 7. místo a o 5. místo. 9. března se odehrál zápas o 3. místo a finále.\n"}
{"id": "753458", "url": "https://cs.wikipedia.org/wiki?curid=753458", "title": "Okounek černý", "text": "Okounek černý\n\nOkounek černý (\"Micropterus dolomieu\") je druh sladkovodní ryby z čeledi okounkovitých řádu ostnoploutvých. Jeho domovským prostředím jsou řeky Severní Ameriky, horní a střední část povodí Mississippi, řeka svatého Vavřince, Velká jezera a povodí Hudsonova zálivu.\n\nV českých zemích se coby nepůvodní druh vysazený v roce 1889 neuchytil.\n\n"}
{"id": "753461", "url": "https://cs.wikipedia.org/wiki?curid=753461", "title": "Ano", "text": "Ano\n\nAno nebo ANO má více významů:\n\n\n\n"}
{"id": "753474", "url": "https://cs.wikipedia.org/wiki?curid=753474", "title": "Jing-tchan", "text": "Jing-tchan\n\nJing-tchan ( , pchin-jinem \"Yīngtán\") je městská prefektura v Čínské lidové republice, kde patří do provincie Ťiang-si. Celá prefektura má rozlohu 3 557 čtverečních kilometrů a žije v ní přes milion obyvatel.\n\nJing-tchan leží na severovýchodě provincie Ťiang-si. Na severovýchodě hraničí prefektura s Šang-žaem, na jihozápadě s Fu-čou a na východě s provincií Fu-ťien.\n"}
{"id": "753475", "url": "https://cs.wikipedia.org/wiki?curid=753475", "title": "Vácslav Havel", "text": "Vácslav Havel\n\nVácslav Havel (25. března 1861 Praha-Malá Strana – 6. září 1921 Praha) byl český podnikatel ve stavebnictví, mecenáš kultury a stoupenec teosofie a okultismu,\nděd pozdějšího československého a českého prezidenta Václava Havla.\n\nNarodil se v rodině pražského obchodníka Václava Havla a jeho manželky Teresie Boumové.\n\nDne 5. července 1891 se v Tišnově oženil s Emilií Pavelkovou (1869–1926), pocházející z Bystřice nad Pernštejnem. Manželé Havlovi měli tři děti. První syn Václav Julius (* 1895) zemřel ještě v den narození. Druhý syn Václav Maria Havel (1897–1979) byl otcem pozdějšího prezidenta Václava Havla. Třetí syn Miloš Havel (1899–1968) se stal filmovým magnátem.\n\nZemřel v Praze, byl pochován na pražském Vinohradském hřbitově.\n\nV soupisu pražských obyvatel byl zapsán jako „Inženýr, podnikatel dlažeb a zemních staveb“. Byl také velkostatkářem ve Zběšičkách. V roce 1908 nechal nedaleko Tišnova postavit rodinné sídlo Havlov.\n\nVystavěl Palác Lucerna, který se nachází v centru Prahy na Václavském náměstí.\n\nNad schodištěm do Velkého sálu Lucerny se nachází jeho busta od Jana Štursy, odhalená v roce 1921. Její kopie je též na podestě schodiště do kina Lucerna a kavárny mezi přízemím a 1. patrem.\n\nPod pseudonymem Atom napsal spiritistický spis \"Kniha života\".\n\n\n"}
{"id": "753488", "url": "https://cs.wikipedia.org/wiki?curid=753488", "title": "Hladké sedlo", "text": "Hladké sedlo\n\nHladké sedlo ( , , , 1994 m n. m.) je jedno z nejnižších sedel v hlavním hřebeni Vysokých Tater. Nachází se mezi Hladkým štítem a Valentkovou. Svahy od sedla spadají na polské straně do Doliny Pięciu Stawów Polskich a na slovenské do doliny Zadná Tichá (větev Tiché doliny). Sedlo bylo pro přechod hřebene využíváno zejména na přelomu 19. a 20. století. První letní (zaznamenané) překročení sedla uskutečnil v roce 1827 Albrecht von Sydow, zimní pak v roce 1910 Julia Zembatowa a Józef Lesiecki. V roce 1889 vybudovalo Towarzystvo Tatrzańskie cestu z Doliny Pięciu Stawów Polskich přes Hladké sedlo do Tiché doliny. Za 2. světové války byla využívána pašeráky a uprchlíky. V současné době je polská část stezky uzavřena. Značená cesta je pouze na slovenské straně.\n\n"}
{"id": "753490", "url": "https://cs.wikipedia.org/wiki?curid=753490", "title": "Znamení kříže (drama)", "text": "Znamení kříže (drama)\n\nZnamení kříže (v originálu \"La Devoción de la Cruz\") je barokní drama, jehož autorem je Pedro Calderón de la Barca. \n\nPříběh pojednává o mladém šlechtici Eusebiovi, který zabije Lisarda – bratra své vyvolené dívky. Jeho milovaná, Julie, je však velmi otřesena, odchází do kláštera. Její milovaný Eusebio se stává loupežníkem a mstí se svou krutostí a nemorálností. Nakonec je Eusebio vypátrán svým pronásledovatelem, otcem zavražděného Lisarda i Julií, která se zatím ze žalu nad domnělou Eusebiovou urážkou stala po útěku z kláštera bezcitnou vražednicí. Eusebio je lynčován davem. Před svou smrtí se však dovídá, že je Juliiným bratrem a Curciovým ztraceným synem. Jeho dívka, proklínající se kvůli nevědomě krvesmilným touhám, později umírá.\n"}
{"id": "753496", "url": "https://cs.wikipedia.org/wiki?curid=753496", "title": "Hrabství Westmeath", "text": "Hrabství Westmeath\n\nHrabství Westmeath ( , ) je irské hrabství nacházející se ve středu země v bývalé provincii Leinster. Sousedí s hrabstvím Roscommon na západě, s hrabstvím Offaly na jihu, s hrabstvím Meath na východě a s hrabstvími Cavan a Longford na severu.\n\nHlavním městem hrabství je Mullingar. Hrabství má rozlohu 1840 km² a žije v něm 85 961 obyvatel (2011). Na západě hrabství se nalézá jezero Lough Ree na řece Shannon, třetí největší jezero v Irsku. Na území hrabství se dále nacházejí menší jezera, jako například Lough Sheelin, Lough Ennel, Lough Derravaragh či Lough Owel. Skrz hrabství také vede Royal Canal spojující řeku Shannon a Liffey.\n\nMezi zajímavá místa patří města Mullingar či Athlone.\n\nDvoupísmenná zkratka hrabství, používaná zejména na SPZ, je WH.\n\n"}
{"id": "753500", "url": "https://cs.wikipedia.org/wiki?curid=753500", "title": "Tour First", "text": "Tour First\n\nTour First (v letech 1974–1998 Tour UAP, v letech 1998–2007 Tour AXA) je mrakodrap nacházející se na předměstí Paříže ve čtvrti La Défense.\n\nVěž byla postavena v roce 1974 firmou Bouygues pro pojišťovnu UAP. Budova byla v této době vysoká 159 m. Její půdorysný má tvar v podobě tří hvězdy, jejichž větve byly odděleny úhlem 120°. Tento zvláštní tvar byl vybrán jako symbol spojení tří francouzských pojišťoven, které byly na počátku UAP. Když byla UAP koupena pojišťovnou AXA v roce 1996, byla budova přejmenována na AXA Tour.\n\nRozsáhlé rekonstrukce věže byly zahájeny v roce 2007 a byly dokončeny v roce 2011. Vnější vzhled budovy se zcela změnil. Zrekonstruovaná budova, nyní známá jako Tour First, s výškou 225 m (střecha) či 231 m (včetně stožáru) má celkovou podlahovou plochou 86 707 m² a v současné době je nejvyšším mrakodrapem ve Francii.\n"}
{"id": "753503", "url": "https://cs.wikipedia.org/wiki?curid=753503", "title": "Zdravý nemocný", "text": "Zdravý nemocný\n\nZdravý nemocný (Le Malade imaginaire) je divadelní hra z roku 1673 o 3 jednáních, doplněná prologem a 3 mezihrami. Autorem je Jean-Baptiste Poquelin neboli Molière. Hudbu ke hře složil Marc-Antoine Charpentier, choreografii vytvořil Pierre Beauchamp. Byla to Molièrova poslední hra. Jakmile v hlavní roli Argana dohrál čtvrté představení této komedie, omdlel, postihlo ho chrlení krve a ještě téhož večera zemřel.\nHlavní hrdina se jmenuje Argan a je to chorobný hypochondr. Velmi obtěžuje své okolí a rodinu svými domněnkami o svých nemocech. Ale na druhou stranu je velice šetrný. Chce provdat svou starší dceru Angeliku za synovce svého lékaře Purgona Tomáše Diafoira. Ta má však vyhlédnutého jiného ženicha – Kleanta, učitele hudby.\n\nToinetta (služebná) ale má jistý nápad, který uskuteční. Převlékne se za doktora a Arganovi doporučí uříznout ruku a vypíchnout oko. Argan zjistí, že vůbec není a ani nebyl nemocen a Toinetta s ním a jeho bratrem Beraldem sehraje divadélko před jeho podlou ženou Belinou, která chce jenom jeho peníze. Argan dělá, že je mrtev a Toinetta ho oplakává na celý dům. Do ložnice vejde Belina, vynadá Toinettě, že pro toho starého dědka pláče. Snaží se Arganovi ukrást klíč od truhly s penězi a cennými papíry. V tom ji ale Argan chytne za ruku, ona zaječí a uteče. Argan si uvědomí, jaký byl blázen. Sehrají stejnou scénku ještě jednou, pro jeho dceru Angeliku. Hned jak se dozví, co se otci stalo, začne plakat a litovat všech hádek mezi nimi. Argan pookřeje a souhlasí se zasnoubením Angeliky s Kleantem, ale s podmínkou, že se Kleant musí stát lékařem.\n\nNakonec se v jeho domě koná slavnostní promoce, při které je Argan jmenován lékařem.\n2. Divadelní soubor J.K.Tyl Josefův Důl, hrál tuto divadelní hru od 7.7.2012. \n"}
{"id": "753507", "url": "https://cs.wikipedia.org/wiki?curid=753507", "title": "Kuchařka", "text": "Kuchařka\n\nKuchařka může být: \n\n"}
{"id": "753508", "url": "https://cs.wikipedia.org/wiki?curid=753508", "title": "Abdol Hosejn Sardárí", "text": "Abdol Hosejn Sardárí\n\nAbdol Hosejn Sardárí (c. 1895 – 1981) byl íránský státník a diplomat, potomek královské Kádžárovské rodiny, který během druhé světové války zachránil mnoho Židů před holokaustem. Je přezdíván \"íránský Schindler\".\n\nSardárí v roce 1942 dohlížel v Paříži na budovu íránské ambasády. V Paříži v té době žilo mnoho Íránců i íránských Židů. Když bylo město okupováno, nacistické Německo, opírající se o národní socialistickou teorii, že Íránci jsou Árijci, vyhlásilo Íránce za imunní vůči norimberským zákonům z roku 1936, protože podle této rasové teorie jsou „čistokrevnými Árijci“. \n\nPoté, co se administrativní správa přestěhovala do Vichy se Sardárimu podařilo uchovat malou zásobu prázdných pasů. Začal je vydávat íránským Židům po potvrzení okupačních úřadů, že íránští občané jako občané neutrální země nebudou pronásledováni a tímto bylo mnoho perských Židů zachráněno před pronásledováním a nakonec deportací a mohli tak vycestovat z okupované Francie. Opatření proti Židům se ale stále více zostřovala a v zoufalé snaze o pomoc přicházeli i neíránští Židé. Sardarí jim postupně vydal přibližně 500 pasů, aby je před pronásledováním ochránil. Některé pasy pak byly použity více osobami. Kvůli zneužití pravomoci byl po válce íránskou vládou souzen, Mohammad Rezá ho ale osvobodil.\n\nPo válce byl dotazován, proč vlastně pařížským židům pomáhal. Odpověděl, že pomoci íránským občanům bylo jeho povinností, zachránění neíránských občanů bylo jeho povinností lidskou. Zemřel roku 1981, roku 2004 obdržel cenu Simona Wiesenthala. \n\n"}
{"id": "753509", "url": "https://cs.wikipedia.org/wiki?curid=753509", "title": "Bode Miller", "text": "Bode Miller\n\nBode Miller (* 12. října 1977, Easton, New Hampshire) je americký alpský lyžař. Jedná se o olympijského vítěze a čtyřnásobného mistra světa. Dá se označit za univerzála, neboť získal tituly mistra světa ve všech disciplínách, kromě slalomu. Dvakrát vyhrál celkové hodnocení světového poháru, 6× pak hodnocení jednotlivé disciplíny světového poháru.\n\n\n\n\n\n"}
{"id": "753511", "url": "https://cs.wikipedia.org/wiki?curid=753511", "title": "Židovský hřbitov v Moravském Krumlově", "text": "Židovský hřbitov v Moravském Krumlově\n\nŽidovský hřbitov v Moravském Krumlově se nachází na severozápadě Moravského Krumlova asi 500 m jihozápadně od zdejšího zámku, naproti benzinové pumpě u kruhového objezdu, k němuž vedou ulice Zámecká, Ivančická a Znojemská.\n\nStáří hřbitova není přesně určeno, avšak vzhledem ke skutečnosti, že se Židé začali v Krumlově usazovat již před rokem 1437, a ke skutečnosti, že nejstarší čitelný náhrobní kámen pochází z roku 1653, můžeme datum jeho založení posunout přinejmenším do doby kolem poloviny 17. století. Na hřbitově, kde se pohřbívalo až do 2. světové války, se nacházejí cenné náhrobky renesančního a barokního typu. Zdejší obřadní síň byla po válce přestavěna na obytný dům.\n\nKrumlovská židovská komunita přestala existovat v roce 1938.\n\n\n"}
{"id": "753512", "url": "https://cs.wikipedia.org/wiki?curid=753512", "title": "Amber Benson", "text": "Amber Benson\n\nAmber Nicole Benson (* 8. ledna 1977 Birmingham, Alabama) je americká herečka, scenáristka, producentka a režisérka.\n\nJejí otec je psychiatr, matka ošetřovatelka. Již od dětství se věnovala zpěvu a herectví. Když si její rodiče uvědomili, že má velký talent, rozhodli se kvůli ní přestěhovat do Los Angeles, aby se mohla dále umělecky rozvíjet. Tehdy jí bylo 14 let. Začala dostávat menší role v různých filmech, či epizodní role v seriálech. V letech 1999–2002 hrála v seriálu \"Buffy, přemožitelka upírů\" postavu Tary Maclayové. V dalších letech hostovala např. v seriálech \"Odložené případy\", \"Chirurgové\", \"Lovci duchů\", \"Nebezpečná identita\" či \"Husbands\".\n\nJe spoluautorkou nebo autorkou scénářů k filmům \"The Theory of the Leisure Class\" (2001), \"Chance\" (2002, rovněž jej režírovala a produkovala), \"\" (2003, také jako režisérka), \"\" (2004) a \"Lovers, Liars and Lunatics\" (2006, rovněž jej režírovala a produkovala).\n\n"}
{"id": "753513", "url": "https://cs.wikipedia.org/wiki?curid=753513", "title": "Pete (Červený trpaslík)", "text": "Pete (Červený trpaslík)\n\nPete (anglicky \"Pete\") je dvoudílná epizoda osmé série britského kultovního sci-fi seriálu / sitcomu \"Červený trpaslík\".\n\nScénář napsal Doug Naylor a Rob Grant společně s Paulem Alexandrem, režie Ed Bye. První část epizody byla odvysílána na kanále BBC2 25. března 1999, druhá část dne 1. dubna 1999.\n\nDave Lister a Arnold Rimmer provádí ve vězení lumpárny, až kapitánu Hollisterovi dojde trpělivost a nechá je zavřít do díry. Kristina Kochanská, Kocour a Kryton se účastní kanárkovské mise na kosmickou loď Manny Celeste, kde odhalí Časomet, zařízení schopné digitalizovat čas a uvolňovat jej v různých sekvencích. Kochanskou napadne, že by toho šlo využít ke zkrácení trestu.\n\nTeropod Pete, kterého časomet stvořil z vrabce se dobývá do hangáru, kde se zabarikádovala parta z Červeného trpaslíka. Čas na lodi je obnoven a jednotky se pokoušejí ještěra zpacifikovat - neúspěšně. Kapitán Hollister předává časomet Listerovi s Rimmerem, aby jej správně použili. Těm se to příliš nedaří a Hollister ztrácí nervy.\n\nLister s Rimmerem jsou předvedeni před kapitána Hollistera, vedle něhož stojí i správce vězení Ackerman. Ten se stal obětí jejich vtipu, když mu oba odsouzení kápli do inhalátoru sérum pravdy - pentanol sodný. Kapitán rozhodne o trestu, Lister s Rimmerem sestaví basketbalový tým a sehrají zápas proti týmu vězeňských dozorců vedeném Ackermanem. Je jim jasné, že pokud prohrají, dají jim to spoluvězňové pořádně pocítit.\n\nZápas je brutální, dozorci vězně nešetří, padá rána za ránou. Za stavu 48:3 v neprospěch vězeňského týmu se zdá, že nic nemůže odvrátit jasnou porážku. Lister si však nezoufá - robíci namíchali strážným do pití prostředek na impotenci, jenž zaručí erekci po dobu 7 hodin. Situace se mění, dozorci jsou pomalí a hrají v předklonu, Lister a spol. se ujímají iniciativy a své soupeře přehrávají. Utkání se změnilo v exhibici a družstvo vězňů jej vyhrává.\n\nDruhý den jsou Lister s Rimmerem opět předvedvedeni před Hollistera a za trest dostanou 2 týdny škrabání brambor.\n\nVězňové dostávají večeři. Rimmer je znechucen vězeňskou stravou, zatímco Lister čeká na signál od robíka Boba. Odsune poklop a přijímá kuře na kari, indické placky a 6 plechovek piva. Rimmera napadne, že by schopný robík mohl zajistit ostřejší nože pro škrábání, ale Lister má ještě lepší nápad. Bob jim obstará jeden z programovatelných virů z paluby Z, který naprogramují na odstranění bramborových slupek. Z dvoutýdenního pekla se stane bramborový ráj.\n\nMezitím Kryton, Kocour a Kochanská během mise na vesmírné lodi Manny Celeste objeví zajímavý přístroj - časomet, který dokáže pracovat s časem. Kristina navrhne, že by jej mohli využít ke zkrácení trestu. Kryton propašuje časomet na Červeného trpaslíka.\n\nNaprogramovaný virus není bezchybný a kromě bramborových slupek sežere i Rimmerovo a Listerovo oblečení a vlasy. Při vysvětlování v kapitánově kajutě mu Rimmer servilně potřese rukou a virus přeskočí na Hollistera a začne úřadovat. Znenadání holohlavý kapitán Hollister toho má dost:\n\nPřed jídlem má Kocour konflikt s Baxterem, obávaným vězněm. Baxter mu sebere jeho porci. Kryton zmáčkne knoflík časometu a Baxterův pokrm se změní ve slepici. Vězni se baví, Baxter si všimne, že se mu Kocour směje a skočí po něm. Kryton jej zmrazí časometem právě včas. S ním se zastaví i plynutí času na většině lodi.\n\nV díře se Lister a Rimmer seznámí s Ptačím mužem, který se stará o vrabce Peta. Na záchranu jim přijde starý známý robík Bob, jenž vyřízne v podlaze otvor a vězni jsou volní. Vede je k ostatním, kteří jsou už oblečení v civilu u prostřeného stolu. Holohlavá dvojice se nestačí divit, kolem nich se zastavil čas, lidé ustrnuli v pohybu.\nKryton jim s pomocí časometu vrátí vlasy. Tato akce však připraví o život vrabce. Ptačí muž je zdrcený ze ztráty svého milovaného opeřence. Lister za něj oroduje u Krytona. Android nemůže nic zaručit, ale pokusí se přivést Peta zpět k životu. Sepne spínač, vyšlehnou modré blesky a ozve se ohromná rána. Klec je napadrť a všichni se rozhlížejí kolem sebe, co se stalo. Na podlahu hangáru došlápne obří noha Tyranosaura.\n\nPtačí muž ztratil brýle, tahá Peta za pařát a nabízí mu semínka. Pete se nenechá pobízet a zhltne je i s ním. Teropod vyplivne boty a pustí se do pronásledování prchajících.\n\nTyranosaurus Pete pronásleduje skupinku prchajících osob, Kryton na sebe upoutá jeho pozornost a hodí časomet robíkovi Bobovi. Bystrý ještěr si toho všimne a vydá se tím směrem. Pomalu jedoucí Bob nemá šanci uniknout a je Petem pohlcen.\n\nRimmer skuhrá, že jsou bez časometu vyřízení. Kochanská uvažuje, že pokud by ještěr sežral nějaké otruby, mohl by časomet projít jeho trávicí traktem rychleji, měli by ho tudíž nalákat do skladu potravin. Lister je myšlenkou zaujat, ale navrhuje něco jiného. Dopřál by mu krávu na kari. Zatímco se Pete dobývá přes dveře hangáru, v jeho žaludku robík Bob aktivuje časomet a čas na lodi je obnoven. Dříve ztuhlá posádka začne běžně fungovat.\n\nKocour a Lister chystají Petovi jídlo do zahradního bazénu s jmenovkou DINO. Kocour jeřábem spouští do bazénu krávu. Lister si je jist, že to ještěrovi bude chutnat.\n\nPete konečně prorazí vrata a po obhlédnutí prostoru se skloní k bazénu a začne žrát. Zdá se, že mu chutná, po chvíli ale přestane žvýkat, vytřeští oči a s řevem utíká pryč, přičemž prorazí zeď.\nLister se diví:\nSkupinka je odhalena dvěma strážnými a zajata.\n\nRimmer a Lister jsou opět předvedeni k Hollisterovi, který má obvázanou hlavu. Během zásahu na Peta byl členem jednotky, která se k ještěrovi blížila zezadu zrovna ve chvíli, když dinosaurus dostal průjem. Třímetrová přílivová vlna muže spláchla a Hollisterovi přistál na hlavě robík Bob. Pete totiž sežral celou zásobu kapitánových oblíbených pochoutek - 2,5 tuny mátové čokolády, všechny ovocné nanuky a vypil veškerou Coca-Colu. Hollister podává povedené dvojici vyčištěný časomet a poroučí jim, aby Peta přeměnili zpět na vrabce.\n\nKochanská se domnívá, že má v kajutě myš, Kryton ji ubezpečuje, že to je jeho penis jménem Archie, který si vyrobil. Podaří se mu ho polapit do kyblíku, ale Archie prchá i s kyblíkem na chodbu. Kochanská si neodpustí jedovatou poznámku:\n\nKanárci se vydávají na odchyt tyranosaura. Baxter a Smrťák se nechtějí zdržovat s časometem a chtějí ještěra udolat bez jeho pomoci. Kocour se sesune na podlahu a řve, že se z něj něco chce dostat ven. Pod tričkem se mu něco divoce zmítá. Kryton vysvětluje, že se jeho penis dostal Kocourovi do uniformy a zřejmě zde usnul.\n\nBaxterovi se Smrťákem dojde trpělivost, Jeden z nich chňapne časomet, namíří jej na Listera a zmáčkne, ale z přístroje vychází jen slabé prskání. Oba rabiáti popadnou Listera s Rimmerem a mydlí to do nich pěstmi. Účinek se nedostavuje, Lister s Rimmerem klidně stojí a nic necítí. Časomet jejich těla uvedl do jiného režimu. Když se dvojice grázlů přesvědčí, že jejich snaha je marná, popadnou časomet a mizí pryč.\n\nRány dostihnou Rimmera a Listera teprve na koberečku u kapitána. Oba poletují místností a Hollister nechápe, co se děje. Poslední údery je pošlou koridorem ven, kde se po nárazu do stěny složí.\n\nBaxter se Smrťákem se proměnili díky neopatrné manipulaci s přístrojem v gorily a Lister jim tyčí časomet lehce ukradne. Vrátí zpět Ptačího muže a samotného tyranosaura promění v malého vrabce. Rimmer Listera nabádá, aby časomet zničil, ten jej neochotně poslechne a zařízení rozdupe. Cestou zpět si všimnou ve výklenku obrovského vejce, které se začne hýbat. Vyklube se z něj malý dinosaurus a uteče do výtahu. Rimmer doporučí Listerovi, aby opravil časomet, ale ten je už trvale poškozený.\n\nKapitán Hollister si dopřává masáž kokosovým mlékem. Když si masérka odskočí, zastoupí ji mládě dinosaura, které olizuje mléko z Hollisterových zad. Hollister se domnívá, že masérka změnila metodu a je slastí bez sebe do doby, než malý dinosaurus zařve. Hollister utrpí šok.\n\nLister s Rimmerem se naposledy scházejí u kapitána v kajutě. Ten nemluví a ve tváři má labilní výraz. Vytahuje jednu popsanou ceduli za druhou.\n\nLister a Rimmer se otráveně otáčí, ale kapitán je zuřivým zaklepáním o stůl přinutí, aby mu věnovali ještě pozornost.\n„Do díry.“ ukazuje Rimmer.\nPoslední cedule sděluje:\n\nEpizoda „Pete“ se původně jmenovala „Captain's Office“ předtím, než byla přepsána do dvou dílů. Obsahuje i vystřižené scény z epizody „Kassandra“.\n\nDinosaurus Pete byl vytvořen obdobným softwarem jako dinosauři z filmu \"Jurský park\". Některé scény byly vystřiženy, např. souboj Krytona s dinosaurem Petem nebo Rimmerův pokus o složení ódy pro kapitána Hollistera.\n\n\nV epizodě „Pete“ vystupují mimo stálé herce i další, z nichž někteří se účastnili již natáčení v předchozích dílech, kde ztvárnili posádku Červeného trpaslíka.\n\nObjevuje se zde herec Shend reprezentující postavu vězeňského dozorce Nebba Knota, ačkoli ta zemřela v předminulém díle „Kassandra“, zde se objevuje v reminiscenci Listera a Krytona během jejich stížnosti kapitánu Hollisterovi na správce věznice pana Ackermana.\n\n\n"}
{"id": "753516", "url": "https://cs.wikipedia.org/wiki?curid=753516", "title": "Hotelbus", "text": "Hotelbus\n\nHotelbus je dopravní prostředek určený k pobytu osob během poznávacích zájezdů nejen po Evropě, ale i po Jižní Americe či jižní Africe. V hotelbusu může cestovat 15–20 cestujících (dle typu hotelbusu). Každý z nich má k dispozici nejen své sedadlo jako v běžném autobuse, ale i pohodlné pevné lůžko klasického rozměru. Cestujícím je během cest poskytováno stravování v režimu plné penze bez nápojů.\n"}
{"id": "753519", "url": "https://cs.wikipedia.org/wiki?curid=753519", "title": "Jan Pirk", "text": "Jan Pirk\n\nJan Pirk (* 20. dubna 1948 Praha) je český kardiochirurg, přednosta Kardiocentra IKEMu.\n\nStudia dokončil v roce 1972 a začal pracovat v nemocnici v Nymburce. Vyhrál konkurz na místo vědeckého aspiranta v IKEMu a od 1. října 1974 zde pracuje. Zabýval se žilními štěpy a v roce 1978 se stal kandidátem lékařských věd, o deset let později získal doktorát. V osmdesátých letech absolvoval stáž ve Spojených státech. V roce 1990 působil v dánském Odense.\n\nV roce 1991 se stal přednostou Kliniky kardiovaskulární chirurgie IKEMu, o čtyři roky později pak i přednostou celého Kardiocentra IKEMu. Roku 1991 provedl první transplantaci srdce. V roce 1997 se stal docentem a byl mu byl udělen titul nejlepšího manažera ve zdravotnictví.\n\nV dubnu 2012 jeho tým nahradil českému pacientovi, hasiči Jakubu Halíkovi, srdce dvěma čerpadly. Pacient poté čekal na transplantaci, ale v říjnu téhož roku zemřel na selhání jater a ledvin. Ačkoli se pro něj nepodařilo najít vhodného dárce srdce, léčba tohoto pacienta podle Pirka posunula světovou medicínu. Před českými lékaři obdobný zákrok provedli jen jejich kolegové v americkém Texasu, ale jejich pacient již po týdnu zemřel.\n\nRočně Pirk se svým týmem uskuteční asi 250 operací srdcí, dříve to bývalo i 330. Za jeho život jich bylo asi 7000, kromě toho má za sebou přes 300 úspěšných transplantací srdcí (data z r. 2017). Tato čísla ho řadí k vysoce uznávaným operatérům srdcí v Evropě.\n\nProvádí také bezkrevní zákroky, tzn. že operuje bez použití krevní transfuze. V rozhovoru pro Lidové noviny uvádí, že právě díky Svědkům Jehovovým doznala kardiochirurgie určitého pokroku, protože zjistili, co všechno se dá udělat na srdci bez krve i jaké naředění krve člověk snese. Díky Svědkům Jehovovým byl v roce 2008 počet operací, prováděných bez krve, 40 %.\n\nUž od dětství je fanouškem SK Slavia Praha.\n\nV roce 2012 se Pirk stal předsedou volebního výboru prezidentského kandidáta Jana Fischera. Když Fischer po prohraném prvním kole nepřímo podpořil Miloše Zemana, ač původně deklaroval, že z kandidátů je mu nejbližší Karel Schwarzenberg, Pirk se s Fischerem názorově rozešel. Stejně jako Fischerovi další poradci jasně podpořil právě Schwarzenberga.\n\nSvé angažmá v politice zhodnotil jako „velkou životní zkušenost“. \"„Ve světě prezidentské volební kampaně platí úplně jiná pravidla než ve společnostech, kde jsem se dosud pohyboval. Velmi jsem se tomu divil a jsem tím velmi zklamán,\"\" uvedl Pirk.\n\nPochází ze tří dětí, jeho otec MUDr. Otto Pirk i děd MUDr. Karel Pirk byli také lékaři. Během studia medicíny se oženil s Blankou Navrátilovou. Má dva syny, jeden pracuje jako manažer a druhý je soudcem. Jan Pirk je dědečkem sedmi vnoučat.\n\nPirk má za sebou mnoho dálkových závodů v běhu i jízdě na běžkách. 13x běžel maraton, jeho nejlepším výkonem byl čas 3 hodiny a 14 minut. Dále mezi jeho záliby patří historická vozidla, vlastní několik Velorexů.\n\n"}
{"id": "753520", "url": "https://cs.wikipedia.org/wiki?curid=753520", "title": "Dumnorix", "text": "Dumnorix\n\nDumnorix (na mincích jako Dubnoreix) byl vůdcem galského kmene Aeduů sídlícího v 1. století př. n. l. v Galii. V období galských válek byl proti alianci s Římany vedenými Juliem Caesarem. O Dumnorixovi, Orgetorixovi z kmene Helvéciů a Casticovi z kmene Sekvánů se říkalo, že založili galský triumvirát, aby nahradili dosavadní \"\"magistracies\"\" galského lidu krátce před Caesarovou vládou. Aby posílili alianci, Orgentorix dal Dumnorixovi jeho dceru za manželku. \n\nV roce 58 př. n. l., v prvním roce Caesarovy vlády Dumnorix přesvědčil Sekvány, aby povolili Helvéciům migrovat přes jejich území. Julius Caesar této migraci bránil svou armádou a požádal Aeduy, své spojence, aby podpořili jeho vojsko. Aeduové Caesara nepodpořili, což jejich vergobretus (\"vůdce\") Liscus zdůvodnil tím, že Dumnorix je velmi vlivný a byl zodpovědný za zdržení. Caesar zjistil, že Dumnorix velel jezdectvu, poslanému jemu na pomoc od Aeduů. Na žádost Dumnorixova bratra Diviciaca, který měl velmi dobré vztahy s Caesarem, byl Dumnorix ušetřen trestu za tento čin. Na rozkaz Caesara zůstal Dumnorix pod dozorem.\n\nPřesto se Dumnorix stále snažil kazit Caesarovi plány. V roce 54 př. n. l. byl jedním z galských velitelů, kterým Caesar navrhl, aby účastnili jeho druhé výpravy do Británie jako rukojmí, protože se obával, že za jeho nepřítomnosti v Galii by mohli založit povstání proti Římanům. Dumnorix se hájil svým strachem z moře a náboženskými závazky ve snaze přesvědčit Caesara, aby ho s sebou nebral. Když s tímto tvrzením Caesar nesouhlasil, začal prohlašovat, že Caesar je chce všechny zabít daleko od jejich spojenců. Nakonec se pokusil utéct z Caesarova tábora spolu s Aeduánskou kavalerií. Caesar za ním poslal zbytek kavalerie, která Dumnorixe zabila. Když Dumnorix umíral, křičel, že byl \"\"svobodný muž a občan svobodného státu\"\". Zbytek kavalerie Aeduů se vrátila do Caesarových služeb.\n\nJeho jméno, stejně jako jiná galská jména (Orgetorix, Vercingetorix), obsahuje koncovku \"-rix\", která je etymologicky spjata s latinským \"rex\", galským \"rí\", sanskrtským \"rāja-\" a s německým \"Reich\" což označuje majestát nebo vládu. Je to tedy pravděpodobně aristokratická koncovka. \"Dumno-\" je etymologicky spojeno s galským \"domhan\" - svět. Jméno Dumnorix může být tedy přeloženo jako \"\"král světa\"\".\n\nPostava se jménem Dumnorix se objevila v úvodním tutorialu jako galský generál. Dumnorix se také objevuje v několika misích hry pro PC Praetorians. Toto jméno se objevilo v písni (Do)minion od skupiny Eluveitie z alba Everything Remains As It Never Was\n\n"}
{"id": "753521", "url": "https://cs.wikipedia.org/wiki?curid=753521", "title": "Podkamenná Tunguska", "text": "Podkamenná Tunguska\n\nPodkamenná Tunguska ( ) je řeka v Krasnojarském kraji a v Irkutské oblasti v Rusku. Je známá také pod jmény Čulakan () a Prostřední Tunguska (). Je dlouhá 1 865 km. Povodí řeky má rozlohu 240 000 km².\n\nPramení v Angarském hřbetu. Na horním toku teče pod jménem Katanga () v široké a hluboké dolině, která se od ústí Tetere zužuje a vstupuje do oblasti lávových hornin. V korytě se nacházejí četné peřeje a říční prahy (Dolní, Oron, Čambinský, Panolický, Mirjuginský, Děduška, Vilminské). Rychlost toku je na prazích 3 až 4 m/s. Ve vzdálenosti 250 km od ústí dosahuje dolina šířky 20 až 23 km a v korytě se nachází mnoho peřejí. Ústí zprava do Jeniseje.\n\n\nZdrojem vody jsou sněhové (60%) a dešťové (16%) srážky a také podzemní voda (24%). Nejvyšších vodních stavů dosahuje od začátku května do konce června a na dolním toku až do začátku července. Poté nastává až do října letní období nízkého stavu vody, které je přerušeno jednou až čtyřmi povodněmi, kdy se úroveň hladiny zvedne až o 5,5 m. Průměrný průtok vody v ústí činí 1 750 m³/s, největší dosahuje 35 000 m³/s a nejmenší v zimě 3 až 15 m³/s. Led se objevuje v polovině října a 7 až 16 dní trvá než řeka zamrzne, přičemž se tvoří ledové zátarasy. Zamrzá na konci října a rozmrzá v polovině května. Rozmrzání trvá 5 až 7 dní na horním toku a 10 dní na toku dolním a probíhá velmi bouřlivě, když u ledových zátarasů stoupá úroveň hladiny až o 29,7 m.\n\nVodní doprava je možná v délce 1 146 km. Velké lodě se dostanou v květnu a červnu až do Bajkitu (571 km), výše pak plují kutry a barže. Na řece leží města Vanavara, Bajkit a Podkamennaja Tunguska.\n\nV okolí řeky došlo 30. června 1908 k mimořádně silnému výbuchu, který zaznamenaly seismografy po celém světě. Exploze, známá jako tunguská událost či tunguský meteorit, byla natolik silná, že v oblasti přibližně 2000 km² vyvrátila a přelámala kolem 60 milionů stromů. Místo objevil až o 20 let později Leonid Kulik, který provedl rozsáhlý výzkum, z něhož čerpají odborníci dosud. Nicméně zatím se nepodařilo příčinu výbuchu přesvědčivě vysvětlit. Většina vědců se přiklání k teorii, že šlo o rozpad kosmického tělesa ve výšce asi 5 až 10 km nad zemským povrchem.\n"}
{"id": "753525", "url": "https://cs.wikipedia.org/wiki?curid=753525", "title": "Katanga", "text": "Katanga\n\nKatanga může znamenat:\n\n"}
{"id": "753526", "url": "https://cs.wikipedia.org/wiki?curid=753526", "title": "Île d'Aix", "text": "Île d'Aix\n\nÎle d'Aix je francouzský ostrov v Biskajském zálivu. Leží přibližně ve středu pertuis d'Antioche naproti ústí řeky Charente severozápadně od města Rochefort.\n\nÎle d'Aix je malý plochý ostrov tvaru srpku, je široký 600 metrů a dlouhý 3 kilometry. Od pevniny je oddělen 6 kilometrů širokou úžinou. Ostrov je přístupný jen po moři.\n\nOstrov byl silně opevněn. V dubnu 1809 zde Britové svedli vítěznou námořní bitvu nad loďstvem viceadmirála Zacharie Allemanda. Roku 1815 odtud odplul Napoleon Bonaparte na brize L’Épervier.\n"}
{"id": "753527", "url": "https://cs.wikipedia.org/wiki?curid=753527", "title": "KFC Uerdingen 05", "text": "KFC Uerdingen 05\n\nKFC Uerdingen 05 (celým názvem: Krefelder Fußballclub Uerdingen 05 e. V.) je německý fotbalový klub, který sídlí v krefeldské městské části Uerdingen ve spolkové zemi Severní Porýní-Vestfálsko. Klub je všeobecně známý spíše pod názvem Bayer 05 Uerdingen, jejž nesl v době největších mezinárodních úspěchů. Založen byl v roce 1905 pod názvem FC Uerdingen 05. Svůj současný název nese od roku 1995. Od sezóny 2018/19 působí ve 3. lize, třetí německé nejvyšší fotbalové soutěži. Klubové barvy jsou červená a modrá.\n\nNejslavnější érou klubu byla 80. léta 20. století, kdy vyhrál německý pohár (1984/85) a v další sezóně (1985/86) se probojoval až do semifinále Poháru vítězů pohárů. Bundesligu hrál naposled v sezóně 1992/93. Po odchodu farmaceutické firmy Bayer AG z vlastnických struktur organizace, působí Uerdingen pouze v nižších německých fotbalových soutěžích.\n\nSvé domácí zápasy odehrává na Grotenburg-Stadionu s kapacitou 34 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "753528", "url": "https://cs.wikipedia.org/wiki?curid=753528", "title": "Okres Gniezno", "text": "Okres Gniezno\n\nOkres Gniezno (polsky \"Powiat gnieźnieński\") je okres v Polsku ve Velkopolském vojvodství. Rozlohu má 1254,34 km² a v roce 2005 zde žilo 140 262 obyvatel. Sídlem správy okresu je město Gniezno.\n\n"}
{"id": "753535", "url": "https://cs.wikipedia.org/wiki?curid=753535", "title": "Černý Ijus", "text": "Černý Ijus\n\nČerný Ijus ( , ) je řeka v Chakasii v Rusku. Je 178 km dlouhá. Povodí má rozlohu 4290 km².\n\nPramení na východních svazích Kuzněckého Alatau. Na horním toku má charakter rychlé horské řeky a na dolním toku protéká kopcovitou stepní krajinou na západním okraji Čulymsko-jenisejské kotliny. Po soutoku s Bílým Ijusem vytváří Čulymi, pravý přítok Obu.\n\nZdrojem vody jsou především sněhové srážky. Průměrný roční průtok vody ve vzdálenosti 55 km od ústí činí 41 m³/s.\n\nŘeka je splavná.\n"}
{"id": "753536", "url": "https://cs.wikipedia.org/wiki?curid=753536", "title": "Josef Rosipal", "text": "Josef Rosipal\n\nJosef Rosipal (18. května 1884, Žižkov – 31. srpna 1914, Hermanovo, Halič) byl český architekt a designér.\n\nV roce 1903 začal studovat architekturu na Císařské a královské české vysoké škole technické v Praze. Po jejím absolvování byl inženýrem na stavbě dráhy v Ražicích u Písku. Později pracoval pro Magistrát hlavního města Prahy. Slibnou kariéru nadaného architekta však záhy ukončila I. světová válka. Ihned po jejím vypuknutí musel do armády, narukoval v hodnosti poručíka a padl na jejím samotném počátku v bitvě o Halič.\n\nNáhrobní deska je vsazena do dnes už poškozeného náhrobku jeho manželky. Portrét architekta pocházel od sochaře Jana Štursy, nicméně byl pozdějšími amatérskými pokusy o restaurování zcela deformován a poničen. Bronzový reliéf od Josefa Jílka, vsazený do dodatečně postaveného žulového nástavce, byl roku 1972 vylomen a odcizen.\n\nJeho nejznámější stavbou je Městský sirotčinec na Hradčanech (dnes Ministerstvo kultury České republiky) v dnešní ulici Milady Horákové a také portál proslulé Myšákovy cukrárny na Novém Městě pražském. Byl také členem družstva Artěl.\n\nJako člen družstva Artěl navrhoval skleněné soubory a nábytek. Skleněné soubory (nápojové sady, vázy, podnosy) jsou dnes ve sbírkách Uměleckoprůmyslového muzea v Praze.\n\n\n\n"}
{"id": "753537", "url": "https://cs.wikipedia.org/wiki?curid=753537", "title": "Standard", "text": "Standard\n\nStandard může znamenat: \n\n\n\n\n\n\n\n\n\n\n\n\n"}
{"id": "753538", "url": "https://cs.wikipedia.org/wiki?curid=753538", "title": "Nebe na zemi", "text": "Nebe na zemi\n\nNebe na zemi, Osvobozené divadlo o prologu a jedenácti obrazech je 23. divadelní hra autorů Jana Wericha a Jiřího Voskovce s hudbou Jaroslava Ježka, v Osvobozeném divadle. Premiéra byla 23. září 1936. Režie Jindřich Honzl, hudba Jaroslav Ježek, choreografie Saša Machov, výprava a kostýmy František Zelenka. \n\nVe hře zazní balet \"Metamorfosy\", \"Nebe na zemi\", \"Vousatý svět\", operní parodie \"Buďte blahořečený\"\n\nInspirací autorům byl motiv staroanglické hry Francise Beaumonta a Johna Fletchera – \"Španělský kněz\". Děj však přenesli do mytologicko-renesanční atmosféry. Hra se odehrává na Olympu a v malém městě kdekoliv a kdykoliv je Vám libo, neboť jak říká bůh Merkur ve hře „Nezáleží na jménu obce, lidi, lidi ti jsou všude stejní …“\n\nV početném repertoáru Osvobozeného divadla z pera Jana Wericha a Jiřího Voskovce zaujímá zvláštní místo trojice her, které jsou adaptací cizích předloh. V+W sahali patrně po cizím vzoru, když bylo potřeba rychle nasadit novinku a když se sami ještě rozmýšleli nad svou další vlastní hrou. V roce 1935 navštívil Jan Werich a Jaroslavem Ježkem Moskvu, kde viděli Fletcherovu hru \"Španělský kněz\" a hned je v tom upoutalo, že má dvě postavy, kněze a kostelníka, které by se dobře hodily pro V+W. Když se vrátili do Prahy, požádali Julia Fučíka, aby jim opatřil ruský překlad této hry a pomohl jim vyhledat i překladatele.\nTouto hrou se Osvobození vrátili zpět na jeviště Osvobozeného divadla ve Vodičkově ulici po jednoročním odskoku na malou scénu divadla Rokoko, kde hráli odbojnou hru Balada z hadrů pod hlavičkou Spoutaného divadla.\n\nNebe na zemi ožilo znovu 5. června 1951 v Divadle čs.filmu v Karlíně. Text nově upravil Jan Werich s Janem Rychlíkem, hudbu Jaroslava Ježka doplnil Václav Trojan. V režii Jiřího Frejky navrhl dekorace a kostýmy Jiří Trnka. Horácia Dardu hrál Vlasta Burian\n\nDěje se na Olympu a v malém městě, kdekoliv je vám libo\n\nHra začíná prologem, manželskou hádkou mezi nevěrným bohem Jupiterem a jeho ženou Juno. Rozezlený Jupiter na sebe bere lidskou podobu a jde mezi lidi. Tam potká notářovu ženu Amarandu a zatouží po ní. S pomocí boha Marta a falešného doporučení, požádá kněze a kostelníka Jupiterova chrámu, aby mu dopomohli se dostat do notářova domu jako koncipient. Ti jsou za úplatek ochotni udělat vše. Velkostatkář Caverna nemůže mít děti a tudíž ani dědice jeho velkého majetku. Navrhne proto knězi falešnou adopci, aby dědictví nespadlo do klína jeho bratrovi, který se nečekaně vrátil ze světa. Kněz a kostelník slíbí někoho najít, kdo by se naoko stal jejich dědicem a vzpomenou si na mladíka, kterého doporučili do Bartolova domu. Převlečený Jupiter souhlasí se sehráním přidělené role za protislužbu: chce, aby odlákali na hodinu manžela z domu, a mohl tak být s manželkou sám. Kněz proto předstírá smrtelnou nemoc a potřebuje sepsat poslední vůli. Zdržení manžela z domu ani nevyjde, stejně tak jako následná podvodná adopce. Proradná manželka Catastrofa plánuje se zbavit manžela a vzít si jeho bratra. Nakonec se objeví Jupiter ve své božské podobě a vše vysvětlí.\n\n"}
{"id": "753539", "url": "https://cs.wikipedia.org/wiki?curid=753539", "title": "Alžběta Mureová", "text": "Alžběta Mureová\n\nAlžběta Mureová (\"anglicky Elizabeth Mure\", † před květnem 1355) byla manželka nejvyššího správce Skotska Roberta, který se později stal skotským králem jako Robert II.\n\nAlžběta pocházela z klanu Mure (Muir) a jejími rodiči byli sir Adam Mure a Johana Cunninghamová nebo Janet Mureová. Stala se milenkou skotského správce Roberta, vnuka skotského krále Roberta I. Roku 1336 se s Robert oženil, sňatek církev nepovažovala za legitimní a proto se svatba se po obdržení papežského dispenzu roku 1349 zopakovala.\n\nAlžběta zemřela dříve, než její manžel získal skotský trůn. Celkem měli asi jedenáct dětí, některé zdroje uvádějí i třináct:\n\n\n2. května 1355 se Robert oženil znovu, s Eufémií z Ross. 27. března 1371 se prvorozený syn Roberta a Alžběty, legitimizovaný po jejich sňatku, stal výnosem skotského parlamentu dědicem svého otce.\n\n"}
{"id": "753542", "url": "https://cs.wikipedia.org/wiki?curid=753542", "title": "Beat Feuz", "text": "Beat Feuz\n\nBeat Feuz (* 11. února 1987, Schangnau) je švýcarský alpský lyžař. Specializuje se především na rychlostní disciplíny (sjezd a super obří slalom).\n\n"}
{"id": "753547", "url": "https://cs.wikipedia.org/wiki?curid=753547", "title": "L.R. Vicenza Virtus", "text": "L.R. Vicenza Virtus\n\nL.R. Vicenza Virtus je italský fotbalový klub z města Vicenza. Založen byl 9. března 1902. První zápasy v nejvyšší soutěže si zahráli v sezoně 1910/11 a naposledy 2000/01. Dohromady 37 sezon v nejvyšší soutěži. Nejlepší umístění bylo 2. místo v sezoně 1977/78. Klub se dvakrát probojoval do evropských pohárů, při své druhé účasti postoupil až do semifinále Poháru vítězů pohárů 1997/98. Při prvé účasti v roce 1978 vypadl v prvním kole Poháru UEFA s pražskou Duklou. V minulosti v klubu působili známí fotbalisté Paolo Rossi či Roberto Baggio.\nPo sezoně 2017/18 klub končí v bankrotu a na novou sezonu se rodí klub nový po sloučení s klubem \"Bassano Virtus 55 Soccer Team\" - L.R. Vicenza Virtus.\n\n\n"}
{"id": "753548", "url": "https://cs.wikipedia.org/wiki?curid=753548", "title": "Farní sbor Českobratrské církve evangelické v Prusinovicích", "text": "Farní sbor Českobratrské církve evangelické v Prusinovicích\n\nFarní sbor Českobratrské církve evangelické Prusinovice je sborem Českobratrské církve evangelické v Prusinovicích. Sbor spadá pod Východomoravský seniorát. Farářem sboru je Leoš Mach, kurátorem Jaroslav Ambróš.\n\nO počátcích protestantismu na Holešovsku nejsou jisté informace. Roku 1556 měl na katolickou faru v Holešově nastoupit evangelický farář Jakub Volyňský a farnost se posléze přihlásit k luterskému vyznání. V té době zde téměř zaniká katolická církev. Koncem 16. století se ovšem politické poměry na Moravě zásadně proměnily a v roce 1615 byla započata důsledná rekatolizace Holešovska, pod jejímž vlivem evangelíci na Holešovsku téměř zanikli.\n\nPo vydání Tolerančního patentu v roce 1781 se z dosud tajných protestantů začal formovat sbor v Prusinovicích. Druhý nejbližší byl v Rusavě. Kromě obyvatel Holešova a Prusinovic se k evangelické víře hlásili také lidé z většiny dalších obcí dnešního Holešovska, a to z Dobrotic, Količína, Bořenovic, Kostelce u Holešova, Karlovic, Němčic, Pacetluk, Přílep, Rymic, Roštění a Žop. Protože Jednota bratrská nebyla povolena, museli se věřící přihlásit k jednomu ze dvou tolerovaných evangelických vyznání. Nejprve se přiklonili k luterskému směru, brzy však přešli k reformovanému, který byl bližší Jednotě. Prusinovický sbor se scházel k bohoslužbám nejprve v jedné stodole, v roce 1791 byla posvěcena nová modlitebna. Roku 1856 byl nakonec postaven současný evangelický kostel v ulici Přerovská. V roce 1918 došlo ke spojení obou evangelických církví, čímž vznikla Českobratrská církev evangelická, která zde působí dodnes.\n\nOblast Holešovska spadá v současnosti pod správu farního sboru v Prusinovicích. Protože sbor spravuje širší oblast, má ještě několik kazatelských míst, a to i za hranicemi regionu. Jedním z nich je sbor v Kroměříži s modlitebnou na Riegrově náměstí č. 147. Ten byl původně kazatelskou stanicí Prusinovic, ze které v roce 1910 vznikl samostatný sbor. Od roku 2019 je však znovu spravován z Prusinovic. Z bývalé stanice v Přerově vznikl samostatný sbor v roce 1922. Další stanice v Hranicích na Moravě, Kyselovicích a Břestu byly později připojeny k Přerovu. Dále stanice v Bystřici pod Hostýnem, která vznikla roku 1936 a čítala původně 300 členů. V roce 2017, když její praktikující členové vyššího věku již téměř vymřeli, byly nedělní bohoslužby nahrazeny pobožností v týdnu v Centru pro seniory Zahrada v ulici A. Bartoše č. 1700. Nakonec kazatelská stanice v Holešově, která zde působí již od roku 1911. Ta původně čítala 76 členů a bohoslužby zde navštěvovalo až 120 osob. Plány na stavbu vlastní modlitebny, která měla stát vedle současného evangelického hřbitova v ulici Grohova, se však neuskutečnily. Evangelíci se tak scházeli vždy v nájmu. Nejprve budově gymnázia, později na radnici, v zámku, nakonec do jara roku 2018 v modlitebně Jednoty bratrské. Z důvodu přebudování modlitebny na kavárnu v rámci podnikatelské vize sboru Jednoty bratrské se však stal tento prostor pro evangelické bohoslužby nevyhovující. Nyní se proto schází v nájmu ve společenské místnosti Centra pro rodinu při kapli Sv. Martina v parku Smetanovy Sady č. 624, která patří římskokatolické farnosti. Katolická a evangelická církev začínají hledat touto cestou možné příležitosti ekumenické spolupráce v Holešově.\n\nK bohoslužbám se sbor schází každou neděli a o církevních svátcích v 10 hodin ve vlastním kostele v Prusinovicích a každou druhou a čtvrtou neděli ve 14 hodin v  Holešově. Pobožnost je sloužena druhou a čtvrtou středu v měsíci v 15 hodin v Bystřici. S výjimkou prázdnin je během bohoslužeb v Prusinovicích připraven pro děti program biblického vyučování.\nFarní sbor vede farář s podporou patnáctičlenné rady staršovstva. Duchovní formace členů zde spočívá na faráři. V období školního roku vyučuje jednou týdně náboženství na faře v Prusinovicích, v zimním období probíhají jedenkrát týdně večerní biblické hodiny. Na konci letních prázdnin pořádá odpoledne pro děti, na Velikonoce slavnost hodu beránka na faře a každý druhý rok sborový zájezd. Sbor se dvakrát zapojil také do evangelizačního projektu Noc kostelů. Farář je rovněž zapojen do práce v obci, kde je členem obecního zastupitelstva a předsedou školského a kulturního výboru. Příležitostně přispívá duchovním slovem do obecního zpravodaje. Evangelický kostel navštěvují také lidé mimo sbor při kulturních vystoupeních pořádaných jak sborem, tak jinými spolky působícími v obci. Příležitostně se pořádají sborová odpoledne s pozvaným hostem na faře. V posledních letech se ve sboru zformoval poměrně početný kolektiv aktivního dorostu. Sbor udržuje přátelskou družbu s farním sborem Evanjelickej cirkvi augsburského vyznania ve slovenském Súľove-Hradnej. Tyto sbory se vzájemně podporují ve svých činnostech a navštěvují v rámci příležitostných zájezdů. Sbor je velmi aktivní v péči o kostel a faru. V posledních letech byl kompletně rekonstruován exteriér kostela, fary a okolí. Většinu těchto prací provádí členové sboru sami vlastními silami.\n\nV devadesátých letech přednesla římskokatolická farnost v Prusinovicích návrh evangelickému farnímu sboru na spolupráci, která se v obci dlouhodobě rozvíjí. Kromě praktické spolupráce duchovních se zde věřící setkávají jednou ročně ke společným bohoslužbám. V  roce 2019 se tohoto shromáždění zúčastnilo již 35 lidí z obou církví. Pro zájem bylo po těchto bohoslužbách zavedeno také společné posezení s pohoštěním na faře. V posledních letech je zde patrné poměrně živé ekumenické hnutí, v  rámci kterého se někteří členové sboru setkávají každý týden s některými členy katolické farnosti k modlitbám za své rodiny v rámci projektů Modlitby matek a Modlitby otců. Věřící obou farností organizují také společné výlety, sportovní utkání nebo akce pro děti.\n\n\nPři Sčítání lidu v roce 2011 se na Holešovsku přihlásilo k Českobratrské církvi evangelické 231 osob. Farní sbor v roce 2019 registroval 311 členů. Nedělních bohoslužeb se v Prusinovicích účastní 40 až 90 lidí včetně dětí, v Holešově 8 až 15. Nedělní školičku navštěvuje okolo 15 dětí.\n\n\n"}
{"id": "753549", "url": "https://cs.wikipedia.org/wiki?curid=753549", "title": "Farní sbor Českobratrské církve evangelické v Pržně", "text": "Farní sbor Českobratrské církve evangelické v Pržně\n\nFarní sbor Českobratrské církve evangelické v Pržně je sborem Českobratrské církve evangelické v Pržně. Sbor spadá pod Východomoravský seniorát.\n\nFarářkou sboru je Lenka Freitingerová. Kurátorkou sboru je Karla Palátová.\n\n\n"}
{"id": "753550", "url": "https://cs.wikipedia.org/wiki?curid=753550", "title": "Farní sbor Českobratrské církve evangelické v Rusavě", "text": "Farní sbor Českobratrské církve evangelické v Rusavě\n\nFarní sbor Českobratrské církve evangelické v Rusavě je sborem Českobratrské církve evangelické v Rusavě. Sbor spadá pod Východomoravský seniorát.\n\nSbor neobsazen, administruje farář Leoš Mach. Kurátorkou sboru Danuše Hanáková.\n\n\n"}
{"id": "753551", "url": "https://cs.wikipedia.org/wiki?curid=753551", "title": "Farní sbor Českobratrské církve evangelické ve Stříteži nad Bečvou", "text": "Farní sbor Českobratrské církve evangelické ve Stříteži nad Bečvou\n\nFarní sbor Českobratrské církve evangelické ve Stříteži nad Bečvou je sborem Českobratrské církve evangelické ve Stříteži nad Bečvou. Sbor spadá pod Východomoravský seniorát.\n\nFarářem sboru je od 01.09.2011 Josef Hurta, kurátorem sboru Martin Beneš.\n\n\n"}
{"id": "753556", "url": "https://cs.wikipedia.org/wiki?curid=753556", "title": "Roxolana", "text": "Roxolana\n\nRoxelana (ve variantách \"Ruziac, Ružica, Rosanna, La Rossa\" – „Roxolanka“, tj. Ruska, resp. Rusínka), oficiálním trůnním jménem Haseki Hürrem Sultan (1505/06 Rohatyn – 17. dubna 1558 Istanbul), byla manželkou tureckého sultána Sulejmana Nádherného, matkou jeho následníka Selima II. Díky náhodě se tato původem slovanská dívka stala z unesené otrokyně a posléze konkubíny nakonec právoplatnou manželkou největšího osmanského vládce, jemuž učarovala svou pověstnou krásou i důvtipem.\n\nRoxelana se pravděpodobně narodila roku 1505 nebo 1506 v Rohatyni, městě ležícím jihovýchodně od Lvova, v tehdejší Červené Rusi (pozdější východní Haliči), a to snad do rodiny rus(íns)kého pravoslavného popa. Jmenovala se\" Alexandra La Rosa\";\n\nČervená Rus byla jakožto hraniční území Polského království a Osmanské říše častým cílem nájezdů jak Tatarů, tak Turků. Ti nejen dobývali a plenili toto území, ale také velmi často odváželi místní obyvatele do otroctví. A takto se kolem roku 1520 dostala mladá Anastasja do Osmanské říše, přesněji do Istanbulu, aby se stala sultánovou konkubínou.\n\nSulejman I., syn Selima I. Hrozného, byl jedním z nejznámějších tureckých sultánů. V Evropě ho nazývali \"Nádherný\", v Turecku \"Kanuni\" („Zákonodárce“) pro zavedení souboru zákonů, vytvořených na podporu zájmů feudálů a připoutání rolníků k jejich usedlostem, jež většinou těmto feudálům náležely; fakticky jeho zákony zavedly v Turecku nevolnictví.\n\nDo sultánova serailu, resp. do jeho harému, zvaného \"Bab-us-saade\" („Brána blaženství“), se Roxolana sice dostala jako prostá konkubína, záhy se však stala Sulejmanovou velkou láskou. Sultán jí dokonce věnoval své verše (byl básníkem a psal pod pseudonymem \"Muhibbi\"). Zakrátko dosáhla toho, že dosavadní sultánova žena Máhidevrán přišla o Sulejmanovu přízeň, a Roxolana se na roky stala jeho jedinou ženou, již čtvrtou v pořadí, ale první právoplatnou vůbec ve vladařské linii. (Podle zákonů islámu mohl mít sultán čtyři zákonité ženy a tolik souložnic, kolik byl schopen uživit. Podle dynastické tradice se však sultánové až do Sulejmana I. oficiálně neženili.) Fakticky se Roxolana stala první oficiální manželkou Sulejmana, a to roku 1530, kdy se konala svatba. Jejich prvorozený syn se však narodil již v roce 1521; ještě před jeho početím přestoupila na islám. \n\nPo oficiálním svatebním obřadu Sulejman pozvedl Roxolanu do pozice \"baš-kadin\", hlavní ženy. Dal ji jména \"Haseki\" („Milá srdci“) a \"Hürrem\" (z perského خرم – \"ḫurram\", „Radostná“ či „Radostiplná“). Hürrem byla nejen zkušenou milostnicí, ale i inteligentní, zajímavou společnicí, skvěle se orientující v umění i státních záležitostech. Ve dnech odloučení – Sulejman za svůj život uskutečnil 13 vojenských tažení – si manželé dopisovali vytříbenými verši v perštině a arabštině.\nHürrem, jedna z nejvzdělanějších žen své doby, přijímala zahraniční posly a vyslance, odpovídala na dopisy zahraničních panovníků, vlivných velmožů a umělců. Měla tedy pravděpodobně významný vliv na osmanskou zahraniční politiku; zachovaly se její dva listy polskému králi Zikmundu Augustovi, v nichž vyjadřovala účast po smrti Zikmunda I. Starého. Existuje teorie, že relativně vlídná politika Sulejmana vůči Polsku měla svůj původ v Hürremině vlivu, jež pociťovala stále silné vazby k rodné zemi. \n\nZ její iniciativy (jako první ženy v Osmanské říši) byla v Istanbulu postavena řada mešit, lázně a madrasy (náboženských škol), kromě Istanbulu pak i např. v Mekce, Medině a Edirne (Drinopolu).\nRoxolana/Hürrem zemřela ve spánku, služebné ji našli mrtvou v posteli 17. dubna 1558.\nV roce 1521 porodila Hürrem sultánu Sulejmanovi syna Mehmeda; celkem porodila Sulejmanovi šest dětí – dceru a pět synů, z nichž jeden (Abdullah) zemřel v útlém věku.\nSvého vlivu na sultána využívala v mocenském boji o následnictví trůnu. Některé prameny jí přičítaly podíl na Sulejmanově rozhodnutí o popravě jeho nejstaršího syna Mustafy (1553) a velkovezíra Ibrahima (1536). Okolnosti byly ale mnohem složitější. Hlavní příčinou Sulejmanova rozhodnutí bylo v obou případech zneužití pravomocí, které vedlo k destabilizaci říše a bylo odůvodněně považováno za velezradu. Tento vnitřní mocenský boj podporovaly tajně i některé zahraniční mocnosti (císař, Benátčané a Peršané). Je doloženo, že Ibrahim používal během perského tažení (1534–35) titul a pečeť „Sultán Ibrahim“ a tajně jednal se zahraničními diplomaty.\n\nHürremin syn Mehmed zemřel na neštovice krátce potom, co ho Sulejman jmenoval místo Mustafy sandžakbejem v Manise (1543). Měl stejně jako Mustafa titul následníka trůnu.\n\nDceru Mihrimah otec v roce 1539 provdal za sandžakbeje Anatolie, svého důvěrníka a vychovatele svých synů Rüstema Pašu, který se v roce 1544 stal velkovezírem. Po smrti své matky převzala Mihrimah její roli a stala se otcovou rádkyní.\n\nSyn Mahidevran Mustafa byl za velezradu na příkaz otce popraven. Stalo se tak v září 1553 ve vojenském ležení v údolí Ereğli u Konye. Mustafova tajná korespondence s Peršany s jeho pečetí a podpisem „sultán Mustafa“ je dodnes uložena v archivu Topkapı. Historické prameny dokládají také nezdařený pokus části armády sesadit a izolovat Sulejmana v Dimetoce a dosadit Mustafu na trůn. Není jasné, zda Sulejmanovo rozhodnutí o popravě Mustafy ovlivnila i smrt jeho oblíbence, Hürremina syna Mehmeda, který zemřel za nevyjasněných okolností přesně o deset let dříve.\n\nBajezid zahynul v bojích o trůn se svým bratrem Selimem: s 12 000 svých lidí uprchl do Persie na dvůr šáha Tahmáspa I. a proto byl v Osmanské říši, jež v té době byla s Persií ve válečném stavu, považován za zrádce. Později Sulejman uzavřel s Persií mír a dohodl se s perským šáhem, že Peršané za 4000 zlatých mincí zabijí Bajezidovy spolubojovníky a jeho samotného i s jeho čtyřmi syny předají sultánovým vyslancům. Rozsudek smrti, který Sulejman nad synem vynesl, byl vykonán 28. listopadu 1562.\n\nSyn Cihangir zemřel v roce 1553 na vrozenou vadu (křivice).\n\nNástupcem Sulejmana na trůně Osmanské říše se stal v roce 1566 Selim II., který jej ze všech jeho synů jediný přežil. Nazýván byl „Opilec“. Selim poskytl stálou finanční podporu sultánce Mahidevrán a dal pohřbít ostatky jejího syna Mustafy v mauzoleu komplexu Muradiye v Burse (Muradiye Camii).\n\nJejí život se stal námětem řady odborných, ale i uměleckých děl, včetně filmových a televizních zpracování. Roxolanina/Hürremina života a osudů si všímali již současníci, zejména benátští, francouzští a polští diplomaté, ovšem ne vždy přesně informovaní, takže časem o ní vznikaly nejrůznější fámy a pověsti.\n\nPrvním, kdo ji uvedl v širší evropskou známost, byl císařský vyslanec u Porty, Augier Ghislain de Busbecq, jenž ji ve svých sebraných relacích \"Turcicae epistolae\" („Turecké listy“, 1595) vylíčil jako intrikánku a dobrodružku, jež de facto vládla Osmanské říši sama, ovládajíc svého manžela. Rakouský historik Joseph von Hammer-Purgstall ji ve svých monumentálních \"Geschichte des osmanischen Reiches\" („Dějiny Osmanské říše“, 1827–33) zhodnotil podobně nelichotivě, ovšem s uznáním jejích politických schopností. Sultánka je též popsána ve veršovaném cestovním deníku \"Przeważna legacyja … Książęcia Krzysztofa Zbaraskiego … do … Cesarza tureckiego Mustafy w roku 1621\" („Důležité poselství knížete K. Zbaraského k tureckému sultán Mustafovi“, 1633) polského básníka a diplomata Samuela Twardowského, jenž z nepochopení dvorních titulů osmanských panovníků rozšířil do světa historku, že Roxolana byla nevlastní sestrou polského krále Zikmunda II. Augusta, což po něm opakovalo více raněnovověkých autorů.\n\nPokud jde o krásnou literaturu, Hürrem je v nové době např. často zmiňována v románu \"Šťastná hvězda\", který je pokračováním románu \"Krvavá lázeň\" od finského spisovatele Miky Waltariho. V románu však vystupuje spíše nepřímo, zmiňovaná v řeči či uvažování hlavních postav. Je hodnocena hlavním hrdinou negativně, jako pletichářka odvádějící sultána od správných státnických rozhodnutí.\n\nJe rovněž hlavní hrdinkou opery \"Roxolana\" (\"Роксоляна\") ukrajinského skladatele Denyse Volodymyrovyče Sičynského z roku 1908.\n\nNejznámějším filmovým portrétem je patrně turecký seriál \"Muhteşem Yüzyıl\" (TIMS production, 2011–14), uváděný v Česku pod názvem \"Velkolepé století\" na TV Barrandov. \n\nNa Roxolaninu počest byl nazván druh opic Langur čínský (\"Pygathrix roxellana\"), vyznačující se, tak jako ona, nahoru ohrnutým nosem – „pršákem“.\n\n\n"}
{"id": "753558", "url": "https://cs.wikipedia.org/wiki?curid=753558", "title": "Hackamore", "text": "Hackamore\n\nHackamore je nánosníkové uzdění – typ uzdění, který nepoužívá působení udidla, ale pouze nánosníku.\n\nV Americe, odkud toto uzdění primárně pochází, tento název zastupuje všechna nánosníková uzdění jakéhokoli typu. Zejména se ale pod tímto názvem míní tzv. \"natural hackamore\", v Česku známé jako \"bosal\" (bosal je ve skutečnosti pouze část tohoto uzdění, byť hlavní, a to právě speciální nánosník).\n\nV Česku se pod názvem \"hackamore\" naopak rozumí tzv. mechanické hackamore. Jedná se o uzdění, u kterého jsou k nánosníku připojeny páky. Díky tomu je působení přesnější a již malý pohyb otěží v rámci milimetru dává koni jemný signál.\n"}
{"id": "753561", "url": "https://cs.wikipedia.org/wiki?curid=753561", "title": "Racing White Daring Molenbeek", "text": "Racing White Daring Molenbeek\n\nRacing White Daring Molenbeek je belgický fotbalový klub z města Brusel. Založen byl roku 1909 jako White Star Club de Bruxelles. Přelomem v jeho historii se stal rok 1973, kdy se sloučil s klubem Daring Club de Bruxelles. Nově posílený klub v ročníku 1974/75 vyhrál belgickou ligu a jde o dosud jediný titul v historii klubu. Ve stejné éře si klub připsal i největší mezinárodní úspěch - v sezóně 1976/77 postoupil do semifinále Poháru UEFA. V polovině 80. let se však klub dostal do vleklých ekonomických potíží, které vyvrcholili bankrotem roku 2002.\n\nRok poté (2003) skupina fanoušků založila RWD Molenbeek znovu (ovšem s novou registrací, bez právní kontinuity se starým klubem), avšak zatím hraje v nižších belgických soutěžích.\n\n"}
{"id": "753563", "url": "https://cs.wikipedia.org/wiki?curid=753563", "title": "Howard Alden", "text": "Howard Alden\n\nHoward Alden (* 17. října 1958, Newport Beach, Kalifornie, USA) je americký jazzový kytarista. Byl jedním z hudebníků, kteří nahrávali hudbu pro film \"Sladký ničema\" (\"Sweet and Lowdown\") Woody Allena z roku 1999.\n\n"}
{"id": "753567", "url": "https://cs.wikipedia.org/wiki?curid=753567", "title": "Oněga", "text": "Oněga\n\nOněga ( ) je řeka na severu evropské části Ruska v Archangelské oblasti. Je 418 km dlouhá. Povodí má rozlohu 56 900 km².\n\nOdtéká z jezera Lača a teče vlnitou rovinou. Úseky široké až 450 m se střídají se zúženími až na 40 m, kde se nacházejí peřeje. Ve vzdálenosti 75 km od ústí se rozděluje na Velkou a Malou Oněgu v délce 20 km. Při ústí vytváří deltu s hlavními rameny Dvinským a Karelským, které jsou rozdělené ostrovem Kij. Ústí do Oněžské zátoky Bílého moře.\n\nZdroj vody je smíšený s převahou sněhového. Průměrný roční průtok vody při odtoku z Lači činí 74,1 m³/s a v ústí 505 m³/s. Maximální v ústí dosahuje 4530 m³/s a minimální 82,6 m³/s. Průtok na horním toku je regulován jezery. Nejvyšších vodních stavů dosahuje od května do června a nejnižších v březnu. Rozsah kolísání hladiny činí u odtoku z Lači 3,4 m, na středním toku 9,7 m a na dolním toku 6 m. V ústí dosahuje příliv až 1,5 m. Zamrzá na konci října až na začátku prosince a na peřejích až v lednu. Rozmrzá v polovině dubna až v květnu.\n\nŘeka je splavná a vodní doprava je možná na oddělených úsecích. Na řece leží města Kargopol a Oněga. V ústí se loví losos obecný a navaga evropská.\n"}
{"id": "753568", "url": "https://cs.wikipedia.org/wiki?curid=753568", "title": "Farní sbor Českobratrské církve evangelické v Uherském Hradišti", "text": "Farní sbor Českobratrské církve evangelické v Uherském Hradišti\n\nFarní sbor Českobratrské církve evangelické v Uherském Hradišti je sborem Českobratrské církve evangelické v Uherském Hradišti. Sbor spadá pod Východomoravský seniorát.\n\nSborovým farářem je Michal Vogl. Kurátorkou sboru je Eva Sovišová.\n\n\n"}
{"id": "753570", "url": "https://cs.wikipedia.org/wiki?curid=753570", "title": "Farní sbor Českobratrské církve evangelické ve Valašském Meziříčí", "text": "Farní sbor Českobratrské církve evangelické ve Valašském Meziříčí\n\nFarní sbor Českobratrské církve evangelické ve Valašském Meziříčí je sborem Českobratrské církve evangelické ve Valašském Meziříčí. Sbor spadá pod Východomoravský seniorát\n\nFarářem sboru je Daniel Heller, kurátorem sboru Martin Fojtů.\n\n\n"}
{"id": "753572", "url": "https://cs.wikipedia.org/wiki?curid=753572", "title": "Farní sbor Českobratrské církve evangelické ve Velké Lhotě", "text": "Farní sbor Českobratrské církve evangelické ve Velké Lhotě\n\nFarní sbor Českobratrské církve evangelické ve Velké Lhotě je sborem Českobratrské církve evangelické ve Velké Lhotě. Sbor spadá pod Východomoravský seniorát. Bohoslužby se konají v památkovém dřevěném kostele.\n\nSbor není obsazen, administruje f. Pavel Freitinger, kurátorem sboru je Jan Ježík.\n\n\n"}
{"id": "753573", "url": "https://cs.wikipedia.org/wiki?curid=753573", "title": "Farní sbor Českobratrské církve evangelické ve Vizovicích", "text": "Farní sbor Českobratrské církve evangelické ve Vizovicích\n\nFarní sbor Českobratrské církve evangelické ve Vizovicích je sborem Českobratrské církve evangelické ve Vizovicích. Sbor spadá pod Východomoravský seniorát\n\nFarářem sboru je Jiří Malý, kurátorem sboru Jindřich Karásek.\n\n\n\n"}
{"id": "753574", "url": "https://cs.wikipedia.org/wiki?curid=753574", "title": "Farní sbor Českobratrské církve evangelické ve Vsetíně (dolní sbor)", "text": "Farní sbor Českobratrské církve evangelické ve Vsetíně (dolní sbor)\n\nFarní sbor Českobratrské církve evangelické ve Vsetíně (dolní sbor) je sborem Českobratrské církve evangelické ve Vsetíně. Sbor spadá pod Východomoravský seniorát\n\nPřed vznikem ČCE se sbor, který užívá jeden z prvních tolerančních kostelů na Moravě, hlásil k luterství. Jeho fara stojí východně od kostela.\n\nFarářem sboru je Bronislav Czudek, kurátorem sboru Jan Macháček.\n\n\n"}
{"id": "753575", "url": "https://cs.wikipedia.org/wiki?curid=753575", "title": "Farní sbor Českobratrské církve evangelické ve Vsetíně (horní sbor)", "text": "Farní sbor Českobratrské církve evangelické ve Vsetíně (horní sbor)\n\nFarní sbor Českobratrské církve evangelické ve Vsetíně (horní sbor) je sborem Českobratrské církve evangelické ve Vsetíně. Sbor spadá pod Východomoravský seniorát.\n\nFarářem sboru je Pavel Freitinger a Otakar Čunek Mikoláš.  \n\nKurátorem sboru je Daniel Fojtů.\n\n\n"}
{"id": "753576", "url": "https://cs.wikipedia.org/wiki?curid=753576", "title": "Farní sbor Českobratrské církve evangelické v Zádveřicích-Rakové", "text": "Farní sbor Českobratrské církve evangelické v Zádveřicích-Rakové\n\nFarní sbor Českobratrské církve evangelické v Zádveřicích - Rakové je sborem Českobratrské církve evangelické v Zádveřicích - Rakové. Sbor spadá pod Východomoravský seniorát\n\nSbor není obsazen, administruje f. Bronislav Czudek, kurátorem sboru je Ludvík Pastyřík.\n\n\n"}
{"id": "753577", "url": "https://cs.wikipedia.org/wiki?curid=753577", "title": "Farní sbor Českobratrské církve evangelické ve Zlíně", "text": "Farní sbor Českobratrské církve evangelické ve Zlíně\n\nFarní sbor Českobratrské církve evangelické ve Zlíně je sborem Českobratrské církve evangelické ve Zlíně. Sbor spadá pod Východomoravský seniorát.\n\nFarářem sboru je Petr Pivoňka, kurátorem sboru Daniel Tymonek.\n\nSamotné město Zlín nemělo dlouhou nekatolickou tradici. Jen za husitských válek je doloženo působení kněží podobojí. Šlechta na zlínském zámku byla vždy katolická. Při sčítání obyvatel roku 1880 se přihlásil k evangelické víře jediný člověk a do roku 1900 se počet evangelíků zvýšil na osm. Evangelický farář ze Zádveřic Josef Jadrníček se v letech 1919–1920 pokoušel ve Zlíně organizovat alespoň občasné bohoslužby na nejrůznějších místech. Účast však nebyla velká.\n\nPřekvapivě nestáli u zrodu kazatelské stanice evangelíci přicházející za prací do Baťových závodů, ale místní občané, kteří opustili katolickou církev v době velkého přestupového hnutí po vzniku Československé republiky.\n\nVznik samotného sboru je spojen hlavně s rodinou Mezírků, kteří přišli požádat zádveřického evangelického faráře Františka Pokoru, aby pokřtil nedávno narozeného syna v nebezpečí ohrožení života. Chlapec nedlouho poté zemřel a jeho pohřeb se stal příležitostí k prvnímu setkání, od něhož se začal odvíjet příběh zlínského sboru. Již v dubnu 1922 vznikla kazatelská stanice. Biblické hodiny se konaly u Mezírků v baťovském domku na Antonínově ulici a bohoslužby na nejrůznějších místech: v nově postavené Sokolovně, častěji pak na dívčím internátě firmy Baťa.\n\nRoku 1928 byl zakoupen domek čp. 795 na Hluboké ulici roku, který byl adaptován na modlitebnu. V březnu 1935 se Zlín stal filiálním sborem zádveřické Českobratrské církve evangelické a přichází první farář Lubomír Moravec. K úplnému osamostatnění zlínského sboru došlo 1. dubna 1936.\n\nDůležitým impulzem pro další rozvoj evangelického společenství ve Zlíně byla stavba moderního kostela dle projektu architekta Vladimíra Karfíka. Kostel byl otevřen na Velikonoční pondělí 29. března 1937. Průběh celé slavnosti byl výstižně popsán v Ročence sboru za rok 1937:\n\n\"„Bylo velikonoční pondělí 29. března 1937. Celý týden před ním úzkostlivě pozorovali jsme barometr. Teprve na velikonoční neděli ukázalo se slunce; krásné počasí pak vydrželo do pondělí. Brzy ráno začali se sjížděti první hosté; přivážely je vlaky i autobusy nejen ze sborů valašských, nýbrž i ze Slovácka, od Břeclavi a Uh. Hradiště, z Hané, ba přijel plně obsazený autobus z Brna-Židenic, jiný z Heršpic u Slavkova, který dovezl známý pěvecký sbor heršpický. Rušno a radostno bylo v Hluboké ulici. Domy byly ozdobeny prapory; za to vděčíme laskavosti majitelů domů nejen našeho ale i jiných vyznání. Před 9. hodinou ranní shromáždilo se kolem kazatelny před modlitebnou na pět tisíc účastníků. Přišli, aby se s námi radovali a účastnili velkého dne. V 9 hodin vyšlo před modlitebnu duchovenstvo. (…) Pěvecký sbor ze Zádveřic zapěl žalm. Poslední kázání u modlitebny vykonal bratr farář Pokora. Po zpěvu písně ´Jezu rač Ty sám, cestu razit nám´, vydali jsme se ve velkém průvodu od modlitebny, která sloužila sboru téměř 9 roků za domov, k novému chrámu. V průvodu šly děti Nedělní školy, drůžičky s klíčem, duchovenstvo, staršovstvo sboru zlínského a zádveřického, zástupci úřadů a hosté, tři pěvecké sbory a posléze ostatní účastníci. (…) Po proslovu kurátora a předání klíče otevřel chrám synodní senior Dr. Josef Souček. Ač se do chrámu vměstnalo více než tisíc osob, přece většina zůstala před chrámem, kde vyslechla zpěv zádveřického sboru a řeč synodního rady Kamila Nagye, která zanechala ve všech posluchačích hluboký dojem. Zatím v chrámu konaly se slavnostní bohoslužby, při nichž odevzdal chrám jeho účelu a vykonal posvěcující modlitbu synodní senior.“\"\n\nÚterý:: 16:30 modlitební společenství, 18:00 Víra pod lupou (katechismus pro dospělé), 19:00 zkouška pěveckého sboru\n\nStředa: 16:30 konfirmační příprava, 18:00 biblická hodina\n\nČtvrtek: 16:15 biblické vyučování pro děti\n\nPátek: 15:30 biblické základy pro děti\n\nSobota: 18:00 setkání mládeže\n\nNeděle: 09:30 bohoslužby\n\nZa celou historii sboru se v kostele na Slovenské ulici scházela kromě domácího sboru Českobratrské církve evangelické také Církev československá husitská, Církev bratrská (tyto dodnes), dále Církev adventistů sedmého dne a sbor Bratrské jednoty baptistů. V prosinci 2015 přistoupila do sboru větší skupina křesťanů z bývalého společenství Křesťanských sborů.\n\n\n"}
{"id": "753578", "url": "https://cs.wikipedia.org/wiki?curid=753578", "title": "Rajky", "text": "Rajky\n\nRajky (v anglickém originále Birds of Paradise) je dokumentární seriál televize BBC ze série Svět přírody vyprávěný Davidem Attenboroughem z roku 2010. Zobrazuje život rajek na Nové Guineji. Seriál sleduje život těchto ptáků, jejich souboje, hledání potravy atd. V Česku je seriál vysílán na Viasat Nature.\n\n"}
{"id": "753579", "url": "https://cs.wikipedia.org/wiki?curid=753579", "title": "Arrondissement Lyon", "text": "Arrondissement Lyon\n\nArrondissement Lyon (fr. \"Arrondissement de Lyon\") je správní územní jednotka ležící v departementech Métropole de Lyon a Rhône (region Auvergne-Rhône-Alpes) ve Francii. Člení se dále na 137 obcí: 59 obcí metropoli Lyonu a 78 obcí v Rhône.\n\nArrondissement existuje od r. 1800.\n"}
{"id": "753580", "url": "https://cs.wikipedia.org/wiki?curid=753580", "title": "Charles Frederick Worth", "text": "Charles Frederick Worth\n\nCharles Frederick Worth (13. října 1825, Bourne, Lincolnshire - 10. března 1895, Paříž) byl oděvní návrhář, zakladatel pařížské haute couture.\n\nPrvní zkušenosti se svým oborem získal ve dvou londýnských obchodních domech s látkami, kde se vyučil prodavačem. V té době ho také zaujaly oděvy na historických portrétech v muzeích. Již jako velmi mladý, v roce 1845 odcestoval do Paříže, kde nejdříve pracoval opět jako prodavač v prominentním obchodě s textilem \"\"Gagelin\"\", specializovaném na hedvábí, a kde se seznámil a později i oženil se svou kolegyní Marií Verner. Jeho žena ve firmě působila také jako manekýna, která předváděním pomáhala zákaznicím při výběru; předváděla také Worthovy první šály a klobouky. Pro svou ženu navrhoval jednoduché šaty, které nicméně také zaujaly zákaznice, jež žádaly jejich kopie. Na pařížské Světové výstavě v roce 1855 předvedl z ramenou volně splývající plášť a získal za něj 1. cenu. Návrhář si brzy v obchodě otevřel krejčovské oddělení.\n\nWorth, který se mezitím stal mladším partnerem ve firmě, chtěl své společníky pohnout k rozšíření obchodního sortimentu o výrobu oděvů. Ten však váhal vstoupit do sféry, jež měla nepatrnou reputaci ve srovnání s obchodem s textiliemi. Worth našel \"Otto Bobergha\", majetného Švéda, který byl svolný k financování módního domu. Salon haute couture pod jménem \"Worth et Bobergh\" (později \"Maison Worth\") si návrhář otevřel s jeho pomocí v Rue de la Paix č. 7 v roce 1858. Jeho záměr dosáhl velmi rychle úspěchu. Worthova kreace večerní toalety ze stříbrného tylu se sedmikráskami, růžovými srdíčky a stříbrnými flitry, kterou si Pauline von Metternich, manželka rakouského vyslance, vzala na státní ples, upoutala pozornost císařovny Evženie a Worth se stal jejím dvorním dodavatelem. Návrháři se otevřela cesta ke slávě. Mezi jeho zákaznice se rychle zařadily nejvýznamnější ženy vysoké evropské společnosti, mezi nimiž na prvním místě stály dvě císařovny - již zmíněná francouzská císařovna Evženie de Montijo (1826-1920), manželka Napoleona III., a rakouská císařovna Alžběta Bavorská, zvaná \"\"Sissi\"\" (1837-1898), manželka císaře Františka Josefa I., dále to byla např. princezna Pauline von Metternich, manželka rakouského velvyslance, a řada dalších. Mnoho jeho zákaznic podnikalo dlouhou cestu do Paříže, aby se nechaly u Wortha obléci; v \"high society\" to platilo k dobrému tónu.\n\nCharles Frederick Worth pracoval pouze s nejluxusnějšími materiály, jimž dokázal dát dokonalý střih a vždy dokázal zajistit nejpreciznější zpracování do posledního detailu. Přitom spojil anglickou techniku střihu s francouzským citem pro luxus a skvěle uměl vyjít vstříc představě o tom, jak by měl vypadat oděv ženy reprezentující vysoké postavení svého manžela. Ženy se ve Worthových modelech často nechaly portrétovat, často prominentním módním portrétistou F. X. Winterhalterem - známý je např. jeho obraz císařovny \"Sissi\" z roku 1865. Císařovna má na sobě nadýchanou toaletu od Wortha, ve vlasech diamantové hvězdičky od vídeňského klenotníka Koecherta.\n\nŘada Worthových modelů se vyznačuje novou siluetou. Návrhář \"sesadil s trůnu\" krinolínu a nahradil ji šaty bez pasu vpředu jednoduchého střihu, vzadu bohatě nabíranými do složitých skladů při hojné spotřebě drahého materiálu. Worth zavedl turnýru (\"honzík\"). Jako první začal pořádat pravidelné sezónní přehlídky nových modelů a zaměstnal modelky. Nenechal zákaznice, aby si diktovaly, co se jak má šít, nýbrž své modely prezentoval jako hotová umělecká díla. Zákaznice si potom vybrala model, který byl následně ušit z látky podle jejího výběru a na její postavu. Jako první oděvní tvůrce v historii se Worth sám považoval za umělce a své modely neváhal signovat. Zavedl zvyk našívat do oděvu štítek se jménem podniku. Tvorba Charlese Fredericka Wortha poprvé dostala název haute couture (\"vysoké krejčovství\"). Tento Angličan se stal prvním pařížským couturiérem. Zasloužil se o slávu luxusní pařížské módy, a to nejen svými pozoruhodnými návrhy, ale také revolučním marketingem. V roce 1870 zaměstnával Worth kolem 1200 švadlen, které každý týden vyrobily více než stovku šatů. Worthův věhlas byl takový, že zákaznice mohl dokonce i odmítat. Jeho modely byly tak drahé, že jen ty nejmajetnější zákaznice si mohly dovolit obměňovat garderobu podle nejnovější módy.\n\nSalon haute couture \"Maison Worth\", který si návrhář otevřel s pomocí švédského společníka Otto Boberga v Rue de la Paix 7 v roce 1858, do roku 1871 Worth sám vedl. Za prusko-francouzské války v letech 1870-1871 Worth svůj dům módy zavřel; sloužil v tomto období jako nemocnice. Bobergh z firmy vystoupil, když v roce 1871 byla opět otevřena. Dále v práci pokračovali Worthovi dva synové Gaston-Lucien (1853-1924) a Jean-Philippe (1856-1926). Maison Worth šil klasické toalety pro výjimečné příležitosti až do roku 1952, kdy na odpočinek odešel Worthův pravnuk Jean-Charles (1881-1962). V roce 1956 byl ateliér v Paříži uzavřen, pobočka v Londýně pak pokračovala do 70. let 20. století.\n\n\n"}
{"id": "753584", "url": "https://cs.wikipedia.org/wiki?curid=753584", "title": "Vít Havlíček", "text": "Vít Havlíček\n\nMgA. Vít Havlíček, Ph.D. (* 1984) je český varhaník, hudební teoretik a pedagog.\n\nV oboru varhany absolvoval konzervatoř v Pardubicích ve třídě Václava Uhlíře, poté studoval na |Hudební fakultě Akademie múzických umění v Praze obor hudební teorie. V letech 2008 až 2010 vyučoval hudební teorii na Konzervatoři v Pardubicích, v současné době působí jako pedagog na Katedře teorie a dějin hudby HAMU v Praze. V roce 2010 stál u zrodu mezinárodního festivalu Hudební léto Kuks, jehož je ředitelem a dramaturgem.\nV letech 2006–2012 působil jako varhaník a ředitel kůru v kostele sv. Jana Křtitele ve Dvoře Králové nad Labem, kde založil a vede Královédvorský chrámový sbor, s nímž premiéroval skladby mnoha předních soudobých autorů – Ilja Hurník, Luboš Sluka, Otomar Kvěch, Ivana Loudová, Ivan Kurz, Jiří Teml, Lukáš Hurník a další. Jako varhaník vystoupil na řadě festivalů (Haydnovy hudební slavnosti, Trutnovský varhanní festival, Orlicko-kladský varhanní festival a další).\n\n\n\n"}
{"id": "753588", "url": "https://cs.wikipedia.org/wiki?curid=753588", "title": "Čuňa", "text": "Čuňa\n\nČuňa ( ) je řeka v Krasnojarském kraji v Rusku. Je dlouhá 727 km. Plocha povodí měří 70 500 km².\n\nVzniká soutokem Severní a Jižní Čuni. Protéká přes Středosibiřskou pahorkatinu. Překonává četné peřeje (např. Čunský zámek). Ústí zprava do Podkamenné Tungusky (povodí Jeniseje).\n\n\nZdrojem vody jsou sněhové a dešťové srážky. Nejvyšších vodních stavů dosahuje v květnu a v červnu. V létě a především na podzim dochází k povodním. Průměrný roční průtok vody činí přibližně 435 m³/s. Zamrzá v říjnu a rozmrzá v květnu.\n\nVodní doprava je možná na kutrech.\n"}
{"id": "753590", "url": "https://cs.wikipedia.org/wiki?curid=753590", "title": "Motorčuna", "text": "Motorčuna\n\nMotorčuna ( ) je řeka v Jakutské republice v Rusku. Je 423 km dlouhá. Povodí má rozlohu 9 250 km².\n\nPramení na Středosibiřské pahorkatině a po jejím severovýchodním okraji protéká. Na dolním toku teče nížinou. Ústí zleva do Leny.\n\nZdrojem vody jsou sněhové a dešťové srážky. Na jaře dochází k nejvyšším vodním stavům (květen a červen) a v létě dochází k dešťovým povodním (červenec a srpen). V zimě promrzá až do dna.\n"}
{"id": "753594", "url": "https://cs.wikipedia.org/wiki?curid=753594", "title": "Oceánský pohár národů 2000", "text": "Oceánský pohár národů 2000\n\nOceánský pohár národů 2000 bylo páté mistrovství pořádané fotbalovou asociací OFC. Vítězem se stala australská fotbalová reprezentace.\n\n\n"}
{"id": "753599", "url": "https://cs.wikipedia.org/wiki?curid=753599", "title": "Skywalker 1999", "text": "Skywalker 1999\n\nSkywalker 1999 je debutové studiové album německého trancového producenta a DJe Kai Tracid. Album vyšlo v Německu 4. ledna 1999.\n\n\"* Poznámka: Na produkci třetí skladby (Liquid Skies) se podílel Torsten Stenzel a napsali ji společně Kai Tracid, Torsten Stenzel a Werner Weimar.\"\n\nAlbum obsahuje tři následující singly:\n"}
{"id": "753600", "url": "https://cs.wikipedia.org/wiki?curid=753600", "title": "Žízeň (album)", "text": "Žízeň (album)\n\nŽízeň je debutové album české skupiny Pražský výběr, vydáno bylo v roce 1978 ve vydavatelství Panton (katalogové číslo 8115 0053). Oproti hudebnímu stylu Pražského výběru z 80. let je \"Žízeň\" jazz rocková deska se dvěma dlouhými (jsou označeny jako „suity“) a dvěma kratšími instrumentálními skladbami.\n\nNa CD vyšlo album \"Žízeň\" v digitálně remasterované podobě v rámci kompilačního dvojalba \"Habaděj\" v roce 1999.\n\n"}
{"id": "753603", "url": "https://cs.wikipedia.org/wiki?curid=753603", "title": "Organtýn", "text": "Organtýn\n\nOrgantýn je řídká tkanina v plátnové vazbě z měkké bavlněné nebo směsové příze s tuhou apreturou. \n\nApreturou se na tkanině dají vytvořit průsvitná místa. Organtýn se často potiskuje nebo barví, bez barevného vzorování se mu říká také skelný batist.\n\nPoužívá se na vyztužování dámských oděvů a pokrývek hlavy, ozdoby a divadelní kostýmy.\n"}
{"id": "753604", "url": "https://cs.wikipedia.org/wiki?curid=753604", "title": "Montanoceratops", "text": "Montanoceratops\n\nMontanoceratops (\"Rohatá tvář z Montany\") byl rod menšího ptakopánvého býložravce z čeledi Leptoceratopsidae, představující vývojovou linii rohatých dinosaurů. Žil na území Severní Ameriky v období pozdní svrchní křídy (geologický stupeň maastricht, asi před 70 miliony let). Tento rod byl dlouho (od roku 1916 do roku 1951) popisován jako zástupce příbuzného rodu \"Leptoceratops\". Původní fosilní materiál, objevený v Montaně (odtud název), byl velmi nekompletní. Kompletnější jedinec byl pak objeven až roku 1998.\n\nTento dinosaurus byl menší, asi 2,5 až 3 metry dlouhý a kolem 170 kg vážící býložravec. Podle názoru paleontologa Roberta T. Bakkera měl tento ceratops velmi vysoký a flexibilní ocas, který umožňoval efektivní signalizační funkci. Pokud byl například pestře zbarven, mohl sloužit k účelům intimidace (zastrašování soků), vábení sexuálních partnerů apod.\n\n"}
{"id": "753609", "url": "https://cs.wikipedia.org/wiki?curid=753609", "title": "Westernstory", "text": "Westernstory\n\nWesternstory je česká komedie z roku 2011, kterou natočil Vlastimil Peška. Většina příběhu se odehrává ve Westernovém městečku v Boskovicích, ve kterém se také v srpnu roku 2010 natáčel.\n\nPři nacvičování nového představení ve Westernovém městečku si Presley (Petr Vondráček), který hraje hlavního hrdinu – Vinnetoua, zlomí obě ruce. Proto se Trubec (Pavel Landovský), působící zde jako režisér, rozhodne požádat svého bývalého žáka, pražského herce Toufara (Mário Kubec), aby tuto roli zastal. Toufar, který nebyl na léto v televizi angažován, nabídku přijal. Avšak na \"indiánské\" zámezí není zvyklý, vše vyvrcholí v době, kdy se dostane do rvačky s Presleym, který žárlí na svoji bývalou přítelkyni Marcelku (Veronika Kubařová). Toufar se rozhodne z městečka odejít ještě před premiérou. Změnit názor mu nakonec pomůže právě Marcelka.\n\n\n"}
{"id": "753612", "url": "https://cs.wikipedia.org/wiki?curid=753612", "title": "Napínací rám", "text": "Napínací rám\n\nNapínací rám (angl.: \"stenter frame\", něm.: \"Spannrahmen\") je stroj mnohostranně použitelný při zušlechťování plošných textilií.\n\nVynález ručního napínacího rámu se připisuje Angličanu \"T.R.Bridsonovi\" v roce 1838. Jeho syn \"Henry Bridson\" pak zkonstruoval v roce 1852 stroj k průběžnému napínání tkanin (viz \"Mecheels\"). \n\nTextilie je zachycena obou krajích záponkami nebo jehličkami upevněnými na nekonečných řetězech, mezi kterými je vedena v plné šíři strojem. Stroj sestává ze 6-10 polí (komor) dlouhých obvykle kolem 3 metrů (např. 2 sušicí, 4 fixační a 1 ochlazovací komora). \nV jednotlivých komorách jsou agregáty zajišťující ohřátí až na 220°C, odsávání přesyceného vzduchu a chlazení. \nRámy ke zpracování pletenin jsou obvykle vybaveny dopravními pásy, na kterých textilie leží během zpracování (aby se zabránilo pronášení nebo poškození).\n\nTkaniny se mohou zpracovávat při rychlosti do 200 m/min., pleteniny asi o 30 % pomaleji. \n\n\n\nNapínací rám se používá v kombinaci s patřičnými speciálními zařízeními zejména při následujících druzích zušlechťování textilií:\n\nsušení a fixace v předúpravě, barvení, bělení a potiskování tkanin i pletenin\n\ntermofixace, termosolování, hydrofilizační , baktericidní, nežehlivé úpravy, \n\núpravy na snížení hořlavosti, zlepšení omaku\n\nnánosování \n"}
{"id": "753613", "url": "https://cs.wikipedia.org/wiki?curid=753613", "title": "Kikkan Randallová", "text": "Kikkan Randallová\n\nKikkan Randallová, nepřechýleně Kikkan Randall (* 31. prosince 1982, Salt Lake City) je bývalá americká běžkyně na lyžích. Je olympijskou vítězkou a trojnásobnou medailistkou z Mistrovství světa v klasickém lyžování včetně titulu mistryně světa v týmovém sprintu ze šampionátu ve Val di Fiemme 2013. Její hlavní disciplína, v níž vyhrála i několik závodů světového poháru, je sprint. Je nejúspěšnější americkou běžkyní na lyžích v historii. V sezóně 2015/16 přerušila aktivní kariéru kvůli mateřství. Randall již v těhotenství plánovala návrat k aktivní kariéře v sezóně 2016/17 s výhledem na MS 2017 a na olympiádu 2018. Své předsevzetí splnila startem ve Světovém poháru 26. listopadu 2016 v Ruce, na MS 2017 dokázala získat bronz ve sprintu a na ZOH 2018 dokonce zlato v týmovém sprintu. V březnu 2018 ukončila svou sportovní kariéru.\n\nZúčastnila se 5 zimních olympijských her (2002 - 2018). Celkem sedmkrát se umístila v první desítce (2× v individuálním sprintu, 4× v týmovém sprintu a 2× ve štafetě). Její deváté místo v sprintu na ZOH 2006 bylo nejlepším historickým umístěním amerických běžkyň na lyžích na olympiádách a prvním umístěním v top ten. Na ZOH 2010 se Randall v téže disciplině umístila dokonce na 8. místě. Na ZOH 2014 ji 6. místem ve sprintu překonala Sophie Caldwell. V týmovém sprintu dosáhla na ZOH 2010 společně s Caitlin Compton 6. místo, což bylo nejlepší umístění amerických běžkyň v historii této discipliny na ZOH. Na ZOH 2018 s Jessicou Digginsovou získaly v týmovém sprintu pro Spojené státy vůbec první ženskou olympijskou medaili v běžeckém lyžování (pro USA to navíc byl teprve druhý cenný kov z běžeckého lyžování v olympijské historii − jedinou medailí do té doby bylo druhé místo Billa Kocha ze závodu na 30 km z her v Innsbrucku v roce 1976).\n\n\nJako první Američanka v historii dosáhla v celkovém hodnocení Světového poháru v běhu na lyžích na medailové umístění. Navíc je držitelkou 3 malých globů za vítězství v hodnocení sprinterské části SP v sezónách 2011/12, 2012/13 a 2013/14.\n\nJako první americká běžkyně na lyžích zvítězila v roce 2007 v závodě Světového poháru. Celkově má na kontě 11 vítězství v hlavních závodech SP a 2 vítězstvích v dílčích etapách závodů, čímž je nejlepší v historii amerického běžeckého lyžování (překonala Billa Kocha, který v letech 1982 – 1983 zvítězil v 5 závodech).\nKikkan Randall je vdaná za Jeffa Ellise, žijí spolu v Anchorage. V dubnu 2016 se jim narodil syn Breck. V červenci 2018 na Twitteru oznámila, že onemocněla rakovinou prsu. Podporu jí vyjádřili lyžařští kolegové, když si při úvodním závodě Světového poháru sezóny 2018/19 ve finské Ruce na kombinézy připnuli růžové stužky, symbol boje proti rakovině.\n\n"}
{"id": "753617", "url": "https://cs.wikipedia.org/wiki?curid=753617", "title": "Bohumil Janda", "text": "Bohumil Janda\n\nBohumil Janda (20. prosince 1900 Praha Rakousko-Uhersko – 26. května 1982 Praha) byl český nakladatel, lexikograf, překladatel, knihkupec a také ho lze považovat za národního buditele.\n\nVyučil se knihkupcem a po absolvování nakladatelské nástavby založil v roce 1918 nakladatelství Sfinx a ve dvacátých letech se svým bratrem Ladislavem Jandou i knihkupectví a knižní distribuci \"Kramerius\", který se později s nakladatelstvím Sfinx sloučil. V roce 1935 Bohumil a Ladislav Jandové, literární kritik a historik Václav Tille a spisovatel Emil Vachek založili také klubové nakladatelství a kulturní spolek Evropský literární klub.\n\nV letech 1919 až 1949 vydala obě nakladatelství více než 1100 knižních titulů (807 Sfinx, 321 ELK). Zaměřovala se na českou i světovou beletrii, odbornou literaturu, encyklopedie a také časopisy. K významným vydaným titulům patří např. titul pro posílení české národní hrdosti \"Co daly naše země Evropě a lidstvu\", monumentální desetidílná \"Česká vlastivěda\", vycházející v letech 1929 až 1936 (graficky upravená Jaroslavem Bendou) nebo \"Encyklopedie výkonnosti\", třísvazkové výpravné dílo z oblasti ekonomie. Janda též stál za vydáváním několika časopisů jako byly\n\"Literární noviny\", podnikatelský měsíčník \"Typ\", měsíčník kulturního čtenáře \"Měsíčník ELK\", měsíčník pro životní kulturu \"Růst\" a \"Čtrnáctideník kulturního člověka\".\n\nPřed rokem 1948 byl dlouholetým místopředsedou Svazu knihkupců a nakladatelů ČSR a předsedou jeho nakladatelského odboru. Také byl členem \"International Publisher’s Congress\" a zakládajícím členem \"Publisher’s Association of Small Nations (PASN)\".\n\nKolem Bohumila Jandy se sdružovaly významné osobnosti, např. Vítězslav Nezval, Josef Knap, Jaroslav Seifert, Josef Kopta, Emil Vachek, Rudolf Medek, Viktor Dyk, Bohumil Mathesius, Zdeněk Vančura, Vojtěch Jirát, Hugo Siebenschein, Milada Krausová-Lesná, Jiří Pober, Miroslav Novotný, Vladimír Kratochvíl, Vilém Mathesius, Toyen (Marie Čermínová), Jindřich Štírský, Ada Hoffmeister, Josef Bohuslav Foerster, Václav Tille, Josef Čapek či Max Švabinský, Max Brod, Gustav Meyrink, Franz Werfel, Václav M. Havel (otec prezidenta Václava Havla), Josef Horák, František Kovárna, Albert Pražák, František Langer, Jan Jesenský, Antonín Matějček, Vladimír Neff, Karel Josef Beneš, František Halas, Jaroslav Jan Paulík, Jiří Weil, Jindřich Štyrský, Oldřich Menhart, František Muzika a další. Podílely se na pořádání kulturních akcí v rámci ELK. Někteří z nich patřili k bezmála devíti stům autorům, redaktorům, překladatelům, poradcům nebo výtvarníkům nakladatelství ELK a nakladatelství Sfinx.\n\nPo roce 1948 byla komunisty do obou nakladatelství zavedena nucená správa. V roce 1949 byla činnost nakladatelství násilně ukončena a z nakladatelství ELK, nakladatelství Sfinx, nakladatelského družstva Máj a nakladatelství František Borový vznikl Československý spisovatel. Poté Bohumil Janda pracoval jako lesní dělník. V roce 1956 byl povolán k vedení nově vzniklé \"Encyklopedické kanceláře ČSAV\", kde byl v letech 1956–1958 ředitelem. Později (po zorganizování kanceláře a sestavení lexikografického týmu) byl odvolán pro politickou a třídní nezpůsobilost, pak v kanceláři vedl až do roku 1972 přípravu ilustrací a tisku. Až na výjimky nesměl publikovat, účastnit se veřejného života a vykonávat práci nakladatele. Přesto stál u zrodu všech československých všeobecných encyklopedií, které vznikaly v letech 1919 až 1989.\n\nŠvédským lexikografem Svenem Lidmanem byl při jeho návštěvě Národní technickém muzeu v Praze označen za \"„jednoho z největších žijících evropských nakladatelů“\".\n\nByl ženatý s Jiřinou Jandovou rozenou Venyšovou. Jeho bratři byli Ladislav Janda a Alojz Janda. Prasynovec Patrik Janda se dnes věnuje nakladatelské činnosti v nakladatelství Alfa.\n\n\n\n\n"}
{"id": "753621", "url": "https://cs.wikipedia.org/wiki?curid=753621", "title": "Jolanda z Dreux (1322)", "text": "Jolanda z Dreux (1322)\n\nJolanda z Dreux (\"fr. Yolande de Dreux\", 1269 – 2. srpna 1322) byla skotská královna, bretaňská vévodkyně a hraběnka z Montfort l'Amaury.\n\nByla dcerou hraběte Roberta IV. z Dreux a Beatrix z Montfortu. Z otcovy strany patřila k mladší větvi kapetovské dynastie a po matce měla dědit hrabství Montfort.\n\n15. října 1285 se v opatství Jedburgh stala druhou manželkou ovdovělého skotského krále Alexandra III., kterého k novému sňatku po smrti všech tří dětí přiměla potřeba mužského dědice. Alexandr zemřel půl roku po svatbě po pádu z koně, když se večer vracel z jednání královských rádců ke své manželce v Kinghornu. Jolanda byla v době manželova skonu těhotná a nástupcem se mělo stát ještě nenarozené dítě. Zdá se, že přišlo na svět v listopadu 1286 mrtvé.\n\nRoku 1292 se Jolanda podruhé vdala, vzala si bretaňského vévodu Artura, se kterým měla šest dětí. Znovu ovdověla po dvaceti letech manželství roku 1312 a zemřela o deset let později.\n"}
{"id": "753627", "url": "https://cs.wikipedia.org/wiki?curid=753627", "title": "Kamenný potok", "text": "Kamenný potok\n\nNázev Kamenný potok má více vodních toků:\n\n"}
{"id": "753631", "url": "https://cs.wikipedia.org/wiki?curid=753631", "title": "Bitva v údolí Uzbin", "text": "Bitva v údolí Uzbin\n\nBitva v údolí Uzbin v afghánském okresu Surobi proběhla 18. srpna 2008, kdy talibánci nečekaně přepadli patrolu koaličních vojsk ISAF.\n\nVojenský odřad složený ze dvou čet francouzských vojáků o síle 60 mužů, dvou čet afghánských vojáků a skupiny speciálních sil americké armády měl za úkol průzkum prostoru v údolí Uzbin na východ od základny FOB Tora. Patrola pokračovala obrněnými transportéry k místu úkolu, avšak po 15 km vojáci opustili vozidla a pokračovali pěšky. Tálibové mezitím obklíčili patrolu a zaútočili palbou z ručních zbraní a RPG, špatně vyzbrojeným Francouzům docházela munice a neměli se kde krýt před nepřátelskou palbou, proto docházelo k velkým ztrátám v jejich řadách. Povstalci drželi několik hodin obklíčené vojáky v šachu, než k nim dorazily posily a letecká podpora.\n\nNa francouzské straně zemřelo 10 vojáků a 21 jich utrpělo zranění, povstalci ztratili odhadem 10-80 mužů. Bitva v údolí Uzbin si vyžádala více obětí z řad koaličních vojáků než dosud nejtragičtější bitva u Wantu v červenci 2008.\n\n"}
{"id": "753633", "url": "https://cs.wikipedia.org/wiki?curid=753633", "title": "Bazilika svatého Trofima (Arles)", "text": "Bazilika svatého Trofima (Arles)\n\nBazilika svatého Trofima v Arles pochází z poloviny 12. století. Před přeměnou na chrám Rozumu za Velké francouzské revoluce stavba sloužila jako Římskokatolická katedrála arleské arcidiecéze, zrušené v roce 1801 (její území bylo přičleněno k arcidiecézi v Aix-en-Provence). V roce 1882 byl kostel povýšen na baziliku minor.\n\nByla postavena v románském stylu v období 1078 až 1152. Stojí na Náměstí republiky, kde je i její hlavní vchod s bohatě zdobeným portálem plastikami Ježíše Krista, evangelistů a Posledního soudu.\n\nV jejích prostorách proběhly dvě významné historické události: korunovace Barbarossy (1178) a uzavření sňatku Jolandy Aragonské a Ludvíka II. z Anjou (1389).\n"}
{"id": "753640", "url": "https://cs.wikipedia.org/wiki?curid=753640", "title": "Švýcárna (Adamov)", "text": "Švýcárna (Adamov)\n\nŠvýcárna je budova bývalého hostince a železitých lázní v Josefovském údolí v Moravském krasu, nedaleko Adamova. Objekt byl vystavěn v alpském stylu. Stojí u Křtinského potoka v blízkosti pozůstatků komplexu železářských hutí, založených Lichtenštejny roku 1732. Provoz byl v nich ukončen v roce 1877, od roku 1971 prochází celý areál rekonstrukcí. V současné době je areál ve vlastnictví Technického muzea v Brně.\n\nK vybudování Švýcárny došlo mezi lety 1840–1850 a jako hostinec sloužila do roku 1950, kdy byla využívána jako byty pracovníků Adamovských strojíren. V současné době je v majetku Základního článku Hnutí Brontosaurus Modrý kámen a slouží jako Ekologické volnočasové centrum Švýcárna. Pořádají se zde seberozvojové akce pro děti, mládež i dospělé. Objekt je také možné pronajmout si na vlastní akci. Nedaleko Švýcárny byl v roce 2016 vybudován lesní bar.\n\nOkolo Švýcárny vede modrá turistická značka od Adamova k Býčí skále a trasa NS Josefovské údolí.\n\n"}
{"id": "753642", "url": "https://cs.wikipedia.org/wiki?curid=753642", "title": "JaVale McGee", "text": "JaVale McGee\n\nJaVale McGee (* 19. ledna 1988, Flint, Michigan, USA) je profesionální americký basketbalista, hrající v týmu Golden State Warriors v NBA.\n\nDraftován byl Washingtonem v roce 2008 jako celkově 18. v pořadí. Známý především častými nominacemi v programu Shaqtin' A Fool.\n\n"}
{"id": "753645", "url": "https://cs.wikipedia.org/wiki?curid=753645", "title": "Jolanda z Dreux", "text": "Jolanda z Dreux\n\nNositelky jména Jolanda z Dreux:\n"}
{"id": "753649", "url": "https://cs.wikipedia.org/wiki?curid=753649", "title": "Chlorid niobičný", "text": "Chlorid niobičný\n\nChlorid niobičný je anorganická sloučenina se vzorcem NbCl.Jedná se o žlutou krystalickou pevnou látku. Hydrolyzuje vzdušnou vlhkostí a je často znečištěn malými množstvími NbOCl, ovšem lze jej přečistit sublimací.\n\nNbCl vytváří v pevném skupenství dimerní molekuly NbCl.\nPrůmyslově se NbCl vyrábí chlorací kovového niobu při teplotě 300 až 350 °C:\n\n2 Nb + 5 Cl → 2 NbCl.V laboratoři se NbCl často připravuje chlorací NbO v přítomnosti uhlíku za teploty 300 °C, ovšem při nedokončení reakce vznikají oxyhalogenidy (Produkt obsahuje malé množství NbOCl). Konverze může být efektivnější s použitím chloridu thionylu.\n\nChlorid niobičný je často používán jako prekurzor ostatních sloučenin niobu.Je hlavním prekurzorem alkoxidů niobu. Je také prekurzorem mnoha ostatních laboratorních činidel.\n\n"}
{"id": "753652", "url": "https://cs.wikipedia.org/wiki?curid=753652", "title": "Vesmír (Akta X)", "text": "Vesmír (Akta X)\n\nVesmír je 9. epizoda 1. řady seriálu Akta X. Premiéru v USA měla premiéru 12. listopadu 1993.\n\nEpizoda se odehrává na Kenedyho vesmírném středisku. Agentům FBI se do ruky dostane znepokojivá zpráva, že někdo sabotuje let raketoplánu. Po seznámení s plukovníkem Beltem (bývalým astronautem, který měl při své misi strašný zážitek s mlhou) začíná vyšetřování. Porucha na raketoplánu ohrožuje život astronautů, a mezitím se na zemi snaží Fox Mulder přijít na to, co je ona záhadná mlha a kdo nebo co sabotuje raketoplány.\n"}
{"id": "753653", "url": "https://cs.wikipedia.org/wiki?curid=753653", "title": "Soumrak padá", "text": "Soumrak padá\n\nSoumrak padá je 19. epizoda 1. řady seriálu Akta X. Premiéru v USA měla premiéru 1. dubna 1994.\n\nDěj se odehrává v hlubokých lesích. Agenti objeví opuštění dřevařský srub. Po setmění na ně začne útočit zeleně světélkující hmyz, který se ukrýval v několik set let starých stromech, a po pokácení se dostal na svobodu. Je aktivní jen v noci. A tak po setmění začíná boj o přežití při návratu do civilizace.\n"}
{"id": "753664", "url": "https://cs.wikipedia.org/wiki?curid=753664", "title": "Výběr (album)", "text": "Výběr (album)\n\nVýběr je eponymní a druhé vydané album české rockové skupiny Pražský výběr, která tehdy hrála pod zkráceným názvem Výběr. Vydáno bylo vydavatelstvím Supraphon (katalogové číslo 1113 4068) v roce 1987 po obnovení činnosti skupiny, která byla v letech 1983–1986 zakázaná. Bubeníka Jiřího Hrubeše, jenž v roce 1985 emigroval, nahradil ve Výběru Klaudius Kryšpín.\n\nNa CD vyšlo album \"Výběr\" poprvé v roce 1990 (katalogové číslo 10 4068–2311), poté o pět let později jako součást kompilačního dvojalba \"Komplet\" a naposledy v roce 2012 při příležitosti 25. výročí vydání alba.\n\n"}
{"id": "753666", "url": "https://cs.wikipedia.org/wiki?curid=753666", "title": "Marie z Coucy", "text": "Marie z Coucy\n\nMarie z Coucy (\"fr. Marie de Coucy\", 1218 – 1285) byla skotská královna, manželka Alexandra II.\n\nMarie se narodila z třetího manželství Enguerranda z Coucy, který svými sňatky rozmnožoval svá severofrancouzská panství a po matce odvozoval své příbuzenství s francouzskými králi. O Enguerrandově politickém významu svědčí Mariin sňatek se skotským králem Alexandrem II., uzavřený 15. května roku 1239 v Roxburghu. Marie manželovi porodila jednoho syna, jeho následníka Alexandra III. Manželství přineslo spojenectví mezi Skotskem a panstvím Coucy – po zbytek 13. století si vyměňovali vojáky i peníze. Její manžel zemřel v roce 1249, po deseti letech manželství.\n\nO dva roky později se vrátila do Pikardie, ačkoliv Skotsko dál často navštěvovala. Jejím druhým manželem byl Jan z Brienne, nejvyšší číšník Francie, za kterého se vdala někdy před rokem 1257. Byla jeho druhou manželkou; spolu děti neměli, Jan z Brienne však měl z prvního manželství dceru Blanku.\n\nMarie z Coucy zemřela v roce 1285.\n"}
{"id": "753668", "url": "https://cs.wikipedia.org/wiki?curid=753668", "title": "Josef Novák (kněz)", "text": "Josef Novák (kněz)\n\nJosef Novák, celým jménem Josef František z Pauly Novák (chorvatsky \"Josip Franjo di Paola Nowak\", 6. září 1767, Semily – 13. června 1844, Jindřichův Hradec), byl český římskokatolický kněz, který v letech 1823 až 1843 působil jako arcibiskup v chorvatském Zadaru a byl titulární biskup larisský.\n\nNarodil se v Semilech v tehdejší Habsburské monarchii, v rodině tamějšího kantora. Během jeho studií na gymnáziu v Českých Budějovicích, se ho ujal strýc, pozdější farář v Chotovinách u Tábora. Ten ho vyučoval i hudbě. Po gymnáziu začal Novák roku 1786 studovat filozofii. Získal zvláštní vyznamenání a byl přijat do kněžského semináře ve Vídni, aby se připravil na duchovní službu vojenského kaplana.\n\n27. ledna 1793 ho v Českých Budějovicích vysvětil na kněze biskup Schaffgotsche a primici slavil u svého strýce v Chotovinách. Nastoupil jako kaplan v Kovářově u Orlíku a brzy se stal zámeckým kaplanem na Hluboké.\n\nKdyž propukly napoleonské války, byl povolán ke granátnickému pluku, v němž sloužil 10 let a účastnil se řady bitev, např. dobytí Mohuče roku 1795 nebo v bojích, které vedl arcivévoda Karel Habsburský, nebo při obléhání Mantovy. Své duchovní povinnosti vykonával horlivě, ošetřoval raněné, až nakonec sám onemocněl. Po více jak půl roce opět nastoupil do armády a účastnil se bojů na jihozápadě. Záhy vzbudil pozornost vedoucích osobností. Roku 1803 (1804) byl z vojska propuštěn a stal se prvním rektorem nově zřízeného kněžského semináře v Českých Budějovicích. Ve funkci profesora v Českých Budějovicích vyučoval dogmatiku a hermeneutiku. Roku 1807 se stal biskupským radou a roku 1817 (1819) kanovníkem kapituly v Českých Budějovicích.\n\nPro zásluhy ho roku 1821 jmenoval císař František I. arcibiskupem v Zadaru v Dalmácii a 27. září 1822 jej papež Pius VII. v této funkci potvrdil. Odebral se pak 23. dubna 1823 přes Rijeku, kde ho čekala zadarská kapitula s lodí, do Zadaru, kam dojel 10. května 1823.\n\nV Zadaru obnovil katedrálu a kapitulu. Dosáhl také zřízení církevní metropolie pro celou Dalmácii v Zadaru, když zanikly metropolie ve Splitu a Dubrovníku. Ačkoli svůj úřad vykonával velmi svědomitě, od počátku měl poněkdu ztíženou pozici, jelikož nebyl chorvatského původu. Proti němu stála kapitula i guvernér, přesto se mu podařilo za 16 let zvelebit církevní a školské poměry v celé arcidiecézi.\n\nTrvalé nepřátelství však nakonec mělo neblahý vliv na jeho ducha. Stal se natolik trudnomyslným, že nemohl již arcidiecézi spravovat. Roku 1837 dostoupil jeho špatný zdravotní stav vrcholu. Nemohl už ani psát ani číst. Jakmile se to dozvěděl jeho bratr Antonín, duchovní v Semilech, ihned za ním odjel. Po cestě se zastavil ve Vídni, kde dostal od státního rady Jüstela doporučení, aby přiměl svého bratra k návratu do Čech.\n\nArcibiskup zprvu odmítal Zadar a arcidiecézi opustit, ale pak přece jen svolil a na svůj post rezignoval. Za své nové působiště si vybral Jindřichův Hradec, kam přijel 8. října 1830 ve stáří 62 let. Tam se záhy podstatně zotavil ve společnosti svého přítele probošta Jühna. Na svou funkci zadarského arcibiskupa rezignoval až po 12 letech, 9. října 1842. Následně byl jmenován titulárním arcibiskupem arcidiecéze larisské. Krátce poté, 13. června 1844, zemřel ve stáří 77 let jako emeritní arcibiskup zadarský.\n\n\n"}
{"id": "753674", "url": "https://cs.wikipedia.org/wiki?curid=753674", "title": "La Bouilladisse", "text": "La Bouilladisse\n\nLa Bouilladisse je obec ve Francii v departementu Bouches-du-Rhône.\n\nObec leží ve vzdálenosti 20 kilometrů od Aix-en-Provence a 12 kilometrů od Aubagne. Sousední obce jsou Roquevaire (6 kilometrů), La Destrousse (2 kilometry), Peypin (4 kilometry), Cadolive (10 kilometrů) a Auriol (4 kilometry). La Bouilladisse náleží do společenství obcí Communauté d’agglomération Pays d’Aubagne et de l’Étoile.\n\nV době svého založení bylo toto místo částí Auriolu a neslo název \"La Bourine\". V roce 1783 zde byl otevřen kostel, současný kostel sv. Vavřince pochází z roku 1911. 6. června 1880 došlo k odloučení od Auriolu. Současný název nese La Bouilladisse od roku 1909.\n\n\nSousední obcí La Destrousse prochází dálnice A52.\n\n\n"}
{"id": "753676", "url": "https://cs.wikipedia.org/wiki?curid=753676", "title": "Sibyla Normandská", "text": "Sibyla Normandská\n\nSibyla Normandská (asi 1092 – 12. nebo 13. červenec 1122) byla skotská královna, manželka Alexandra I. Byla nemanželskou dcerou anglického krále Jindřicha I. a Sibyly Corbetové z Alcesteru.\n\nAlexandr se oženil s Jindřichovou nelegitimní dcerou Sibylou někdy mezi roky 1107 až 1114. Neměli spolu děti a Sibyla zemřela za nejasných okolností na ostrůvku \"Eilean nam Ban\" v červenci 1122. Na místě pak Alexandr na její památku založil převorství. Pohřbena byla v klášteře Dunfermline.\n"}
{"id": "753677", "url": "https://cs.wikipedia.org/wiki?curid=753677", "title": "Pražský výběr (album)", "text": "Pražský výběr (album)\n\nPražský výběr (známé též jako Straka v hrsti) je eponymní a v pořadí třetí vydané album české rockové skupiny Pražský výběr; vyšlo bylo v roce 1988 ve vydavatelství Panton (katalogové číslo 81 0826–1311). Deska byla nahrána již v roce 1982, kvůli zákazu působení skupiny mezi lety 1983 a 1986 bylo album vydáno až po šesti letech od svého vzniku. Skladby z alba byly použity ve filmu Juraje Herze \"Straka v hrsti\".\n\nNa CD vyšlo album \"Pražský výběr\" poprvé v roce 1990 (katalogové číslo 81 0826–2311), poté o pět let později jako součást kompilačního dvojalba \"Komplet\" (1995), poté v roce 2012 při příležitosti 30. výročí vzniku alba a naposled v roce 2018 v reedici na CD i LP.\n\n"}
{"id": "753678", "url": "https://cs.wikipedia.org/wiki?curid=753678", "title": "Seid", "text": "Seid\n\nSeid (staroseversky seiðr) je forma čarodějnictví či magie, která byla praktikována předkřesťanskými Seveřany. Označuje se tak i rekonstrukce nebo nápodoba těchto praktik v germánském novopohanství. Používají se i anglicizované formy tohoto slova jako \"seidhr\", \"seidh\", \"seidr\" a další.\n\nPůvod seidu je často spatřován u sámských šamanů nojdů, může však mít i indoevropský původ. Podle Ságy o Ynglinzích byl seid běžně užíván božským rodem Vanů a Ásy s ním seznámila bohyně Freya. V Lokasenně obviňuje z jeho praktikování Loki Ódina a odsuzuje to jako zženštilé.\n"}
{"id": "753680", "url": "https://cs.wikipedia.org/wiki?curid=753680", "title": "Ondřej Konrád", "text": "Ondřej Konrád\n\nOndřej Konrád (* 29. listopadu 1950, Praha, Československo) je český hudební ale i politický publicista, zpěvák a hráč na foukací harmoniku. V roce 1978 se podílel na debutovém albu skupiny Pražský výběr \"Žízeň\". V osmdesátých letech byl členem skupiny Blues Band Luboše Andršta. Hrával také s Ivanem Hlasem. Byl redaktorem časopisu \"Melodie\" a v roce 1990 jedním ze zakladatelů časopisu Rock & Pop. V letech 1995–2003 spolu s Michalem Pavlíčkem tvůrcem pořadu \"Na Kloboučku\". Spolu s Vojtěchem Lindaurem je spoluautorem knihy \"Bigbít\" z roku 2001. V současné době je členem skupiny Blues Session. Byl stálým spolupracovníkem Českého rozhlasu 6, nyní stanice Plus. \n\n"}
{"id": "753682", "url": "https://cs.wikipedia.org/wiki?curid=753682", "title": "Pekingský palácový psík", "text": "Pekingský palácový psík\n\nPekingský palácový psík, zvaný též pekinéz nebo pekiňák, je malé psí plemeno čínského původu. Patří k plemenům s vůbec nejnižší kohoutkovou výškou. Jeho plemenná kniha je vedena ve Spojeném království. Původně byl chov těchto psíků vyhrazen čínskému císařskému dvoru, kde byli šlechtěni řadu staletí. Roku 1860 ve druhé opiové válce ukořistili v Pekingu pět exemplářů Britové, a tito psi se stali základem evropského chovu.\n\nPekingský palácový psík pochází z Číny a je bezesporu jedním z nejstarších psích plemen vůbec . Chovali jej pouze v panovnických rodinách a měl pro ně velkou cenu . Za zakladatelku chovu těchto psů je považována císařovna Cch´-si . V palácích nebyli chování pouze jen jako společníci, ale i jako ostražití hlídači.\n\nDo Evropy, konkrétně do Anglie, se toto plemeno dostalo až v roce 1860 a získalo si zde velkou oblibu. Již před tímto datem se ale evropané snažili o dovoz pekinézů, číňané jim to většinou dovolili, ale žádný z těchto psů cestu nepřežil, jelikož jim sami jejich majitelé před cestou dali do jídla skleněné střepy . Jednalo se o jednoho psa a čtyři fenky. Na jejich importování z Číny do Anglie měl zásluhu George Brown, který i později zařizoval několik importů . V 70. letech ale v Evropě začal úhyn mladých jedinců, jen téměř každý druhý pes se dožil pěti let . Většina těchto psů umírala kvůli příbuzenskému křížení, jelikož chovná základna byla jen malá. V současné době je plemeno značně rozšířené po celé Evropě, Asii i Americe, nejpočetnější je v Anglii a Francii.\n\nPekinézové jsou přátelští, milí a hraví psi. Dokážou být ale i tvrdohlaví a jsou žárliví. Jsou důstojní a temperamentní. Jen málokdy je lze vycvičit, celkově je jen málo psů tohoto plemene, kteří se někdy nějaké povely skutečně naučili . Potřebuje vlídnou a laskavou výchovu bez fyzických trestů. Najde si jednoho člena rodiny, kterého pak respektuje. Je to dobrý hlídač a na jakékoliv zvuky či kolemjdoucí upozorňuje štěkotem. Je odvážný a nebojácný, i když případného zloděje by neodstrašil. S jinými psy vychází dobře a je možné chovat je ve větších smečkách. Jiných zvířat, hlavně pak těch větších vzrůstem, se často bojí a nevychází s nimi. Děti má rád a leckteré jejich hrátky přetrpí. K cizím se chová odtažitě a je vůči nim ostražitý, časem si ale i k nim najde cestu. Je poměrně klidný.\nSrst pekinéze je rovná a dlouhá, nestříhá se. Vyžaduje časté pročesávání, ale je samočistící, proto časté mytí vodou není potřeba. Pekinézové jsou velice citliví na vysoké teploty a není vhodné je jim vystavovat. Pokud je pes chován v suchém a teplém prostředí, časem se své dlouhé srsti zbaví, nechá si jen krátkou srst o jednom centimetru a dlouhá mu již nikdy nenaroste .\n\nVyžaduje laskavou a vlídnou výchovu, fyzické tresty na něj neplatí. Cvičí se těžko a i v dospělosti většina těchto psů zvládá jen základní povely. Jen těžko snáší samotu. a nejspokojenější je s majiteli uvnitř domu či bytu, rozhodně se nehodí pro celoročně venkovní pobyt.\n\n\n"}
{"id": "753683", "url": "https://cs.wikipedia.org/wiki?curid=753683", "title": "You da One", "text": "You da One\n\nYou Da One je píseň barbadoské zpěvačky Rihanny z její šesté studiové nahrávky Talk That Talk.\n\nVideoklip byl vypuštěn v pátek 23. prosince 2011. Režie se ujala Melina Matsoukas, která má na svědomí i klip k singlu We Found Love. Klip se točil v Irsku. V klipu Rihanna vystupuje v blond paruce se zlatými zuby.\n"}
{"id": "753684", "url": "https://cs.wikipedia.org/wiki?curid=753684", "title": "František Klátil", "text": "František Klátil\n\nFrantišek Klátil (5. června 1905 Zlín – 19. března 1972 Washington, D.C.) byl český a československý politik, člen Československé strany národně socialistické, za kterou byl po roce 1945 poslancem Prozatímního Národního shromáždění a Ústavodárného Národního shromáždění. Po roce 1948 exilový politik.\n\nZa druhé světové války odešel do exilu a bojoval na západní frontě. Působil jako redaktor, básník a spisovatel. V poválečném období patřil mezi nejvýznamnější představitele národně socialistické strany. V letech 1945–1946 byl poslancem Prozatímního Národního shromáždění za národní socialisty. Po parlamentních volbách v roce 1946 se stal poslancem Ústavodárného Národního shromáždění. V parlamentu zasedal až do parlamentních voleb roku 1948.\n\nPo únorovém převratu v roce 1948 odešel do exilu do USA. Podílel se na činnosti exilové národně socialistické strany. Redigoval exilový list \"Čas\".\n\n"}
{"id": "753690", "url": "https://cs.wikipedia.org/wiki?curid=753690", "title": "Listina práv", "text": "Listina práv\n\nNázev listina práv nebo také Bill of Rights může nést více dokumentů:\n\n"}
{"id": "753694", "url": "https://cs.wikipedia.org/wiki?curid=753694", "title": "Marie Gabryšová", "text": "Marie Gabryšová\n\nMarie Gabryšová, též Gabryśová (* 9. listopadu 1949) je česká ekonomka, zabývající se zejména marketingem a ekonomikou Polska.\n\nVyučovala mj. na Obchodně podnikatelské fakultě Slezské univerzity v Karviné a Hornoslezské vysoké škole obchodní - zahraniční fakultě v Ostravě. Je činná jako mezinárodní expertka Polské akreditační komise.\n\n"}
{"id": "753697", "url": "https://cs.wikipedia.org/wiki?curid=753697", "title": "Klášter Villeneuve", "text": "Klášter Villeneuve\n\nKlášter Villeneuve (fr. \"Abbaye de Villeneuve \") je bývalý cisterciácký klášter v obci Les Sorinières nedaleko Nantes ve francouzském departementu Loire-Atlantique a bývalé pohřebiště rodiny bretaňských vévodů. \n\nKlášter založila roku 1201 bretaňská vévodkyně Konstancie a jako prvotní konvent byli povoláni cisterciáci z Buzay. Náhrobky řady příslušníků rodiny bretaňských vévodů, uložených zde k odpočinku, byly zničeny po zrušení kláštera v roce 1791.\n"}
{"id": "753699", "url": "https://cs.wikipedia.org/wiki?curid=753699", "title": "Fedcupový tým Kolumbie", "text": "Fedcupový tým Kolumbie\n\nFedcupový tým Kolumbie reprezentuje Kolumbii ve Fed Cupu od roku 1972 pod vedením národního tenisového svazu.\n\nNejlepšího výsledku družstvo dosáhlo v roce 2003, když hrálo 1. kolo Světové skupiny.\n\nOd roku 2006 tým hraje 1. skupinu Americké zóny. V roce 2011 v ní vyhrál blok B a v následné baráži o postup do baráže druhé světové skupinu podlehl družstvu Argentiny 0:3.\n\nV roce 2012 hraje 1. skupinu Americké zóny.\n\n\nleden 2012\n\n"}
{"id": "753700", "url": "https://cs.wikipedia.org/wiki?curid=753700", "title": "McGee", "text": "McGee\n\nExistuje více nositelů příjmení McGee:\n\n"}
{"id": "753704", "url": "https://cs.wikipedia.org/wiki?curid=753704", "title": "Vladimír Klecanda", "text": "Vladimír Klecanda\n\n\"Možná hledáte Vojtěch Vladimír Klecanda (generál).\"\nVladimír Klecanda (25. září 1888 Praha – 3. dubna 1946 Praha) byl český a československý historik, archivář, člen druhého odboje domácího i zahraničního, politik a člen Československé strany národně socialistické, za kterou byl po roce 1945 poslancem Prozatímního Národního shromáždění.\n\nJeho otcem byl Jan Klecanda (1855-1920), matka Matylda, rozené Mašková (1859-??). Nejpozději od roku 1887 již celá rodina žila v Praze (starší bratr Jan se narodil v Teplicích). Otec byl menšinový pracovník, redaktor a autor děl pro mládež (uváděl jako povolání \"spisovatel\"). Bratr Jiří Klecanda (1890-1918) emigroval po začátku první světové války do Ruska, kde se významně podílel na přípravě československé samostatnosti a na zakládání Československých legií v Rusku. Další bratr, Jan Havlasa (původním jménem Jan Klecanda) byl spisovatel, cestovatel a československý diplomat.\n\nVladimír Klecanda studoval v Praze, na Sorbonně, na École des Chartes v Paříž i a na Institut für Österreichische Geschichtsforschung ve Vídni. Působil jako archivář v českém zemském archivu. Po dobu několika let působil na československém vyslanectví ve Vídni jako přednosta československé kulturně-historické komise. V roce 1924 se habilitoval na filosofické fakultě Univerzity Komenského v Bratislavě, kde byl od roku 1928 mimořádným a od roku 1931 řádným profesorem pomocných věd historických. Delší dobu pak zastával post generálního sekretáře Učené společnosti Šafaříkovy a šéfredaktorem její revue \"Bratislava\". Byl zemským jednatelem \"Pečlivosti o mládež\" a jednatelem \"Zemského spolku pečlivosti o zmrzačelé\" na Slovensku, angažoval se v rozvoji slovenské turistiky. Po vzniku Slovenského státu byl nucen odejít ze Slovenska a působil pak na Univerzitě Karlově.\n\nZa druhé světové války byl aktivní v domácím odboji pod krycím jménem \"dr Luděk Kalvoda\" a byl členem Politického ústředí domácího odboje. Po vánocích roku 1939 odešel přes Jugoslávii do Francie, kde od 1. února 1940 působil jako přednosta informační služby při Československém národním výboru v Paříži. Později přešel do Velké Británie. Zde zasedal v Státní radě Československé a byl aktivní v exilových spolcích akademiků a učitelů. Byl rovněž členem výkonného výboru I\"nternational Associations of University Professors and Lecturers\". V Londýně vydával měsíčník \"Kruh\" zaměřený na politické a kulturní otázky. Uspořádal také archív československého zahraničního exilu. Mezitím v Protektorátu byla nacisty pronásledována jeho rodina. Manželka Eva byla deportována do Osvětimi, kde v říjnu 1942 zemřela. Dcera Eva Provazníková byla po dobu tří let vězněna v koncentračním táboře Ravensbrück.\n\nV letech 1945–1946 byl poslancem Prozatímního Národního shromáždění za národní socialisty. Zde zasedal až do své smrti. Pak ho jako náhradník vystřídal Václav Hlavatý. Po roce 1945 se stal členem výkonného výboru národně socialistické strany. V parlamentu se stal předsedou kulturního výboru.\n\n"}
{"id": "753705", "url": "https://cs.wikipedia.org/wiki?curid=753705", "title": "Fosfid hlinitý", "text": "Fosfid hlinitý\n\nFosfid hlinitý (též fosfid hliníku, chemický vzorec AlP) je anorganická sloučenina fosforu a hliníku. Používá se jako polovodič s velkou šířkou zakázaného pásu\n\na jako pesticid. Jedná se o bezbarvou tuhou látku; běžně se však prodává v podobě šedo-zeleno-žlutého prášku, který má svou barvu vlivem nečistot vzniklých hydrolýzou a oxidací.\n\nKrystaly AlP jsou tmavě šedé až tmavě žluté a mají sfaleritickou strukturu.. Mřížková konstanta při 300 K je 5,451 0 Å Tyto krystaly jsou termodynamicky stabilní až do 1 000 °C.\n\nS vodou a kyselinami fosfid hlinitý reaguje za uvolnění fosfanu:\n\nAlP se syntetizuje přímo z prvků (kombinační reakce):\n\nAlP je nutno chránit před jakýmikoli zdroji vlhkosti, protože při kontaktu s ní se uvolňuje vysoce toxický plynný fosfan.\n\nFosfid hlinitý se používá jako rodenticid, insekticid a fumigant pro ochranu uskladněného zrní. Usmrcuje malé škodlivé savce, například hlodavce a krtky. Tablety nebo pelety obsahují typicky i další chemikálie, které uvolňují amoniak, aby se snížilo riziko samovznícení nebo výbuchu plynného fosfanu.\n\nAlP se používá jako fumigant i požerový pesticid. Při rodenticidním použití jsou pelety vyrobeny ze směsi obsahující AlP a potravu pro hlodavce. Kyselina v trávicím traktu reaguje s fosfidem za vzniku toxického fosfanu. Podobně se používají také fosfid zinečnatý a vápenatý. Hydrolýza probíhá podle této rovnice:\n\nJako fumigant se používá tam, kde použití jiných pesticidů není praktické a kde je třeba ošetřit instalované konstrukce, například v lodích, letadlech nebo silech. Prostor je třeba účinně zabalit nebo uzavřít do plynotěsného obalu, aby plynný fosfan neunikal ven. Fumiganty se aplikují také přímo do nor hlodavců.\n\nVzhledem k toxicitě je fosfid hlinitý používán k sebevraždám. Způsobil i úmrtí při neúmyslných otravách, například v Saúdské Arábii a v USA. V Íránu je znám jako „rýžová tableta“, protože se používá k ochraně rýže. Vedl zde k řadě incidentů se smrtelnými následky (ať již při nehodě nebo úmyslně). Íránská organizace forenzní medicíny vede kampaň za zákaz používání této látky jako pesticidu. Otravy fosfidem hlinitým jsou také považovány za velký problém indického subkontinentu.\n\nAlP se průmyslově využívá jako polovodičový materiál, obvykle ve slitině s jinými binárními materiály (kupř. jako AlGaInP), například pro použití v LED.\n"}
{"id": "753708", "url": "https://cs.wikipedia.org/wiki?curid=753708", "title": "Hermann Abeles", "text": "Hermann Abeles\n\nHermann Abeles (3. červen 1892 – 1941 Lodž) byl pražský, německy hovořící architekt.\n\nVystudoval pravděpodobně Německou vysokou školu technickou v Praze. Dne 21. října 1941 byl odvezen transportem s označením B, č. 409 do Lodže, kde zahynul.\n\nJedinou známou realizací je vila Josefa Auerbacha č. p. 335, Praha 5-Hlubočepy, Barrandovská 60 z let 1933-1934. Tuto vilu navrhl spolu s Leo Mayerem ve vilové čtvrti, kterou nechali postavit bratři Miloš a Václav Havlové.\n\n"}
{"id": "753709", "url": "https://cs.wikipedia.org/wiki?curid=753709", "title": "Julius Klimek", "text": "Julius Klimek\n\nJulius Klimek (8. dubna 1897 Nemile – 8. února 1950 Valašské Meziříčí) byl český a československý římskokatolický kněz, pedagog, politik a člen Československé strany lidové (ČSL), za kterou byl po roce 1945 poslancem Prozatímního a Ústavodárného Národního shromáždění.\n\nPocházel z početné, nábožensky založené dělnické rodiny. Otec Hynek byl soustružníkem a regionálním politickým katolickým aktivistou v Nemili. Julius Klimek vystudoval zábřežské gymnázium a již tehdy začal na výzvu Leoše Janáčka sbírat severomoravské lidové písně, na počátku 1. světové války absolvoval bohoslovecká studia v Olomouci. Na kněze byl vysvěcen roku 1919. Působil jako kaplan ve Fryštátě a do roku 1934 jako učitel náboženství na učitelském ústavu a gymnáziu ve Valašském Meziříčí. Pak nastoupil coby učitel náboženství na českojazyčnou školu Školského spolku Komenský ve Vídni.\n\nV letech 1945-1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění. V parlamentu zasedal až do parlamentních voleb roku 1948.\n\nJeho bratrem byl generální tajemník lidové strany v letech 1945-1948 a poslanec československého parlamentu Adolf Klimek.\n\n"}
{"id": "753711", "url": "https://cs.wikipedia.org/wiki?curid=753711", "title": "Vít z Thouars", "text": "Vít z Thouars\n\nVít z Thouars (fr. \"Guy de Thouars\", † 13. dubna 1213, Chemillé) byl třetí manžel bývalé bretaňské vévodkyně Konstancie a v letech 1203-1206 regent bretaňského vévodství.\n\nGuy se narodil jako třetí syn vikomta Geoffroye IV. z Thouars a Aimé, dcery Huga z Lusignanu a zřejmě roku 1199 se stal manželem Konstancie Bretaňské, která roku 1196 přenechala vládu v Bretani svému synovi Arturovi. Pár spolu měl dvě dcery a Konstancie krátce po druhém porodu v roce 1201 zemřela. \n\nDědic Artur Bretaňský byl zřejmě zavražděn, jeho sestra Eleonora na příkaz anglického krále uvězněna a bretaňští baroni i duchovenstvo po Arturově smrti uznali dědická práva malé Alice. Vít z Thouars se stal regentem až do roku 1206, kdy regentství převzal francouzský král Filip II. Vít zemřel roku 1213 a byl pohřben po boku své první choti v klášteře Notre-Dame Villeneuve u Nantes.\n\n"}
{"id": "753713", "url": "https://cs.wikipedia.org/wiki?curid=753713", "title": "Leo Mayer", "text": "Leo Mayer\n\nLeo Mayer (21. únor 1900 – 1944 Auschwitz-Birkenau) byl pražský, německy hovořící architekt.\n\nDne 21. října 1944 byl odvezen transportem s označením Do, č. 37 do Terezína a následujícího roku 29. září 1944 transportem El, č. 1410 do koncentračního tábora Auschwitz-Birkenau, kde zahynul. \n\nJedinou známou realizací je vila Josefa Auerbacha č. p. 335, Praha 5-Hlubočepy, Barrandovská 60 z let 1933-1934. Tuto vilu navrhl spolu s Hermannem Abelesem ve vilové čtvrti, kterou nechali postavit bratři Miloš a Václav Havlové.\n\n"}
{"id": "753714", "url": "https://cs.wikipedia.org/wiki?curid=753714", "title": "Oceánský pohár národů 2002", "text": "Oceánský pohár národů 2002\n\nOceánský pohár národů 2002 bylo šesté mistrovství pořádané fotbalovou asociací OFC. Vítězem se stala novozélandská fotbalová reprezentace.\n\nŠestice nejlepších týmů byla přímo nasazena na závěrečný turnaj. Zbylé týmy se zúčastnily kvalifikace o dvě zbylá místa.\n\n\n"}
{"id": "753715", "url": "https://cs.wikipedia.org/wiki?curid=753715", "title": "Česko na Hopmanově poháru", "text": "Česko na Hopmanově poháru\n\nČesko na Hopmanově poháru startovalo celkově dvanáctkrát, poprvé v jeho pátém ročníku roku 1993. \n\nČesko navazuje na účast Československa v prvních čtyřech ročnících soutěže mezi lety 1989 až 1992, kdy čeští tenisté reprezentovali předchozí státní útvar.\n\nNejlepším výsledkem jsou dvě vítězství, první z roku 1994, o které se zasloužila dvojice Petr Korda a Jana Novotná, a druhé v roce 2012, kdy členy vítězného týmu byla světová dvojka Petra Kvitová a sedmý hráč světa Tomáš Berdych.\n\nDvakrát obsadili čeští reprezentanti druhé, první nepostupové, místo základní skupiny. V roce 2014 v týmu hráli Kvitová s Radkem Štěpánkem. Při premiérovém startu Karolíny Plíškové s Jiřím Veselým pak dvojice roku 2016 skončila druhá za Ukrajinou.\n\nNejvíce zápasů vyhrála Petra Kvitová, když si jich připsala deset. Ve dvouhře dosáhl největšího počtu osmi vítězství Tomáš Berdych.\n\n\"Tabulka uvádí seznam českých tenistů, kteří reprezentovali stát na Hopmanově poháru.\"\n\n Smíšené čtyřhry proti Dánsku a ve finále proti Francii nebyly podle pravidel odehrány pro rozhodnutý výsledek mezistátních zápasů 2:0 ve prospěch České republiky.\n"}
{"id": "753718", "url": "https://cs.wikipedia.org/wiki?curid=753718", "title": "Gymnázium Přelouč", "text": "Gymnázium Přelouč\n\nGymnázium Přelouč je všeobecné přeloučské gymnázium, jehož zřizovatelem je Pardubický kraj. V současné době na něm studuje v 10 třídách 255 žáků.\nNabízí čtyřleté i osmileté studium. Součástí výuky jsou cizí jazyky (anglický a dále výběr ruského či německého jazyka), v třetím ročníku probíhá částečná profilace, v podstatě orientace na směr humanitní, přírodovědný nebo technicko-ekonomický. Ve čtvrtém ročníku jde o úplnou profilaci dle zaměření a zájmů budoucího absolventa.\n\n1. 9. 1953 – počátek středního školství v Přelouči, otevřena jedenáctiletá střední škola, využívána budova na Masarykově nám.\nr. 1959 – postavena budova školy v ul. Obránců Míru\n1. 9. 1968 – oficiální název Gymnázium\n90. léta – rozšířeno o osmileté studium\n1. 9. 2011 – sloučení gymnázia a střední odborné školy, název školy Gymnázium a SOŠ Přelouč\nčerven 2013 – skončí čtyřleté studium, bude pokračovat pouze osmileté\n\n? - ?: Oldřich Lichtenberg\n? - ?: Vladimír Velc (* 1931 – † 2009)\n? - ?: Mgr. Oldřich Černohlávek\n? - ?: RNDr. Pavel Žižka\n? – ?: Mgr. Lubor Pacák\n1. 9. 2011 – 30.6.2018: Ing. Jindřich Janko\n1.9.2019-dosud: Miroslav Pavlata\n\n"}
{"id": "753720", "url": "https://cs.wikipedia.org/wiki?curid=753720", "title": "Cesária Évora", "text": "Cesária Évora\n\nCesária Évora (27. srpna 1941, Mindelo, Kapverdy – 17. prosince 2011, Mindelo) byla kapverdská zpěvačka, přezdívaná \"Bosonohá Diva\", protože na jevišti vystupovala vždy bosá. Je považována za Královnu morny (The Queen of Morna).\n\nÉvora se narodila v malém městě Mindelo na jednom z deseti kapverdských ostrovů São Vicente. K hudbě ji přivedl její otec, který se živil hrou na housle. Když ji bylo sedm let, otec zemřel, v deseti letech byla umístěna do sirotčince, protože její matka nezvládla vychovávat všech šest dětí. Zpívat se naučila ve sboru sirotčince.\n\nV šestnácti letech ji přítel naučil umění interpretace morna a coladeira stylu hudby a přesvědčil ji, aby zpívala v místních barech. V šedesátých letech začala zpívat na portugalské výletní lodi, která se zastavila v městě Mindelo a také v místním rozhlase. Problémy v osobním životě a alkohol ji později vedly k tomu, že se stáhla do soukromí. Krizi překonala v roce 1985, kdy přijala pozvání kapverdského zpěváka Bana, a odjela koncertovat do Portugalska. V Lisabonu ji pak objevil v roce 1987 hudebník José da Silva a pozval ji nahrávat do Paříže, kde založil v roce 1988 společnost Lustafrica, zaměřenou hlavně na žánr morna. Stal se jejím producentem i přítelem.\n\nMezinárodního úspěchu Évora dosáhla v roce 1988, kdy vydala své první hudební album \"Bosonohá Diva (La Diva Aux Pieds Nus)\", nahráno bylo ve Francii. V roce 1990 měla svůj první pařížský koncert \"\"New Morning\"\". Dalším úspěchem bylo album z roku 1992 \"Slečna Perfumado (Miss Perfumado)\", jehož celosvětový prodej dosáhl 300 000 kopií.\n\nV roce 1994 Cesária Évora podepsala smlouvu s vydavatelstvím BMG, které vydalo kompilaci jejích největších hitů pod názvem \"\"Sodade – Les Plus Belles Mornas de Cesária\"“. Další album z roku 1995 \"\"Cesaria\"\", mělo opět mezinárodní úspěch a přineslo ji první nominaci na Grammy Award. Poté zpěvačka absolvovala své první americké turné a následující rok více než 100 koncertů v Evropě, Asii, Africe a Americe.\n\nV roce 1997 vyhrála \"KORA All African Music Awards\" ve třech kategoriích: \"Best Artist of West Africa,\" \"Best Album\" a \"Merit of the Jury\". Absolvovala turné, které zakončila řadou koncertů ve Francii, a hostovala koncertem v Olympii. V roce 2004 získalo její album \"\"Voz d'Amor\"\" Grammy Award v kategorii World music.\n\nV roce 2010 Évora koncertovala po celém světě, poslední koncert byl v Lisabonu 8. května. Dva dny poté ji postihl druhý srdeční infarkt (první měla v roce 2008), byla operována v pařížské nemocnici. Koncem září 2011 její agent José da Silva informoval, že Évora končí svou hudební kariéru kvůli závažným zdravotním potížím.\n\nDne 17. prosince 2011 ve věku 70 let Évora zemřela v \"Hospital Baptista de Sousa\" na São Vicente. Španělské noviny informovaly, že ještě 48 hodin před smrtí přijímala návštěvy ve svém domě, vždy otevřeném pro přátele a stále kouřila. V ulicích Mindela podle agentury AFP tisíce lidí prolévaly slzy a zpívaly sborově její písně. Pohřeb proběhl 20. prosince 2011. Rakev se zpěvaččinými ostatky doprovázela do budovy radnice třicetičlenná čestná stráž kapverdské armády. Byly vyhlášeny dva dny národního smutku. Oficiálního smutečního obřadu v areálu radnice se zúčastnili i nejvyšší političtí představitelé souostroví. Prezident Jorge Carlos Fonseca ji nazval „jedním z největších kulturních odkazů Kapverd“. Premiér Jose Maria Neves ji vzdal hold slovy: „neocenitelný příspěvek k velikosti našeho národa a naše chlouba“. Obřadu se účastnil i zpěvák Mário Lúcio Sousa, který byl zesnulé přítelem.\n\nÉvora měla jednoho syna a jednu dceru, každé dítě s jiným otcem, detaily z jejího života však nejsou známy.\n\nCesária Évora je nejznámější interpretkou hudebního stylu morna. Zpívá se kapverdskou kreolštinou a je doprovázen klarinetem, houslemi, kytarou a \"cavaquinho\" (nástroj původně z Portugalska, malá kytara). Kapverdy byly v době jejího dospívání portugalskou kolonií a měly rozsáhlou hudební scénu, která začínající zpěvačku inspirovala. Tradiční styl hudby morna a coleadeira jsou považovány za \"národní blues\", které se dědí z generace na generaci od předků, kteří žili v otroctví až do 18. století. Jméno morna je inspirováno anglickým slovesem truchlit. Bratranec jejího otce Francisco Xavier da Cruz, známý pod jménem \"B. Leza\", výrazně ovlivnil kapverdskou hudbu a v padesátých letech naučil umění morny známého zpěváka Bana i Évoru. Cruz skončil paralyzován na invalidním vozíku.\n\n\nCesária Évora vystoupila 4. dubna 2005 v Praze ve velkém sále Lucerny se svou sedmičlennou skupinou. Vystupovala jako obvykle bosky. Jejím koncertem vyvrcholil druhý ročník přehlídky zpěvaček a kapel nazvaný \"Mezinárodní víkend žen.\"\n\nGoran Bregovic požádal Césarii Évoru, aby nahrála píseň \"Ausencia sur la B.O.\" do filmu Emira Kusturici \"Underground\".\n\n\n\nStudiová alba\n\nKompilace a živá alba\n\n"}
{"id": "753722", "url": "https://cs.wikipedia.org/wiki?curid=753722", "title": "Ondrej Klokoč", "text": "Ondrej Klokoč\n\nOndrej Klokoč (17. srpna 1911 Hačava – 26. března 1975 Bratislava) byl slovenský a československý odbojář, politik za Komunistickou stranu Slovenska (respektive za KSČ), poslanec Prozatímního Národního shromáždění, Národního shromáždění ČSR a Sněmovny národů Federálního shromáždění. Byl dlouholetým poslancem a předsedou Slovenské národní rady.\n\nPocházel z chudé rodiny. V letech 1922–1927 studoval na gymnáziu v Rimavské Sobotě a v roce 1933 maturoval na učitelském ústavu v Banské Bystrici. Působil jako učitel na různých místech.\n\nOd roku 1931 byl členem KSČ. Za tzv. slovenského štátu se angažoval v odboji v regionu Gemer. Za Slovenského národního povstání byl předsedou Okresního výboru KSS, okresního Revolučního národního výboru v Hnúšti a členem povstalecké Slovenské národní rady. Po porážce povstání se připojil k partyzánským oddílům.\nPo roce 1945 se začal výrazně politicky angažovat. Od roku 1945 byl členem ÚV Komunistické strany Slovenska.\n\nV letech 1945–1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946. Po parlamentních volbách roku 1948 se stal poslancem Národního shromáždění zvoleným za KSS ve volebním kraji Banská Bystrica. Na postu poslance setrval do roku 1954. IX. sjezd KSČ v roce 1949 ho zvolil náhradníkem ÚV KSČ (byl jím až do roku 1954). V letech 1949–1950 byl předsedou KNV v Banské Bystrici, v letech 1950–1951 vedoucím tajemníkem Krajského výboru KSS v Banské Bystrici.\n\nV roce 1954 zasedal ve zvláštní komisi ÚV KSS pro politické zabezpečení procesu s buržoazními nacionalisty, v němž byla část slovenských komunistů ve vykonstruovaném případě obviněna z rozvratné činnosti. V letech 1956-1958 byl vedoucím oddělení ÚV KSS.\n\nVe volbách roku 1954 byl zvolen do Slovenské národní rady. Mandát v SNR získal i ve volbách roku 1960 a volbách roku 1964.\n\nDlouhodobě působil i ve Sboru pověřenců. V 10. Sboru pověřenců působil v letech 1951–1953 na postu pověřence informací a pak v roce 1953 po dobu několika měsíců jako pověřenec školství (do 11. září 1953 oficiálně pověřenec školství a osvěty). Pak se ještě roku 1953 stal pověřencem kultury a tento post zastával až do roku 1956 i v následujícím 11. Sboru pověřenců.\n\nV roce 1963 se uvádí jako šéfredaktor oficiálního slovenského komunistického deníku Pravda. Na tomto postu působil v letech 1958–1968. Historik Jan Rychlík se domnívá, že právě Klokoč dal souhlas k otištění některých silně kritických pasáží z projevů na právě probíhajícím 3. sjezdu Svazu československých spisovatelů, včetně těch, které se týkaly slovenské problematiky. Mieroslav Hysko tu například vyzval k vypořádání se z dědictvím politických procesů 50. let, včetně procesu s buržoazními nacionalisty, a bylo faktickou výzvou k tomu, aby z politických funkcí odstoupil Viliam Široký, jeden ze strůjců oněch procesů, což se pak stalo. V březnu 1968 pak v Slovenské národní radě představoval reformistickou, národně orientovanou skupinu, která zahajovala debatu o novém uspořádání státoprávních vztahů v Československu. Právě na jeho návrh přijala SNR usnesení, jímž odmítla předtím podanou demisi předsedy SNR Michala Chudíka a místo toho Chudíka coby představitele konzervativního a centralistického proudu v KSS sama odvolala z funkce. Klokoč pak zasedl v komisi SNR pro vypracování osnov prohlášení k státoprávním otázkám. V červnu 1968 se následně sám stal předsedou Slovenské národní rady. Podílel se v těchto měsících na jednání o přípravě federace. Od roku 1968 rovněž působil jako člen předsednictva ÚV KSS.\n\nBěhem Pražského jara ale nepatřil k jasně profilovaným reformním komunistům. Historik Jan Rychlík ho řadí spíše do skupiny obojetnických a problematických osob. Vysočanský sjezd KSČ konaný jen několik dnů po srpnové okupaci v ostře protiokupační a reformistické atmosféře Klokoče nicméně zvolil do ÚV KSČ. Do ÚV KSČ pak byl ještě formálně kooptován 31. srpna 1968. V nekrologu ze 70. let je uváděno, že \"v krizovém období let 1968–1969 stál pevně na pozicích marxismu-leninismu a proletářského internacionalismu\".\n\nJeho politická kariéra pokračovala i za normalizace. V letech 1968–1975 zastával post předsedy Slovenské národní rady. Vrátil se i do celostátních zákonodárných sborů, když po federalizaci Československa usedl roku 1969 do Sněmovny národů Federálního shromáždění a mandát získal i ve volbách v roce 1971. V parlamentu zasedal do své smrti roku 1975. Místo něj pak jako náhradník nastoupil Ľubomír Čajka. V roce 1971 je uváděn jako člen Ústředního výboru KSS a předseda Slovenské národní rady.\n\nOd roku 1970 zastával funkci předsedy Ústředního výboru slovenského Svazu československo-sovětského přátelství (SČSP) a místopředsedy ÚV celostátního SČSP. Byl nositelem několika československých vyznamenání. Šlo o Řád Slovenského národního povstání, Řád práce (udělen roku 1961) a Řád republiky (1969), Řád Vítězného února (1973) a sovětský Řádu Vlastenecké války.\n\nZemřel po delší nemoci v březnu 1975.\n\n"}
{"id": "753726", "url": "https://cs.wikipedia.org/wiki?curid=753726", "title": "Saint-Yon (Essonne)", "text": "Saint-Yon (Essonne)\n\nSaint-Yon je francouzská obec v departementu Essonne v regionu Île-de-France. V obci se nachází kostel svatého Eonia.\n\nObec Saint-Yon se nachází asi 35 km jihozápadně od Paříže. Obklopují ji obce Égly na severu a severovýchodě, Boissy-sous-Saint-Yon na východě a jihovýchodě, Saint-Sulpice-de-Favières na jihu, Breux-Jouy na jihozápadě a na západě a Breuillet na severozápadě.\n\n\"Počet obyvatel\"\n"}
{"id": "753728", "url": "https://cs.wikipedia.org/wiki?curid=753728", "title": "Oceánský pohár národů 2004", "text": "Oceánský pohár národů 2004\n\nOceánský pohár národů 2004 bylo sedmé mistrovství pořádané fotbalovou asociací OFC. Vítězem se stala australská fotbalová reprezentace.\n\nPrvní dvě fáze Oceánského poháru národů 2004 byly zároveň kvalifikací na mistrovství světa ve fotbale 2006.\n\n\" získala mistrovský titul po celkovém vítězství 11:1. Kvalifikovala se také na Konfederační pohár FIFA 2005. Stejné dva týmy se následně ještě jednou utkaly v září 2005 ve finálové fázi kvalifikace na MS 2006.\"\n\n"}
{"id": "753732", "url": "https://cs.wikipedia.org/wiki?curid=753732", "title": "Štěpán Kobylka", "text": "Štěpán Kobylka\n\nŠtěpán Kobylka (25. dubna 1909 Lišov – 26. prosince 1980 České Budějovice) byl český a československý politik, člen Československé strany národně socialistické (po roce 1948 oficiálně Československá strana socialistická), za kterou byl po roce 1945 poslancem Prozatímního a Ústavodárného Národního shromáždění a Národního shromáždění ČSR. Patřil k frakci, která po únorovém převratu v roce 1948 převzala moc ve straně a podřídila se komunistickému režimu.\n\nNarodil se jako první syn v rodině lišovského, později rudolfovského, truhláře Štěpána Kobylky (* 12. 12. 1882, matka Anna Kobilková z Lišova, dcera Petra Kobilky a Barbory, roz. Krůčkové) a Františky, roz. Soudkové. V roce 1936 si celá rodina změnila příjmení z \"Kobilka\" na \"Kobylka\" (povoleno rozhodnutím zemského prezidenta z prosince 1935). Bratr Josef Kobylka (* 1910 Lišov + 1967 České Budějovice) působil jako hostinský v restauraci „Na Americe“ v Rudolfově. Jeho otec byl politicky aktivní v národně socialistické straně. Štěpán Kobylka vychodil čtyřletou měšťanskou školu a po absolvování gymnázia v Českých Budějovicích se stal pojišťovacím agentem. Pro svou píli a ctižádost se vypracoval na pozici nejmladšího ředitele pojišťovny na severní Moravě. Angažoval se také v mládežnické organizaci národních socialistů. Svoje zkušenosti a vize při práci pojišťováka shrnul do autorské knížky \"Apoštol či agent\". Působil v Praze, pak přesídlil do Hradce Králové, kde se stal předsedou krajského výboru mladých a v letech 1934-1938 místopředsedou celostátní mládežnické organizace národních socialistů. Před druhou světovou válkou se přestěhoval do Olomouce. V roce 1940 byl za svou odbojovou činnost zatčen a uvězněn v Komárně, kde potkal jako vězně i budoucího prezidenta G. Husáka. Po roce 1945 se výrazně politicky angažoval. Stal se krajským tajemníkem národních socialistů na Olomoucku a náměstkem předsedy Místního národního výboru v Olomouci.\n\nV letech 1945-1946 byl poslancem Prozatímního Národního shromáždění za národní socialisty. Po parlamentních volbách v roce 1946 se stal poslancem Ústavodárného Národního shromáždění. Během únorového převratu v roce 1948 byl členem prokomunistické skupiny ve straně, která ji pak ovládla. V parlamentu byl členem akčního výboru, který přebíral moc do rukou nového režimu. Stál při přerodu národně socialistické strany v Československou stranu socialistickou. Svým prokomunistickým postojem během únorového převratu se ve své domovské olomoucké organizaci strany zdiskreditoval, a tak byl v parlamentních volbách roku 1948 takticky nasazen na kandidátní listinu v Brně. Byl pak zde skutečně zvolen do parlamentu. Mandát držel do června 1950, kdy rezignoval. Jako náhradnice místo něj nastoupila Růžena Skřivanová.\n\nPro svoje dlouhodobé zdravotní potíže se vzdal mandátu poslance. Poté působil a pracoval na severní Moravě, mimo jiné v obci Branná a Žárová. Jako mládežník byl aktivní v Sokolu, v divadelních ochotnických spolcích a v Československé církvi. Koncem 60. let jako předseda Rady starších v náboženské obci v Rudolfově inicioval výstavbu nové budovy místního sboru.\n\nV roce 1934 se oženil s Marií, roz. Kružíkovou (* 1909 Okříšky + 1975 Velké Losiny). Rozvedli se v roce 1952. Podruhé se oženil až v roce 1976 s Marií, roz. Sytařovou (* 1909 + 1985 Rudolfov). Z prvního manželství měl dceru Naděždu (* 1946 + 2014, synové Dušan a Tomáš) a dva syny, Drahoše (* 1935 Olomouc + 10. 12. 1963 Hradec Králové, syn Drahoš, dcera Hana) a Petra (*1945 + 1945). Dožil se smrti obou svých synů i úmrtí snachy Anny (* 1929 Dolná Streda + 1963 Hradec Králové – rozené Dubovské) a vnučky Hany (* 1956 Šternberk + 1963 Hradec Králové). Rodinná tragédie se podepsala na dalším zhoršení jeho celkového zdravotního stavu. Pracoval pak nějaký čas v Pohřební službě v rodném Lišově a poslední roky života, už jako důchodce, pracoval jako vrátný v \"Jihočeských drůbežárnách\" v Českých Budějovicích. Zemřel v nemocnici v Českých Budějovicích na svůj svátek.\n\nJako osobnost byl Kobylka od mládí výrazný člověk. Uměl upoutat, měl jistou dávku empatie a ovládal řečnické umění. Ve vypjatých situacích byl však zpravidla \"pruďas\", což se mírnilo s přibývajícím věkem. Velmi si zakládal na rodině, na budování rodinných vztahů. Pěstoval kladné vztahy i s příbuznými v zahraničí do poslední chvíle svého života (Německo, Rakousko). Snažil se hledat kompromisy jak v osobním, tak v politickém životě. Byl to typ lidového \"písmáka\", sečtělého, s láskou k českému jazyku a k historii českého národa. V rodině byla známá jeho sobotní dopoledne, kdy se zavíral do pracovny, aby nikým nerušen mohl korespondovat s přáteli a známými. Jeho oblíbeným mottem bylo masarykovské \"Nebát se a nekrást!\" a pedagogické \"Pravdomluvnost Kázeň Pořádek\".\n\n"}
{"id": "753734", "url": "https://cs.wikipedia.org/wiki?curid=753734", "title": "Sermaise (Essonne)", "text": "Sermaise (Essonne)\n\nSermaise je francouzská obec v departementu Essonne v regionu Île-de-France. V obci se nachází kostel Narození Panny Marie a kaple svatého Jiří.\n\nObec Sermaise se nachází asi 40 km jihozápadně od Paříže. Obklopují ji obce Le Val-Saint-Germain na severu a severozápadě, Saint-Chéron na severovýchodě, Souzy-la-Briche na východě, Villeconin na jihovýchodě, Boissy-le-Sec na jihu a Roinville na jihozápadě a na západě.\n\n\"Počet obyvatel\"\n"}
{"id": "753735", "url": "https://cs.wikipedia.org/wiki?curid=753735", "title": "Odpor (opravný prostředek)", "text": "Odpor (opravný prostředek)\n\nOdpor v právu je jeden z řádných opravných prostředků, uplatnitelný proti vymezeným rozhodnutím, které jsou přes své názvy svou povahou spíše návrhy rozhodujícího orgánu na akceptaci daného rozhodnutí. Včasným použitím odporu pak s nimi adresát daného rozhodnutí vyjadřuje svůj nesouhlas a v řízení je pokračováno, naopak nevyužitím odporu se rozhodnutí stane pravomocným a vykonatelným.\n\nV občanském soudním řízení je odpor opravným prostředkem proti všem typům platebních rozkazů, kromě směnečného nebo šekového, kde jsou jimi námitky. Odpor není nutné nijak odůvodňovat, je ale třeba jej podat do 15 dnů od doručení rozhodnutí (u evropského platebního rozkazu do 30 dnů), jinak bude odmítnut. Včasně podaný odpor způsobí, že platební rozkaz bude v plném rozsahu zrušen a ve věci bude nařízeno jednání, ve kterém se o nároku žalobce standardně rozhodne.\n\nV trestním řízení je odpor zase opravným prostředkem proti trestnímu příkazu. Podat jej může jak obviněný, tak jeho příbuzní i státní zástupce. Lhůta k jeho podání činí osm dnů od doručení trestního příkazu, pokud je podán včas, je trestní příkaz také tímto zrušen a soud ve věci nařídí hlavní líčení. V dalším rozhodování již není soud právní kvalifikací ani druhem a výměrou trestu původního trestního příkazu vázán.\n\nOdpor je také možné využít ve řízení správním, kde ho může do osmi dnů od oznámení příkazu podat ten, komu je tímto příkazem uložena nějaká povinnost. Tím je též příkaz zrušen a v řízení se dále pokračuje. Zpětvzetí odporu však není přípustné.\n"}
{"id": "753738", "url": "https://cs.wikipedia.org/wiki?curid=753738", "title": "Chov ovcí", "text": "Chov ovcí\n\nChov ovcí býval v Čechách značně rozšířen od nepaměti. Chovaly se hrubovlné ovce, které poskytovaly kromě vlny i mléko. Sukna z této vlny byla sice pevná, avšak hrubá. Tenčí a hebčí sukna se nakupovala draze z Anglie. V 18. století, v období četných válek, kdy stoupla potřeba vlny pro výrobu uniforem, tak stát přicházel o značné peníze. Císařovna Marie Terezie proto roku 1770 rozhodla nakoupit ušlechtilé berany a ty rozdělit bezplatně některým panstvím s tím závazkem, že po 2–3 letech chovu přenechají bezplatně stejný počet beranů okolním hospodářům. Protože tehdy byla jemná vlna v kurzu, snažili se i samotní hospodáři. Rozšiřovali své chovy o ušlechtilá plemena, zakládali nové ovčíny, přilehlou půdu měnili na pastviny. Tento trend měl dopad i na rybníkářství. Vzhledem k nízké ceně kaprů totiž započalo na řadě míst vysoušení rybníků a jejich postupná přeměna na pastviny.\n\nZa zlatou éru českého ovčáctví lze považovat 30. léta 19. století. Ceny vlny byly poměrně vysoké a pro řadu statků to byl tehdy nejvýznamnější zdroj prostředků. S rostoucím objemem produkce se cena vlny postupně snížila až na polovinu. Se změnami hospodářských poměrů po roce 1848, úbytkem luk na úkor obilí, modernizací zemědělské výroby a v neposlední řadě vlivem australské a jihoamerické konkurence se počet ovcí neustále tenčil, především ve prospěch skotu a vepřů. Jestliže byl počet ovcí ve čtyřicátých letech 19. století cca 1,5 milionu, v roce 1890 již jen 400 tisíc. Tehdy se však ovce chovaly již spíše pro maso, žádané na anglickém a francouzském trhu. Po zavedení ochranářských opatření v těchto zemích a nasazením vysokých cel na dovoz skopového masa padla však i ta poslední možnost, jak na chovu ovcí vydělat. Chov ovcí tak během několika dalších desetiletí téměř vymizel.\n\n"}
{"id": "753740", "url": "https://cs.wikipedia.org/wiki?curid=753740", "title": "Le Val-Saint-Germain", "text": "Le Val-Saint-Germain\n\nLe Val-Saint-Germain je francouzská obec v departementu Essonne v regionu Île-de-France. V obci se nachází kostel svatého Germana z Paříže.\n\nObec Le Val-Saint-Germain se nachází asi 38 km jihozápadně od Paříže. Obklopují ji obce Vaugrigneuse na severu, Saint-Maurice-Montcouronne na severovýchodě a na východě, Saint-Chéron na jihovýchodě, Sermaise na jihu, Roinville na jihozápadě, Saint-Cyr-sous-Dourdan na západě a Angervilliers na severozápadě.\n\n\"Počet obyvatel\"\n"}
{"id": "753746", "url": "https://cs.wikipedia.org/wiki?curid=753746", "title": "Saint-Cyr-sous-Dourdan", "text": "Saint-Cyr-sous-Dourdan\n\nSaint-Cyr-sous-Dourdan je francouzská obec v departementu Essonne v regionu Île-de-France. V obci se nachází kostel svatého Kvirika a svaté Julity.\n\nObec Saint-Cyr-sous-Dourdan se nachází asi 39 km jihozápadně od Paříže. Obklopují ji obce Angervilliers na severu a na severovýchodě, Le Val-Saint-Germain na východě, Roinville na jihovýchodě, Dourdan na jihu a na jihozápadě a Longvilliers na západě a na severozápadě.\n\n\"Počet obyvatel\"\n"}
{"id": "753751", "url": "https://cs.wikipedia.org/wiki?curid=753751", "title": "M41 (silnice)", "text": "M41 (silnice)\n\nSilnice M41, známější pod názvem Pamírská dálnice ( , \"Pamirskij trakt\"), je silnice skrz pohoří Pamír obsluhující tádžickou autonomní provincii Horský Badachšán. Trasa této cesty byla ve středověku jednou z bočních větví Hedvábné stezky (spojující Středomoří s východní Asií).\n\nZačíná v afghánském Mazár-e Šarífu, pokračuje do uzbeckého města Termez, dále vede do tádžického hlavního města Dušanbe, zde se stáčí do hlavního města Horského Badachšánu, Chorogu, a skrz tuto autonomní oblast vede do kyrgyzského Oše.\n\nNejvyšší bod cesty se nachází v průsmyku Ak-Bajtal ve výši 4 655 m n. m. Silnice je většinou nezpevněná, silně poškozená zemětřeseními, erozemi a sesuvy. Poblíž tádžicko-čínsko-kyrgyzského trojmezí míjí velké jezero Karakul.\n"}
{"id": "753752", "url": "https://cs.wikipedia.org/wiki?curid=753752", "title": "Konstancie Bretaňská", "text": "Konstancie Bretaňská\n\nKonstancie Bretaňská ( \"Konstanza Breizh\", \"Constance de Bretagne\", 1161 – září 1201, Nantes) byla bretaňská vévodkyně a fundátorka cisterciáckého kláštera Notre-Dame Villeneuve u Nantes. Počítá se do rodokmenu Rohanů.\n\nKonstancie byla dcera a dědička bretaňského vévody Conana IV. a jeho manželky Marguerity z Huntingdonu, \nAnglický král Jindřich II. donutil Conana, aby se stal jeho vazalem a roku 1166 jej v důsledku Conanovy neschopnosti zvládnout bouřící se šlechtu sesadil. Conan se vzdal vlády ve prospěch své jediné dcery Konstancie a Geoffroye, jednoho z mladších synů krále Jindřicha, jejího snoubence. Skutečnou moc měl v rukou král Jindřich.\n\nSvatba se konala v červenci 1181. Pět let poté Geoffroy při návštěvě pařížského královského dvora nečekaně zemřel v důsledku náhlé nemoci či turnaje. V době jeho skonu byla Konstancie potřetí těhotná. Syn Artur se narodil jako pohrobek.\n\nRoku 1189 se vdova na základě intervence anglického krále podruhé provdala za mladého Ranulfa, hraběte z Chesteru, který měl dohlédnout na její loajalitu vůči Anglii. Manželství nebylo šťastné a došlo k odluce. Roku 1196 Konstancie předala vládu Arturovi a král Richard Lví srdce prohlásil Artura svým dědicem. Při té příležitosti pozval chlapce i s Konstancií do Normandie. Při cestě do Rouenu Ranulf svou ženu zajal a odmítal ji propustit.\n\nRoku 1199 bylo manželství anulováno a následně se Konstancie znovu provdala za Víta z Thouars. Pár spolu měl dvě dcery a traduje se, že Konstancie v důsledku druhého porodu v roce 1201 zemřela. Byla pohřbena v klášteře Villeneuve. Bretaň nakonec zdědila dcera Alice.\n\n1. manželství ∞ 1181 Geoffroy Plantagenet\n2. manželství ∞ 1188/89 Ranulf z Blondeville<br>\n3. manželství ∞ 1199 Vít z Thouars\n\n"}
{"id": "753754", "url": "https://cs.wikipedia.org/wiki?curid=753754", "title": "Angervilliers", "text": "Angervilliers\n\nAngervilliers je francouzská obec v departementu Essonne v regionu Île-de-France. V obci se nachází kostel svatého Štěpána.\n\nObec Angervilliers se nachází asi 36 km jihozápadně od Paříže. Obklopují ji obce Forges-les-Bains na severu, Vaugrigneuse na severovýchodě, Le Val-Saint-Germain od východu na jih, Saint-Cyr-sous-Dourdan na jihozápadě, Longvilliers na západě a Bonnelles na severozápadě.\n\n\"Počet obyvatel\"\n"}
{"id": "753761", "url": "https://cs.wikipedia.org/wiki?curid=753761", "title": "Boissy-sous-Saint-Yon", "text": "Boissy-sous-Saint-Yon\n\nBoissy-sous-Saint-Yon je francouzská obec v departementu Essonne v regionu Île-de-France. V obci se nachází kostel svatého Tomáše Becketa.\n\nObec Boissy-sous-Saint-Yon se nachází asi 34 km jihozápadně od Paříže. Obklopují ji obce Égly na severu a na severozápadě, Avrainville na severovýchodě a na východě, Torfou na jihovýchodě, Chamarande et Mauchamps na jihu, Saint-Sulpice-de-Favières na jihozápadě a Saint-Yon na západě.\n\n\"Počet obyvatel\"\n\n"}
{"id": "753762", "url": "https://cs.wikipedia.org/wiki?curid=753762", "title": "Lisa Kleypas", "text": "Lisa Kleypas\n\nLisa Kleypas (* 1964) je americká autorka milostných románů z historie i současnosti.\n\nVystudovala sice politologii na Wellesley College, ale hned po absolutoriu se začala věnovat výhradně psaní. Svůj první román uveřejnila v 21 letech \"Where Passion Leads\" (1987). Její knihy se staly bestsellery s miliony výtisků prodanými po celém světě a byly přeloženy do 14 jazyků (mimo jiné i do češtiny).\n\nKleypas čerpá inspiraci z mnoha zdrojů: klasické literatury, historických knih i z osobních zkušeností. Říká, že píše romány, které sama ráda čte - kombinaci romantického příběhu a smyslné erotiky, to vše zasazeno do zajímavého prostředí.\n\nPřestože proslula zejména svými historickými romancemi, Kleypas vydala v r. 2006 prohlášení, v němž oznámila úmysl věnovat se v nejbližší budoucnosti zejména psaní romancí ze současnosti.\n\nLisa Kleypas žije s manželem Gregorym a jejich dvěma dětmi ve Washingtonu (USA).\n\nMnoho z jejích knih je uspořádáno do sérií, přičemž i rozdílné série často sdílí společné prvky, jako např. Westcliffovi, \"čekanky\", herna u Jennera, paní Bradshawová (a její kurtizány), Mathilda a další.\n\n\n\n\n\n\n\n\n\n\n\n\n"}
{"id": "753766", "url": "https://cs.wikipedia.org/wiki?curid=753766", "title": "Juvisy-sur-Orge", "text": "Juvisy-sur-Orge\n\nJuvisy-sur-Orge je francouzské město v departementu Essonne v regionu Île-de-France. Je chef-lieu kantonu Juvisy-sur-Orge. V obci se nachází kostel Panny Marie Francouzské a kaple svatého Dominika.\n\nMěsto Juvisy-sur-Orge leží na řece Orge asi 18 km jihovýchodně od Paříže. Obklopují ho obce Athis-Mons na severu a severovýchodě, Draveil na východě a jihovýchodě, Viry-Châtillon na jihu a Savigny-sur-Orge na západě.\n\nV roce 52 př. n. l. toto místo pod názvem \"Metiosedium\" zmiňuje Julius Caesar ve svých \"Zápiscích o válce galské\". V 5. století bylo území připojeno k Paříži ovládané Franky. V roce 582 vznikla na řece Orge hranice mezi královstvími Soissons pod vládou Chilpericha I. a Burgundskem ovládaným Guntramem.\n\nVe 12. století vysušili benediktini zdejší močály a založili klášter, u kterého se rozvinula vesnice. V roce 1304 bylo panství převedeno na benediktinský klášter Notre-Dame-des-Champs v Paříži. V roce 1356 jej získal Perrin du Chemin. V této době zde stálo královské sídlo při cestě do Burgundska, kde v roce 1405 Jan I. Burgundský držel v zajetí dauphina Karla. Sídlo sloužilo jako královská zastávka při cestě na zámek Fontainebleau.\n\nV roce 1630 držel panství Antoine Rossignol des Roches, který nechal vystavět zámek. V roce 1657 André Le Nôtre vybudoval zámecký park. V roce 1717 panství získal Louis de Brancas.\n\nV roce 1730 bylo královské sídlo přestavěno na poštovní stanici. V roce 1807 získal zámek hrabě Gustave de Monttessuy a v roce 1823 se stal starostou obce. Dne 30. března 1814 se Napoleon na poštovní stanici dověděl o kapitulaci Paříže a ve Fontainebleau podepsal svou abdikaci.\n\nV roce 1840 bylo v obci otevřeno nádraží na trati Paříž – Orléans a Paříž – Montargis. V roce 1900 poté, co obec zakoupila zámek, zde zřídila radnici a školu. V roce 1929 řád dominikánů zřídil klášter a kapli. V roce 1936 byl původní farní kostel sv. Mikuláše zbořen a roku 1938 nahrazen dnešním kostelem Panny Marie Francouzské. Dne 18. dubna 1944 bylo nádraží jakožto strategický cíl vybombardováno a s ním i část centra města, při náletu zemřelo přes 100 obyvatel.\n\n\"Počet obyvatel\"\n\n"}
{"id": "753780", "url": "https://cs.wikipedia.org/wiki?curid=753780", "title": "Wes Anderson", "text": "Wes Anderson\n\nWes Anderson (* 1. května 1969 Houston, Texas) je americký filmový režisér, scenárista, herec a producent.\n\nJe znám zejména díky osmi celovečerní filmům, které režíroval:\n\n\nVšechny jeho snímky sdílejí specifickou poetiku charakteristickou svým suchým humorem a symetrickým rámováním kamery. Má stálý okruh spolupracovníků, kteří zahrnují např. herce Owena Wilsona, který je také spoluautorem scénářů prvních třech filmů, nebo Billa Murraye.\n\n"}
{"id": "753782", "url": "https://cs.wikipedia.org/wiki?curid=753782", "title": "Kostel svatého Václava (Most)", "text": "Kostel svatého Václava (Most)\n\nŘímskokatolický kostel svatého Václava v Mostě byl vybudován v letech 1983 až 1989 jako náhrada za šest kostelů zbořených při demolici historického centra a za děkanský kostel Nanebevzetí Panny Marie, u něhož se po jeho přesunu mimo město počítalo s využitím ke kulturním účelům. Jedná se o jediný kostel postavený v Čechách v době normalizace.\n\nNový kostel byl postaven na zahradě děkanství a z nařízení komunistického režimu nesměl mít věž, zvonici ani jiné zvnějšku viditelné náboženské prvky. Projekt vypracoval architekt Michal Sborwitz, autorem interiéru je akademický sochař Bořivoj Rak. Trojlodní stavba je inspirována dispozicí raně křesťanské baziliky a tvary románské architektury.\n\n"}
{"id": "753784", "url": "https://cs.wikipedia.org/wiki?curid=753784", "title": "Impulsní pohon", "text": "Impulsní pohon\n\nImpulsní pohon, často také zkráceně Impuls (anglicky \"impulse drive\"), je fiktivní technologie vesmírných lodí v univerzu Star Trek. Byl vyvinut pro cestování rychlostí menší než je rychlost světla. Impuls je poháněn deuteriovým fúzním reaktorem, a umožňuje lodím cestovat mezi planetami nebo na krátké vzdálenosti ve vesmíru. \n\nPoužívání impulsního pohonu omezují tři problémy: zrychlení, zpomalení času a využití energie. V seriálech kompenzují zrychlení i zpomalení inerciální tlumiče, které ruší účinky prudkých pohybů lodi. Zpomalení času je znatelné až u rychlostí blížících se rychlosti světla. Pokud jde o využití energie, televizní seriály a knihy nabízejí dvě vysvětlení:\n\n\n"}
{"id": "753785", "url": "https://cs.wikipedia.org/wiki?curid=753785", "title": "Mistrovství světa v pozemním hokeji mužů 1998", "text": "Mistrovství světa v pozemním hokeji mužů 1998\n\n9. mistrovství světa v pozemním hokeji mužů se uskutečnilo ve dnech 21. května až 1. června 1998 na Stadionu Galgenwaard v nizozemském Utrechtu.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n30. května se odehrály oba zápasy 0 9. až 12. místo, oba zápasy o 5. až 8. místo a oba semifinálové zápasy. 31. května se odehrál zápas o 11. místo a 1. června se odehrál zápas o 9. místo, o 7. místo, o 5. místo, o 3. místo a finále.\n"}
{"id": "753789", "url": "https://cs.wikipedia.org/wiki?curid=753789", "title": "Jiří Klikorka", "text": "Jiří Klikorka\n\nProf. Ing. Dr. Jiří Klikorka, DrSc. (6. ledna 1922 – 7. prosince 2011) byl český anorganický chemik. Stál u zrodu Vysoké školy chemicko-technologické v Pardubicích v roce 1950 a dlouhá léta vedl Katedru obecné a anorganické chemie. V roce 1953 se stal prvním rektorem VŠCHT, v této funkci působil ve dvou obdobích, 1953–1969 a 1980–1988. Významně ovlivnil rozvoj vysoké školy (dnešní Univerzity Pardubice), vznik jejích odborných pracovišť, kateder a vědecko-výzkumných směrů.\n"}
{"id": "753796", "url": "https://cs.wikipedia.org/wiki?curid=753796", "title": "Austrálie na Hopmanově poháru", "text": "Austrálie na Hopmanově poháru\n\nAustrálie na Hopmanově poháru startovala ve všech ročnících, poprvé v roce 1989.\n\nNejlepším výsledkem jsou dvě turnajová vítězství. V roce 1999 australský tým vyhrál ve složení Mark Philippoussis a Jelena Dokićová. Druhý triumf přidalo roku 2016 družstvo Zelené Austrálie, s debutujícími Nickem Kyrgiosem a Darjou Gavrilovovou. V letech 1989 a 2003 se družstvo probojovalo do finále, z nichž odešlo poraženo. \n\nTýmovým statistikám vévodí Lleyton Hewitt, který zaznamenal nejvíce startů v osmi ročnících, nejvyššího počtu dvaceti pěti vyhraných zápasů, z toho patnácti dvouher a deseti čtyřher. S Alicií Molikovou, jež také zvítězila v deseti deblových urkáních, vytvořil Hewitt nejlepší australský pár s aktivní bilancí mixů 7–2.\n\nBěhem 28. ročníku turnaje, v roce 2016, premiérově do turnaje zasáhla dvě australská družstva: Zlaté (Australia Gold) a Zelené (Australia Green). Za první z nich natoupila bývalá světová jednička Lleyton Hewitt a Jarmila Wolfeová, která nahradila zraněnou Dellacquovou. Ve vítězném Zeleném týmu hráli Nick Kyrgios a Darja Gavrilovová.\n\n\"Tabulka uvádí seznam australských tenistů, kteří reprezentovali stát na Hopmanově poháru.\"\n\n\n"}
{"id": "753802", "url": "https://cs.wikipedia.org/wiki?curid=753802", "title": "Poptávkový systém", "text": "Poptávkový systém\n\nPoptávkový systém je označení pro internetové projekty a počítačovou aplikaci používanou na B2B (business-to-business, česky „obchodník k obchodníkovi“) a B2C (business-to-consumer, česky „obchodník k zákazníkovi“) komerci v prostředí internetu. \n\nPoptávkový systém slouží k poptávce a vyhledání služeb a jednotlivého zboží. Koncový uživatel internetu tj. poptávající, vloží zdarma v rámci zvolené aplikace (internetového poptávkového systému) poptávku po službě či zboží, která je dále rozeslána dodavatelům z daného oboru činnosti. Tito dodavatelé, kteří utvářejí tzv. databázi dodavatelů dané aplikace, na poptávku uživatele (potenciálního zákazníka) reagují s cílenou nabídkou z daného segmentu trhu. Zpětná vazba ze strany poptávkového systému ke koncovému uživateli se pohybuje v řádech několika hodin.\n\nPoptávající, má tedy skrze poptávkový systém možnost rychle a efektivně poptat zboží a služby z širokého množství oborů činností.\n\nZákladním stavebním kamenem poptávkového systému je tzv. databáze dodavatelů. V této databázi jsou registrováni dodavatelé zboží či služeb, kteří na základě poptávky od koncového uživatele, zpracují a obratem zašlou přímo poptávajícímu nabídku na služby či zboží dle jím zadaných parametrů. \n\nNa rozdíl od poptávajícího, který může služeb poptávkového systému využít zcela zdarma, je účast a tedy registrace dodavatele v poptávkovém systému podmíněna formou placené registrace. Velmi populární součástí této služby pro dodavatele je možnost nejen zakoupit poptávky od široké veřejnosti ale také tzv. veřejné zakázky.\n\nPrávě veřejné zakázky, jsou velice oblíbenou cestou dodavatelů jak plnit své obchodní plány a obraty společnosti. Dodavatelé tak mají možnost dozvědět se a následně i zúčastnit veřejných výběrových řízení ať již v rámci vybrané lokality či zvoleného segmentu trhu ve kterém sami podnikají. \n\nDle předpokládané hodnoty můžeme veřejné zakázky dělit na\n\nNa českém trhu se nachází široké spektrum dodavatelů, kteří jako první krok pro naplnění svých obchodních plánů volí cestu registrace do těchto poptávkových systémů. Jde především o poskytovatele služeb, kteří této možnosti využívají, ale také o dodavatelé zboží jako takového. Výhodou je pro ně možnost nezávisle registrovat svou společnost do několika různých poptávkových systémů na ráz a přijímat tak různorodé poptávky z více zdrojů. Přidanou hodnotou v rámci registrace do takovéto databáze bývá mnohdy i zápis dodavatele, kde společnost prezentuje sama sebe jako jednotlivce v daném oboru podnikání a to jak s kontaktními informacemi, tak s možností prezentace loga společnosti a její webové stránky. Mnohdy jsou databáze dodavatelů členěny do několika kategorií a skrze stromovou strukturu, která zjednoduší cestu koncového uživatele (budoucího zákazníka), právě k dané společnosti v určitém segmentu trhu, jsou tak řazeny dle oboru činnosti. Velice často tak tato databáze slouží druhotně také jako katalog podnikatelů.\n\nPrvní boom poptávkových systémů v České republice byl zaznamenán na přelomu roku 2006 a 2007. Ačkoliv menší projekty na podobném principu zaznamenaly vznik již v průběhu roku 2005, opravdu hojné využívání a vstup na český internet lze zaznamenat až v roce 2007. Po celou dobu existence poptávkových systémů, se drží v popředí poptávka především po službách. V současnosti jsou to především poptávky z oboru stavebnictví a dopravy. Pro rok 2011 čítala největší zaznamenaná databáze v tomto oboru poptávkových systémů téměř 218 000 registrovaných dodavatelů a ušetřila poptávajícím téměř 300 mil. Kč měsíčně.\n\nV době rozkvětu internetu využívá internet stále více uživatelů. Ať se již jedná o tzv. individuální poptávku, registraci dodavatele nebo zveřejnění veřejných zakázek, jde především o využití levného, rychlého a efektivního řešení. Poptávkový systém tak řeší nejen otázku úspory času a financí, ale také možnost srovnání konkurence a nabízených cen za určitou službu či zboží na jednom unikátním místě. Uživatel tak může poptávat z pohodlí a má mnoho času na rozmyšlení, který produkt či službu od kterého dodavatele zakoupit. Také sám dodavatel tímto ušetří náklady nejen za obchodní zástupce ale také za marketingové aktivity.\n\n"}
{"id": "753805", "url": "https://cs.wikipedia.org/wiki?curid=753805", "title": "Patrik Petruška", "text": "Patrik Petruška\n\nPatrik Petruška (* 31. července 1991, Plzeň) je český lední hokejista.\n\n"}
{"id": "753807", "url": "https://cs.wikipedia.org/wiki?curid=753807", "title": "Čínská lidová republika na Hopmanově poháru", "text": "Čínská lidová republika na Hopmanově poháru\n\nČínská lidová republika na Hopmanově poháru startovala ve dvou ročnících, a to v osmnáctém ročníku 2006, kdy prohrála v baráži o základní skupinu s Nizozemskem. Druhou účastí byl rok 2012, kdy do soutěže nastoupilo ve složení Wu Ti a Li Na.\n\nČLR se také několikrát zúčastnila již zrušeného Asijského Hopmanova poháru, který se konal v letech 2006 až 2009. Vítězům zajišťoval postup do baráže Hopmanova poháru v následujícím kalendářním roce.\n\n\"Tabulka uvádí seznam čínských tenistů, kteří reprezentovali stát na Hopmanově poháru.\"\n\n"}
{"id": "753809", "url": "https://cs.wikipedia.org/wiki?curid=753809", "title": "Adolph von Asch", "text": "Adolph von Asch\n\nAdolph svobodný pán von Asch zu Asch auf Oberndorff (30. října 1839, Mnichov – 18. února 1906, Mnichov) byl bavorský generálporučík a ministr války od 5. června 1893 do 4. dubna 1905.\n\nAsch nastoupil ke sboru kadetů bavorské armády. V roce 1859 byl povýšen na podporučíka a účastnil se prusko-rakouské války. V roce 1870 se stal druhým adjutantem generála Ludwiga von der Tann-Rathsamhausen a zapojil se do bojů prusko-francouzské války. V roce 1879 byl převelen k bavorskému ministerstvu války. Po jeho působení v roli ministra války od roku 1893, byl v roce 1905 dán do výslužby.\n\n"}
{"id": "753811", "url": "https://cs.wikipedia.org/wiki?curid=753811", "title": "Albrecht Besserer von Thalfingen", "text": "Albrecht Besserer von Thalfingen\n\nAlbrecht Theodorich svobodný pán Besserer von Thalfingen (8. října 1787, Langenau – 1. února 1839, Mnichov) byl bavorský generál, dvorský maršálek bavorského kurfiřta Maxmiliána I. Josefa a úřadující ministr války pod Ludvíkem I. od 1. listopadu 1838 do 28. ledna 1839.\n\nAlbrecht pocházel ze starého švábského rodu Bessererů von Thalfingen. Dne 26. září 1819 se oženil s Caroline Adelheidou Walburgou Josephou Wilhelminou von Verger. Pár měl dvě děti, Maximiliana Josepha Aloyse (* 1820) a Theresu Sophii (* 1824).\n"}
{"id": "753812", "url": "https://cs.wikipedia.org/wiki?curid=753812", "title": "Serendipaceratops", "text": "Serendipaceratops\n\nSerendipaceratops („Rohatá tvář ze Serendip (Srí Lanky)“) byl rod menšího ptakopánvého býložravce, možná patřícího do čeledi Leptoceratopsidae (zařazení je však nejisté vzhledem k nekompletnosti fosilního materiálu). Tento menší býložravý dinosaurus žil na území současné Austrálie v období spodní křídy (asi před 115 miliony let). \"Serendipaceratops\" byl popsán na základě nálezu jediné (případně dvou) loketní kosti a jeho taxonomické zařazení je tak velmi nejisté. V současnosti jej nelze s jistotou přiřadit k žádné známé skupině ptakopánvých dinosaurů, proto jde o \"nomen dubium\".\n\nDruhové jméno dinosaura, popsaného manželskou dvojicí paleontologů Richových v roce 2003, odkazuje k postavě slavného spisovatele Arthura C. Clarkea. Lokalitou objevu dinosaura je rovněž proslulá zátoka Dinosaur Cove na jihu Austrálie. Tento malý dinosaurus dosahoval hmotnosti několika kilogramů.\n\n"}
{"id": "753817", "url": "https://cs.wikipedia.org/wiki?curid=753817", "title": "Benzoát", "text": "Benzoát\n\nBenzoáty (též benzoany) jsou soli nebo estery kyseliny benzoové, obsahují benzoátový aniont CHCOO nebo benzoátovou skupinu PhCOO—.\n\nKyselina benzoová a její soli a estery se používají jako konzervanty. Soli se používají častěji z důvodu lepší rozpustnosti ve vodě.\n\n"}
{"id": "753819", "url": "https://cs.wikipedia.org/wiki?curid=753819", "title": "Štefan Kočvara", "text": "Štefan Kočvara\n\nŠtefan Kočvara (25. prosince 1896 Myjava – 17. října 1973 Washington, D.C.) byl slovenský a československý politik, poslanec Prozatímního Národního shromáždění a Ústavodárného Národního shromáždění a generální tajemník Demokratické strany. Po únorovém převratu v roce 1948 exilový politik.\n\nV roce 1916 dokončil evangelické lyceum v Prešpurku. Začal pak studovat práva na Univerzitě Karlově v Praze. V meziválečném období byl členem Republikánské strany zemědělského a malorolnického lidu (agrární strany) a byl aktivní v slovenském družstevnictví. V letech 1924–1942 působil jako advokát a notář.\n\nV únoru 1945 zasedal po několik týdnů na postu pověřence vnitra v 3. Sboru pověřenců na osvobozeném území Slovenska. Funkci zastával společně s komunistou Jánem Púllem.\n\nV letech 1945–1946 byl za Demokratickou stranu poslancem Prozatímního Národního shromáždění. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948.\n\nV roce 1947 se podílel na přípravných pracích na nové ústavě Československa. Oficiálně předložil v dubnu 1947 subkomisi ústavního výboru návrh česko-slovenského státoprávního uspořádání vypracovaný Demokratickou stranou. Počítal se symetrickou federací (české i slovenské národní orgány) a s celostátním parlamentem, který by měl taxativně vymezené pravomoci. Zastával i vládní funkci, v letech 1947–1948 byl náměstkem předsedy vlády (místopředsedou vlády) v první vládě Klementa Gottwalda. V únoru 1948 podal demisi v rámci pokusu demokratických stran o vyvinutí tlaku na KSČ. Po vítězství komunistů v tomto mocenském střetu už se do funkce nevrátil.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Kočvara patřil mezi skupinu funkcionářů Demokratické strany, kteří odešli do emigrace. Z republiky odešel 1. května 1948, nejprve do Londýna a v roce 1949 přesídlil do Washingtonu.\n\nV exilu pak organizoval Demokratickou stranu. Zasedal ve výboru Rady svobodného Československa. V roce 1951 během rozkolu v československém exilu přešel dočasně do Národního výboru svobodného Československa.\n\n"}
{"id": "753823", "url": "https://cs.wikipedia.org/wiki?curid=753823", "title": "Delfín indočínský", "text": "Delfín indočínský\n\nDelfín indočínský (\"Sousa chinensis\") je druh živočicha z řádu kytovci, podřádu ozubení, čeledi delfínovití, rodu delfín (Sousa). Vyskytuje se ve dvou poddruzích: Sousa chinensis chinensis, zvaný též čínský bílý delfín, a Sousa chinensis plumbea, zvaný též honkongský růžový delfín.\n\nBarva delfína indočínského je po narození téměř černá, v mládí zbarvená do růžova, postupně se mění ve světle šedivou, dospělý jedinec má barvu krémově nebo špinavě bílou až světle šedou či až temně olovnatě šedou nebo má barvu růžovou. Zbarvení není způsobeno pigmentací, ale sítí krevních žil, sloužících k  lepší termoregulaci.\n\nDospělý delfín indočínský dosahuje délky 1,6–2,6 m a váží asi 150 kg. Hřbetní ploutev má vysokou a trojúhelníkovou se širokou základnou, hrudní ploutve jsou malé. Horní čelist i dolní čelist má na levé i na pravé straně 32–37 zubů.\n\nDelfín indočínský žije v oceánu, ale dokáže žít i ve sladkých vodách.\n\nVýzkumníci z Wildlife Conservation Society, kteří studovali jejich genetiku, došli k závěru, že delfíni indočínští žijí ve skupinách tvořenými samostatnými populacemi, které se vzájemně nekříží.\n\nDelfín indočínský je kriticky ohrožený druh. Je ohrožen především znečištěním velkých řek, především v Číně (včetně Hongkongu). V Pearl River žije jen asi 40–80 jedinců.\n"}
{"id": "753824", "url": "https://cs.wikipedia.org/wiki?curid=753824", "title": "Václav Konopa", "text": "Václav Konopa\n\nVáclav Konopa (28. června 1886 Podlešín – ???) byl český a československý politik Československé sociální demokracie a poválečný poslanec Prozatímního Národního shromáždění.\n\nV únoru 1921 ho ministr veřejných prací jmenoval coby zástupce dělníků do uhelné rady, sdružující podnikatele, obchodníky a zaměstnance v uhelném průmyslu. Na počátku 20. let byl původně členem KSČ. V roce 1925 ale oznámil, že z komunistické strany vystupuje a stává se členem sociální demokracie, přičemž kritizoval poměry v KSČ. Tehdy je uváděn jako činovník hornické pokladny. V roce 1930 byl zvolen předsedou revírní rady hornické v Kladně.\n\nDo roku 1939 zasedal v obecním zastupitelstvu v Kladně, kam byl původně zvolen za sociální demokracii. V červnu 1939 byl zatčen v rámci širší razie nacistických úřadů proti kladenským komunálním politikům. Pak byl propuštěn, ale po vypuknutí války v září 1939 byl opětovně zatčen. Uváděl se tehdy jako revírní tajemník Svazu horníků. Až do konce války byl vězněn v Buchenwaldu. V roce 1945 po osvobození je uváděn jako horník z Kladna.\n\nV letech 1945-1946 byl poslancem Prozatímního Národního shromáždění za Československou sociální demokracii. Zde setrval do parlamentních voleb v roce 1946.\n\n"}
{"id": "753830", "url": "https://cs.wikipedia.org/wiki?curid=753830", "title": "Josef Konvalina", "text": "Josef Konvalina\n\nJosef Konvalina (15. srpna 1908 Blížkovice – 4. srpna 1985 Znojmo) byl český a československý rolník, politik a člen Československé strany lidové, za kterou byl po roce 1945 poslancem Prozatímního a Ústavodárného Národního shromáždění.\n\nPocházel z rodiny malorolníka, vystudoval dvouletou hospodářskou školu a až do roku 1960 působil jako soukromě hospodařící rolník na středně velkém hospodářství v Blížkovicích u Moravských Budějovic. Od poloviny 20. let se angažoval v katolické mládeži a dotáhl to až do jejích ústředních struktur. Roku 1938 byl zvolen do Moravskoslezského zemského zastupitelstva za ČSL.\n\nV letech 1945–1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění. Zde setrval až do parlamentních voleb roku 1948.\n\nPo únoru 1948 byl akčními výbory vyloučen z politického života. Kvůli svému špatnému zdravotnímu stavu nebyl vystaven osobní perzekuci, ale jeho manželka přišla o místo učitelky. Po celá 50. léta odolával tlaku na vstup do JZD. Až v roce 1960 do něj vstoupil a manuálně pracoval v živočišné výrobě, a to až do odchodu do penze v roce 1968. V tomto přelomovém roce se i nakrátko opět zúčastnil stranického života v ČSL a zasedl v jejím okresním výboru. S nástupem normalizace však o politiku přestal mít zájem.\n\n"}
{"id": "753835", "url": "https://cs.wikipedia.org/wiki?curid=753835", "title": "CD Tenerife", "text": "CD Tenerife\n\nClub Deportivo Tenerife je španělský fotbalový klub z města Santa Cruz de Tenerife na Kanárských ostrovech. Založen byl roku 1922. Klub hrál jen dvakrát evropské poháry, ovšem úspěšně – v sezóně 1996/97 postoupil až do semifinále Poháru UEFA. Ve španělské první lize hrál v letech 1961-62, 1989-99, 2001-02 a 2009-10.\n\nHrával za něj též český fotbalista Pavel Hapal.\n\n"}
{"id": "753841", "url": "https://cs.wikipedia.org/wiki?curid=753841", "title": "Dominik Kubalík", "text": "Dominik Kubalík\n\nDominik Kubalík (* 21. srpna 1995, Plzeň) je český lední hokejista.\n\nV sezóně 2015/2016 byl, i díky výtečné spolupráci s Jaroslavem Kracíkem a Miroslavem Indrákem, s 25 góly v základní části nejlepším střelcem hokejové Extraligy. O sezónu později střeleckou trofej obhájil, když dokázal nastřádat dokonce 29 gólů. K tomu přidal 19 asistencí a s celkem 48 body se umístil na 2. místě kanadského bodování celé ligy. Na mistrovství světa v ledním hokeji 2018 se s 8 body (3+5) umístil první v kanadském bodování Českého týmu.\n\nV sezóně 2018/2019 kdy hrál ve Švýcarsku za tým Ambri-Piotta se stal nejproduktivnějším hráčem celé Švýcarské nejvyšší soutěže. Za reprezentaci na Mistrovství Světa na Slovensku 2019 měl za 10 zápasů 12 bodů (6 gólů a 6 asistencí), tedy více jak bod na zápas a celkově se umístil jako osmý v kanadském bodování Mistrovství Světa na Slovensku 2019. V reprezentační sezóně 2018/2019 sehrál velice talentovaný Dominik Kubalík 24 utkání s bilancí 23 bodů. Jeho předností je obrovská fyzická kondice, velké zrychlení a rychlost. Po vydařené sezóně jak v reprezentaci tak i v Ambri-Piotta po Dominiku Kubalíkovi sáhlo Chicago Blackhawks (NHL) a za doposud nezveřejněnou částku došlo k přestupu do tohoto týmu hrajícího nejlepší ligu světa NHL. Tam se stal prvním nováčkem v historii Chicaga, jenž dokázal vstřelit ve 3 ze 4 zápasů dva nebo více gólů. Dále dokázal jako 6. nováček historie Chicaga vstřelit 20 gólů během méně než 50 utkání.\n\n"}
{"id": "753842", "url": "https://cs.wikipedia.org/wiki?curid=753842", "title": "Pavel Sedláček (lední hokejista)", "text": "Pavel Sedláček (lední hokejista)\n\nPavel Sedláček (* 26. září 1991, Plzeň) je český lední hokejista.\n\n"}
{"id": "753843", "url": "https://cs.wikipedia.org/wiki?curid=753843", "title": "Hladký štít", "text": "Hladký štít\n\nHladký štít ( , , , 2065 m n. m.) je jeden z nejnižších vrcholů v hlavním hřebeni Vysokých Tater. Tvoří uzlový bod, z něhož jihozápadním směrem vybíhá výrazná rozsocha Liptovských kop (odděleny sedlem Závory). Nachází se mezi hřebenem Kotolnice a Valentkovou. Od Valentkové je oddělen Hladkým sedlem, z něhož vede nejsnazší cesta na vrchol (uzavřena). Název pochází od strmých travnatých svahů, které představovaly nebezpečí pro pasoucí se zvířata (koně a dobytek).\n\nCesta na vrchol byla známa již od pradávna místním pastýřům. Dnes již nelze zjistit, kdo jako první stanul na vrcholu. Nejstarší zaznamenané turistické výstupy:\n\nV letech 1929–1930 stála na vrcholku zimní výzkumná meteorologická stanice Jagellonské univerzity.\n\n\n"}
{"id": "753846", "url": "https://cs.wikipedia.org/wiki?curid=753846", "title": "Jan Kopecký (politik)", "text": "Jan Kopecký (politik)\n\nJan Kopecký (28. dubna 1896 Kunvald – 31. července 1974 Čáslav) byl český a československý politik, a člen Československé strany lidové, za kterou byl po roce 1945 poslancem Prozatímního a Ústavodárného Národního shromáždění a ministrem techniky.\n\nPocházel z rolnické rodiny. Od roku 1901 žil v Pěčíně. Politicky se inspiroval otcem, který byl ve 20. letech 20. století v Pěčíně radním za lidovou stranu. Jan Kopecký absolvoval obecnou školu v Pěčíně a měšťanskou školu v Žamberku. Pak studoval na Vyšší hospodářské škole v Chrudimi. Za první světové války bojoval v rakousko-uherské armádě na italské frontě. Od roku 1918 studoval jako mimořádný posluchač zemědělský obor na České vysoké škole technické v Praze. V letech 1918-1921 absolvoval vojenskou službu v československé armádě. Pak dokončil vysokoškolská studia na ČVUT. Politicky se angažoval v lidové straně a v \"České lize akademické\", kde se setkal s politikem Františkem Noskem, který ho pak ovlivnil v jeho směřování. Nastoupil jako učitel na hospodářskou školu v Čáslavi (setrval zde až do roku 1950). Odborně se specializoval na otázky krajinného plánování. Působil ve \"Svazu hospodářských družstev\" v Praze jako místopředseda a zasedal ve výboru \"Ústřední jednoty hospodářských společenstev\".\n\nPo Mnichovu na podzim 1938 intervenoval v Pěčíně ohledně vytyčení nových hranic Československa tak, aby byl zachován katastr obce bez záborů. Za Protektorátu odmítl vstup do Svazu pro spolupráci s Němci. Pomáhal domácímu odboji (coby profesor hospodářské školy v Čáslavi zpracovával statkové archy, ve kterých se uměle snižovaly výnosy). 5. května 1945 se v Čáslavi podílel na přebírání moci do československých rukou a byl členem Revolučního národního výboru v tomto městě. Stoupal v politických funkcích. Stal se předsedou okresní organizace ČSL a členem krajského vedení strany.\n\nV letech 1945-1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění. Zde setrval až do parlamentních voleb roku 1948. Zastával i vládní funkci. V letech 1946-1948 byl ministrem techniky v první vládě Klementa Gottwalda. Do ministerské funkce nastoupil náhle, jako náhradník po smrti dosavadního ministra Aloise Vošahlíka. Měl pověst technokraticky orientovaného politika. V rámci strany se řadil k centristům. V únoru 1948 podal demisi v rámci pokusu demokratických stran o vyvinutí tlaku na KSČ. Po vítězství komunistů v tomto mocenském střetu už se do funkce nevrátil. V lidové straně mezitím převzala moc prokomunistická frakce a Kopecký byl 28. února vyloučen z poslaneckého klubu.\n\nPo únorovém převratu dostal nabídku odejít do exilu, ale nepřijal ji. Stáhl se do Čáslavi, kde žil mimo politické dění, ale pod dozorem Státní bezpečnosti. Jeho zdravotní stav se zhoršoval kvůli srdečním potížím. V roce 1954 mu byl přiznán invalidní důchod. Soukromě se vzdělával v historii a jazycích. Během pražského jara roku 1968 se pokoušel o rehabilitaci.\n\n"}
{"id": "753850", "url": "https://cs.wikipedia.org/wiki?curid=753850", "title": "Eduard Oliva", "text": "Eduard Oliva\n\nEduard Oliva (19. července 1905, Bern – 18. listopadu 1972, Liberec) byl český římskokatolický kněz a čelný představitel Sdružení katolických duchovních Pacem in terris spolupracujícího s komunistickým režimem. Působil také jako probošt Katedrální kapituly u sv. Štěpána v Litoměřicích (od roku 1951), generální vikář litoměřické diecéze (1950–1953) a následně její kapitulní vikář (1953–1968).\n\nPocházel z dobře zajištěné a vzdělané rodiny. V letech 1927–1928 se angažoval v Národní obci fašistické, po rozchodu s ní přispíval na činnost tzv. Ukrajinské národní vlády vedené Nikiforem Horbanjukem, po určitou dobu byl dokonce jejím členem. Kněžské svěcení přijal 16. června 1935 v Praze z rukou kardinála Kašpara, poté byl ustanoven kaplanem ve farnosti u kostela Matky Boží před Týnem a knězem zajišťujícím duchovní správu České dětské nemocnice. Od roku 1939 působil jako ředitel Národního ústředí sociální a zdravotní péče, které zastřešovalo katolické i nekatolické charitativní spolky. Po zatčení Msgre. Otto Stanovského byl v letech 1942 až 1945 také předsedou protektorátního Říšského ústředí svazů katolické charity. V roce 1945 byl jmenován předsedou Ústředí svazů české katolické charity v Čechách a na Moravě. Během druhé světové války ilegálně pomáhal obětem nacismu, za což byl v roce 1946 vyznamenán medailí Za zásluhy a Československým válečným křížem 1939. Po druhé světové válce pomáhala Charita pod jeho vedením při návratu desetitisíců vězňů z koncentračních táborů; tato jeho činnost byla oceněna titulem monsignore, který získal v roce 1947.\n\nPo Únoru 1948 se Oliva stal členem KSČ a později i spolupracovníkem StB. V roce 1949 onemocněl a rezignoval na funkci ředitele Charity. Nebyl přidělen do žádné diecéze, protože teologii vystudoval na své náklady, ale přihlásil se do litoměřické diecéze. Tam od 1. května 1950 pracoval jako administrátor ve Smržovce, odkud spravoval excurrendo i farnost Albrechtice v Jizerských horách. Aktivně se účastnil činnosti prorežimního Mírového hnutí katolického duchovenstva, v němž získal 8. prosince 1950 jednu z vedoucích funkcí.\n\nV prosinci 1950 byl Státním úřadem pro věci církevní (SÚC) vnucen biskupu Štěpánu Trochtovi jako generální vikář litoměřické diecéze. V únoru 1951 se stal kanovníkem litoměřické kapituly a od 12. července 1951 až do své smrti byl také jejím proboštem. Když byl Štěpán Trochta režimem internován a izolován, řídil namísto něj jako ordinář od 1. května 1952 diecézi, od 17. ledna 1953 do 1. září 1968 pak byl z pověření SÚC jejím kapitulním vikářem. V roce 1955 mu Cyrilometodějská bohoslovecká fakulta udělila čestný doktorát teologie, téhož roku obdržel také vyznamenání Za zásluhy o výstavbu za svou činnost v Mírovém hnutí katolického duchovenstva.\n\nKdyž Československo v polovině 60. let 20. století jednalo s Vatikánem o jmenování nových biskupů, Svatý stolec rozhodně odmítl jmenování Olivy biskupem, jak požadovala československá delegace, což vedlo k neúspěchu těchto jednání. Po návratu Štěpána Trochty na biskupský stolec 1. září 1968 odešel Oliva do Mařenic a požádal o penzionování. Těžce onemocněl a 18. listopadu 1972 zemřel v liberecké nemocnici. Pohřben byl 27. listopadu 1972 do kapitulní hrobky na litoměřickém hřbitově.\n\n\n"}
{"id": "753851", "url": "https://cs.wikipedia.org/wiki?curid=753851", "title": "Bulharsko na Hopmanově poháru", "text": "Bulharsko na Hopmanově poháru\n\nBulharsko na Hopmanově poháru startovalo jednou, a to na dvacátém čtvrtém ročníku 2012, když nepostoupilo ze základní skupiny. Tým tvořili Cvetana Pironkovová a Grigor Dimitrov.\n\n\"Tabulka uvádí seznam bulharských tenistů, kteří reprezentovali stát na Hopmanově poháru.\"\n\n\n"}
{"id": "753852", "url": "https://cs.wikipedia.org/wiki?curid=753852", "title": "Discretionary Access Control", "text": "Discretionary Access Control\n\nDiscretionary Access Control (DAC) je v informatice typem kontroly přístupu, který definoval Trusted Computer System Evaluation Criteria. Je založený na kontrole přístupu tím, že ověřuje, které skupině nebo subjektu objekt patří. Systém je nazván „rozvahový“ nebo „posudkový“ v tom smyslu, že daný subjekt s určitými přístupovými právy je schopen předávat toto povolení na jiný subjekt.\n\nTento způsob zabezpečení je uváděn jako protiklad zabezpečení MAC (Mandatory Access Control – povinná přístupová kontrola). U MAC má systém povinnost řídit přístup ke všem subjektům, ale u DAC je to čistě na jeho uvážení. V systému však mohou být použity oba systémy zároveň. DAC řídí přístup k jedné kategorii subjektů, které si mohou předávat oprávnění navzájem a MAC řídí přístup druhé kategorie subjektů, kde se přístup dědí od prvního z nich.\n\nVýznam pojmu v praxi není až tak jednoznačný. Definice jsou uvedeny v normě TCSEC, ale neurčují, jakou má přesně DAC koncepci. DAC má přinejmenším dvě implementace: s uživatelem a s kvalifikací.\n\nTermín DAC je použit v kontextu s tím, že každý objekt má svého vlastníka, který kontroluje přístup k objektu. Tento způsob používá většina operační systémů, ale TCSEC definice neříká nic o tom, že subjekt má mít svého vlastníka. Takže technicky vzato přístupový systém (zabezpečení by nemělo mít svého vlastníka), když se chceme řídit tím, co TCSEC říká o DAC.\n\nJako další příklad je systém „kvalifikace“ (capability system). Tento systém je právě často nazýván jako rozhodovací systém, jelikož každý subjekt převádí svoje práva na jiné subjekty. V praxi to znamená, že podřazené subjekty dědí svoje práva od svých nadřazených subjektů. Pokud tedy chce například uživatel přistoupit k nějakému subjektu, musí mít přístup k jeho nadřazenému subjektu. V praxi to znamená, že pro zobrazení souboru ve složce musí mít uživatel práva na otevírání složky.\n\n"}
{"id": "753854", "url": "https://cs.wikipedia.org/wiki?curid=753854", "title": "Dánsko na Hopmanově poháru", "text": "Dánsko na Hopmanově poháru\n\nDánsko na Hopmanově poháru startovalo v jediném dvacátém čtvrtém ročníku 2012, když do základní skupiny nastoupilo ve složení Caroline Wozniacká a Frederik Nielsen.\n\nCarolina Wozniacká se v roce 2012 stala 24. světovou jedničkou, která na turnaji startovala. Ve třetím zápase proti České republice se utkala se světovou dvojkou Petrou Kvitovou, které podlehla ve třech setech.\n\n\"Tabulka uvádí seznam dánských tenistů, kteří reprezentovali stát na Hopmanově poháru.\"\n\n\n"}
{"id": "753859", "url": "https://cs.wikipedia.org/wiki?curid=753859", "title": "Ilyč", "text": "Ilyč\n\nIlyč nebo také Ylyč ( nebo ) je řeka v Komiské republice v Rusku. Je 411 km dlouhá. Povodí má rozlohu 16 000 km².\n\nPramení na západních výběžcích Severního Uralu. Na horním toku má nízké břehy, zatímco na středním toku je říční údolí značně zaříznuto do okolního terénu. Na dolním toku teče přes Pečorskou nížinu v širokém úvalu mezi zplavovanýmy luhy. Ústí zprava do Pečory.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 47 km od ústí u vesnice Maksimove činí 177 m³/s. Zamrzá na začátku listopadu a rozmrzá na konci dubna.\n\nVodní doprava je možná od Šantymu. Na levém břehu se rozkládá Pečoro-Ilyčská přírodní rezervace.\n"}
{"id": "753864", "url": "https://cs.wikipedia.org/wiki?curid=753864", "title": "Karel Pavelka", "text": "Karel Pavelka\n\nProfesor MUDr. Karel Pavelka, DrSc. (* 23. dubna 1954, Praha) je český revmatolog.\n\nPochází z lékařské rodiny, děd byl praktický lékař, otec také revmatolog. Po maturitě na Gymnáziu Ohradní vystudoval lékařskou fakultu UK. Studia všeobecného lékařství ukončil v roce 1980. Od roku 1991 působí jako ředitel Revmatologického ústavu v Praze a je členem vědeckých rad České lékařské komory a 1. lékařské fakulty UK. V roce 2003 získal Cenu rektora Univerzity Karlovy v Praze za klinickou revmatologii.\n\nZe dvou manželství má pět synů.\n"}
{"id": "753865", "url": "https://cs.wikipedia.org/wiki?curid=753865", "title": "Bedřich Kostelka", "text": "Bedřich Kostelka\n\nBedřich Kostelka (6. března 1898 Vyškov – 30. září 1973 Brno) byl český a československý politik a člen Československé strany lidové, za kterou byl po roce 1945 poslancem Prozatímního Národního shromáždění. Po roce 1948 pronásledován a vězněn.\n\nNarodil se jako jedno z deseti dětí silně věřícího vyškovského úředníka. Jeho bratrancem byl i pozdější místopředseda ČSL a ministr pošt František Hála. Po maturitě nastoupil na východní frontu 1. světové války (1917–1918), poté nastoupil jako úředník berní správy ve Vyškově. Od té doby byl velmi činný v Orlu. 27. července 1920 byl zvolen náčelníkem Orla ve Vyškově. Ve funkci setrval až do zákazu této katolické tělovýchovné organizace za Protektorátu. Na tento post se vrátil po roce 1945.\n\nZa německé okupace se aktivně zapojil do odboje. Působil v organizaci Obrana národa a v roce 1942 byl zatčen gestapem a šest týdnů vězněn v Brně. Znovu zatčen v roce 1944 a odsouzen k sedmi letům vězení za vlastizradu. V Bayreuthu osvobozen americkou armádou a již v dubnu 1945 nastoupil jako vedoucí úředník finanční správy v Chebu. Po návratu domů získal post předsedy místní organizace ČSL ve Vyškově.\n\nV letech 1945–1946 byl poslancem Prozatímního Národního shromáždění za lidovce. V parlamentu setrval do parlamentních voleb v roce 1946.\n\nPo volbách v roce 1946 se stal předsedou Okresního národního výboru ve Vyškově. Po únorovém převratu roku 1948 byl rozhodnutím Akčního výboru Národní fronty z funkce odvolán. Byl pak novým režimem zatčen a spolu se svým synem Miroslavem vězněn. Odsouzen byl k 25 letům vězení za své styky s předúnorovými poslanci ze skupiny \"Modrý štít\" a krytí Bohdana Chudoby před jeho emigrací na Západ. V roce 1949 byla ve vykonstruovaném procesu odsouzena i jeho manželka Ludmila na 12 let do vězení a zabaven jim byl rodinný majetek. Vězněn byl postupně v Plzni (na Borech), Valdicích, Ostrově u Karlových Varů, Mírově a Leopoldově. V květnu 1960 byl spolu se synem amnestován, ale po celá 60. léta byl pod dohledem Státní bezpečnosti.\n\n"}
{"id": "753866", "url": "https://cs.wikipedia.org/wiki?curid=753866", "title": "Francie na Hopmanově poháru", "text": "Francie na Hopmanově poháru\n\nFrancie na Hopmanově poháru poprvé startovala v úvodním ročníku 1989. Nejlepším výsledkem jsou dvě vítězství z let 2014 a 2017. Také dvakrát, v letech 1998 a 2012, odešli zástupci „galského kohouta“ jako poražení finalisté.\n\nV roce 1998 Mary Pierceová a Cédric Pioline nestačili v boji o pohár na Slovensko. V roce 2012 pak Marion Bartoliová a Richard Gasquet ve finále podlehli České republice.\n\nRoku 2014 vyhráli Jo-Wilfried Tsonga a Alizé Cornetová finále proti Polsku a poprvé získali pohár pro Francii, když turnajem prošli bez prohraného mezistátního utkání.\n\nDruhou trofej vybojoval roku 2017 tým ve složení Kristina Mladenovicová a Richard Gasquet. Dvojice v soutěži vyhrála všechny čtyři mezistátní utkání. Ve finále zdolala 2:1 na zápasy Spojené státy americké, reprezentované Coco Vandewegheovou a Jackem Sockem, když o výsledku rozhodla až závěrečná smíšená čtyřhra.\n\n\"Tabulka uvádí seznam francouzských tenistů, kteří reprezentovali stát na Hopmanově poháru.\"\n\n\n"}
{"id": "753869", "url": "https://cs.wikipedia.org/wiki?curid=753869", "title": "Ingebjorg Finnsdotter", "text": "Ingebjorg Finnsdotter\n\nIngebjorg Finnsdotter nebo také Ingibiorg Finnsdottir (ve standardní staré norštině Ingibjörg Finnsdóttir) byla dcerou hraběte Finna Arnessona a Bergljot Halvdansdottir (Halfdansdottir), neteř norských králů Olafa II. a Haralda III. Data jejího narození a úmrtí nejsou jistá.\n\nJejím prvním manželem byl Thorfinn Sigurdsson, hrabě z Orknejí. \"Orkneyinga Saga \" tvrdí, že její strýc Kalf Arnesson se usídlíl po jejím sňatku s Thorfinnem na Orknejích. To vše se stalo za vlády Magnuse I., který vládl v letech 1035 až 1047, pravděpodobně před smrtí Hardiknuta v roce 1042. Thorfinn a Ingebjorg Finnsdotter spolu měli dva syny, Paula a Erlenda, kteří bojovali na straně Haralda III. při jeho neúspěšné invazi do Anglie v roce 1066.\n\nIngebjorg se po Thorfinnově smrti v neznámén roce vdala podruhé, za Malcolma III. (\"Máel Coluim mac Donnchada\"), skotského krále. Malcolmovi porodila přinejmenším jednoho, ale spíše dva syny. \"Orkneyinga Saga\" tvrdí, že Duncan II. Skotský (\"Domnall mac Mail Coluim\"') byl jejich syn a jejich syn byl zřejmě i „Domnall, syn Máela Coluima, krále Skotska“, který zemřel v roce 1085.\n\nIngebjorg zřejmě zemřela okolo roku 1069 a Malcolm se oženil podruhé, s Markétou, sestrou Edgara Æthelinga, okolo roku 1070. Je ovšem možné, že Ingebjorg zemřela ještě dříve, než se Malcolm stal králem (v roce 1058), protože jméno \"Ingeborg comitissa\" se objevuje v \"Liber Vitae Ecclesiae Dunelmensis\", seznamu mnichů a významných osob, za které byly vedeny modlitby v Durhamu a kteří zemřeli okolo roku 1058. Pokud by nikdy nebyla královnou, vysvětlovalo by to její ignorování některými skotskými kronikáři.\n"}
{"id": "753871", "url": "https://cs.wikipedia.org/wiki?curid=753871", "title": "SPY Records", "text": "SPY Records\n\nSPY Records bylo americké nezávislé hudební vydavatelství, které v roce 1977 založili John Cale a Jane Friedman.\n\nVydavatelství v roce 1977 založili John Cale a tehdejší manažerka Patti Smith Jane Friedman, která byla v té době také Caleovou přítelkyní. Vydavatelství sídlilo na 250 West 57th Street v New Yorku a finanční prostředky získávalo od Michaela Zilkhy.\n\nKoncepce vydavatelství byla, že všechna alba bude produkovat John Cale. Distributorem tohoto vydavatelství byla společnost I.R.S. Records. Autorem loga byl Michel Esteban; použil v něm oko z obalu Caleova alba \"Fear\". V roce 1978 Esteban ze SPY Records odešel a spolu se Zilkhou založil vydavatelství ZE Records. První nahrávkou, kterou společnost SPY Records vydala, bylo extended play kapely Harry Toledo & The Rockets.\n\nSPY Records zaniklo v roce 1980. John Cale vydal tři alba \"Music for a New Society\" (1982), \"Caribbean Sunset\" (1984) a \"Comes Alive\" (1984) u ZE Records.\n\n\nDále Cale pro vydavatelství produkoval nahrávky skupiny Sic F*cks. Ty však zůstaly nevydané, stejně jako nahrávky kapel The Loose Screws, The Poles a The Reasons. Rovněž bylo v plánu vydání nahrávek Boba Neuwirtha, z čehož však sešlo. Brzy po svém vzniku vydavatelství podepsalo nahrávací smlouvy s kapelami No-No Band a Readymades a zpěvačkou Geraldine Fitzgerald; nahrávky žádného z těchto umělců však nakonec nebyly realizovány.\n"}
{"id": "753876", "url": "https://cs.wikipedia.org/wiki?curid=753876", "title": "Mezinárodní prvek", "text": "Mezinárodní prvek\n\nMezinárodní prvek (nebo také cizí či zahraniční prvek) odlišuje skupinu právních vztahů od většiny právních vztahů, které se plně realizují v rámci právního řádu určitého státu a žádným způsobem nepřekračují jeho hranice. \n\nMezinárodní prvek může spočívat v:\nBěžnými příklady právních vztahů s mezinárodním prvkem jsou manželství uzavřená mezi občany různých států, dědictví majetku v zahraničí. \n\nJelikož na vztahy s mezinárodním prvkem dopadá právní úprava více států, je třeba určit, kterým právním řádem se budou vztahy řídit (procesní a hmotněprávní normy) a před kterým soudem budou řešeny spory tak, aby nedocházelo k nespravedlnostem a aby zajištěna právní jistota účastníků. Tento tzv. \"rozhodný právní řád\" určuje vždy příslušná kolizní norma.\n\n"}
{"id": "753877", "url": "https://cs.wikipedia.org/wiki?curid=753877", "title": "Vladimír Koucký", "text": "Vladimír Koucký\n\nVladimír Koucký (13. prosince 1920 Vladivostok – 21. července 1979 Řím) byl český a československý odbojář, politik Komunistické strany Československa, poslanec Prozatímního Národního shromáždění, Národního shromáždění ČSSR a Sněmovny lidu Federálního shromáždění a diplomat.\n\nByl synem československého legionáře, narodil se během sibiřské anabáze na ruském Dálném východě.\n\nVystudoval Přírodovědeckou fakultu Univerzity Karlovy. Už během studií vstoupil do KSČ.\n\nZa druhé světové války se angažoval v odboji, byl redaktorem ilegálního Rudého práva a v prosinci 1944 se stal členem IV. ilegálního Ústředního výboru Komunistické strany Československa.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval do parlamentních voleb v roce 1946. Znovu se v nejvyšším zákonodárném sboru objevil po parlamentních volbách roku 1960, kdy usedl do Národního shromáždění Československé socialistické republiky. Mandát získal i v parlamentních volbách roku 1964. Byl členem předsednictva Národního shromáždění, přičemž na tuto funkci rezignoval v dubnu 1968.\n\nV 50. letech 20. století působil na řídících postech v redakci Rudého práva (1952–1953 zástupce šéfredaktora, 1955–1958 šéfredaktor). V roce 1957 mu byl udělen Řád práce. Roku 1945 byl kooptován za člena Ústředního výboru Komunistické strany Československa. Ve funkci ho potvrdil VIII. sjezd KSČ. Na IX. sjezdu KSČ se stal náhradníkem ÚV KSČ. Na X. sjezdu, XI. sjezdu, XII. sjezdu a XIII. sjezdu KSČ byl opět volen přímo do ÚV KSČ. Od roku 1958 byl tajemníkem ÚV KSČ, kde měl na starosti mezinárodní styky. V březnu 1968 vedl delegaci KSČ na schůzku východoevropských komunistických stran v Budapešti. V polovině 60. let 20. století rovněž zastával post předsedy právní komise ÚV KSČ. V letech 1963–1965 vedl ideologickou komisi ÚV KSČ.\n\nV prosinci 1967 patřil v rámci vedení ÚV KSČ k těm politikům, kteří prosazovali odchod Antonína Novotného z postu prvního tajemníka ÚV KSČ.\n\nPo federalizaci Československa usedl roku 1969 do Sněmovny lidu Federálního shromáždění. Zde zasedal do roku 1971. V 60. a 70. letech 20. století působil jako diplomat. V letech 1968–1970 byl velvyslancem ČSSR v Sovětském svazu. V říjnu 1970 byl jmenován velvyslancem ČSSR v Belgii a Lucembursku. Zde zastupoval Československo do roku 1978, pak nastoupil jako velvyslanec do Itálie.\n\nZemřel náhle v červenci 1979 v Římě. Pohřeb se konal 30. července 1979 v obřadní síni krematoria v Praze-Strašnicích.\n\n"}
{"id": "753880", "url": "https://cs.wikipedia.org/wiki?curid=753880", "title": "Ján Hodúr", "text": "Ján Hodúr\n\nJán Hodúr (* 1. července 1957) je bývalý československý fotbalista, záložník. Jeho bratrem je bývalý fotbalista Peter Hodúr a synovcem fotbalista Ivan Hodúr.\n\nV lize hrál za Slovan Bratislava, ZŤS Petržalka a DAC Dunajská Streda. V lize nastoupil ke 124 utkáním a dal 3 góly. V Poháru vítězů pohárů nastoupil ve 4 utkáních a v Poháru UEFA také ve 4 utkáních. Po skončení aktivní kariéry působí jako trenér v nižších soutěžích – mj. v Šamoríně.\n\n\n"}
{"id": "753882", "url": "https://cs.wikipedia.org/wiki?curid=753882", "title": "Etiopská lidově demokratická republika", "text": "Etiopská lidově demokratická republika\n\nEtiopská lidově demokratická republika byl státní útvar v dnešní Etiopii v letech 1987-1991.\n\nV důsledku ztráty podpory ze Sovětského svazu byl Derg rozpuštěn a byla vyhlášena Etiopská lidově demokratická republika s Mengistu Haile Mariamem. jako prezidentem. Ve stejné době byla země na pokraji občanské války. V Eritreji, která chtěla získat nezávislost, působila Eritrejská lidová osvobozenecká fronta (EPLF) a na etiopském území Etiopská lidová revoluční demokratická fronta (EPRDF). V důsledku války získala Eritrea nezávislost, a v roce 1991 byl Mariam svržen povstaleckými vojsky. Diktátor uprchl ze země a komunistický režim padl.\n"}
{"id": "753883", "url": "https://cs.wikipedia.org/wiki?curid=753883", "title": "Boeingovo letiště", "text": "Boeingovo letiště\n\nBoeingovo letiště, oficiálně Mezinárodní letiště okresu King, je dvouranvejové letiště, které provozuje King v americkém státě Washington. Je využíváno především pro obecné letectví a nákladní lety, přesto jej pár osobních přepravců využívá. Své jméno nese po Williamu E. Boeingovi, zakladateli společnosti Boeing.\n\nLetiště se nachází především na území města Seattle, jižně od čtvrti Georgetown. Jižní konec letiště se však už nachází v Tukwile. Rozloha letiště činí 2,4 km² a ročně jej využije více než 375 tisíc letadel.\n\nS výjimkou období 2. sv. války, kdy jej přebrala americká vláda, bylo letiště hlavním letištěm v Seattlu, a to od dokončení konstrukce v roce 1928 až do konce 40. let, kdy jeho roli přebralo letiště Seattle-Tacoma International Airport. Společnost Boeing stále využívá letiště pro testování a distribuci letadel, navíc je letiště dále hlavním nákladním letištěm regionu. Také se jedná o přistávací zónu Air Force One, když navštíví zdejší oblast.\n\nMomentálně letiště nepoužívá žádná větší aerolinka. V červnu 2005 však společnost Southwest Airlines požádala okres King o povolení k přemístění svého provozu v oblasti na Boeingovo letiště, v říjnu téhož roku však vedoucí okresu, Ron Sims, žádost zamítl. Později byla zamítnuta i podobná žádost společnosti Alaska Airlines. Obě aerolinky svou žádost odůvodnily tím, že se chtějí vyhnout vysokým poplatkům, které letiště Seattle-Tacoma zavedlo kvůli plánovanému rozšíření.\n\nV roce 2007 bylo navrženo převedení letiště do majetku městského přístavu, výměnou za některou půdu, kterou přístav vlastní.\n\nSpolečnost Boeing má na letišti svá vlastní zázemí, jelikož zde testují a distribuují letadla Boeing 737. Také zde společnost vlastní hangár pro lakování letadel.\n\nPůvodní továrna pro tato letadla se nacházela hned vedle letiště, jelikož tehdy, v 60. letech, hlavní továrna Boeingu, v nedalekém Rentonu využívala celou svou kapacitu pro letadla Boeing 707 a 727. Po 271 vyrobených kusech byla na konci roku 1970 i produkce letadel 737 přemístěna do Rentonu. Na letišti se dále vyrábí letadla AWACS.\n\nV jihozápadním rohu letiště se nachází Muzeum letectví. Mezi vystavenými letadly je i Concorde, který na letišti přistál roku 1984. Z muzea se dá také sledovat pohyb letadel na letišti.\n\nLetiště má smlouvu s okresním šerifem na policejní služby na letišti. Policisté přidělení k letišti mají speciální uniformy i vozidla. Momentálně zde pracuje na plný úvazek 17 důstojníků nebo seržantů a jeden náčelník. Důstojníci musí mít také certifikáty z oblastí hasičství a zdravotnictví.\n\n\n\n"}
{"id": "753884", "url": "https://cs.wikipedia.org/wiki?curid=753884", "title": "Róbert Jež (1956)", "text": "Róbert Jež (1956)\n\nRóbert Jež (* 4. května 1956) je bývalý československý fotbalista, záložník. Jeho synem je slovenský fotbalový reprezentant Róbert Jež.\n\nV československé lize hrál za Plastiku Nitra. Nastoupil ve 204 utkáních a dal 36 gólů.\n\n\n"}
{"id": "753885", "url": "https://cs.wikipedia.org/wiki?curid=753885", "title": "Collapse into Now", "text": "Collapse into Now\n\nCollapse into Now je patnácté a zároveň poslední studiové album americké skupiny R.E.M., vydané 7. března 2011. Několik měsíců poté se skupina po třiceti letech působení rozpadla.\n\nAutory jsou Michael Stipe, Peter Buck a Mike Mills, není-li uvedeno jinak:\n\n\n"}
{"id": "753886", "url": "https://cs.wikipedia.org/wiki?curid=753886", "title": "Josef Kout", "text": "Josef Kout\n\nJosef Kout (14. ledna 1907 Mnětice – 8. května 1970 Pardubice) byl český a československý politik, člen Československé strany národně socialistické, za kterou byl po roce 1945 poslancem Prozatímního Národního shromáždění. Po roce 1948 exilový politik.\n\nVystudoval pardubickou reálku a od roku 1926 pracoval v Německém Brodě jako poštovní elév. V letech 1927 – 1929 absolvoval prezenční vojenskou službu. Pak znovu působil v poštovnictví. Pracoval v Tanvaldu a roku 1930 byl na vlastní žádost přeložen do Pardubic. Od mládí se politicky angažoval v národně socialistické straně. Zastával v ní post sociálního referenta, vzdělavatele, důvěrníka, později župního předsedy mládeže a župního jednatele. Působil i v odborovém sdružení poštovních zaměstnanců národně socialistické strany. V roce 1938 byl za národní socialisty zvolen do obecního zastupitelstva v Pardubicích. Členem zastupitelstva zůstal až jeho rozpuštění 7. listopadu 1942. Angažoval se i v kulturním a veřejném životě, měl blízko k ochotnickému divadlu. V srpnu 1940 absolvoval týdenní režisérský kurs v Hronově pod vedením Jaroslava Kvapila a režiséra Divadla na Vinohradech v Praze Františka Salzera.\n\nZa druhé světové války pracoval u vlakové pošty a ničil udání směřující na gestapo. Od jara roku 1945 spolupracoval s partyzánským oddílem Brigáda Jana Husa. Po roce 1945 se politicky angažoval. V letech 1945 – 1946 byl poslancem Prozatímního Národního shromáždění za národní socialisty. V parlamentu setrval do parlamentních voleb v roce 1946. Byl rovněž krajským důvěrníkem národně socialistické strany a dočasně vedl redakci týdeníku \"Bratrství\". V roce 1945 byl po dobu několika měsíců členem rady Místního národního výboru v Pardubicích. V parlamentních volbách 1946 kandidoval, ale nebyl zvolen do Ústavodárného Národního shromáždění. Místo něj poslanecký mandát získal František Přeučil.\n\nPo únorovém převratu v roce 1948 byl Josef Kout 28. února propuštěn z postu vrchního poštovního tajemníka v Pardubicích. Proti tomu se odvolal, ale odvolání zamítl jeho stranický kolega Alois Neuman, který patřil k frakci, jež převzala moc ve straně a podřídila se komunistickému režimu. Kout se pak chystal k odchodu do emigrace. 1. října 1948 byl ale zadržen na státní hranici. Podařilo se mu ovšem uprchnout z vazby v Domažlicích. Působil jako vedoucí zásobování IRA v uprchlickém táboře v Ludwigsburgu. Zde se roku 1950 stal předsedou oblastního výboru československých národních socialistů v Německu. Pak přesídlil do USA, kde byl v kontaktu s Petrem Zenklem a Radou svobodného Československa. V červnu 1957 mu bylo uděleno americké občanství. Pracoval jako vedoucí provozu \"Captain University Club\" v New Yorku a ve volném čase se věnoval ochotnickému divadlu. V listopadu 1969 uspořádal Český domov Astoria v New Yorku premiéru hry E. Bozděcha \"Světa pán v županu\", ve které Josef Kout hrál titulní roli císaře Napoleona. Jeho rodina v Československu byla mezitím pronásledována komunistickým režimem. Bylo u ní provedeno několik domovních prohlídek. Manželka Aurélie byla roku 1950 odsouzena na dva roky odnětí svobody. Děti byly vyloučeny ze škol a povolání. V roce 1968 a 1970 Josef Kout mohl navštívit Československo. Při druhé z návštěv zemřel na infarkt v bytě své ženy v Pardubicích, v Hronovické ulici čp. 633.\n\n"}
{"id": "753887", "url": "https://cs.wikipedia.org/wiki?curid=753887", "title": "Kryptografie nad eliptickými křivkami", "text": "Kryptografie nad eliptickými křivkami\n\nKryptografie eliptických křivek (ECC) je metoda šifrování veřejných klíčů založená na algebraických strukturách eliptických křivek nad konečnými tělesy. Použití eliptických křivek v kryptografii navrhli nezávisle na sobě Neal Koblitz a Victor S. Miller v roce 1985.\n\nEliptické křivky se také používají v několika algoritmech pro prvočíselný rozklad, které nacházejí uplatnění v kryptografii, jako například metoda eliptických křivek od Hendrika Lenstry.\n\nKryptografie veřejných klíčů je založena na neznalosti rychlých algoritmů pro některé matematické problémy. Nejstarší systémy kryptografie veřejných klíčů jsou bezpečné za předpokladu, že je obtížné rozdělit na prvočísla velké přirozené číslo, které je součinem dvou a více velkých prvočísel. Pro systémy na bázi eliptických křivek se naproti tomu předpokládá, že nalezení diskrétního logaritmu náhodného bodu eliptické křivky s ohledem na známý základní bod je nemožné. Velikost eliptické křivky určuje složitost problému. Předpokládá se, že stejné úrovně zabezpečení, jakou nabízejí RSA systémy s velkým modulem, lze dosáhnout s podstatně menší skupinou eliptických křivek. Použití malé skupiny eliptických křivek znamená snížení nároků na přenos i místo.\n\nPro současné kryptografické účely se používá rovinná křivka, která se skládá z bodů vyhovujících rovnici\n\nlišící se nevlastním bodem, označujeme ∞. (Souřadnice jsou zde vybírány z pevného konečného tělesa neobsahujícího 2 a 3, jinak by křivka byla poněkud komplikovanější).\n\nToto tvoří společně se skupinou operací nad teorií množin eliptických křivek Abelovu grupu s bodem v nekonečnu jako neutrálním prvkem. Struktura grupy se dědí z množiny dělitele ze základních algebraických variet.\n\nStejně jako pro ostatní populární šifrovací metody založené na veřejném klíči není publikován žádný matematický důkaz o matematické bezpečnosti ECC. Avšak Americká Národní bezpečnostní agentura schválila ECC včetně schémat na něm založených ve své sadě kryptografických algoritmů Suite B a povolila jejich použití k šifrování informací označených jako přísně tajné 384bitovými klíči. Zatímco patent RSA vypršel v roce 2000, jsou zde v platnosti patenty týkající se určitých aspektů ECC technologie, i když někteří tvrdí, že Protokol digitálního podpisu s využitím eliptických křivek (ECDSA; NIST FIPS 186-3) a některé praktické programy pro výměnu veřejných klíčů na bázi ECC (včetně ECDH) mohou být implementovány bez jejich porušení. Navíc standardizovaný generátor náhodných čísel (od NIST a NSA) může vytvářet \"zadní vrátka\", známá jen tvůrcům algoritmu generátoru.\n\nPak i Diffieho-Hellmanova výměna klíčů je napadnutelná.\n\nRoku 2015 oznámila NSA ústup od používání ECC, kterou má nahradit postkvantová kryptografie. Spoluautor ECC spekuluje o důvodech k tomuto kroku.\n\nNěkolik algoritmů založených na výpočtu diskrétního logaritmu bylo přizpůsobeno pro použití eliptických křivek nahrazením grupy formula_2 grupou bodů nad eliptickou křivkou, tyto algoritmy pak mají anglickou zkratku s předponou \"EC\":\nNa RSA konferenci v roce 2005 představila Národní bezpečnostní agentura balíček nazvaný Suite B, který pro generování digitálního podpisu a výměnu veřejných klíčů používá výhradně technologii ECC. Tento balíček je určen k ochraně jak klasifikovaných, tak i neklasifikovaných národních bezpečnostních systémů a informací.\n"}
{"id": "753890", "url": "https://cs.wikipedia.org/wiki?curid=753890", "title": "Murafa", "text": "Murafa\n\nMurafa ( , ) je řeka ve Vinnycké oblasti na Ukrajině. Je 163 km dlouhá. Povodí má rozlohu 2410 km².\n\nPramení na Podolské vysočině. Ústí zleva do Dněstru.\n\nZdrojem vody jsou převážně sněhové srážky. Vyššího vodního stavu dosahuje na jaře, v létě a na podzim. V zimě naopak je stav vody nižší, ale dochází k povodním. Průměrný průtok vody ve vzdálenosti 9 km od ústí činí 8,5 m³/s.\n\nNa řece bylo vybudováno pět malých přehradních nádrží. Na středním toku je rozvinuté rybářství. Nedaleko ústí se nachází Beljanská vodní elektrárna.\n"}
{"id": "753892", "url": "https://cs.wikipedia.org/wiki?curid=753892", "title": "FK Radnički Niš", "text": "FK Radnički Niš\n\nFK Radnički Niš je srbský fotbalový klub z města Niš. Založen byl roku 1923. Na domácí scéně je jeho největším úspěchem třetí místo v jugoslávské lize, které obsadil dvakrát, v roce 1980 a 1981. Na mezinárodním poli je to semifinále Poháru UEFA 1981/82.\n\n"}
{"id": "753894", "url": "https://cs.wikipedia.org/wiki?curid=753894", "title": "Evropská hokejová liga 1996/1997", "text": "Evropská hokejová liga 1996/1997\n\nEvropská hokejová liga 1996/1997 byla prvním ročníkem nové evropské hokejové soutěže. Tento rok se hrála zároveň s posledním ročníkem Poháru mistrů. Soutěž se hrála od září 1996 do ledna 1997.\n\nVítězem se stalo mužstvo TPS Turku, které porazilo ve finále HC Dynamo Moskva.\n\n"}
{"id": "753898", "url": "https://cs.wikipedia.org/wiki?curid=753898", "title": "FC Swarovski Tirol", "text": "FC Swarovski Tirol\n\nFC Swarovski Tirol je rakouský fotbalový klub z města Innsbruck. Založen byl roku 1986 a zanikl roku 1992. Licenci převzal od FC Wacker Innsbruck a roku 1992 licence znovu přešla na FC Wacker. Po čase vznikl klub navazující symbolicky, nikoli právně na Swarovski Tirol, a to FC Tirol Innsbruck. Přes svou krátkou existenci dosáhl klub výrazných úspěchů, na domácí scéně 2x vyhrál rakousku ligu (1989, 1990) a jednou rakouský pohár (1989). Na mezinárodním poli to dotáhl do semifinále Poháru UEFA 1986/87.\n\n"}
{"id": "753900", "url": "https://cs.wikipedia.org/wiki?curid=753900", "title": "Sociolingvistika", "text": "Sociolingvistika\n\nSociolingvistika je jazykovědným oborem, který se nejobecněji řečeno zabývá vztahy jazyka a společnosti; jejím cílem je ukázat vzájemnou závislost proměn jazyka na proměnách sociálních struktur.\n\nJe součástí dnešní moderní lingvistiky, zkoumá jazyk z hlediska jeho fungování ve společnosti, tedy v závislosti na společenských faktorech, k čemuž často užívá metod sociologie, které si však upravuje podle svých potřeb. Jako samostatná disciplína vznikla sociolingvistika ve druhé polovině 50. let 20. století.\n\nVýznamnými představiteli sociolingvistiky v jejích počátcích, tedy v 50. a 60. letech 20. století, byli především američtí lingvisté Joshua A. Fishman a William Labov. Z britských sociolingvistů vynikli zejména M. A. K. Halliday a Basil Bernstein. V centru sociolingvistického zájmu stojí otázka stratifikace národního jazyka v závislosti na sociálních faktorech, problematika bilingvismu a diglosie nebo otázka jazykové politiky.\n\nSociolingvistika je jednou z mladších jazykovědných disciplín, která vznikla v 50. letech 20. století aplikováním metod sociologie v lingvistice. Celá řada lingvistických otázek je úzce spojena se strukturou a vývojem lidské společnosti, ve zkoumání jazyka tudíž panují příznivé podmínky pro využití sociologických metod. Někteří jednotlivci si těchto souvislostí jazyka se společností povšimli už před vznikem sociolingvistiky, v dnešní době jsou proto považování za její předchůdce.\n\nUž v 19. století se některými otázkami vztahů mezi jazykem, národem a kulturou zabýval např. Wilhelm von Humboldt. Na společenský charakter jazyka upozornil také zakladatel strukturalismu Ferdinand de Saussure a věnovala se mu i francouzská tzv. psychologická a sociologická škola, zvláště lingvisté Antoine Meillet a Joseph Vendryès. O sociolingvistice by se tedy dalo hovořit již v rámci francouzské lingvistiky 19. století. Tehdejší badatelé poukazovali na to, že produkce různých jazykových stylů souvisí s různými společenskými prostředími. Pojem sociolingvistika se objevuje však až v roce 1952 v textu Havera Cecila Currieho. V roce 1956, tedy těsně před oficiálním vznikem samostatné disciplíny, publikoval francouzský lingvista Marcel Cohen závažnou práci s názvem „Pour une sociologie du langage“.\n\nKoncem 50. let 20. století. se pak zformovala nová samostatná jazykovědná disciplína, u níž zpočátku panovaly nejasnosti ohledně jejího pojmenování (objevila se též sociologie jazyka, sociální lingvistika, antropologická lingvistika), nakonec se však pro ni ustálil dnes známý název sociolingvistika. Zcela přesně vznik moderní sociolingvistiky datovat nelze, avšak právě v polovině 50. let, a ještě výrazněji v letech 60., se zejména v USA objevila celá řada prací, které dnes už považujeme za klasická díla tohoto oboru. Rozpracovávají totiž všechny důležité otázky, které se dnes zpravidla do sociolingvistiky zahrnují Za přelomovou je přitom vnímána studie W. Labova z roku 1972, ve které se opírá o výzkum angličtiny v obchodních domech. Labov dokázal souvislost mezi výslovností a sociálním statusem mluvčího.\n\nHlavním důvodem vzniku nové disciplíny a základním motivem všech sociolingvistických výzkumů je skutečnost, že v jazyce se nějakým způsobem odráží tzv. sociální stratifikace, tj. příslušnost mluvčích k různým společenským třídám a skupinám. V minulosti se někteří lingvisté dokonce pokoušeli dokázat, že mezi příslušností jednotlivých mluvčích k určité společenské třídě a jejich jazykem existuje přímá souvislost, viz níže Basil Bernstein.\n\nVýznamnými představiteli sociolingvistiky v jejích počátcích, tedy v 50. a 60. letech 20. století, byli především američtí lingvisté Joshua A. Fishman a William Labov. Fishman se věnoval zejména otázkám bilingvismu a diglosie a rovněž problematice jazykové politiky a jazykového plánování, a to zvláště v rozvojových zemích. Naproti tomu W. Labov rozpracoval teorii stratifikace jazyka v závislosti na společenských faktorech a proslavil se zejména sociolingvistickou interpretací jazykových změn a propracováním sociolingvistických metod, v nichž prosadil i statistické postupy. V rámci americké sociolingvistiky pak vedle toho existoval také směr orientovaný na antropologii, jehož představitelé (J. Gumperz) měli blízko k etnolingvistice.\n\nZ britských sociolingvistů vynikli především M. A. K. Halliday a Basil Bernstein, který je autorem diskutované teorie o přímé závislosti jazykových schopností mluvčího na jeho příslušnosti k určité společenské třídě. Bernstein v 60. letech vystoupil s teorií o dvou třídně diferencovaných variantách britské angličtiny. Podle této teorie se britská angličtina rozdělovala na tzv. kód „rozvinutý“, kterým hovořila střední třída a který se měl vyznačovat složitější skladbou, a tzv. kód „omezený“, používaný dělnickou třídou a charakteristický jednoduchými a často předem odhadnutelnými konstrukcemi.\n\nMezi kritiky Bernsteinovy teorie, kteří protestovali proti jeho závěrům, patřil mimo jiné přední americký sociolingvista W. Labov. Ten přesvědčivě dokázal, že klást jednoznačnou paralelu mezi třídní příslušností a jazykovými schopnostmi mluvčích není možné, a to především ze dvou důvodů: \n\nMezi přední sovětské sociolingvisty patřili zvláště A. D. Švejcer a L. B. Nikolskij, kteří v roce 1978 společně vydali \"Úvod do sociolingvistiky\", jehož český překlad z r. 1983 je první prací, která uváděla českého čtenáře do této problematiky.\n\nNa českém poli se sociolingvistickými tématy v současnosti zabývají Jan Chromý, Marie Krčmová, Jana Hoffmannová a Olga Müllerová (\"Čeština v dialogu generací\", 2010), Jiří Nekvapil a Jiří V. Neustupný, Marek Nekula, Jiří Zeman ad. Češtinu ze sociolingvistického pohledu studují i zahraniční lingvisté, mezi nimi např. James Wilson (\"Moravians in Prague: a sociolinguistic study of dialect in the Czech Republic\", 2010) nebo Lenka Bayerová.\n\nObecněji lze říct, že sociolingvistika se zabývá jazykem v širším smyslu, tedy jak jazykem (langue), tak řečí (parole), a to ve vztahu k celé společnosti i k úžeji vymezené skupině. Tento vztah může být nahlížen buď z hlediska primárnosti jazyka, nebo z hlediska primárnosti sociálních proměnných. První přístup se řídí tezí, že jazyk ovlivňuje společnost, druhému přístupu odpovídá tvrzení, že společnost ovlivňuje jazyk.\n\nPředmětná oblast sociolingvistiky je značně heterogenní, Labov např. přisuzuje disciplíně dvanáct okruhů: \n\n\nJiří Černý (1996, 392) k nejdůležitějším otázkám, kterými se sociolingvistika zabývá, řadí: \n\n\nJedním z odvětví sociolingvistického zájmu je také tzv. sociofonologie, která zkoumá společensky příznačné rozdíly ve výslovnosti. Sociolingvistika se dále zabývá sociálním působením dialektů, rozdíly mezi mluveným a psaným jazykem, vztahem jazyka a médií, manipulativními schopnostmi jazyka a možnostmi jeho využití k uplatnění moci, tzv. přepínáním jazykových kódů (viz níže kap. 3.2.), změnami, degenerací nebo případnou „smrtí“ jazyků v důsledku jejich kontaktů, otázkou jazykového vzdělávání a potřeby standardizované podoby jazyka, mimojazykovými faktory, které ovlivňují jazyk jednotlivců, tj. subjektivními slohotvornými/stylotvornými činiteli atd.\n\nV každém jazyce existují alternativní způsoby, jak říct jedno a totéž. Existence těchto množin různých jazykových prostředků pro vyjádření téhož se nazývá variantnost jazyka. Pro jednotlivé jazykové varianty je charakteristický vztah soupeření. Některé mají hodnotu sociální.\n\nKaždá společnost se člení na různé sociální vrstvy a skupiny a často je pro ně charakteristická i určitá varianta národního jazyka. Tyto varianty, které odpovídají sociálnímu rozvrstvení obyvatelstva, se souhrnně nazývají sociolekty. Jedná se o útvary národního jazyka (jazykové variety) s podobnou sociální distribucí. Mezi nejčastější patří slang či žargon (angl. a fr. termín pro označení téhož), česky hantýrka, tj. mluva určitých sociálních vrstev obyvatelstva, např. studentů nebo některých povolání (profesní mluva). Slang nemusí mít vlastní gramatiku a může se tedy od spisovného jazyka lišit pouze slovní zásobou, nebo může být zcela autonomní (vlastní slovní zásoba i gramatika), jako např. pařížský argot, tj. jazyk lidí vyřazených ze společnosti, který zároveň plní funkci utajení obsahu před nepovolanými. Mezi sociální varianty může patřit i řeč zvláštních etnických celků, např. černošská varianta americké angličtiny.\n\nJe ovšem potřeba si uvědomit, že každý jednotlivec užívá často hned několika takových variant. Může je používat buď střídavě (s ohledem na situaci), nebo je kombinovat. Souhrn všech jazykových prostředků jednotlivce pak tvoří tzv. idiolekt, tj. útvar individuálního charakteru.\n\nŘeč každého jednotlivce je kromě toho také zpravidla ovlivněna některým z následujících pěti faktorů, které patří mezi tzv. subjektivní stylotvorné činitele, přičemž i v tomto případě se nejčastěji jedná o kombinaci několika (všech) těchto vlastností: \n\n\nV souvislosti se strukturou společnosti a jazykem se v sociolingvistice hovoří také o tzv. statusech a rolích. Status představuje ztotožnění jednotlivce s určitou pozicí, kterou v dané společnosti zastává. Z této pozice pak vyplývají určité role, které by měl zastávat. Názorně ilustruje rozdíl mezi statusem a rolemi příklad špatného syna, který sice má status „syna“, avšak neplní role, které z tohoto statusu vyplývají. Na odlišnosti společenských statusů a rolí jednotlivých mluvčích se poté vážou rozdíly v jejich jazyce.\n\nBilingvismus znamená dvojjazyčnost, tj. střídavé používání dvou jazyků. Sociolingvistiku zajímá konkrétně dvojjazyčnost v celých skupinách společnosti – bilingvní jsou často celé státy, např. Kanada (× psycholingvistika se zabývá dvojjazyčností u jednoho mluvčího). Z pohledu sociolingvistiky stačí, aby v rámci jednoho společenství existovaly vedle sebe dva jazyky, není už přitom podstatné, jaký počet obyvatel tím či oním jazykem mluví nebo na jak vysoké úrovni jej mluvčí ovládají (Černý 1996, 396–397).\n\nDiglosie je případ, kdy vedle standardní formy národního jazyka a dialektů existuje odlišná, oficiálně kodifikovaná varianta, která je využívána především v psané podobě jazyka, slouží jako vyučovací jazyk ve školách apod., avšak prakticky nikdo ji nepoužívá v běžné konverzaci. Této definici přesně odpovídá jazyková situace v České republice, kde vedle hovorového jazyka, obecné češtiny a dialektů existuje spisovná čeština, která se používá v písemném projevu, při veřejných projevech apod., ale prakticky vůbec se s ní nesetkáme v každodenní komunikaci. Tato situace vyvolala mezi českými lingvisty na začátku 60. let 20. století diskusi o tom, do jaké míry je spisovná varianta češtiny fakticky používána v běžně mluveném projevu a do jaké je pouze záležitostí kodifikačních příruček, zda by se na tom mělo něco změnit a jak. Ta probíhala na stránkách časopisu Slovo a slovesnost a zapojili se do ní Jaromír Bělič, Alois Jedlička, Petr Sgall, Bohuslav Havránek aj. Ukázalo se v ní, že čeština postrádá jazykovou varietu, která by se používala pro spisovnou konverzaci, tzn. že nic jako hovorová čeština, coby spisovná čeština používaná v hovoru, neexistuje. Namísto toho dochází v běžné komunikaci ke kolísání mezi češtinou spisovnou a češtinou obecnou, tj. ke střídání kódů – viz níže.\n\nJako kodifikovaná varianta může kromě starší podoby téhož jazyka fungovat také jazyk jiný, pak ovšem jde již o kombinaci diglosie a bilingvismu. S bilingvismem a diglosií souvisí také problematika přepínání kódů, tzn. plynulého přecházení od jedné jazykové variety k jiné nebo z jednoho jazyka do druhého.\n\nZvláštní situace nastává, dochází-li k intenzivnímu kontaktu několika různých jazyků. V takových multilingvních situacích existují v zásadě dvě různé možnosti vývoje: a) jeden ze všech používaných jazyků se prosadí a slouží jako tzv. lingua franca, tj. dorozumívací jazyk všech mluvčích; b) smíšením různých jazyků vzniká nový útvar, rozlišujeme tři typy těchto smíšených jazyků, a to sabir, pidžin a kreolštinu.\n\nV sociolingvistice se často pracuje s pojmy jazykové plánování, jazykové konstruktérství nebo jazyková politika. Zvláště první z nich může sugerovat nesprávný názor, že vývoj mluveného jazyka lze plánovat nebo řídit, avšak to je nemožné. Jazykové akademie mohou budoucí vývoj jazyka maximálně s větším nebo menším úspěchem odhadovat nebo předvídat, ale sotva jej mohou nějak ovlivnit, nebo jej dokonce vést. Jedná se nicméně o aktivity, jejichž cílem je modifikace jazykového chování společnosti. Se společensky relevantním dopadem jsou vyvíjeny především vládními a vzdělávacími institucemi.\n\nMůžeme rozlišovat dva typy jazykového plánování:\n\n\nCílem jazykového plánování může být např. standardizace nebo reforma jazyka, terminologická unifikace nebo usnadnění komunikace mezi mluvčími.\n\nJe to jeden z typů jazykového managementu, tj. komplexnější korekční aktivity zamířené na produkci jazyka, jejímž východiskem je identifikace jednotlivých jazykových problémů samotnými mluvčími během běžné komunikace. Vedle jazykového plánování spadá pod jazykový management např. také jazyková výuka. Rozlišujeme čtyři fáze průběhu jazykového managementu, ne všechny však musejí být vždy nutně realizovány. Jsou to: \n\nJak již bylo zmíněno, nemusí dojít ke všem těmto fázím, mluvčí si např. může problému pouze povšimnout, ale dále jej nehodnotit, nebo si může problému povšimnout a zhodnotit jej, ale už nemusí plánovat jeho nápravu. \nTyto pojmy se týkají takových jevů, jako je zavádění písma u jazyků, které ho dosud neměly, provádění pravopisných reforem, ale především se jimi rozumí korigování jazykové situace v mnohonárodnostních státech. Teoreticky má multikulturní stát zpravidla zájem na jazykové unifikaci (sjednocení), tento proces však může probíhat rozdílnými způsoby. Buď dojde k vytvoření syntézy několika kultur daného státu, nebo je všem obyvatelům vnucen jazyk (a kultura) národa ekonomicky nejsilnějšího. \nModerní sociolingvistika neuznává potlačování nebo pohlcování jedněch jazyků druhými, pokládá všechny jazyky a kultury za rovnoprávné, proto se soustředí mimo jiné i na základní problémy mezikulturních kontaktů. U rozvojových zemí je takovou základní otázkou výběr „nadnárodního“ jazyka, který by umožnil rychlejší rozvoj hospodářský, ekonomický i kulturní. U vyspělých států by naopak měla být základním cílem jazykové politiky snaha o zachování všech existujících jazyků a kultur, které mohou obohatit kulturní život obyvatel. \nRozlišujeme několik typů jazykové politiky: \ntj. v případě, že jazykově politická opatření vedou k posílení nastupujících, progresivních jazykových útvarů a prostředků; může být konstruktivní nebo destruktivní;\n× antidemokratická, tj. upřednostňuje zájmy vládnoucí společenské třídy a několika vybraných vrstev obyvatelstva. \n\nNěkteří představitelé sociolingvistiky rozlišují tzv. makrosociolingvistiku\na mikrosociolingvistiku (nebo také makro a mikrorovinu této disciplíny). Předpona makro- znamená, že půjde o zkoumání jazyka velkých jazykových společenství (např. národů), zatímco na mikrorovině půjde o jazyk malých skupin obyvatelstva (např. dvojic či rodiny). Na mikrorovině zkoumá sociolingvistika v podstatě totéž, čím se zabývá také teorie řečové činnosti a pragmalingvistika, ovšem zdůrazňuje při tom především sociální faktory, jako je příslušnost mluvčích k různým vrstvám společnosti apod.. \nRozlišuje se také směr kvantitativní a kvalitativní (interpretativní). První směr, jehož hlavním představitelem byl Labov, je již ustálený, zatímco druhý je stále variabilní, vychází z lingvistické antropologie. Za určitou syntézu druhého směru je považován interpretativní přístup. \nVýchodiskem kvantitativní sociolingvistiky je abstraktní jazykový systém, závěry mají formu empirických teorií, jazyk je v tomto přístupu odrazem společnosti. Jedná se o přístup statický, vědci se zaměřují na vybrané jazykové jevy (Bachmannová 2002, 432). \nU interpretativní sociolingvistiky je východiskem mluvčí, závěry mají formu teleologických vysvětlení (tj. vysvětlení odkazujících na účel či funkci vysvětlovaného jevu), užívání jazyka je sociální jev. Jedná se o přístup dynamický, badatelé se zajímají o celé variety a jazykové jevy. \nSociolingvistika se polem svého zájmu stýká i s dalšími vědními disciplínami. Kromě již zmiňované sociologie, dialektologie nebo pragmalingvistiky se dílčími aspekty fungování jazyka ve společnosti zabývají také etnolingvistika, psycholingvistika, stylistika, sémiotika, teorie spisovného jazyka aj. \n\nSociolingvistika využívá pro své výzkumy celou řadu metod, z nichž některé převzala ze sociologie, sociální psychologie, etnografie nebo dialektologie a upravila si je pro své potřeby, jiné byly vyvinuty až v rámci sociolingvistiky samotné.\nMetody zkoumání lze rozdělit do tří oblastí: typ studia, mluvčí, data. Typ studia konkrétně můžeme určit podle několika kritérií; studium je buď etnografické/variantní, nebo kvalitativní/kvantitativní. Volba typu studia má vliv na sběr vzorků.\nAbychom mohli určit typ mluvčích, je potřeba zvolit vzorek (škola, město, čtvrť). Náhodné vzorky se v sociolingvistických zkoumáních příliš neuplatňují. Vzorkový rámec založený na výběru každého n-tého účastníka zase například nerozlišuje rodilé mluvčí a cizince. Nejvíce využívaná technika sběru je posouzený vzorek. V tomto typu vzorku jsou zahrnuti respondenti, kteří vyhovují kritériím konkrétní studie.\nSoubor dat bude záviset na shromážděných promluvách nebo na testu, který může zkoumat například instinktivní poznávání v procesu gramatické korektnosti. Vzorky dále můžeme získat sociolingvistickým rozhovorem, testem subjektivních reakcí či sémantických rozdílů nebo pozorováním. \nOperace s daty se dělí na dvě skupiny: \nPři výzkumech se vědci setkávají s mnoha problémy. Především s tzv. paradoxem pozorovatele, který je příčinou toho, že v mnoha případech nejsou zaznamenány přirozené, spontánní jazykové projevy, jichž je pro výzkum třeba. Přítomnost cizí osoby (výzkumného pracovníka) totiž způsobuje, že se mluvčí nechovají přirozeně a snaží se svůj jazykový projev „zlepšit“. Takto získaný materiál proto nemusí vždy odpovídat přirozenému jazykovému chování zkoumaných osob. Lingvisté se tomu snaží čelit např. navozením přátelské atmosféry či pořizováním nahrávek skrytým mikrofonem..\n\nSociolingvistika se řídí pravidlem, že lingvistické uspořádání není náhodné, ale řídí se sociálními a jazykovými faktory. Nejprve se budeme věnovat definování variant, dále technikám jejich měření a na závěr tomu, jak jsou jednotlivé varianty ovlivněny kontextem. \n\nTento výzkum je velmi zdlouhavý, protože sběr materiálu v podobě nahraných promluv zabere značný čas. Definování variant je jedním z nejdůležitějších kroků. Rozlišujeme diskrétní a nepřetržitou variantu. Diskrétní varianta znamená rozlišování alternativ, např. vynechávání r v New Yorku [kar] × [ka] či u car (angl. auto). V nepřetržité variantě nejsou žádné jasné hranice, např. v americké angličtině mluvčí nerozlišují mezi [i] a [æ]. \nMěření variant se obvykle děje dvěma způsoby; 1) auditivně – poslechem nahraného materiálu (za poslední čtyři desetiletí nejčastější metoda), 2) instrumentálně – použitím spektrografické analýzy akustického signálu. Druhý přístup jako první propagoval Labov a tato technika se stala populární zejména v poslední době, kdy je možné pro tyto techniky využívat počítač. \nAnalýza kontextu se děje na pozadí vnitřních jazykových modelů. Fonologické varianty jsou často ovlivněny jazykovým kontextem. Labov například zjistil, že /r/ je mnohem častější v prekonsonantních kontextech, jako je tomu ve slově \"fourth\", než v pozici na konci slova, např. ve slově \"floor\".\n\nOd Labovovy průlomové práce ze 60. let byl fonetický výzkum na prvním místě. Až později si začala získávat pozornost také morfosyntaktická varianta. Tento druh výzkumu není omezený jen na srovnávání dialektů a standardních forem, protože různé variace téhož se mohou objevit ve všech mluvených formách. \nJedním z nezbytných a časově nejnáročnějších úkolů je transkripce získaného materiálu. Dále je nutné vybrat lingvistickou variantu, která je nejfrekventovanější. Morfosyntaktické varianty se opakují mnohem méně než fonetické, což může být pro kvantitativní analýzu problém. Důležitou částí analýzy je omezení proměnlivosti kontextu, jinými slovy bychom se měli rozhodnout, co zahrnuto bude a co ne. Jako poslední přijde na řadu statistická analýza \n\nTradiční lingvistika považovala za centrální jednotku větu, vědci se však postupně zaměřovali na vyšší celky – celé texty, které nazvali diskurz. Analýza diskurzu vyžaduje jiný přístup než klasická lingvistika zabývající se větou; ke komunikaci například potřebujeme i jiné schopnosti než jen poskládat gramaticky správnou větu. Při konverzaci s dítětem, s přítelem, s cizím člověkem vždy budeme potřebovat jiné lexikum, jiné téma (Llamas, Mullany a Stockwell 2007, 41). \nNa makrosociolingvistické úrovni může být analýza diskurzu použita k vysvětlení komunikačních rolí nebo ke srovnání rolí v odlišných typech komunikace. Zkoumá se etnografie komunikace, kulturní křížení, ekologie v jazyce, kritická analýza diskurzu a multilingvismus \nNa mikrosociolingvistické úrovni mohou být například popisovány způsoby, jakými se diskurz mění nebo jak je ovlivňován situací, funkcí, regionem, etnickou příslušností, genderem nebo příslušností k sociální třídě.\n\nZa jednu z metod zkoumání postojů k jazykové variabilitě (kromě rozhovorů, dotazníků a pozorování) můžeme označit teorii spojitých masek. Jedná se v české lingvistice o novou metodu, která se na rozdíl od jiných soustředí výhradně na zkoumání postojů k jazyku.\nPrůkopníkem a čelným představitelem je Wallace Lambert, který svou metodu založil na tom, že si testované osoby nejsou vědomy toho, čeho se test týká. Průběh testu je následující: bilingvní mluvčí namluví stejný text v obou svých mateřských jazycích. Testované osobě jsou puštěny nahrávky, přičemž si není vědoma toho, že nahrávky jsou od jednoho mluvčího. Předpokládá se, že testovaná osoba přisoudí stejnému mluvčímu různé vlastnosti na základě toho, jakým jazykem zrovna hovoří\nTato metoda se dnes využívá i například k analýze postojů k různým varietám jazyka. Bylo zjištěno, že lidé lépe reagují na obecně pozitivně přijímané masky. \nV rámci hodnocení variet češtiny by se musel jistě vzít v úvahu situační kontext. Testovat by se tak mohl postoj k různým varietám v různě prestižních situacích. Dalším výzkumem by se samozřejmě zjišťoval význam situací pro různé mluvčí. Předpokládá se, že rozdíl v hodnocení masek by byl zásadnější v situaci, které mluvčí přisoudili větší prestiž. \nDalším z problémů je také hodnocení míšení či střídání kódů. Zkoumat by se mohlo například to, zdali je určitá varieta hodnocena pozitivněji než například zcela nespisovný projev.\nChromý považuje za jeden z nejzajímavějších problémů v českém prostředí otázku jazykové diskriminace. Je známo, že existují rozdíly v postojích k různým varietám, například brněnský dialekt bude jinak hodnocen v Brně a jiným způsobem v Praze.\n\npopř. i profesní skupině), mluva určitých společenských skupin\n\nSpolečnost a jazyk spojují podle F. Čermáka ze sociolingvistckého hlediska hlavně tři skutečnosti:\n\nPro společnost má společný jazyk ústřední význam a žádná společnost se bez jazyka neobejde. Pro každého jednotlivce je jazyk hlavním prostředkem jeho zařazování do společnosti (socializace) a prostřednictvím jazyka přejímá její kulturu, vědění, zvyky atd.\n\nOrganizované (státní) společnosti naopak jazyk cíleně ovlivňují svou jazykovou politikou, podporují určitou jeho variantu (spisovný jazyk), zejména standardizací, normováním a výukou ve školách. Schopnost vzájemné komunikace je zejména v moderních státech důležitou podmínkou pro vytváření veřejného mínění, pro výkon demokratické moci i pro soudržnost státu. Nacionalistická hnutí se snaží vlastní jazyk odlišit od sousedních a příbuzných jazyků, zbavit jej převzatých (cizích) slov a podobně.\n\nA. Fishman\". Stanford: Stanford University Press. \n5–13. \n\n\n\n\n"}
{"id": "753901", "url": "https://cs.wikipedia.org/wiki?curid=753901", "title": "František Křepela", "text": "František Křepela\n\nFrantišek Křepela (14. května 1910 – 1969) byl český a československý politik, člen Československé strany národně socialistické, za kterou byl po roce 1945 poslancem Prozatímního a Ústavodárného Národního shromáždění.\n\nProfesí byl velkoobchodníkem. Provozoval velkoobchod s papírovým zbožím v Ostravě.\n\nV letech 1945-1946 byl poslancem Prozatímního Národního shromáždění za národní socialisty. Po parlamentních volbách v roce 1946 se stal poslancem Ústavodárného Národního shromáždění. Zde setrval až do parlamentních voleb roku 1948.\n\nPo únorovém převratu byl politicky pronásledován. V roce 1949 byl uvězněn a roku 1950 odsouzen. Žádal o propuštění z vězení a v letech 1968–1969 vedl rehabilitační řízení.\n\n"}
{"id": "753902", "url": "https://cs.wikipedia.org/wiki?curid=753902", "title": "Khmerská republika", "text": "Khmerská republika\n\nKhmerská republika byl název pro státní útvar v dnešní Kambodži v letech 1970–1975.\n\nV roce 1970 premiér Lon Nol provedl státní převrat a svrhl krále Norodoma Sihanouka. Vyhlásil republiku a byl de facto vazalem USA. V zemi ovšem vypukla občanská válka, rozpoutaná komunistickými Rudými Khméry v čele s Pol Potem. Po skončení Vietnamské války se Američané stáhli a Lon Nol přišel o spojence. Vietnamská armáda, která měla během války v Kambodži své základny, odešla a Rudí Khmérové získávali moc nad zemi. V roce 1975 Lon Nol uprchl do USA a Rudí Khmérové se zmocnili vlády a vyhlásili Demokratickou Kampučiu.\n"}
{"id": "753904", "url": "https://cs.wikipedia.org/wiki?curid=753904", "title": "Kunc", "text": "Kunc\n\nKunc je příjmení osob:\n\n\n\n"}
{"id": "753905", "url": "https://cs.wikipedia.org/wiki?curid=753905", "title": "Josef Kubát", "text": "Josef Kubát\n\nJosef Kubát (20. září 1904 Úsobí-Kosovy – 5. prosince 1960 Praha) byl český a československý politik Československé sociální demokracie a poválečný poslanec Prozatímního a Ústavodárného Národního shromáždění.\n\nNarodil ze ve sklářské rodině. Vystudoval na obchodní akademii v Kolíně. Už během studia byl členem skupiny socialistických studentů. Od ledna 1920 pak byl členem sociální demokracie. Byl zaměstnán jako účetní v různých firmách. V období let 1928–1931 pak byl úředníkem okresní nemocenské pojišťovny v Poděbradech. V letech 1931–1935 působil jako úředník Středočeské záložny v Kolíně. Od roku 1928 až do roku 1938 byl funkcionářem sociálně demokratické strany, přičemž v letech 1928–1931 zastával funkci jednatele jejího okresního výkonného výboru v Poděbradech.-Za druhé republiky byl členem Národní strany práce. Od roku 1929 byl aktivní i v odborovém hnutí. V letech 1935–1939 byl funkcionářem Jednotného svazu soukromých zaměstnanců.\n\nZa okupace pracoval v letech 1939–1941 na postu hospodářského a personálního ředitele Jednoty soukromých zaměstnanců obchodu. Potom v letech 1941–1942 patřil mezi členy Národní odborové ústředny zaměstnanecké a zasedal v představenstvu nakladatelství Družstevní práce. Roku 1942 byl krátce vězněn. V letech 1943–1944 byl pomocným dělníkem na budování Štěchovické přehrady. Podílel se na protinacistickém odboji. V letech 1941–1942 spolupracoval s Vladislavem Vančurou. Od roku 1943 byl členem ilegálního prezídia Ústřední rady odborů, přičemž v letech 1943–1944 vyhotovil první program a strukturu Revolučního odborového hnutí). Od roku 1944 žil v ilegalitě. Od dubna do května 1945 byl generálním tajemníkem České národní rady, která byla založena v jeho bytě. Patřil mezi hlavní postavy květnového povstání.\n\nPo osvobození se naplno zapojil do politického života. Od května do října roku 1945 zastával funkci prvního místopředsedy Zemského národního výboru v Čechách. V období let 1945–1948 byl rovněž členem prezídia Ústřední rady odborů a ředitelem tiskových podniků Revolučního odborového hnutí. Také působil jako člen ústředního výkonného výboru Československé sociální demokracie. V letech 1945-1946 byl poslancem Prozatímního Národního shromáždění za ČSSD, respektive jako delegát Ústřední rady odborů. Po parlamentních volbách v roce 1946 se stal poslancem Ústavodárného Národního shromáždění, kde zasedal do parlamentních voleb roku 1948.\n\nV poválečném období byl funkcionářem Svazu národní revoluce a místopředsedou obnovené Společnosti přátel demokratického Španělska. V rámci ČSSD podporoval nezávislý postup a odmítal prokomunistický směr Zdeňka Fierlingera. Po únorovém převratu byl zbaven politických funkcí a propuštěn ze zaměstnání. Přestěhoval se do obce Smrčná-Hutě u Jihlavy, kde pracoval jako malozemědělec. V letech 1950–1953 byl ve vězení za rozšiřování protistátních letáků.\n\n"}
{"id": "753914", "url": "https://cs.wikipedia.org/wiki?curid=753914", "title": "Henrik Mohn", "text": "Henrik Mohn\n\nHenrik Mohn (16. května 1835 Bergen – 12. září 1916 Kristiania) byl norský astronom, oceánograf a meteorolog.\n\nNarodil se v Bergenu, byl synem Alberta Henrika Mohna (1811–1894) a Idy Neumann (1814–1864). Byl bratrem Jakoba Mohna a Emanuela Mohna. Z matčiny strany byl vnukem biskupa Jacoba Neumanna.\n\nByl dvakrát ženat. V prosinci 1863 se oženil s Louise Nicoline Rieck (1836–1866). Po její smrti se oženil s Julie Birgitte Dyblie (1847–1928) v červenci 1871. Byl prastrýcem Franka a Alberta Henrika Mohna, a jeho neteř Hanna se provdala za doktora a politika Nilse Yngvara Ustvedta.\n\nStředoškolské vzdělání dokončil v roce 1852 na bergenské katedrální škole. Poté se přihlásil na Královskou Fredrikovu univerzitu. Původně studoval teologii, ale přešel ke studiu fyziky poté, co z ní absolvoval několik přednášek. Pokračoval studiem astronomie a mineralogie, z které promoval v roce 1858. Aby si ulehčil studium, sestrojil si vlastní teleskop. V roce 1860 byl najat jako výzkumný pracovník v oboru astronomie poté, co odevzdal velice ceněné pojednání o oběžných drahách komet. V roce 1861, když profesor Christopher Hansteen odešel na odpočinek po dlouholeté akademické dráze, se stal Mohn novým správcem městské astronomické observatoře. \n\nNa této pozici se později začal zajímat o meteorologii. Jeho první článek z oboru, \"Stormene i Christiania fra 1837 til 1863\", byl zveřejněn v roce 1863 v deníku \"Polyteknisk Tidsskrift\", jehož byl editorem v letech 1859 až 1862. V roce 1866 založil norský Meteorologický ústav a stal se jeho prvním ředitelem. Ve stejný čas byl jmenován profesorem Královské Fredrikovy univerzity. Jeho další významnou prací bylo \"Om Vind og Veir\". Práce \"Meteorologiens Hovedresultater\" byla zveřejněna v roce 1872 a byla přeložena do sedmi jazyků. Jeho hlavní dílo \"Études sur les mouvements de l'atmosphère\" sepsal spolu s matematikem Cato Guldbergem mezi lety 1876 a 1880. V tomto díle využívají poznatků hydrodynamiky a termodynamiky k popisu a vysvětlení meteorologických jevů. Mohn se účastnil norské expedice po severních mořích v letech 1876, 1877 a 1878. Kromě výzkumu se zajímal o malování, kterému se věnoval od svého mládí. Jeho obraz ostrova Jan Mayen se v roce 1957 dostal na norskou poštovní známku. V pozdější době zveřejňoval klimatické ročenky. Poté, co v roce 1913 opustil univerzitu a meteorologický ústav, publikoval v roce 1916 atlas podnebí.\n\nMohn byl členem Norské akademie věd od roku 1861 a Norské královské společnosti od roku 1870. V roce 1874 byl zvolen čestným členem Královské meteorologické společnosti v Londýně. Byl členem rady Mezinárodní meteorologické organizace mezi lety 1873 a 1910. Byl vyznamenán Královským norským řádem svatého Olafa v roce 1915 a byl nositelem několika dalších cizích rytířských řádů. Jsou po něm pojmenovány Mohnovy ostrovy v Karském moři, tak je pojmenoval Fridtjof Nansen, který první zveřejnil mapy ruské Arktidy. Dále je po něm pojmenován Mohnův hřbet v Atlantském oceánu a mnoho dalších míst.\n"}
{"id": "753922", "url": "https://cs.wikipedia.org/wiki?curid=753922", "title": "Emil Štolc", "text": "Emil Štolc\n\nEmil Štolc (28. října 1888 Chorušice – 1. července 1940 Nový Vestec) byl český hudební skladatel a dirigent. Jeho skladby jsou dodnes v repertoáru mnoha hudebních těles, mimo jiné je hraje i Ústřední hudba Armády ČR.\n\nŠtolc se již od mládí věnoval hudbě. V letech 1903 až 1905 studoval na varhanním oddělení na Pražské konzervatoře, ale studium nedokončil. Následující tři roky hrál na křídlovku ve vojenské hudbě v Kutné Hoře. V letech 1908 až 1912 působil jako kapelník vojenské hudby v Brandýse nad Labem. Od roku 1918 působil jako dirigent a později kapelník sokolské hudby v Sokole na Smíchově a od roku 1928 jako kapelník i u Národní gardy. Od roku 1912 měl v Praze na Smíchově vlastní hudební nakladatelství \"Melodion\" a později vydával časopis \"Hudební listy\". V roce 1933 ohluchl a veřejné působení ukončil.\n\nZa svůj život složil přes tisíc skladeb, aranžoval a instrumentoval mnoho skladeb, mimo jiné valčík \"Jarní zpěvy, Na krásném modrém Dunaji\" Johanna Strausse ml.. Mnoho operních melodií také upravoval do \"směsí\" a fantazií jak pro dechové orchestry, tak pro smyčcová obsazení. Věnoval se i pedagogické činnosti. Vydal \"Sborovou školu pro dechové nástroje.\"\n\n\n\n\n\n"}
{"id": "753923", "url": "https://cs.wikipedia.org/wiki?curid=753923", "title": "František Kubíček (poslanec 1945–1946)", "text": "František Kubíček (poslanec 1945–1946)\n\nFrantišek Kubíček byl český a československý politik Komunistické strany Československa a poslanec Prozatímního Národního shromáždění.\n\nProfesí byl malorolnikem ze Sendražic u Kolína.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval do parlamentních voleb v roce 1946.\n\n"}
{"id": "753924", "url": "https://cs.wikipedia.org/wiki?curid=753924", "title": "Alberik Mazák", "text": "Alberik Mazák\n\nAlberik Mazák, také Alberich (Albericus) Mazak nebo Mazacz (1609 Ratiboř – 9. května 1661 Vídeň), byl český římskokatolický kněz žijící v Rakousku, cisterciák a hudební skladatel.\n\nMazák se narodil v Ratiboři ve Slezsku. Žilo zde národnostně smíšené obyvatelstvo, neboť vláda nad krajem se přesouvala mezi Českou korunou, Pruskem a Polskem. V Ratiboři se v době skladatelova narození hovořilo převážně česky a většina autorů jej uvádí jako českého skladatele nebo rakouského skladatele českého původu. V klášterních kronikách je uváděn jako \"Silesius\" – Slezan.\n\nV roce 1630 vstoupil do cisterciáckého kláštera Heiligenkreuz u Vídně. O rok později složil řeholní sliby a v roce 1633 byl vysvěcen na kněze. V klášteře vyučoval, hrál na varhany a řídil chrámový sbor. V letech 1639–1640 byl sekretářem opata. Ačkoliv žil v ústraní, jeho skladby pronikly daleko za hranice kláštera. V roce 1639 navštívil klášter císař Ferdinand III. Habsburský, který byl sám dobrým hudebníkem. Hlavním důvodem jeho návštěvy bylo patrně setkání se skladatelem. Mazák mu věnoval tři své skladby (\"Ave Maria, žalm 19 Exaudiat te Dominus a žalm 141 Voce mea ad Dominum clamavi\"). Skladatel obdržel odměnu 20 zlatých a císařská kapela dostala pokyn k jejich uvádění.\n\nV roce 1654 se ze zdravotních důvodů vzdal kantorské funkce. Zemřel v roce 1661 po operaci močových kamenů. Je pohřben na cisterciáckém hřbitově ve Vídni.\n\nPřestože žil zcela odloučen od světa, přinášel svými skladbami do Rakouska nové hudební podněty z Itálie. Doposud se v cisterciáckých klášterech provozoval výhradně jednohlasý chorál. Vokální polyfonie se začala objevovat ke konci 16. století, ale přísné vedení řádu takovéto výstřelky kritizovalo. Vícehlasý zpěv s doprovodem hudebních nástrojů a varhan byl proto v té době téměř revoluční novinkou. Mazákovi se podařilo skloubit tradiční klášterní chorál s novými prvky koncertantního stylu.\n\nVydal tiskem tři rozsáhlé sbírky chrámových skladeb, \"Cultus Harmonicus (opus I – III)\", které představují na 1500 stran notových záznamů.\n\n\nVe sbírce zámeckého archivu v Kroměříži je dochováno 5 motet v rukopisech. Žádné z nich není ve výše uvedených tištěných sbírkách:\n\nVe sbírkách v Praze, ve Slaném, v Bratislavě, Berlíně a Drážďanech jsou uloženy opisy skladeb známých z tištěného vydání.\n\n\n"}
{"id": "753925", "url": "https://cs.wikipedia.org/wiki?curid=753925", "title": "František Kubíček", "text": "František Kubíček\n\nJméno a příjmení František Kubíček má více nositelů:\n\n"}
{"id": "753928", "url": "https://cs.wikipedia.org/wiki?curid=753928", "title": "Karel Kubín", "text": "Karel Kubín\n\nKarel Kubín (11. února 1911 Ostrava – 25. listopadu 1983 Praha) byl český a československý odbojář a politik Komunistické strany Československa; poválečný poslanec Prozatímního Národního shromáždění.\n\nNarodil se v početné dělnické rodině. Otec byl topičem ve Vítkovických železárnách. Karel se vyučil soustružníkem a pracoval v mostárně ve Vítkovických železárnách. Od roku 1929 byl členem KSČ. V období let 1935–1937 byl funkcionářem KSČ v Pardubicích a v Plzni, kde působil v mládežnickém hnutí. Byl také členem krajského vyboru KSČ. Od února 1937 působil jako interbrigadista ve španělské občanské válce.\nBojoval v baterii Jožky Májka a Karla Liebknechta na madridské frontě, později na aragonské frontě. V únoru 1939 přešel do Francie. V Paříži se podílel na pomoc internovanym interbrigadistům na jihu Francie.\n\nPo okupaci Francie nacistickým Německem přesídlil na Slovensko, kde od roku 1941 působil v ilegálních strukturách Komunistické strany Slovenska. Byl organizátorem stranické práce v regionu Trenčianske Teplice, Dubnica nad Váhom a Považská Bystrica. V lednu 1942 byl zatčen Púchově a následně vězněn Leopoldově a dalších věznicích na Slovensku. Od února 1945 pak byl držen v koncentračním táboru Mauthausen.\n\nPo válce se zapojil do politického života. Stal se vedoucím tajemníkem KV KSČ v Pardubicích. V této funkci působil do března 1947. V letech 1945-1946 byl poslancem Prozatímního Národního shromáždění za KSČ. V parlamentu setrval do parlamentních voleb v roce 1946.\n\nPo roce 1947 pracoval v ústředí Revolučního odborového hnutí a v nakladatelství \"Práce\" a pak byl vedoucím ústřední správy národního pojištění. Přispíval do odborářského tisku.\n\n"}
{"id": "753931", "url": "https://cs.wikipedia.org/wiki?curid=753931", "title": "Martin Kulich", "text": "Martin Kulich\n\nMartin Kulich (13. ledna 1906 Veľká Slatina – 2. prosince 1979 Poľana) byl slovenský a československý odbojář a politik, poválečný poslanec Prozatímního Národního shromáždění, Slovenské národní rady a generální tajemník Demokratické strany. Po roce 1948 člen Strany slovenské obrody.\n\nVystudoval měšťanskou školu ve Zvolenu v letech 1920–1924. Pak v letech 1926–1928 absolvoval meliorační školu v Košicích. Působil jako referent státních lesů v Bratislavě, u krajské správy lesů v Malackách a v Pezinku, v Ústředním výboru Slovenského mysliveckého svazu. Za druhé světové války se podílel na odboji, účastnil se Slovenského národního povstání a byl členem povstalecké Slovenské národní rady.\n\nPřed druhou světovou válkou byl tajemníkem Slovenského rolnického dorostu, což byla mládežnická organizace Republikánské strany zemědělského a malorolnického lidu (agrární strany). V roce 1944 se podílel na vzniku Demokratické strany (DS) spojením různých nesocialistických proudů slovenského odboje. Na sjednocovacím sjezdu 17. září 1944 byl zvolen generálním tajemníkem DS. Byl tajemníkem Demokratického klubu v Banské Bystrici a po ústupu povstalců do hor působil jako partyzán.\n\nV letech 1945–1946 byl poslancem Prozatímního Národního shromáždění za Demokratickou stranu. V parlamentu setrval do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Kulich patřil mezi skupinu funkcionářů DS, kteří s tímto trendem souhlasili a podílel se na budování Strany slovenské obrody. Publikoval četné studie v oboru myslivosti, střelectví, ornitologie a včelařství. V roce 1945 mu byl udělen Řád Slovenského národního povstání a v roce 1947 Československý válečný kříž.\n\n"}
{"id": "753932", "url": "https://cs.wikipedia.org/wiki?curid=753932", "title": "Jevgenij Vasiljevič Ševčuk", "text": "Jevgenij Vasiljevič Ševčuk\n\nJevgenij Vasiljevič Ševčuk (rusky ', ukrajinsky ', rumunsky \"\"; * 19. června 1968, Rybnica) je podněsterský politik ukrajinské národnosti a bývalý prezident mezinárodně neuznané Podněsterské moldavské republiky.\n\nVystudoval Fakultu mechanizace na Ukrajinské zemědělské akademii v Kyjevě a práva na Podněsterské státní univerzitě v Tiraspolu. Poté od roku 1992 pracoval v orgánech podněsterského ministerstva vnitra pro boj s hospodářskou kriminalitou. Roku 1998 odešel ze státních služeb a přijal místo zástupce ředitele podněsterského holdingu Šerif. V roce 2000 byl zvolen poslancem Nejvyššího sovětu, kde byl zvolen jeho místopředsedou. Ve volbách roku 2005 byl lídrem strany Obnova, která získala většinu křesel v parlamentu. Ševčuk se stal předsedou Nejvyššího sovětu. V červenci 2009 na funkci rezignoval z důvodu konfliktu s tehdejším prezidentem Smirnovem a novým předsedou byl zvolen Anatolij Kaminskij. Ševčuk byl o dva dny později odvolán z pozice předsedy strany Obnova, kterou po něm též získal Kaminskij. \nV prosinci 2011 zvítězil se ziskem 38,55 % hlasů v prvním kole prezidentských voleb, porazil favorita Moskvy Kaminského i dlouholetého prezidenta Igora Nikolajeviče Smirnova. Ve druhém kole zvítězil nad Kaminským ziskem 73,88 % hlasů.\n\nRozhodnutím Evropské komise z roku 2005 má Ševčuk zakázán vstup na území EU. Je občanem Podněstří a Ruské federace.\n\nPo prezidentských volbách v prosinci 2016 ho v prezidentském úřadě nahradil předseda parlamentu a bývalý ministr vnitra Vadim Krasnoselskij.\n\n28. června 2017 zbavil podněsterský parlament bývalého prezidenta Ševčuka imunity vzhledem k tomu, že je vyšetřován z údajné zpronevěry státních prostředků. Ve stejný den večer Ševčuk přeplul ve člunu hraniční řeku Dněstr a utekl do Moldavska.\n"}
{"id": "753934", "url": "https://cs.wikipedia.org/wiki?curid=753934", "title": "Eye of the Leopard", "text": "Eye of the Leopard\n\nEye of the Leopard je dokumentární film z produkce National Geographic Channel, poprvé vysílaný v roce 2006, který zobrazuje cestu, život a růst mláděte levharta jménem Legadema. Film je vyprávěný Jeremy Ironsem. Irons později vyprávěl další dokument National Geographic Channel - \"The Last Lions\" z roku 2011. \n"}
{"id": "753936", "url": "https://cs.wikipedia.org/wiki?curid=753936", "title": "Prudká", "text": "Prudká\n\nPrudká je samota v údolí Svratky mezi Doubravníkem a Boračí, v Hornosvratecké vrchovině, v přírodním parku Svratecká hornatina. Název patrně pochází od slova \"prutka\", což je lidové označení hamru zpracovávajícího železo, který fungoval zřejmě již před rokem 1740. Stála zde také huť s dřevouhelnou vysokou pecí, kde se zpracovával limonit, jenž byl těžen u Borače. V polovině 19. století huť zanikla, její areál koupil Carl Maxmilian Kopřiva, majitel papírenského provozu v Předklášteří, a přestavěl jej na papírnu, která zde byla v provozu do roku 2009.\n\nPo levém břehu Svratky vede kolem osady železniční trať Žďár nad Sázavou – Tišnov, která zde prochází skrz skalní masiv Doubravnickým tunelem. Za ním je vybudována zastávka Prudká, ke které vede přes řeku památkově chráněná dřevěná krytá lávka. Nedaleko papírny se na trati nacházelo nákladiště. Součástí osady je také rekreační středisko Prudká.\n\nV nejbližším okolí Prudké se nachází přírodní rezervace Sokolí skála.\n\n"}
{"id": "753952", "url": "https://cs.wikipedia.org/wiki?curid=753952", "title": "Bartball", "text": "Bartball\n\nBartball (v originále MoneyBART) je 3. díl 22. řady amerického seriálu Simpsonovi. Poprvé byl odvysílán 10. října 2010 a v Česku 26. května 2011.\n\nVšechno začíná když, do Springfieldské školy přijede její bývalá žákyně. Líza pozná, že je velmi inteligentní a chce jí poznat. Zjistí, že je daleko úspěšnější než ona a tak se Líza zapíše jako trenérka Bartova baseballového týmu. Když se to Bart dozví, protestuje a Lízina taktika se ji vůbec nelíbí. Líza vede tým pomocí výpočtů a logických rozkazů. Bart jí ale vůbec neposlouchá a proto ho Líza vyhodí z týmu. Ten na baseball brzy zapomene a ani mu nějak nechybí. Když jde s Marge do zábavního parku, Líza mu nečekaně zavolá a vysvětlí mu, že chybí hráč a potřebují naléhavě náhradu. Nakonec se Bart na hru dostaví a udělá to, že se pokusí ukrást všechny mety. Bohužel, to se mu nepovede a všichni na něj mají vztek. Jen Líza je ráda, protože pomocí bratra objevila pravé kouzlo baseballu.\nOficiální stránky seriálu Simpsonovi\n"}
{"id": "753957", "url": "https://cs.wikipedia.org/wiki?curid=753957", "title": "Sasuke Učiha", "text": "Sasuke Učiha\n\nSasuke Učiha ( うちはサスケ, mezi českými fanoušky též populární Hepburnův přepis Sasuke Uchiha) je jedna z hlavních postav mangy a anime seriálů \"Naruto\" a \"Naruto: Šippúden\", jejichž autorem je Masaši Kišimoto. Sasuke je nindžou Skryté listové vesnice a členem týmu 7, jehož dalšími členy jsou Naruto Uzumaki, Sakura Haruno a jejich velitel, džónin Kakaši Hatake. Je inteligentní a mezi děvčaty ve třídě velmi oblíbený, což se nelíbí Narutovi, ale sám je však uzavřený a tichý. Sasuke pochází z věhlasného klanu Učiha, který je ve světě nindžů dobře znám díky svým mocným ohnivým technikám a také unikátní oční schopnosti šaringanu. Jeho hlavním cílem je pomstít svůj klan, jenž byl před lety vyvražděn Sasukeho bratrem Itačim.\n\nSasuke jako dítě žil se svým starším bratrem Itačim, matkou Mikoto a otcem Fugakuem v malé vesničce Učihů. Sasuke vzhlížel ke svému staršímu bratrovi a chtěl jej za každou cenu přesvědčit, aby ho uznal, proto se dožaduje bratrovy pozornosti i při jeho trénincích. Nelíbí se mu také to, že si Itačiho otec všímá víc než jeho. Proto když nastoupí na nindžovskou akademii, chce mít co nejlepší známky, aby si ho otec více všímal. Sasukemu se však i přes veškerou píli nedaří Itačiho překonat, a aby toho nebylo málo, po přijetí Itačiho do jednotky ANBU věnuje otec Itačimu ještě více pozornosti.\nNedlouho po přijetí do jednotky ANBU začne Itači chodit na nějaké tajné schůzky a vracet se domů až pozdě večer. Když k záhadným mizením Itačiho z domova přibude ještě nevyjasněná vražda jeho nejlepšího přítele Šisuie Učihy, ke které se Itači nepřizná, a napadení jedné policejní jednotky, začne se Fugaku o svého syna velmi bát. Sasuke se však dál snaží Itačiho překonávat, i když také ví, že s Itačim není něco v pořádku. \nJednoho dne, když se Sasuke vrací pozdě večer domů z tréninku se šurikeny, narazí v ložnici svých rodičů na Itačiho, který během Sasukeho nepřítomnosti vyvraždil celý svůj klan. Itači následně s posledními slovy a slzami v očích opouští vesnici.\nOd té doby Sasuke touží zabít svého bratra, aby pomstil všechny padlé příslušníky svého klanu.\n\nSasuke je pojmenován podle legendárního nindži Sarutobi Sasukeho, otce třetího hokage. Učiha je jiný způsob, jak vyslovit \"učiwa\", což je papírový vějíř, který má klan ve svém znaku. Sasuke v japonštině znamená pomocník nebo ochránce.\nSasuke nemá rád rajčata a bonbóny. Má také rád tréninky a procházky a nesnáší nattó (kvašené fazole a sója). Narodil se 28. února. V mbti se dá zařadit mezi INTJ.\n\n"}
{"id": "753961", "url": "https://cs.wikipedia.org/wiki?curid=753961", "title": "Knihovní systém s otevřeným zdrojovým kódem", "text": "Knihovní systém s otevřeným zdrojovým kódem\n\nOpen source knihovní systém je knihovní systém s otevřeným zdrojovým kódem (angl. open source integrated library system). Knihovní software je soustava programů, které umožňují zpracovávat bibliografické záznamy o dokumentech, které knihovna vlastní, sdílet je s dalšími knihovnami, vytvářet administrativní záznamy o čtenářích, výpůjčkách, zajišťovat nákup knih a seriálů a provozovat online katalog – automatizovaně, tedy prostřednictvím počítačové techniky v rámci jednoho komplexního propojeného systému. Knihovní systémy s otevřeným zdrojovým kódem se ale liší od běžně používaných proprietárních systémů tím, že autoři dávají komunitě uživatelů k dispozici zdrojový kód programů, a sami uživatelé se mohou stávat také autory programů. Podstatná je skutečnost, že autoři softwaru také nijak neomezují právo uživatele upravovat software podle konkrétních potřeb. Takovému softwaru se také říká otevřený software nebo svobodný software. Záleží na konkrétním typu licence pod níž bývá provozován. \n\nSoftware bez vyhrazených práv, s nulovou právní ochranou, lze s ním volně nakládat.\n\nProgramy opatřené doložkou copyleft. Tato doložka nedovoluje přidávat další omezení, pokud někdo program dále modifikuje a distribuuje. Každá další kopie či odvozenina musí zůstat svobodným softwarem – jedná se o tzv. nakažení svobodnou licencí. Dále viz GNU GPL.\n\nProgramy, k jejichž zdrojovému kódu nemá uživatel přístup a nemůže v nich nic měnit.\n\nTyp softwaru, u kterého je povoleno volné šíření kopií, aby si uživatel mohl po omezenou dobu daný program zdarma vyzkoušet. Poté musí svoji kopii smazat, koupit nebo zaregistrovat u výrobce.\n\nSoftware, který je volně šířen, ale autorovi zůstávají autorská práva a pouze on může provádět změny v programu. Nesmí jej ale ani on ani nikdo další šířit komerčně.\n\nProgramové vybavení, které je předinstalované na konkrétní počítač, je na něj licenčně vázáno a uživatel jej získává spolu s koupí počítače.\n\nProgramy, které mohou být využívány zdarma, jsou však obvykle doplněny aktivní reklamou.\n\nCenově zvýhodněné proprietární licence pro vládu, školství a velké firmy.\n\nLicence vzniklá v rámci Open Source Iniciative – umožňuje využití části programového vybavení i pod jinými licencemi.\n\nLicence vzniklá v rámci Free Software Foundation – požaduje úplnou čistotu a svobodu softwaru v celé distribuci. Pro podporu programátorů byla vytvořena licence GPL (GNU Public Licence, Veřejná licence GNU), kterou mohou pro licencování své práce využívat všichni programátoři svobodného softwaru.\n\nPro výběr vhodného svobodného knihovního systému lze použít různá hlediska. Nejprve je nutné zhodnotit míru otevřenosti softwaru – zdrojový kód musí být volně dostupný. Poté následuje zhodnocení komunity, protože vybráním konkrétního systému s otevřeným zdrojovým kódem se i my stáváme členy dané komunity. Pokud nám pravidla komunity vyhovují, zamýšlíme se nad funkcionalitou systému – zda vyhovuje specifickým potřebám uživatele. \n\nPři rozhodování se uvažují tato konkrétní hlediska\n\n• \"z pohledu svobodného softwaru obecně\":\nstáří a stabilita systému, velikost, síla a aktivita komunity, její ochota poskytovat podporu a konzultace, dostupná dokumentace, styl vedení projektu, míra náročnosti instalace, uživatelská přívětivost grafického rozhraní, integrace s dalšími nástroji, existence vývojového plánu (roadmap), existence sponzora.\n\n• \"z pohledu knihovny\":\nmodul pro akvizici, správu seriálů, katalogizaci, výpůjční modul, OPAC s nástroji webu 2.0, podpora formátu MARC 21, exporty a importy dat v tomto formátu, podpora protokolu Z39.50, jednoduchá lokalizace a systémová úprava, možnost vytvářet konsorcia, API pro integraci do větších portálových řešení, využívání relační databáze, vytváření statistik, přístup z několika pracovních stanic (uživatelé, zaměstnanci), SIP2 (server umožňující připojení automatických systémů). Obecně se dá říci, že se jedná o moderní knihovní systémy navržené \"knihovníky pro knihovníky\" (samozřejmě ve spolupráci se softwarovými architekty), většinou zahrnující nové přístupy webu 2.0.\n\nVývoj Evergreenu začal v roce 2004 ve státě Georgia v USA organizací Georgia Public Library Service. Tamní knihovny byly nespokojené s provozem a směrem vývoje užívaných proprietárních systémů, a tak vytvořily konsorcium Public Information Network for Electronic Services (PINES) a nechaly vyvinout systém, který plně vyhovoval jejich požadavkům a představám. Protože se jednalo o systém s otevřeným zdrojovým kódem, vývoj je vyšel také mnohem levněji než poplatky za úpravu komerčního softwaru. První verze systému byla vydána v září 2006. V té době ji využilo přibližně 250 knihoven konsorcia v Georgii. Postupně byla vytvářena další konsorcia v USA a v Kanadě, došlo také k rozšíření i do dalších zemí mimo Ameriku. Evergreen je koncipován jako stabilní, robustní, flexibilní, bezpečný a k uživateli přátelský systém. \n\nKoha je nejstarší open sourcový knihovní systém. Byl vytvořen na Novém Zélandu v roce 1999 společností Katipo Communications pro Horowhenua Library Trust, jejichž knihovní systém si neuměl poradit s přechodem na rok 2000 (tzv. Y2K). Název pochází z maorského jazyka a znamená dar. První instalace naživo proběhla v lednu 2000. Systém je stabilní a je vhodný i pro velké knihovny.\n\nPMB je systém, který byl jako open source knihovní systém vyvinut ve Francii, kde je také nejrozšířenější. Dále byl implementován převážně v evropských knihovnách. Rovněž plně vyhovuje knihovnickým požadavkům. Dle některých studií je nejelegantnějším řešením pro malé knihovní sítě.\n\nJedná se o knihovní software vyvinutý v Indii a populární zvláště v rozvojových zemích. Od samého počátku se orientuje na knihovny ve veřejném sektoru.\n\nBrazilský knihovní systém s otevřeným zdrojovým kódem populární zvláště v neanglicky (především portugalsky) mluvících zemích. Existuje také francouzská lokalizace. Byl vyvíjen v prostředí CDS/ISIS, takže umožňuje snadnou migraci takových sbírek.\n\n\n"}
{"id": "753964", "url": "https://cs.wikipedia.org/wiki?curid=753964", "title": "Československá republika (1948–1960)", "text": "Československá republika (1948–1960)\n\nČeskoslovenská republika existující v letech 1948–1960 byla nástupcem Třetí Československé republiky. Státní zřízení bylo výsledkem uchopení moci komunistickou stranou v únoru 1948. Komunistický režim se označoval za lidovou demokracii: existovalo několik povolených stran, ale permanentní vládní koalice, označovaná jako Národní fronta Čechů a Slováků, dodržovala jednotný postup, který určovala komunistická strana.\n\nZ hlediska státní správy byla Československá republika unitárním státem s asymetrickým uspořádáním (existoval Sbor pověřenců – zjednodušeně řečeno, slovenská vláda s velmi omezenými pravomocemi). Z hlediska zahraniční politiky byla Československá republika satelitem Sovětského svazu.\nČeskoslovenská republika zanikla novou ústavou účinnou od 11. července 1960, která zavedla nový název státu „Československá socialistická republika“.\n\nÚstava Československé republiky z 9. května 1948 sice formálně zachovávala některé rysy charakteristické pro pluralitní demokracii (částečně oddělovala státní moci, zakotvila základní práva a svobody, garantovala nezávislé soudnictví atd.), což ji výrazně odlišovalo od dalších „stalinistických“ ústav lidově demokratických států té doby, ale skutečné ústavní poměry, pokud šlo o práva a svobody občanů, se od jejího znění téměř kompletně odchylovaly, takže ústava byla z velké části fikcí.\n\nÚstava Československé socialistické republiky z roku 1960 zavedla nový název státu (Československá socialistická republika), nové státní symboly, nominálně zakotvila jako státní zřízení socialismus a zakotvila vedoucí úlohu komunistické strany. Ústava také zesílila centralizaci byly vytvořeny rozsáhlejší kraje a prakticky zrušila existující omezenou autonomii Slovenska.\n"}
{"id": "753968", "url": "https://cs.wikipedia.org/wiki?curid=753968", "title": "Zahradní architektura", "text": "Zahradní architektura\n\nZahradní architektura (která je součástí oboru Krajinářská architektura) je obor lidské činnosti zabývající se plánováním, tvorbou a přeměnou nezastavěných prostor. Jde o všechny venkovní prostory, především parky, sportoviště a rekreační zařízení, veřejná prostranství a zahrady, ale i další volné prostory ve venkovských a městských oblastech. Současná krajinářská architektura, jako svébytný obor architektury nikoliv zahradnictví, se na vědecko-technické základně definuje jako esteticko-umělecká disciplína, jejímž ústředním cílem je vytvářet ekologicky a sociálně neporušené životní prostředí.\n\nKrajinářský architekt je profese navrhující nové krajinářské stavby, nebo obnovu stávajících v krajině volné i městské (náměstí, ulice, nábřeží, parky, zahrady, remízy, aleje, cesty atd.) se záměrem vytvořit vhodné životní prostředí pro člověka, s vhodnými sociálními, užitkovými a estetickými atributy. Krajinářská (součástí je i tzv. zahradní) architektura se opírá o systematický průzkum stávajících sociálních, ekologických a dalších místních podmínek, procesy v krajině a navrhuje zásahy tak, aby přinesly požadovaný výsledek. Úpravy v rámci krajinářské architektury jsou mimo přírodních podmínek obvykle dále modifikovány řadou zásadních a někdy protichůdných faktorů, jako je například přání zadavatele a ekonomické limity.\n\nV některých státech a oblastech, jako je Kanada (Ontario) a Santa Barbara, Kalifornie, musí být všechny návrhy pro veřejný prostor přezkoumány a schváleny licencovanými krajinářskými architekty. Krajinářští manažeři využívají své znalosti procesů krajiny k dlouhodobé péči a rozvoj krajiny. Často pracují v oblastech lesnictví, ekologii a zemědělství.\n\nV České republice jsou úkony v krajinářské architektuře rovněž veřejnoprávní činností. Dle zákonné úpravy stavebního zákona (§ 158) jsou vybranými činnostmi ve výstavbě, kterou smějí vykonávat jen a pouze autorizované fyzické osoby. Erudici a kompetence autorizovaných osob přezkušuje a ověřuje na základě ústavního (Čl. 26 odst. (2) LPS) a zákonného (ZvpAIT č. 360/92 Sb.) zmocnění Česká komora architektů a vede jejich veřejné rejstříky. Tyto činností smí vykonávat jen a pouze autorizované osoby.\nČeská komora architektů, zákon č. 360/1992 Sb., o výkonu povolání autorizovaných osob, i ČVUT a školy, které mají uznané vzdělání v tomto oboru používají termín „krajinářská architektura“. Další používané termíny označující dílčí části krajinářské architektury a související obory: zahradní design, zahradní architektura, architektura, zahradnictví. Sadovnictví, sadovnická tvorba, sadovnická projekce, sadovnické úpravy, jsou dnes již zastaralé pojmy.\n\nObor krajinářská architektura prochází od konce 19. století do dnešních dnů vývojem, tak jak tomu je v Evropě i v USA. Ačkoliv František Thomayer bývá považován za prvního českého zahradního architekta, sám holdoval především dobovému pojmu sadovnictví, případně krasosadovnictví. Tento pojem ve svých listech z německé praxe užíval před první světovou válkou i Josef Kumpán, ačkoliv právě jemu je přisuzováno zavedení a popularizace pojmu „zahradní architekt“, o jehož obsahu si učinil představu během působení spolu s Leberechtem Miggem. Vzniká tak generační schizma zahradních architektů a sadovníků, která se stane hlavním rysem oboru po celé 20. století. Slovní spojení „zahradní architekt“ se stává velmi atraktivní značkou oboru a Bohumil Ducháč Vyskočil (zahradní architekt u Vaňka) mu přisuzuje působnost „parky, zahrady, hřiště, hřbitovy, koupaliště“, ale i „zahradní města a kolinie, zelené pásy a výstaviště“ (1934). Již v roce 1942 Bohumil Kavka rozděluje sadovnictví na dvě odvětví a) Sadovnictví krajinářské a b) Zahradní architektura. V podstatě marně. Sice se sadovnictví dává více cestou technologickou a zahradní architektura spíše kompoziční, nicméně schizma úspěšně trvá. V 90. letech 20. století nepřichází zlom, nicméně Zahradnická fakulta v Lednici se postupně zříká reliktů pojmu sadovnictví a objevuje se pojem „Zahradní a krajinářská architektura“, který se snaží konvenovat s mezinárodními označeními „Landscape architecture“ a „Garden design“. Při vší smůle do hry ještě vstupují výrazy „tvorba“ a „krajinná“, které jsou různě adaptovány občanskými sdruženími, institucemi i komerčním sektorem. V rámci plurality kompetice mozkového trustu ČZU v Praze a VoŠZa v Mělníce křísí pojem sadovnictví v různých kontextech. Jediný konzistentní postoj k názvu dotčeného oboru zaujala komunita architektů, kteří na fakultách a v praxi používají ve shodě s platnou legislativou prakticky výhradně pojem „krajinářská architektura“. S ohledem na krátkou dobu osvěty tohoto pojmu v občanské společnosti lze očekávat, že tradiční český „zahradní architekt“ zůstane i nadále bestsellerem. Zřejmě to bude i tím, že autorizovaných osob je v branži zhruba desetina a zmatení pojmů umožňuje projektantům i školám působit ex lex.\n\nPojem „zahradní architektura“ definuje krajinářský architekt prof. Ing. Ivar Otruba CSc., jako profesi architektonické tvorby a obor umělecké činnosti, jehož hlavním posláním je utváření formací z přírodních prvků při spolupůsobení výtvoru stavebních technických a výtvarně architektonických. Pojem „krajinářská architektura“, řeší také problematiku krajiny v širších souvislostech. \n\nAmerická společnost krajinářských architektů (ASLA – \"American Society of Landscape Architects\") nabízí následující definici a aplikaci povolání zahradní (krajinářské) architektury:\n\nKrajinářská architektura (součástí je také zahradní architektura) je nejen uměleckým ale i technickým a vědním oborem, jehož podstatou je práce s prostorem, terénem, rostlinným materiálem a doplňky. Je vědou která pracuje se znalostmi mnoha oborů zahrnujíce poznatky věd jako je architektura, zahradnictví, botanika, výtvarné umění, průmyslový design, geologie a vědy o Zemi, environmentální psychologie, geografie a ekologie. Do práce krajinářského architekta se mohou zahrnovat práce jak při vzniku veřejného parku tak i dálnice, návrhy obytných zón i návrhy občanského infrastruktury, stejně tak dělení či slučování ploch v krajině, změny vodního režimu návrhy terénních úprav,nebo rekultivaci zničené krajiny, jako jsou doly, nebo skládky. Krajinářští architekti pracují na všech typech staveb a vnějšího prostoru jakkoliv malého nebo velkého měřítka, ve městech, i na venkově, integrujíce zásady ekologie udržitelného rozvoje. \nJedním z prvních propagátorů termínu krajinářská architektura (Landscape architecture) byl nejvýznamnější architekt druhé poloviny 19. století Humphrey Repton „\"Zlepšení krajiny, a zobrazení její přirozené krásy ku prospěchu věci, je umění, které má původ v Anglii a proto bylo nazvané „anglické zahradnictví“… Protože tento výraz není dostatečně vhodný, zvláště s tím přihlédnutím, že i jiné směry zahradnictví… byly podobně přivedeny k největší dokonalosti v naší zemi, proto jsem přijal pro „anglické zahradnictví“ odborný výraz „zahradní architektura“,…\"“zavádějíce tak termín zahradní architektura jako označení pro styl anglického parku. Pod termínem zahradní architektura (Landscape architecture) však zahrnoval prostě vhodnou úpravu okolí budov, stejně jako parku či jakékoliv úpravě krajiny ve vhodném stylu. K zahradní architektuře napsal: „\"Znalost malování nedostačuje bez znalosti zahradnictví. Na druhé straně, pouhý zahradník, bez schopnosti malovat, bude zřídka schopen vytvořit správnou představu efektů předtím, než jsou přeneseny do výsledku. Tato schopnost předvídat efekty, tvoří mistra v každém odvětví vznešených umění a může být jen výsledkem správného oka, připravené koncepce a plodem vynalézavosti, kterou mistru přidává až praktická zkušenost. Ale v tomto umění zahradní architektury, malování a zahradničení, není jediným základem. Umělec musí být kompetentní v znalostech mapování, mechaniky, hydrauliky, zemědělství, botaniky, a všeobecných zásadách architektury.\"“\nPro období před rokem 1800, dějiny zahradních úprav (oboru později nazvaného Zahradní a krajinářská architektura) byla do značné míry územním plánováním a zahradní architekturou pro zámky a paláce, královského majetku, náboženských komplexů a vlády. Příkladem je rozsáhlá práce Andrého Le Nôtre pro francouzského krále Ludvíka XIV. na zahradách obklopujících palác Versailles. První poznámka o krajinářství (landscape) podal Joseph Addison v roce 1712. Termín \"krajinářská architektura\" byl údajně vynalezen Measonem v roce 1828 a byl nejprve používán jako profesionální titul Frederick Law Olmstedem v roce 1863. Během druhé 19. století, se stal termín \"zahradní architekt\", kterou používají profesionální lidé, kteří navrhli krajiny. Toto použití \"krajinářský architekt\", stal se ustavený po Frederick Law Olmsted a Beatrix Farrand s dalšími založili americkou společnost krajinářských architektů (ASLA) v roce 1899, a roku 1949 Mezinárodní federaci krajinářských architektů (IFLA).\n\nV 19. století se městské plánování stalo důležitou potřebou. Kombinace tradic zahradní architektury a nově vznikající plánování měst, dalo zahradní architektuře jedinečné zaměření pro tyto potřeby. Ve druhé polovině století, Frederick Law Olmsted dokončil sérii parků, které mají i nadále velký vliv na praxi krajinářské architektury dnes. Mezi nimi byl Central Park v New York City, Prospect Park v Brooklynu New York Bostonský Emerald Necklace park system. Jens Jensen navrhl sofistikované přírodní Městské Regionální parky pro Chicago, Illinois, soukromé majetky rodiny Fordových, včetně Fair Lane Edsel Ford Eleanor House.\n\nV mnoha zemích existují profesní organizace prosazující své zájmy a někdy také upravující praxi krajinářské architektury. Praxe se liší od národa k národu, některé vyžadují udělení licenci k provozování praxe a jiné ukládají malé nebo žádné omezení.\n\nSadovnická tvorba je označení dříve používané pro zahradní architekturu samotnou, rozumí se jí však spíše přímo souhrn pravidel, možných způsobů a doporučených postupů používaných zahradní architekturou a práce prováděné zahradními architekty. Dnes je tento pojem nahrazován jinými termíny. \n\n"}
{"id": "753969", "url": "https://cs.wikipedia.org/wiki?curid=753969", "title": "Theobald II. Navarrský", "text": "Theobald II. Navarrský\n\nTheobald II. Navarrský ( \"Thibaut II de Navarre\", 1239 – 4. prosince 1270, Trapani) byl navarrský král a hrabě ze Champagne, účastník osmé křížové výpravy. Za jeho vlády se v Navaře konalo první sčítání lidu. Byl důvěrným přítelem svého tchána Ludvíka IX., Dante Alighieri jej ve své Božské komedii umístil do Pekla.\n\nTheobald byl starším synem navarrského krále Theobalda I. a jeho třetí choti Markéty, dcery Archambauda Bourbonského. V červenci 1253 mu zemřel otec a regentem se za nezletilého chlapce stal aragonský král Jakub I. společně s vdovou Markétou. Té se urychleným představením Theobalda revoltujícím baronům v Pamploně podařilo zabránit nástupnické krizi.\n\nO rok později se Theobaldovi zalíbila dvanáctiletá Isabela, dcera francouzského krále Ludvíka. Isabela kráčela ve šlépějích svého otce, vážně zvažovala klášterní život a oba mladí lidé sdíleli náboženské nadšení. 6. dubna 1255 je v Melunu oddal františkán Odo Rigaud a poté Theobald trávil nějaký čas na pařížském dvoře. Král Ludvík se k němu choval jako k synovi, svou roli kromě osobních sympatií jistě hrála i záruka budoucího příklonu navarrské dynastie k Francii. Pro Theobalda se stal velkým vzorem.\n\nRoku 1256 se Theobald ujal dědictví po otci. I po převzetí Navarry a Champagne úzce spolupracoval se svým tchánem, oba muži se navzájem podporovali. Isabela se na veřejných věcech vůbec nepodílela, její čas byl zcela vyplněn zájmem o náboženský život, dny trávila se svým zpovědníkem a tajným umrtvováním těla. Roku 1270 se bezdětní manželé připojili ke křížové výpravě Ludvíka IX., což se jim stalo osudným.\n\nVýpravu postihla katastrofa, na území Tunisu při čekání na posily zemřel na úplavici Jan Tristan, pár dní po něm i samotný král Ludvík. Při plavbě do Trapani zastihla vracející se flotilu vichřice a výprava ztratila na čtyřicet válečných lodí. Vyděšení cestovatelé se rozhodli raději pro cestu po souši. Do vlasti se jich přesto vrátilo jen pár. Theobald zemřel v prosinci 1270 v Trapani na blíže neurčenou epidemii. Jeho vnitřnosti byly pohřbeny na místě, tělo nabalzamováno a společně s kostmi tchána a dalších členů rodiny převezeno do Francie. V dubnu 1271 zemřela již na území Provensálského hrabství také Isabela. Pohřební průvod se tak rozrostl i o její ostatky. Theobaldovo srdce bylo uloženo u jakobínů v Provins, Isabelino u cisterciáků v Clairvaux a těla obou manželů ve františkánském klášteře v Provins. Dědicem navarrského království se stal Theobaldův mladší bratr Jindřich I.\n"}
{"id": "753971", "url": "https://cs.wikipedia.org/wiki?curid=753971", "title": "Rodrigo de Arriaga", "text": "Rodrigo de Arriaga\n\nRodrigo de Arriaga (17. ledna 1592, Logroño – 7. června 1667, Praha) byl španělský teolog a filosof, který byl od roku 1624 profesorem jezuitské univerzity v Praze.\n\nRodrigo patřil do tzv. druhé scholastiky, konkrétně do její jezuitské odnože. Byl velmi kritický k realismu Tomáše Akvinského a měl naopak blízko k nominalismu Williama Ockhama. Kráčel v něm však svou vlastní cestou. Vycházel z aristotelského principu „unum in multis“ (tj. jedno je zahrnuto v mnohém): věřil tedy například, že červenost je obsažena ve všech červených věcech. Tyto věci se od sebe liší, neboť každé z nich obsahuje jinou formu (morfé) červeni, my však tyto formy svými nedokonalými poznávacími schopnostmi nedokážeme rozlišit. \n\nČtyři z pěti Tomášových \"cest\" k důkazu Boží existence odmítal uznat jako platné důkazy a zabýval se také teorií matematického důkazu. Jeho kritiku ocenil i jeden z nejvlivnějších francouzských filosofů té doby Pierre Bayle. Arriaga nebyl fenomenalista: domníval se, že jsoucna poznáváme přímo, neboť věci o sobě afikují (ovlivňují) naše smyslové orgány.\n\nArriagovo pojetí nominalismu zavrhoval René Descartes, který se na základě jeho nepřijatelnosti rozhodl pro jiný směr: mechanicismus.\n\n\n"}
{"id": "753973", "url": "https://cs.wikipedia.org/wiki?curid=753973", "title": "Marc Dutroux", "text": "Marc Dutroux\n\nMarc Dutroux (* 6. listopadu 1956, Brusel) je belgický sériový vrah. V letech 1995 a 1996 unesl, mučil a sexuálně zneužíval šest dívek ve věku od osmi do devatenácti let, čtyři z nich později zavraždil. V roce 1996 byl dopaden a v roce 2004 byl odsouzen na doživotí.\n\nJeho bývalá manželka, Michelle Martinová, byla v roce 2004 odsouzena k 30 letům vězení za spolupachatelství. Podle výsledků vyšetřování nechala dvě unesené dívky zemřít hlady, zatímco krmila své německé ovčáky, a těla zakopala v plastových pytlích na zahradě. V roce 2012 byla podmínečně propuštěna. Proti jejímu propuštění se konaly protesty. Projednávalo se i jeho propuštění, žádost byla v únoru 2013 zamítnuta.\n"}
{"id": "753978", "url": "https://cs.wikipedia.org/wiki?curid=753978", "title": "Kamenka (rozcestník)", "text": "Kamenka (rozcestník)\n\nKamenka může být:\n\n"}
{"id": "753980", "url": "https://cs.wikipedia.org/wiki?curid=753980", "title": "Dopis osmi", "text": "Dopis osmi\n\nTakzvaný Dopis osmi je text, který vyšel jako otevřený dopis osmi evropských státníků 30. ledna 2003 ve \"Wall Street Journalu\" (jiné zdroje uvádějí \"The Times\", podle dalších byl text vydán souběžně v řadě evropských deníků) pod názvem United We Stand neboli česky Jsme sjednoceni. Pod textem mělo být podepsáno osm státníků – odtud jeho název.\n\nUvádí se, že dopis byl reakcí na neochotu Francie a Německa podpořit vojenský zásah proti Iráku a deklarací podpory části států Evropské unie této vojenské akci. S iniciativou údajně přišel španělský premiér José María Aznar, v jehož úřadu měl dopis vzniknout. Jiné zdroje uvádějí, že ho původně navrhl Mike Gonzalez, zástupce vedoucího redaktora listu The Wall Street Journal Europe.\n\nDokument vyvolal řadu protichůdných reakcí na domácí i mezinárodní politické scéně, zejména po následné válce v Iráku, kdy se nepodařilo žádný z oficiálně uváděných důvodů pro tento konflikt prokázat. Za Českou republiku dokument podepsal prezident Václav Havel. Ve funkci prezidenta ČR skončil pouhé dva dny poté, co tento dokument vyšel v tisku.\n\n"}
{"id": "753984", "url": "https://cs.wikipedia.org/wiki?curid=753984", "title": "Christian de Portzamparc", "text": "Christian de Portzamparc\n\nChristian de Portzamparc, celým jménem Christian Urvoy de Portzamparc (* 9. května 1944, Casablanca, Maroko) je francouzský architekt a urbanista. V roce 1994 získal jako první francouzský architekt Pritzkerovu cenu.\n\nChristian Urvoy de Portzamparc se narodil 9. května 1944 v hlavním městě Maroka Casablance v rodině francouzských rodičů bretaňského původu. Několik měsíců po jeho narození se rodina přestěhovala do Marseille.\n\nV letech 1962–1969 studoval na École nationale supérieure des beaux-arts v Paříži a strávil rok studia teorie architektury a historie na Columbia University v New Yorku (1966).\n\nV roce 1970 založil v Paříži vlastní architektonický ateliér.\n\nPrvním jeho významným zrealizovaným projektem byl vodojem v Noisiel u Paříže (1971-1974). Následovala veřejná výstavba sociálních bytů ve 13. obvodu v Paříži (1975-1979). Většina jeho staveb se nachází ve Francii. Z jeho realizací jsou nejvýznamnější:\n\n\n\n"}
{"id": "753987", "url": "https://cs.wikipedia.org/wiki?curid=753987", "title": "Mike Inez", "text": "Mike Inez\n\nMike Inez (* 14. května 1966, San Francisco, Kalifornie) je americký kytarista, baskytarista a saxofonista.\nPůsobil ve skupině Alice in Chains jako baskytarista (nahradil Mika Starra). Dále ve skupinách Slash's Snakepit, Black Label Society a Spys4Darwin. V letech 2002–2006 byl členem skupiny Heart.\n"}
{"id": "753991", "url": "https://cs.wikipedia.org/wiki?curid=753991", "title": "Sun Red Sun", "text": "Sun Red Sun\n\nRun Red Sun je hudební skupina, která byla vytvořena Rayem Gillenem a Bobbym Rondinellim, bývalými členy Black Sabbath, a Mikem Starrem, bývalým členem Alice in Chains. Tento projekt skončil v roce 1993 Gillenovou smrtí.\n\n\n"}
{"id": "753994", "url": "https://cs.wikipedia.org/wiki?curid=753994", "title": "Ethelreda z Northumbrie", "text": "Ethelreda z Northumbrie\n\nEthelreda (Octreda nebo i Uhtreda) byla dcerou hraběte Gospatrica z Northumbrie.\n\nVe třináctém století je v Cumberlandu na severu Skotska zmiňována jako matka Williama fitz Duncana, teritoriálního magnáta v severním Skotsku a na severu Anglie. Má se za to, že byla manželkou Duncana II., který byl krátce skotským králem v roce 1094. Jinak je o ní známo jen velice málo.\n\n"}
{"id": "753998", "url": "https://cs.wikipedia.org/wiki?curid=753998", "title": "Pavel Linhart", "text": "Pavel Linhart\n\nPavel Linhart (10. srpna 1960, Košice – 27. prosince 2011, Praha) byl český režisér, producent, scenárista, kameraman a pedagog.\n\nV roce 1982 absolvoval čtyřleté studium na Divadelní akademii múzických umění v Praze.\n\nPo vojenské službě v Armádním uměleckém souboru v Praze (režisér, scenárista a konferenciér jazzového orchestru) v Praze režíroval pohádky pro Pražské kulturní středisko a působil jako dramaturg Obvodního kulturního střediska v Praze 5. V té době spolupracoval se souborem herců kolem politicky nepohodlného Radima Vašinky. V koprodukčním filmu \"Šílený reportér E.E.Kisch\" hrál roli mladého Josefa Lady, v televizním filmu \"K.H.Mácha\" hrál roli Dr. Františka Ladislava Riegera a několik dalších malých rolí ve filmech a inscenacích Československé televize.\n\nV letech 1985 až 91 jako externí a později kmenový režisér Československého rozhlasu a Českého rozhlasu, pro něž adaptoval a natočil řadu literárních a dramatických děl:\n\nV Listopadu 1989 podepsal s Karlem Weinlichem a Viktorínem Šulcem dokument, který požadoval odchod zkompromitovaných lidí z vedení Československého rozhlasu a rehabilitaci pracovníků vyhozených z politických důvodů po roce 1968.\n\nV roce 1990 získal grant ke studiu na Penobscot School v americkém Rocklandu.\nAbsolvoval stáže v televizních, rozhlasových a divadelních institucích a na univerzitách v USA.\n\nV letech 1991–92 režíroval divadelní inscenace v italském Palermu: Luigi Pirandello, \"Sevření\" a \"Na odchodu\" v divadlu Teatro Libero; Edward Albee, \"Pobřeží\" v divadlu \"Teatro Nuovo\".\n\nV roce 1992 absolvoval stáže v RAI, pracoval pro americkou rozhlasovou stanici EWTN v Římě.\n\nV 90. letech založil vlastní nezávislou produkční firmu PART Production.\n\nV letech 1991–95 vytvořil režie a choreografické programy pro Křižíkovu fontánu v Praze:\n\n\n\n\nV letech 1993 až 96 připravoval natáčení italských filmů v České republice, podílel se autorsky na filmových scénářích psaných v italštině.\n\nV roce 1999 byl producentem a režisérem hlavních akcí projektu \"Rok Vincenze Priessnitze - UNESCO 1999\". Projekt se uskutečnil pod osobní záštitou ministra kultury České republiky Pavla Dostála, za podpory českých vládních institucí a desítek sponzorů. V rámci projektu napsal, režíroval a produkoval film Vincenz Priessnitz o zakladateli moderní vodoléčby a lázeňství na Jesenicku Vincenz Priessnitz.\n\nV roce 2000 napsal a režíroval italsko-český film \"Třetí lev\", první projekt celovečerného filmu natočeného ve furlanštině.\n\nNěkolik let působil jako pedagog Vyšší odborné školy herecké v Praze a režíroval představení v Pidivadlu.\n\nPro americkou GOH Production N.Y.C. režíroval v letech 1992 a 2002 nahrávky autora a vypravěče Víta Hořejše, \"Československé pohádky\" a CD \"Golem\" s hudbou skupiny The Klezmatics Franka Londona.\n\nVideoklipy, dokumenty, přenosy a záznamy, filmy:\n\n\n\n\n"}
{"id": "754000", "url": "https://cs.wikipedia.org/wiki?curid=754000", "title": "Vila Franke", "text": "Vila Franke\n\nVila Franke (dříve Jappova vila) je vila v Tišnově vystavěná v letech 1898–1899. U vily stojí památné borovice. \n\nOd července 1989 do listopadu 2016 byla chráněna jako kulturní památka České republiky, památková ochrana byla obnovena v únoru 2017.\n\nNatáčel se zde seriál \"Četnické humoresky\".\n\nNa konci 19. století došlo k prohlášení Tišnova za klimatické místo a měly se tu začít budovat lázeňské a odpočinkové budovy. V rámci těchto výstaveb došlo k vytvoření Riegrovy ulice, na jejímž jednom konci bylo v roce 1899 postaveno Kuthanovo sanatorium a na tom druhém vila Franke, která se tak stala první rezidenční budovou v lokalitě. Stavebníkem byl Rudolf Japp, jenž pracoval jako sládek v pivovaru v Předklášteří. Brzy však kvůli ekonomickým problémům musel vilu prodat a následně se majitelé často střídali. V květnu 1932 se dostala do vlastnictví manželů Antonína a Marie Frankeových, kteří ji předělali na penzion s kavárnou. Mezi hosty penzionu a kavárny můžeme najít např. Jiřího Voskovce, Jana Wericha, Vlastu Buriana, Bohuslava Fuchse, Elišku Junkovou či Gustava Frištenského. Na konci druhé světové války byla vila těžce poškozena a po opravách tu vznikly učebny gymnázia a později byty. Kompletní opravy se budova dočkala až v letech 1990–1992, kdy sem začali jezdit zahraniční hosté, např. Sigourney Weaver či Sam Neil.\n\nJedná se o stavbu ve stylu anglických cottages s prvky secese a centrální halou. Patřila k ní také zimní zahrada ve tvaru cylindru a s pláštěm z polygonálních jehlancových tvárnic Falconniere.\n\n"}
{"id": "754002", "url": "https://cs.wikipedia.org/wiki?curid=754002", "title": "Breux-Jouy", "text": "Breux-Jouy\n\nBreux-Jouy je francouzská obec v departementu Essonne v regionu Île-de-France. V obci se nachází kostel svatého Martina z Tours.\n\nObec Breux-Jouy se nachází asi 35 km jihozápadně od Paříže. Obklopují ji obce Breuillet na severu a severozápadě, Saint-Yon na severovýchodě a na východě, Saint-Sulpice-de-Favières na jihovýchodě, Souzy-la-Briche na jihu a Saint-Chéron na jihozápadě a na západě.\n\n\"Počet obyvatel\"\n"}
{"id": "754003", "url": "https://cs.wikipedia.org/wiki?curid=754003", "title": "Trusted Computer System Evaluation Criteria", "text": "Trusted Computer System Evaluation Criteria\n\nTrusted Computer System Evaluation Criteria (TCSEC) neboli kritéria hodnocení spolehlivosti počítačových systémů je normou ministerstva obrany vlády Spojených států amerických (DoD – Department of Defense), která stanoví základní požadavky pro hodnocení kontroly efektivnosti počítačové bezpečnosti v počítačovém systému. TCSEC byla využita pro hodnocení, klasifikaci a výběru počítačových systémů, u kterých bylo zvažováno jejich využití pro zpracování, ukládání a vyhledávání citlivých nebo tajných informací. \n\nTCSEC, o které se často mluví jako o Oranžové knize, je ústředním bodem publikací Duhové řady ministerstva obrany Spojených států amerických. Původně byla vydána v roce 1983 Národním počítačovým bezpečnostním centrem (National Computer Security Center – NCSC), částí Národní bezpečnostní agentury (National Security Agency – NSA) a byla doplněna v roce 1985. TCSEC byla nahrazena Common Criteria, mezinárodním standardem, který byl vydán v roce 2005.\n\nOranžová kniha neboli DoDD 5200.28-STD byla zrušena DoDD 8500.1 dne 24. října 2002.\n\nBezpečnostní politika musí být výslovná, dobře definovaná a v počítačovém systému vymahatelná. Existují dvě základní bezpečnostní politiky:\n\nBez ohledu na politiku musí být prosazena osobní zodpovědnost. Musí existovat bezpečný způsob, který by zajistil přístup oprávněného, příslušného zástupce, který dokáže vyhodnotit zodpovědnost k informacím v přiměřeném čase a bez zbytečných potíží. Jsou tři požadavky vyplývající z cíle zodpovědnosti:\n\nPočítačový systém musí obsahovat hardwarové nebo softwarové mechanismy, které mohou být nezávisle hodnoceny k poskytnutí dostatečné záruky, že systém splňuje výše uvedené požadavky. Obecněji řečeno musí záruka obsahovat ujištění, že důvěrné části systémové fungují tak, jak bylo zamýšleno. Ke splnění těchto cílů je třeba dvou typů záruky s těmito jejich částmi:\n\nV každé třídě je další sada dokumentace, která řeší spíše vývoj, implementaci a správu systému než jeho schopnosti. Tato dokumentace zahrnuje: \n\nTCSEC definuje čtyři divize: D, C, B a A, kdy A znamená největší bezpečnost. Každá divize znamená důležitý rozdíl v důvěře, kterou může člověk či organizace věnovat vyhodnocenému systému. C, B a A jsou navíc rozděleny do několika hierarchických oddělení, do tzv. tříd C1, C2, B1, B2, B3 a A1.\n\nKaždá divize a třída rozšiřuje nebo mění dané požadavky, které od sebe odlišují jednotlivé divize nebo třídy.\n\n\n\n\n\nArmádní směrnice 380-19 je příkladem příručky k určení, která systémová třída by měla být použita v daných situacích.\n\n\n"}
{"id": "754007", "url": "https://cs.wikipedia.org/wiki?curid=754007", "title": "Saint-Chéron (Essonne)", "text": "Saint-Chéron (Essonne)\n\nSaint-Chéron je francouzská obec v departementu Essonne v regionu Île-de-France. Je chef-lieu kantonu Saint-Chéron. V obci se nachází kostel svatého Karauna.\n\nMěsto Saint-Chéron se nachází asi 37 km jihozápadně od Paříže. Obklopují ho obce Saint-Maurice-Montcouronne na severu, Breuillet na severovýchodě, Breux-Jouy na východě, Souzy-la-Briche na jihovýchodě, Villeconin na jihu, Sermaise na jihozápadě a na západě a Le Val-Saint-Germain na severozápadě.\n\n\"Počet obyvatel\"\n\n"}
{"id": "754008", "url": "https://cs.wikipedia.org/wiki?curid=754008", "title": "Morsang-sur-Seine", "text": "Morsang-sur-Seine\n\nMorsang-sur-Seine je francouzská obec v departementu Essonne v regionu Île-de-France. V obci se nachází kostel svatého Germana z Paříže.\n\nObec Morsang-sur-Seine leží asi 33 km jihovýchodně od Paříže na řece Seině. Obklopují ji obce Saintry-sur-Seine na severu, Saint-Pierre-du-Perray na severovýchodě, Nandy na východě, Le Coudray-Montceaux od jihovýchodu k západu a Corbeil-Essonnes na severozápadě.\n\n\"Počet obyvatel\"\n"}
{"id": "754011", "url": "https://cs.wikipedia.org/wiki?curid=754011", "title": "Mithradatés IV.", "text": "Mithradatés IV.\n\nMithradatés IV. (parthsky \"Mithradát\" či \"Mithradáta\", řecky \"Μιθραδάτης\") byl uzurpátor parthského trůnu, doložený numismaticky v letech 129–140. Zdá se, že se mocensky opíral o íránské kraje, protože v Seleukii nad Tigridem se po celou dobu razily mince pro jeho soka Vologaisa III. Podle nápisu dochovaného na soše byl otcem Vologaisa IV., který nastoupil na trůn roku 147/148 – tedy krátce poté, co Mithradatovo jméno mizí z historie.\n\n\n"}
{"id": "754021", "url": "https://cs.wikipedia.org/wiki?curid=754021", "title": "Vrba lýkovcová", "text": "Vrba lýkovcová\n\nVrba lýkovcová (\"Salix daphnoides\") je nápadná dvoudomá dřevina nejčastěji stromovitého vzrůstu, která je v rodu vrba řazena do podrodu \"Vetrix\".\n\nAreál původního výskytu je omezen většinou jen na centrální Pyreneje, Vogézy, severní Apeniny, Alpy, Karpaty a Dinárské hory, dále na Velkou Británii, východní Pobaltí a jih Norska i Švédska a oblast Karélie v Rusku. Další řada lokalit v Lucembursku, na severu Německa nebo ve středním Polsku jsou výsledkem umělé výsadby. Mimo Evropu se vyskytuje jen ojediněle, většinou tam byla introdukována.\n\nJe vázána na specializovaná prostředí písečných a štěrkových naplavenin v záplavové zóně, kde při vzrůstu uniká konkurenci silnějších rostlin. Roste v prostředí, které je charakterizováno velmi proměnlivým průtokem vody v blízkém říčním korytě, divočením řeky, vlhkosti v horních vrstvách půdy a nedostatkem živin ve spodních. Přestože je považována za horskou vrbu, roste i v nížinatých oblastech, vyrůstá i na sypkých pobřežních dunách Baltského moře. Jinak vystupuje v Alpách až do výše 2000  m n. m.\n\nV České republice se přirozeně vyskytuje pouze v Moravskoslezských Beskydách ve vnějším cípu západních Karpat na štěrkových říčních náplavách. Je však na území naší republiky často nacházena i na jiných místech, kde byla jako okrasná, medonosná a břehy zpevňující dřevina vysázena.\n\nVelmi rychle rostoucí strom s řídkou vejčitou korunou s větvemi vystoupavými nebo šikmo odstávajícími, který bývá vysoký až 10 m; někdy ale mívá tvar zahuštěného keře dorůstajícího do 6 m. Kmen má hladkou světle šedou kůru, bývá jen u paty rozbrázděná, je tlustý až 20 cm. Snadno se lámající namodrale letorosty mají nazelenalou, hnědou nebo načernalou barvu, později získávají namodralé ojínění. Květní pupeny jsou lysé, výrazně špičaté. Listy s řapíky dlouhými zhruba 1 cm mají dlouhé, vejčité nebo kopinaté pilovité palisty srostlé s řapíky. Palisty opadávají až s listy které na podzim žloutnou a na stromě zůstávají dlouze. Lysé listové čepele jsou podlouhlé až podlouhle obkopinaté, mívají délku 5 až 10 cm a šířku 1,5 až 3 cm. Bázi mají zúženou nebo zaoblenou, vrcholek krátce zašpičatělý, po obvodu jsou vroubkovaně pilovité až hladké. Lícní stranu mají silně lesklou, živě zelenou se světle žlutou až načervenalou hlavní žilnatinou, rubovou světlejší, potaženou stíratelným sivým voskovým povlakem a s vystouplou hlavní žilkou.\n\nJehnědy s jednopohlavnými květy jsou velké, samčí mají tvar chlupatých kuliček které obsahují květy s dvěma dlouhými lysými nitkami s podlouhlými fialově žlutými prašníky. Samičí jehnědy, dlouhé 2 až 5 cm, jsou zelené, obsahují lysý, po stranách široce smáčknutý, téměř přisedlý kónický semeník se 4 až 6 vajíčky, asi 1 mm dlouhou zahnutou čnělku se dvěma vedle sebe ležícími bliznami. Listen je dvoubarvý, u báze je světlý, na konci je hnědý až černý a dlouze chlupatý, nektarová žláza je dlouhá. Vykvétá ještě před vyrašením listů, od března do dubna. Plodem jsou lysé tobolky, dlouhé 3,5 až 4,5 mm, s drobnými ochmýřenými semeny.\n\nVrba lýkovcová produkuje veliké množství semen, které mají krátkou dobu klíčivosti, po 14 dnech klíčí asi 50 %. Úspěšné vyklíčení a uchycení mladých semenáčků je vzácné, protože je podmíněno optimálními klimatickými a půdními podmínkami. Semeno vyklíčí po dopadu na vlhkou půdu do 24 hodin, klíčivost semen tehdy dosahuje téměř 100 %. Citlivost semenáčků na sucho a případné záplavy způsobují ovšem v prvém roce jejich mortalitu zpravidla mezi 90 až 100 %. Ovšem za vzácné souhry příhodných okolností může po blízkém i vzdáleném okolí vyrůst velký počet nových semenáčků.\n\nDo bezprostředního okolí se rozšiřuje většinou vegetativně, pomoci kořenových výmladků nebo zakořeněním k zemi ohnutých větviček. Na nová stanoviště se šíří převážně dobře kořenícími zlomky nadzemních částí ulomených při zvýšeném průtoku vody a odnesené proudem, tak může vyrůst i v místech nevhodných pro semenáčky. Při umělém rozmnožování se velice dobře množí řízky.\n\nJiž dlouhodobě se vysazuje jako okrasný strom do parků a zahrad, kde se dobře hodí pro svůj vzhled, nenáročnost a dlouhověkost, na jaře jsou zvláště nápadné velká sametová květenství jehnědy (kočičky). Bývá také vysazována jako význačná medonosná rostlina, která poskytuje již brzy z jara pro oslabená včelstva dostatek pylu a nektaru. Mnohdy je sázena na břehy vodních toků a nádrží s úkolem zpevňovat břehy a hráze. V posledních létech se s vrbou lýkovcovou, jako s rychle rostoucí a nenáročnou dřevinou, počítá pro energetické využití při pěstováním na plantážích, kde se co 5 let budou sklízet její výmladky pro výrobu štěpky.\n\nPřestože vrba lýkovcová vyrůstá dosud v poměrně velkém počtu jedinců, hrozí potenciální nebezpečí zániku jejího biotopu, nestabilních štěrkových náplav rozvodňujících se řek, které jsou častým objektem vodohospodářských zásahů upravující koryta a zabraňující tak jejich rozlévání a měnění polohy. Jsou také problémy se samovolným rozšiřováním na nových stanovištích, kde je na kvalitnější půdě vytlačována invazní křídlatkou. Proto \"Černý a červený seznam cévnatých rostlin České republiky\" prohlásil v roce 2000 vrbu lýkovcovou za ohrožený druh.\n\n"}
{"id": "754024", "url": "https://cs.wikipedia.org/wiki?curid=754024", "title": "Terra Nova (seriál)", "text": "Terra Nova (seriál)\n\nTerra Nova je americký televizní sci-fi seriál stanice Fox. Seriál sleduje rodinu Shannonových, která se dostala v čase zpět o 85 milionů let do nově osídlované kolonie. Název kolonie i seriálu – \"Terra Nova\" – vychází z latiny a v překladu znamená \"Nová země\".\n\nVysílání seriálu bylo zahájeno 26. září 2011 90minutovou pilotní epizodou. První sezóna byla završena 19. prosince 2011 opět spojeným dvojdílem. Pilotní dvojdíl byl jedním z nejdražších v historii. Po natáčení v australských exteriérech následovala dlouhá postprodukce, při které byly dokončovány všechny efekty, od detailů, přes „zelená pozadí“, až po celé dinosaury. Ačkoliv seriál měl průměrnou sledovanost úctyhodných 7,52 milionu diváků (reprízy se nepočítají), právě kvůli vysokým produkčním nákladům, spojeným s náročnými vizuálními efekty, se vysílací a produkční stanice Fox rozhodla v lednu 2012 seriál zrušit. Kvůli poměrně vysoké sledovanosti se spekulovalo o prodeji seriálu jiné vysílací stanici – zájem měl například internetový Netflix – ale nakonec se žádný prodej práv neuskutečnil.\n\nVše začíná v roce 2149, v době, kdy všemu živému na Zemi hrozí vyhynutí v důsledku zhoršující se kvality ovzduší a celkového přelidnění planety. Prakticky neexistuje žádná šance, že by lidstvo mohlo jakkoliv přežít, navíc skoro celá vegetace vyhynula. Avšak v Hope Plaza, masivní kruhové stavbě, vědci u urychlovače částic objevili jednosměrnou trhlinu v časoprostoru, která umožňuje lidem cestovat 85 milionů let zpět v čase, do zrovna končícího období křídy na alternativní prehistorické Zemi.\nRodina Shannonových (otec \"Jim\", jeho manželka \"Elisabeth\" a jejich tři děti \"Josh\", \"Maddy\" a \"Zoe\") se připojí k desáté výpravě osadníků, a stanou se tak součástí první lidské kolonie pojmenované Terra Nova na druhé straně portálu.\nShannonovi začínají nový život v Terra Nově, během kterého se musí vypořádat nejen s masožravými dinosaury, ale i s takzvanými \"Šestkami\", skupinou osadníků ze šesté výpravy, která se snaží jakkoli dopravit nerostné zdroje Terra Novy zpět do roku 2149.\n\n\n"}
{"id": "754025", "url": "https://cs.wikipedia.org/wiki?curid=754025", "title": "Sean Kinney", "text": "Sean Kinney\n\nSean Kinney (* 27. května 1966, Seattle, Washington) je americký rockový bubeník, známý především jako člen skupiny Alice in Chains.\n\nNa bicí začal hrát od 3 let. Zná velmi slušnou řadu muzikantů, protože začal ve skupinách hrát velmi brzo. Je znám pro svůj velký smysl pro humor. Novinářům odpovídá vtipně a nevypočitatelně, čímž jim ztěžuje práci. Většinou Jerrymu Cantrellovi dělá bicí na jeho sólových deskách.\nHraje ve skupině Alice in Chains na bicí, společně s Jerry Cantrellem, Mike Inezem, Williamem DuVall a dříve s již zesnulými Layne Staleyem a Mikem Starrem.\n"}
{"id": "754026", "url": "https://cs.wikipedia.org/wiki?curid=754026", "title": "Vrba plazivá", "text": "Vrba plazivá\n\nVrba plazivá (\"Salix repens\") je ohrožený druh dřeviny nízkého keřovitého vzrůstu, v rodu vrba je zařazen do podrodu \"Vetrix\".\n\nAreál výskytu zahrnuje hlavně západní Evropu včetně Britských ostrovů, jihu Skandinávie a Pobaltských zemí, již méně se vyskytuje v Pyrenejích, Alpách, Střední Evropě a ojediněle na Balkáně; zasahuje i do severních částí evropského Ruska. Je to světlomilná a vlhkomilná dřevina vyrůstající nejčastěji na mokrých a kyselých půdách, na slatinách, rašeliništích, vřesovištích a vlhkých ostřicových loukách. Na pobřeží Severního a Baltského moře hojně roste v písčitých dunách, pro schopnost odolávat zavátí pískem se vysazuje pro jejich zpevňování.\n\nV České republice se vyskytuje řídce v severních a severozápadních Čechách, nejčastěji ve Frýdlantském a Šluknovském výběžku a dále v okolí Doks a v Českém lese, ojediněle v Polabí a Krušných horách.\n\nJe to nízký, dvoudomý, široce rozložitý, nepravidelně hustý keřík s větvemi poléhavě vystoupavými, dorůstající do výše 0,5 až 1 m. Poléhavé části snadno zakořeňují a často tak vyrůstají plazivé větve rozprostřené i pod povrchem půdy. Nad zem pak vyčnívají jen kolmo vztyčené letorosty které jsou z počátku krátce chlupaté, později zcela olysají. Tyto žlutohnědé nebo načervenalé větvičky jsou obvykle dlouhé do 50 cm. Na nich vyrůstají štíhle kopinaté, sytě zelené listy s řapíky o délce až 4 mm, občas jim vyrůstají i drobné palisty. Listové čepele jsou až 5 cm dlouhé, z horní strany lesklé a ze spodní hedvábně chloupkaté, u báze i na konci jsou zašpičatělé, mají 4 až 6 párů postranních žilek a okraj celistvý nebo jemně pilovitý. Keře se dožívají asi 30 let věku.\n\nJednopohlavná, téměř přisedlá květenství, jehnědy, jsou vejčitého tvaru a vyrůstají vzpřímeně, bývají dlouhé téměř 3 cm. Obvykle kratší, samčí, mají v květech 2 tyčinky s volnými, jen u báze chlupatými nitkami se žlutými prašníky. Samičí jehnědy mají květy s vejčitě kuželovitým, dlouze chlupatým semeníkem na stopce, ten má podlouhlou čnělku zakončenou vztyčenou dvojdílnou, načervenalou bliznou. Nektarová žláza je kyjovitého tvaru. Podpůrný chlupatý listen, asi 2 mm dlouhý, je u báze světlejší a na vrcholu tmavý. Kvete v dubnu až květnu těsně před olistěním. Opylení květů zajišťuje hmyz. Plody jsou až 8 mm dlouhé tobolky se dvěma chlopněmi, obsahují ochmýřená semena.\n\nVrba plazivá se na svých stanovištích často kříží s jinými druhy. V ČR takto rostou hybridy:\n\nVrba plazivá je na svých mnohých stanovištích ohrožená. Škodí ji likvidace potřebných vlhkých biotopů, ty naopak nejsou vhodné pro rozšiřování zemědělské produkce. Hodně utrpěla melioracemi, které odvodnily mnoha její tradiční stanoviště. \"Černý a červený seznam cévnatých rostlin České republiky\" z roku 2000 vyhlásil vrbu plazivou za kriticky ohrožený druh a \"Vyhláška MŽP ČR č. 395/1992\" za ohrožený druh.\n\n"}
{"id": "754028", "url": "https://cs.wikipedia.org/wiki?curid=754028", "title": "Štefan Kušík", "text": "Štefan Kušík\n\nŠtefan Kušík (20. října 1899 Dolná Ždaňa – 13. září 1985) byl slovenský a československý politik za Komunistickou stranu Slovenska (respektive za KSČ), poslanec Prozatímního Národního shromáždění a místopředseda Slovenské národní rady.\n\nDo roku 1944 pracoval jako horník v Handlové. Za války se účastnil na odboji. Byl spolupracovníkem ilegálního vedení KSS.\n\nPo válce byl odborářským funkcionářem. V období let 1945–1952 byl místopředsedou Slovenské odborové rady, v letech 1952–1967 zastával funkci předsedy slovenského výboru Svazu československých invalidů.\n\nV letech 1945–1946 byl poslancem Prozatímního Národního shromáždění za KSS, respektive za Ústredie odborových zväzov Slovenska. V parlamentu setrval do parlamentních voleb v roce 1946. Po volbách roku 1948 se stal poslancem Slovenské národní rady a jejím místopředsedou, kde setrval do roku 1954.\n\nIX. sjezd KSČ v roce 1949 ho zvolil náhradníkem ÚV KSČ. Zůstal jím do roku 1954. Roku 1955 mu byl udělen Řád republiky. A roku 1973 Řád Vítězného února.\n\n"}
{"id": "754032", "url": "https://cs.wikipedia.org/wiki?curid=754032", "title": "Adam Gontier", "text": "Adam Gontier\n\nAdam Wade Gontier (* 25. května 1978 Peterborough, Ontario) je kanadský skladatel, textař, kytarista a bývalý frontman kapely Three Days Grace. Je oceňován pro svůj hlasový rozsah, který sahá od vysokého tenoru až do středně hlubokého basu.\n\nDíky matčině vlivu v dětství poslouchal všechny hudební směry. Nejvíce ho ale zaujaly skupiny jako Pearl Jam, Alice in Chains, The Beatles, Jeff Buckley apod. Do hudby se hluboce zamiloval a na kytaru začal hrát v šesti letech. Od dvanácti let si nepřál nic jiného, než koncertovat s kapelou po celém světě. Navštěvoval Norwoodskou střední školu, kde se seznámil s Neilem Sandersonem a Bradem Walstem a s nimi založil skupinu \"Groundswell\", která se později přejmenovala na Three Days Grace. Groundswell vydalo album s názvem \"Way of Popular Feelings\" a o pár let později se skupina rozhodla přestěhovat do Toronta, kde pokračovala v hudební kariéře. Dne 21.12.2012 napsal zbylým členům kapely Three Days Grace dopis, ve kterém řekl, že ze zdravotních důvodů odchází. V roce 2015 vydal debutové album s novou skupinou Saint Asonia, spolu s kytaristou ze Staind, Mikem Mushokem, Richem Beddoe a Coreym Lowerym.\n\nV časopise \"Chart Attack\" Adam veřejně potvrdil, že se v roce 2005 oženil se svou studentskou láskou ze střední školy Naomi Faith Brewerovou. Spolu mají kmotřenku jménem Roo.\n\nVlastní také psa jménem Mabel. O Mabel Adam mluví jako o svém \"prvorozeném dítěti\".\n\nJeho bratranec, Cale Gontier, hraje na baskytaru v kanadské kapele Art of Dying.\n\nJe považován za temnou osobnost, protože to vyplývá z textů jeho písní. Adam však uvádí vše na pravou míru tvrzením, že texty píše většinou, když ho něco trápí, nebo když je naštvaný.\n\nNejúžasnějším pocitem pro něj je, když s ním sál plný lidí najednou začne zpívat. Jak sám říká, je to pro něj neuvěřitelné, když slyší vlastní hudbu v podání tisíců fanoušků.\n\n9. ledna 2013 se na internetu objevila zpráva, že Adam opouští Three Days Grace kvůli svému špatnému zdravotnímu stavu.\n\nGontier, Sanderson a Walst se přeskupili v roce 1997 pod názvem Three Days Grace. V roce 2003 se ke skupině přidal hlavní kytarista Barry Stock. V této sestavě kapela vydala čtyři alba, \"Three Days Grace\" (2003), \"One X\" (2006), \"Life Starts Now\" (2009) a \"Transit of Venus\" (2012).\nV lednu 2013 však Gontier z kapely odešel.\n\nV roce 2005 Adam propadl závislosti na OxyContinu, což je prášek proti silné bolesti, podobný heroinu. Bral 10–80 mg denně, dokud se proti tomu nepostavila jeho manželka Naomi, která ho v podstatě donutila jít na léčení. Pro Adama to byly údajně nejhorší dny v jeho životě.\n\nV roce 2013 opustil Adam skupinu Three Days Grace kvůli zdravotním problémům a od roku 2015 působí ve skupině Saint Asonia, se kterou vydal 31. července 2015 debutové album s názvem Saint Asonia.\n\n\n\n\n\n\n"}
{"id": "754036", "url": "https://cs.wikipedia.org/wiki?curid=754036", "title": "Klekátko", "text": "Klekátko\n\nKlekátko je druh nábytku, který se užívá ke klečení při modlitbě. Bývá součástí interiérů kostelů, klášterních cel, domácích kaplí, poutních míst v přírodě, v domácnosti v ložnicích, apod..\n\n\n"}
{"id": "754041", "url": "https://cs.wikipedia.org/wiki?curid=754041", "title": "Valašské Meziříčí (část obce)", "text": "Valašské Meziříčí (část obce)\n\nValašské Meziříčí je evidenční část města Valašského Meziříčí. Územně je tato část identická s katastrálním územím Valašské Meziříčí-město. Rozkládá se jižně od řeky Bečvy a v současnosti má rozlohu 499,8353 hektarů. V katastru této části, která má městský charakter, se nachází i celé historické jádro města, které bylo v roce 1992 prohlášeno městskou památkovou zónou. K 16. prosinci 2011 je zde evidováno 110 ulic a 1526 adres.\n\nV současných hranicích byla tato část vymezena teprve v období komunistického režimu a v podstatě zahrnuje území nyní již zrušených katastrálních území Valašské Meziříčí a Valašské Meziříčí Horní Předměstí. Původně však tato část zasahovala i na pravý břeh řeky, kde zahrnovala nyní již zrušené katastrální území Valašské Meziříčí Dolní Předměstí, které v současnosti náleží ke katastrálnímu území Krásno nad Bečvou.\n\nZačal se stavět za vlády Jana z Pernštejna v roce 1538, dostavěli ho Žerotínové.\nVe 2. polovině 19. století byl využíván jako ženská trestnice.\nBěhem válek se proměnil na vojenský lazaret. K severnímu křídlu přiléhá velmi hodnotný kamenný portál se znakem hrabat Žerotínů. Rozsáhlá rekonstrukce zahájená na sklonku minulého století umožnila učinit ze zámku Žerotínů centrum kulturního života města. V jeho prostorách s nachází divadelní sál. Suterén je vyhrazen pro M-klub, jedno z nejhezčích zařízení svého druhu v ČR.\n\nTento římskokatolický farní kostel, byl postaven v druhé polovině 17. století, na místě dřívějšího kostelíka z 13. století. V roce 1680 přibyla nová barokní kaple a v polovině 18. století byla barokně upravena hlavní loď. K původní stavbě v gotickém stylu, však byla v roce 1851 přistavěna renesanční věž. \n\nJe částečně roubená stavba, pochází z konce 16. století. Původně to byl renesanční hřbitovní kostel.\nNyní je zde soustředěna stálá expozice kamenných a dřevěných plastik architektonického, náhrobního a oltářního charakteru.\nK nejzajímavějším exponátům lapidária patří nástěnný náhrobník Magdaleny Žernovské ze Žernoví a epitaf jejího otce Jana, obojí z konce 16. století. Kostel bývá příležitostně využíván také jako koncertní a výstavní síň. Přístupný je pouze o letních prázdninách. \nSe nachází na jihu části, na kopci zvaném Stínadla. Pro veřejnost byla otevřena v roce 1955. Od roku 2001 je součástí Hvězdárny Valašské Meziříčí zrekonstruovaný historický objekt Ballnerovy hvězdárny z roku 1929, v němž byla zřízena malá výstavní síň. Hvězdárna Valašské Meziříčí je přístupná pro veřejnost každý pracovní den ve večerních hodinách.\nZa příznivého počasí je možno pozorovat zajímavé objekty, jako je například Měsíc, planety, hvězdy, dvojhvězdy, mlhoviny, hvězdokupy apod. Hromadné návštěvy v počtu více než 10 osob si mohou návštěvu hvězdárny předem dohodnout na jakýkoliv termín. Hvězdárna pořádá během roku pravidelné přednášky pro veřejnost, víkendové semináře, organizuje astronomické kroužky, letní tábor pro mládež, doplňkovou výuku pro školy a další akce.\nHvězdárna Valašské Meziříčí se rovněž věnuje odborné pozorovatelské činnosti, a to především v oblasti pozorování Slunce, proměnných hvězd a měření okamžiků zákrytů hvězd tělesy Sluneční soustavy. V areálu hvězdárny se od roku 1957 nachází meteorologická stanice Českého hydrometeorologického ústavu.\n\n"}
{"id": "754042", "url": "https://cs.wikipedia.org/wiki?curid=754042", "title": "Fenoxid sodný", "text": "Fenoxid sodný\n\nFenoxid sodný (též fenolát sodný) je organická sloučenina, sodná sůl fenolu (chemický vzorec CHONa). Za běžných podmínek se jedná o bílý prášek páchnoucí po fenolu, rozpustný ve vodě, žíravý.\n\nKdyž v roce 1860 německý chemik A. Kolbe připravoval kyselinu salicylovou, používal nejprve fenol, sodík a oxid uhličitý. Později však přišel na to, že pokud jako surovinu použije fenoxid sodný, zvýší se výtěžnost kyseliny salicylové na 50 %. Schmitt pak v roce 1884 tuto reakci vylepšil použitím zvýšeného tlaku, čímž výtěžnost dále stoupla. Tato karboxylační reakce, nazývaná Kolbe-Schmittova, umožňuje získávat kyselinu salicylovou s výtěžností 94–97 %; vedlejšími produkty jsou kyseliny 1,4-hydroxybenzoová a 4-hydroxy-isoftalová. Pokud se použije jiný kationt, je složení produktů jiné (např. pro fenoxid draselný vzniká převážně kyselina 1,4-hydroxybenzoová). Průmyslové využití karboxylace fenoxidů alkalických kovů započalo v roce 1874.\n\n"}
{"id": "754050", "url": "https://cs.wikipedia.org/wiki?curid=754050", "title": "Rick Santorum", "text": "Rick Santorum\n\nRichard John „Rick“ Santorum (* 10. května 1958 Winchester, Virginie) je americký politik, člen Republikánské strany, která je v Pensylvánii zastoupená v obou komorách kongresu. V roce 1990 byl poprvé zvolen do Sněmovny reprezentantů a v roce 1994 do Senátu.\n\nSantorum je považován, i ve srovnání s ostatními republikánskými kandidáty, za velmi konzervativního, zvláště ve společenskopolitických tématech jako je interrupce a homosexualita, což vedlo k několika veřejným diskusím.\n\nSporné bydliště jeho rodiny ve Virginii a také všeobecná politická nespokojenost s Georgem Bushem a válkou v Iráku vedly k jeho prohře ve volbách do kongresu v roce 2006 a jeho odchodu ze senátu. Před tímto neúspěchem byl Santorum možným kandidátem v prezidentských volbách v roce 2008.\n\n6. června 2011 Rick Santorum oznámil svou kandidaturu v prezidentských volbách v roce 2012. V souboji o republikánskou nominaci se postupně probojoval až mezi dva nejúspěšnější kandidáty republikánských primárek. Oficiálním kandidátem se však nakonec po přesvědčivém vítězství, právě nad Rickem Santorumem, stal Mitt Romney, který se tak stal jediným, byť později neúspěšným, republikánským vyzyvatelem stávajícího prezidenta Baracka Obamy v prezidentských volbách 2012.\n\nUcházel se neúspěšně také o republikánskou nominaci na prezidentského kandidáta pro volby v roce 2016, ale vzdal se počátkem února, když v prvním nominačním souboji ve státě Iowa získal pouhé 1 procento hlasů. V kampani pro nominaci za Republikánskou stranu podpořil Marca Rubia.\n"}
{"id": "754051", "url": "https://cs.wikipedia.org/wiki?curid=754051", "title": "Kniha smíchu a zapomnění", "text": "Kniha smíchu a zapomnění\n\nKniha smíchu a zapomnění je román Milana Kundery. Byl napsán v emigraci ve Francii. Sedm relativně samostatných příběhů spojuje téma smíchu a zapomnění. Pouze ve dvou částech ze sedmi, ve čtvrté a šesté, vystupuje stejná hlavní postava, emigrantka Tamina, která tak dominuje tomuto „románu ve formě variací“.\n\n\nPoprvé byl vydán ve francouzském překladu v roce 1979, v češtině ho vydalo až exilové nakladatelství Sixty-Eight Publishers v Torontu v roce 1981.\n\nPodruhé v českém jazyce a poprvé na území České republiky knihu vydalo nakladatelství Atlantis v listopadu 2017. Kunderovo dílo psané v českém jazyce a vydané v České republice je tímto kompletní. Toto vydání se umístilo na sdíleném 3. místě v anketě Kniha roku Lidových novin 2017.\n\nZa toto dílo bylo Kunderovi odebráno československé státní občanství.\n"}
{"id": "754058", "url": "https://cs.wikipedia.org/wiki?curid=754058", "title": "Španělsko na Hopmanově poháru", "text": "Španělsko na Hopmanově poháru\n\nŠpanělsko na Hopmanově poháru poprvé startovalo ve druhém ročníku, hraném roku 1990.\n\nŠpanělský tým turnaj vyhrál čtyřikrát, a to v letech 1990 (Arantxa Sánchezová Vicariová, Emilio Sánchez), 2002 (Arantxa Sánchezová Vicariová, Tommy Robredo), 2010 (María José Martínezová Sánchezová, Tommy Robredo) a 2013 (Anabel Medinaová Garriguesová, Fernando Verdasco). Dvakrát se také probojovalo do finále. V roce 1993 v něm podlehlo Německu a roku 2007 nestačilo na Rusko.\nTýmovým statistikám vévodí Arantxa Sánchezová Vicariová, která vyhrála nejvyšší počet dvaceti jedna zápasů, z toho dvanácti dvouher a devíti čtyřher. Rovněž tak za španělský výběr nastoupila do nejvyššího počtu sedmi ročníků. \n\n\"Tabulka uvádí seznam španělských tenistů, kteří reprezentovali stát na Hopmanově poháru.\"\n\n"}
{"id": "754059", "url": "https://cs.wikipedia.org/wiki?curid=754059", "title": "Milan Togner", "text": "Milan Togner\n\nMilan Togner (29. září 1938 ve Zlíně – 28. listopadu 2011 v Olomouci) byl český historik umění, zakladatel a vedoucí Katedry dějin umění Filozofické fakulty Univerzity Palackého v Olomouci, kde také od roku 1990 dvacet let vyučoval. Byl autorem četných výstav, katalogů, odborných publikací a popularizátorem olomoucké výtvarné scény v době baroka. Zabýval se středoevropskou a italskou malbou a kresbou 17.–18. století, středověkou nástěnnou malbou na Slovensku a teorií restaurování.\n\nMilan Togner byl duchovním otcem výstavy Olomoucké baroko, největší muzejní akce v dějinách města Olomouc.\n\nProfesor Milan Togner se narodil 29. listopadu 1938 ve Zlíně na Moravě. Vyrůstal v rodině olomouckého notáře známého svým intenzivním vztahem k výtvarnému umění. Tognerův vrozený smysl pro praktickou realitu ho sice ze začátku přivedl na chemickou průmyslovku, ale po jejím absolvování zvítězil zájem o výtvarné umění, který si přinesl z rodinného prostředí. Jako 24letý v roce 1962 zahájil externí studium dějin umění na Masarykové univerzitě v Brně, kde pod vedením profesora Václava Richtera a Alberta Kutala získal v roce 1969 doktorát.\n\nJiž od roku 1966 pracoval v Uměleckoprůmyslovém muzeu v Kroměříži, kde připravoval řadu výstav jako \"Pozdněgotické sochařství z moravských sbírek\" (1969), \"Umění restaurátorské\" (1969) nebo \"Barokní scénografie v díle L. O. Burnaciniho a G. Galli Bibieny\" (1970).\n\nSlibný start odborné kariéry Milana Tognera byl násilně přerušen v době normalizace, když se podepsal pod známou výzvu pražského jara s názvem „Dva tisíce slov“, v roce 1970 byl z muzea propuštěn. Následujících 7 roků se nemohl v oboru uplatnit a byl nucen se živit jako dělník Pozemních staveb v Olomouci. Z této špatné životní situace ho v 80. letech vysvobodilo pozvání Slovenského národného múzea v Bratislavě, které mu nabídlo místo odborného pracovníka na detašovaném pracovišti na hradě Červený kameň. Zde zpracovával červenokamenské uměleckohistorické sbírky, z kterých se v roce 1982 zrodila publikace \"Historický nábytek\".\n\nV roce 1982 obdržel nabídku pracovat jako expert ve Štátnych reštaurátorských ateliérov v Bratislave (1986-1990 vedoucí historik umění). Tato pozice mu umožnila, během početných terénních výzkumů, se důvěrně seznámit s památkami starého umění na Slovensku, především se středověkým nástěnným malířstvím. Osm roků prof. Togner usilovně a systematicky pracoval na publikacích: \"Stredoveká nástenná maľba na Slovensku, Súčasný stav poznania - Addenda a corrigenda\" (1988) a o rok později \"Stredoveká nástenná maľba na Gemeri\" (1989). Tato díla mu vynesla pozici uznávaného znalce dějin slovenského středověkého nástěnného malířství.\n\nOdborná činnost na Slovensku nepřerušila Tognerovu vazbu s uměleckohistorickou problematikou rodné Moravy. V roce 1984 uveřejňuje v časopise \"Umění\" studii \"Objev pozdně gotických nástěnných maleb v Olomouci\" a autorsky se podílí na kolektivní monografii o městě Olomouc. O dva roky později pořádá v olomoucké galerii výstavu s názvem \"Středoevropské malířství 17. a 18. století na Moravě.\"\n\nNávrat do Olomouce přišel v roce 1990, od roku 1992 zde působil na Palackého univerzitě nejprve jako docent a vedoucí Katedry teorie a dějin výtvarného umění, později jako řádný profesor (1998). Věnoval se výuce uměleckohistorického dorostu a zasvěcoval ho zejména do problematiky znalectví a restaurátorství. Poté se jeho zájem přesouvá na dějiny barokního umění. Jeho odbornou pozornost přitáhlo především italské umění. Se zapálením se věnoval studiu italské kresby a grafiky, jejichž četnými exponáty disponují sbírky v Olomouci a Kroměříži. Výsledkem jeho práce bylo několik významných výstav a publikací.\n\nNavzdory pobytu v čechách, značné zaneprázdněnosti pedagogickou prací a pracovnímu zaujetí moravsko-italskou uměleckohistorickou problematikou, prof. Milan Togner nepřerušil své pracovní ani osobní kontakty se Slovenskem. Nejenže se nadále podílel na činnostech odborných a expertních komisí vícero slovenských uměleckohistorických institucí, ochotně se dělil o své rozsáhle odborné znalosti a autorsky se spoluúčastnil na významných projektech jako je kolektivní monografie \"Problémy dejín výzvarného umenia na Slovensku\", do které přispěl rozsáhlou studií \"Slovensko a Itálie ve středověku; k percepcii trecentných italianizmov v stredovekej nástennej maľbe na Slovensku,\" nebo \"Gotika\" ze série \"Dejiny slovenského výtvarného umenia,\" pro kterou napsal kapitoly \"Ranogotické nástenné maľby\" a \"Vyvrcholenie sakrálneho monumentálneho maliarstva okolo roku 1400.\"\n\nV roce 2010 byl prof. Milan Togner oceněn Mezinárodní cenou Slovenské akademie věd SAV2010 za vynikající dílo v oblasti věd o společnosti a kultůře. \n\nProfesor Milan Togner měl velký podíl na zápisu Sloupu Nejsvětější Trojice v Olomouci na seznam Světového dědictví UNESCO.\n\nMilan Togner zemřel náhle v pondělí 28. listopadu 2011 ve věku 73 let.\n\nPo Milanu Tognerovi je pojmenována soutěžní konference pro mladé kunsthistoriky s názvem: Celostátní studentská vědecká konference Paragone: Soutěž o cenu profesora Milana Tognera. Na konferenci nominují své studenty uměnovědné katedry, nebo ústavy vysokých škol České republiky nejvíce třemi zástupci bakalářského či magisterského stupně studia. Vybraní studenti na konferenci prezentují dosud nepublikované původní studentské vědecké práce. O výherci rozhoduje hodnotící komise.\n\nPořádání se každý rok ujímá jiná univerzita. Pořadatelem prvního ročníku byla Katedra dějin umění Filozofické fakulty Univerzity Palackého.\n\nPoslední uskutečněný ročník 2016 pořádala Filozofická fakulta Jihočeské univerzity v Českých Budějovicích.\n\nOrganizaci ročníku 2017 převzala Ostravská univerzita.\n\n\n"}
{"id": "754063", "url": "https://cs.wikipedia.org/wiki?curid=754063", "title": "Martin Kvetko", "text": "Martin Kvetko\n\nMartin Kvetko (9. září 1912 Muránska Dlhá Lúka – 3. června 1995 Bratislava) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 exilový politik. Po roce 1989 předseda obnovené Demokratické strany v Československu.\n\nPůvodní profesí byl veterinář. Narodil se v rolnické rodině evangelického vyznání. Absolvoval střední školu v Levoči a pak studoval na Vysoké škole veterinární v Brně. Roku 1936 promoval a na škole setrval jako asistent. Za druhé světové války se podílel na odboji. Působil v Státním hřebčíně v Topoľčiankách. Původně byl členem Slovenské národní strany. Roku 1944 spoluzakládal Demokratickou stranu jako politickou formaci nesocialistického slovenského odboje. Podílel se na vyhlášení Košického vládního programu v dubnu 1945.\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948.\n\nByl členem předsednictva Demokratické strany. V období od dubna 1945 do listopadu 1947 byl členem Sboru pověřenců jako pověřenec zemědělství a pozemkové reformy. Podílel se na provádění druhé etapy pozemkové reformy na Slovensku. Podle jeho pozdějších vzpomínek ho v této době ještě v soukromých rozhovorech vybízeli představitelé slovenských komunistů k tvrdšímu prosazování slovenských pravomocí a zájmů, protože oni sami prý jsou svázáni příslušností k celostátní komunistické straně. Později ovšem KSS spustila trvalý tlak na Demokratickou stranu, kterou obviňovala z napojení na ľudácké a separatistické elementy. Na podzim 1946 patřil Kvetko do frakce v rámci Demokratické strany okolo Ivana Pietora, která chtěla sesadit z čela strany předsedu Jozefa Lettricha a nastolit smířlivější kurz vůči KSČ, která po vítězství Demokratické strany ve volbách 1946 stupňovala své útoky na demokraty. Členové frakce neměli za cíl zničit stranu jako nezávislou sílu slovenské politiky ale spíš byli vedeni mylným přesvědčením, že agitace KSČ proti DS je cílena pouze na luteránsko-agrárnické křídlo. Pietorův pokus o zvrat byl každopádně neúspěšný. Na podzim 1947 skončil na postu pověřence zemědělství v rámci rekonstrukce Sboru pověřenců, v němž získali větší pozice komunisté poté, co část špiček Demokratické strany byla obviněna z protistátní činnosti. Kvetko se na několik následujících měsíců stal pověřencem výživy. Demisi podal spolu s dalšími nekomunistickými ministry a pověřenci v únoru 1948.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Kvetko patřil mezi skupinu funkcionářů Demokratické strany, kteří odešli do emigrace. Do exilu odešel již v březnu 1948. Od léta roku 1948 působil v Londýně, od roku 1951 do roku 1960 v Mnichově. Pak do roku 1989 v USA. V exilu organizoval Demokratickou stranu. Od roku 1949 byl členem výboru Rady svobodného Československa. V roce 1963 po rozkolu v Radě přešel do Výboru svobodného Československa (od roku 1962 také zasedal v orgánu nazvaném Stálá konference slovenských demokratických exulantů, která sídlila v Torontu, odmítala koncepci centralistického československého státu, ale nebyla zároveň orientována na slovenský separatismus). Později po smrti Jozefa Lettricha se stal i předsedou Stálé konference slovenských demokratických exulantů. Do Rady se Kvetko vrátil až roku 1974, přičemž roku 1984 se stal jejím místopředsedou. Od roku 1964 vydával list \"Naše snahy\". Kromě toho působil jako redaktor rozhlasové stanice Svobodná Evropa. Vystupoval pod pseudonymem Dušan Lehotský. Byl spoluředitelem československého vysílání Svobodné Evropy v letech 1954–1960.\n\nPřivítal reformní hnutí v roce 1968 a federalizaci Československa. V roce 1976 se podílel na vydání exilového sborníku o Slovenském národním povstání, ve kterém naznačil možnost slovenské politické samostatnosti, ale odmítl slovenský separatistický exil jako myšlenkového nástupce slovenského státu.\n\nJako jeden z mála poúnorových emigrantů se vrátil po roce 1989 do vlasti a zapojil se do aktivní politiky. V prosinci 1989 Strana slovenské obrody přijala původní název Demokratická strana a Martin Kvetko se v lednu 1990 stal jejím předsedou. Na tomto postu setrval do září 1990. V roce 1991 mu byl udělen Řád Tomáše Garrigua Masaryka.\n\n"}
{"id": "754067", "url": "https://cs.wikipedia.org/wiki?curid=754067", "title": "Vlasografie", "text": "Vlasografie\n\nVlasografie (v originále Hairography) je jedenáctá epizoda amerického televizního seriálu \"Glee\". Poprvé se vysílala na televizním kanálu Fox 25. listopadu 2009. Scénář k epizodě napsal Ian Brennan a režie se ujal Bill D'Elia.\n\nV této epizodě se představí konkurenční sbory New Directions, tedy sbor Jane Addams Girls Choir pro dívky, které byly nedávno propuštěny z vězení pro mladistvé a Haverbrook, sbor neslyšících. Trenérka roztleskávaček Sue Sylvester (Jane Lynch) sabotuje šance New Directions tím, že poskytne jejich seznam písní na okresní kolo konkurenčním sborům. Quinn (Dianna Agron) si není jistá, zda má dát své dítě adoptovat a Rachel (Lea Michele) se neúspěšně snaží zaujmout Finna (Cory Monteith).\n\nRapperka Eve v epizodě hostuje jako Grace Hitchens, vedoucí dívčího sboru Jane Addams Girls Choir a Katee Shean, Kherington Payne a Comfort Fedoke, účastnice soutěže \"So You Think You Can Dance\" se v epizodě objeví jako členky jejího sboru. V epizodě zazní osm cover verzí, včetně mashupu písně \"Hair\" z muzikálu Vlasy a \"Crazy in Love\" od Beyoncé. Studiové nahrávky všech písní kromě jedné, které zazněly v epizodě byly vydány jako singly a jsou dostupné ke stažení.\n\nEpizodu v den vysílání sledovalo 6,1 milionů amerických diváků a získala smíšené recenze od kritiků. Raymund Flandez z The Wall Street Journal označil vystoupení s mashupem jako jedno nejhorší z celé série a Liz Pardue ze Zap2it s názorem souhlasila a shodla se s tím, že to bylo „odporné“. Flandez, Pardue a Mike Hale z New York Times cítili, že v písní Imagine bylo nevhodné, když New Directions přerušily hluchý sbor, zatímco Bobby Hankinson z Houston Chronicle se domníval, že recenzenti „by si potřebovali uvědomit, že tento seriál na každého chystá nějakou ránu, ale vždycky skončí objetím a za tím hodně lásky.“\n\nVedoucí sboru New Directions, Will Schuester (Matthew Morrison) má podezření, že trenérka roztleskávaček Sue Sylvester má tajnou dohodu s konkurenčními sbory a proto se rozhodne navštívit akademii Jane Addams pro dívky nedávno propuštěné z vězení pro mladistvé. Setká se z jejich vedoucí Grace Hitchens (Eve) a pozve je do posluchárny v McKingley High, kde předvedou píseň. Willa jejich dobré vystoupení zastrašilo, ale Rachel (Lea Michele) ho ujistí, že dívky používají sílu „vlasografie“- často a dramaticky jim vlají vlasy, ty lidi rozptylují a odvádějí pozornost od faktu, že neumějí moc zpívat a tančit. Will pro New Directions tedy nakoupí paruky a vyzve je, ať také zkusí vlasografii a před druhým sborem vystupují v parukách při mashupu písní \"Hair\" a \"Crazy in Love\". Dalton Rumba (Michael Hitchcock), vedoucí sboru ve škole Haverbrook pro hluché se cítí opovržený, že jeho sbor Will nepozval, a na McKinley High tedy jeho sbor nakonec vystupuje. Jeho sbor zpívá společně s New Directions duet písně od Johna Lennona \"Imagine\" a Will zjistí, že nový mashup a vlasografie jsou strašné a nefungují. Píseň vymaže z repertoáru sboru a nahradí ji písní \"True Colors\". Bez vědomí Willa odcizí Sue seznam písní New Directions pro okresní kolo a předá ho Grace a Daltonovi a navrhuje jim, ať jejich sbory tyto písně předvádějí, ať zničí šance New Directions na vítězství.\n\nQuinn začíná pochybovat o rozhodnutí, že své dítě po narození svěří Willově ženě Terri (Jessalyn Gilsig) a uvažuje nad možností, že by dítě vychovávala s Puckem, jeho skutečným otcem a ne s Finnem. Sdělí Terri, že si chce sítě nechat, ale proto, aby změnila názor, tak Terriina sestra Kendra (Jennifer Aspen) požádá Quinn, aby pohlídala na večer její tři neovladatelné syny. Quinn pozve Pucka, aby šel děti hlídat s ní a mezi oběma vzniká pouto, to je ale přerušeno tím, když Quinn zjistí, že Puck strávil večer tím, že si psal lechtivé sms zprávy se svou bývalou přítelkyní Santanou (Naya Rivera), Quinn tedy opět chce dát dítě k adopci a věří, že by si její dcera zasloužila lepšího otce. Mezitím Kurt (Chris Colfer) pomáhá Rachel si vytvořit nový vzhled, aby ohromila Finna, ve skutečnosti se však Kurt snaží její šance sabotovat. Finna nový vzhled Rachel tedy pochopitelně nezaujme, což jí také řekne a poté jí prozradí, že nedávno vedl s Kurtem konverzaci, co se mu na dívkách líbí. Rachel konfrontuje Kurta a konstatuje, že i když je i on zamilovaný do Finna, tak bude mít ona vždy větší šanci „protože je holka“. Ale Kurt jí řekne, že šance obou jsou nulové a nemůžou nic dělat; Finn miluje Quinn a to nic nezmění.\n\n\nEpizodu napsal Ian Brennan a režíroval Bill D'Elia. Vedlejší role, které se v epizodě objeví jsou členové sboru Brittany (Heather Morris), Santana Lopez (Naya Rivera), Mike Chang (Harry Shum mladší) a Matt Rutherford (Dijon Talton), Terriina sestra Kendra Giardi (Jennifer Aspen), manžel Kendry, Phil (Michael Loeffelholz) a jejich trojice synů (Aidan, Ethan a Ben Freedman). Michael Hitchcock v epizodě hostuje jako vedoucí konkurenčního sboru, Dalton Rumba a rapperka Eve hraje další vedoucí jiného sboru, Grace Hitchens. Jako členky jejího sboru se v epizodě objevily účastnice soutěže \"So You Think You Can Dance\", jsou to Katee Shean, Kherington Payne a Comfort Fedoke.\n\nEve má ve smlouvě objevit se v \"Glee\" na dvě epizody a role Grace ji byla nabídnuta poté, co ji odmítla Whitney Houston. Eve o svém obsazení do role řekla: „Zeptali se mě a já zaslechla ten hukot okolo seriálu. Když se vysílala první epizoda, začala jsem si myslet, že to je něco jiného, co jsme ještě předtím v televizi neviděli. Nechtěla jsem tu televizi ani vypnout!“ Dodala, že by byla velice ráda, kdyby se v seriálu Whitney Houston objevila: „Myslím si, že by to bylo jiné v tom smyslu, že ona je opravdová diva. Ona by to té role přinesla spoustu další energie, což by bylo úžasné“. Při porovnání její postavy Grace k vedoucímu sboru Willovi řekla: \"Pro mě obzvláště je to těžší. Jsem učitelka nápravné školy. Musím být celice příšná“. Při otázce, zda by se do seriálu v budoucnu vrátila, řekla: \"Kdyby mě o to požádali, určitě bych se vrátila. Je to prostě dobře vyrobený a chytrý pořad“. A přesto, že v epizodě nezpívala, tak řekla, že by se v budoucnu do \"Glee\" ráda vrátila a jako její ideální píseň, kterou by chtěla zpívat jmenovala \"Sweet Dreams\" od Eurythmics.\n\nV epizodě zazní cover verze písní \"Bootylicious\" od Destiny's Child, \"Don't Make Me Over\" od Dionne Warwick, \"Papa Don't Preach\" od Madonny, mashup písní „Hair\" z muzikálu Vlasy a \"Crazy in Love\" od Beyoncé, \"Imagine\" od Johna Lennona, \"True Colors“ od Cyndi Lauper a \"You're the One That I Want\" z muzikálu Pomáda.\n"}
{"id": "754069", "url": "https://cs.wikipedia.org/wiki?curid=754069", "title": "Naděžda Chroboková", "text": "Naděžda Chroboková\n\nNaděžda Chroboková (* 1957 Karviná) je česká divadelní a filmová herečka.\nNarodila se roku 1957 v Karviné-Ráji, vyrostla však v blízkém Havířově. Herectví vystudovala na Státní konzervatoři v Ostravě. Její první angažmá bylo ve Státním divadle Zdeňka Nejedlého (dnešní Národní divadlo) v Ostravě, poté působila v divadlech v Opavě, Českém Těšíně a Olomouci; zde působí dodnes.\n\nProvdala se za českého neurochirurga Jiřího Chroboka; dcera Kateřina se narodila v roce 1977, syn Jiří o deset let později. Manželství se však poté rozpadlo. Kateřina Chroboková působí jako varhanice a cembalistka, Jiří Chrobok studuje všeobecné lékařství.\n\n\n\n\n"}
{"id": "754071", "url": "https://cs.wikipedia.org/wiki?curid=754071", "title": "K. Waterschei SV Thor Genk", "text": "K. Waterschei SV Thor Genk\n\nWaterschei Thor Genk, plným názvem Koninklijke Waterschei Sport Vereeniging THOR Genk (přičemž zkratka THOR je akronym hesla Tot Herstel Onzer Rechten, tedy \"Získejeme zpět svá práva\"), byl belgický fotbalový klub z města Genk. Založen byl roku 1919 a zanikl roku 1988, kdy se sloučil s KFC Winterslag a vznikl tak nový klub KRC Genk (Racing Genk), který však navazuje spíše na KFC Winterslag, od nějž převzal registrační známku belgické fotbalové asociace. Samotný Thor Genk měl hvězdnou éru v první polovině 80. let, kdy získal dvakrát belgický pohár (1980, 1982) a v sezóně 1982-83 se senzačně probojoval až do semifinále Poháru vítězů pohárů.\n\n\n"}
{"id": "754072", "url": "https://cs.wikipedia.org/wiki?curid=754072", "title": "Katalánské náměstí", "text": "Katalánské náměstí\n\nKatalánské náměstí (katalánsky \"Plaça de Catalunya\", španělsky \"Plaza de Cataluña\") je náměstí v Barceloně, v Katalánsku, ve Španělsku. Je považováno za centrum města a zároveň místo, kde se stýká barcelonské staré město a čtvrť Eixample, postavená v 19. století.\n"}
{"id": "754074", "url": "https://cs.wikipedia.org/wiki?curid=754074", "title": "Spojené státy americké na Hopmanově poháru", "text": "Spojené státy americké na Hopmanově poháru\n\nSpojené státy americké na Hopmanově poháru poprvé startovaly ve druhém ročníku hraném roku 1990. V počtu vítězství představují nejúspěšnějšího účastníka, když vyhrály šest ročníků a v dalších pěti letech skončily jako poražení finalisté. Americké družstvo drží rekord čtyřmi finálovými účastmi bez přerušení. Spolu se Švýcarskem jsou jedinými výběry, které dokázaly obhájit trofej.\n\nPremiérový titul zajistila v roce 1997 dvojice Chanda Rubinová a Justin Gimelstob. Druhou trofej přidali roku 2003 Serena Williamsová a James Blake. Obhajobu 2004 zajistil Blake v páru s Lindsay Davenportovou. Ročník 2006 opanovali Lisa Raymondová s Taylorem Dentem. V roce 2008 na ně navázali svou druhou výhrou Serena Williamsová, která nastoupila po boku Mardy Fishe. Šesté vítězství pak roku 2011 doplnili Bethanie Matteková-Sandsová a John Isner.\n\nNejvíce týmových vítězství zaznamenal John Isner, když celkově vyhrál dvacet osm zápasů a spolu s Jamesem Blakem a Serenou Williamsovou také spoludrží rekord v počtu pěti startů.\n\n\"Tabulka uvádí seznam amerických tenistů, kteří reprezentovali stát na Hopmanově poháru.\"\n\n\n\n"}
{"id": "754076", "url": "https://cs.wikipedia.org/wiki?curid=754076", "title": "Greg Hawgood", "text": "Greg Hawgood\n\nGregory William Hawgood (* 10. srpna 1968, Edmonton, Kanada) je bývalý kanadský hokejový obránce.\n\nDraftován byl v roce 1987 týmem Boston Bruins v desátém kole. V NHL hrál celkem za osm týmů a odehrál celkem 474 zápasů v základní části a 55 v play-off. V základní části vstřelil 60 gólů a zaznamenal 164 asistencí. V play-off 2 góly a 11 asistencí.\n\nKanadu reprezentoval na MS juniorů 1987 a 1988, v roce 1988 získal zlatou medaili.\n\n\n"}
{"id": "754089", "url": "https://cs.wikipedia.org/wiki?curid=754089", "title": "Andské státy", "text": "Andské státy\n\nAndské státy či andské země. Leží na západním pobřeží jihoamerického kontinentu. Andské státy je označení skupiny jihoamerických států, jimiž prochází Andy. Za andské státy jsou považovány: \nZ čistě zeměpisného pohledu mezi andské státy patří i Venezuela a Argentina. \n"}
{"id": "754096", "url": "https://cs.wikipedia.org/wiki?curid=754096", "title": "Farda", "text": "Farda\n\npříjmení Farda (Fardová):\nFarda může být:\n"}
{"id": "754097", "url": "https://cs.wikipedia.org/wiki?curid=754097", "title": "Můj vzkaz doletí", "text": "Můj vzkaz doletí\n\nMůj vzkaz doletí (2011) je studiové album písničkáře Adama Katony. Obsahuje 16 autorských písní. Žánrově se pohybuje na pomezí folku, country - rocku, i gospelu a chansonu. Booklet vytvořil Jan Kulka.\n\n\n"}
{"id": "754098", "url": "https://cs.wikipedia.org/wiki?curid=754098", "title": "Běr", "text": "Běr\n\nBěr je čtvrté a poslední studiové album české rockové skupiny Pražský výběr. Vydáno bylo v roce 1997 ve vydavatelství Bonton.\n\n"}
{"id": "754106", "url": "https://cs.wikipedia.org/wiki?curid=754106", "title": "Řenče (tvrz)", "text": "Řenče (tvrz)\n\nTvrz Řenče stojí v obci Řenče v okresu Plzeň-jih. Od roku 1991 je chráněna jako kulturní památka České republiky.\n\nPodle pověstí tvrz založil, stejně jako obec a rod Řenečských, jistý rytíř Řenek.\n\nPrvní písemná zmínka o vsi pochází z berního rejstříku z roku 1379, kdy jsou zdejší dvory ve vlastnictví Blahoslava, Havla a Litolda. Roku 1412 je pak zmiňován jistý Zdeněk z Řeneč, první doložený člen rodu Řenečských z Řeneč. Zda se jednalo o syna některého z předchozích majitelů, není známo, je to ale velmi pravděpodobné. Zdeněk měl čtyři syny, přičemž Petr a Zachař odešli na Plzeňsko. V roce 1444 založil Lvík vlastní větev, když přesídlil do Dolní Lukavice, a pojmenoval ji Lukavští z Řeneč. Obec se tak stala vlastnictvím Sudy, jehož větev nesla název Sudové Řenečtí z Řeneč. Jeho vnuk, Petr Suda, vlastnil také Janovice u Klatov a byl zemským škůdcem. Ve své době byl, díky své schopnosti ze všeho se dostat, v zemi velmi známou osobou. Někdy před rokem 1520 prodal ves Řenče s tvrzí a dvorem a dále vsi Plevňov, Osek, Kníje, Libákovice (část) a pusté Háje a Lhotku Janu Markvartovi z Hrádku. V roce 1545 přikoupil Humprecht z Hrádku Snopoušovy a Krašovice. Jeho syn Jiří však kvůli finančním problémům musel statek odprodat Kryštofu Loubskému z Lub, jenž zde sídlil od roku 1571.\n\nV té době také pravděpodobně došlo k renesanční přestavbě tvrze. Při ní byla využita sgrafitová bosáž. Renesanční stavba měla vstupní průjezdní věž a trojkřídlou dispozici.\n\nKryštofův syn, Jáchym Ladislav Loubský z Lub, připojil statek k Dolní Lukavici, ovšem v roce 1623 jej opět oddělil a získal jej jeho syn Adam Jaroslav. Ten jej obratem prodal za 64 000 kop míšeňských grošů Janu Filipu Kracovi ze Šarfenštejna. Ten po Bílé hoře skupoval statky – v roce 1622 Rýzmberk, Kout na Šumavě a Zahořany, roku 1623 právě Řenče, roku 1624 Úsilov a Dolní Lukavici (prodává jí roku 1627) a v roce 1630 Žimutice. Během třicetileté války jednal se Švédy o vydání Ingolstadtu a dokonce přeběhl na jejich stranu. V roce 1634 však byl v bitvě u Nördlingenu zajat, odsouzen a v roce 1635 popraven. Statky získal Albrecht z Valdštejna, jenž je postoupil Šimonovi z Thunu. V roce 1634 připadly královské komoře a ta Řenče vrátila Adamovi Jaroslavovi Loubskému z Lub. Jelikož se však zjistilo, že se jeho otec dopustil podvodu a nový majitel, Kryštof Loubský z Lub, nebyl schopný pokutu zaplatit, daroval v roce 1662 císař Leopold I. Řenče a Dolní Lukavici Františku Albrechtovi z Harrachu. To znamenalo definitivní spojení obou Řenče s Lukavicí, opuštění tvrze a na počátku 19. století její přeměnění na sýpku.\n\nKolem roku 1794 se severní křídlo buď zřítilo, nebo bylo zbořeno. Ve 2. polovině 20. století došlo k poškození jižní a západní části tvrze. Po roce 1989 hrozilo opuštěnému objektu zboření, ke kterému ale nedošlo. Z trojkřídlé tvrze se dochovala dvě polozřícená křídla, suterén s klenutými stropy pod jižním křídlem je pozůstatkem gotické tvrze. Ve fasádách je možné najít zazděná renesanční okna.\n\n\n"}
{"id": "754111", "url": "https://cs.wikipedia.org/wiki?curid=754111", "title": "Melissa Rauch", "text": "Melissa Rauch\n\nMelissa Ivy Rauch (* 23. června 1980, Marlboro Township, New Jersey, USA) je americká herečka a bavička.\n\nPochází z Marlbora v New Jersey. Získala titul bakaláře hereckého umění na Marymount Manhattan College. Během studia hrávala stand-up show kolem Manhattanu a brzo se stala známu díky komediální one-woman show \"The Miss Education of Jenna Bush\", ve které ztvárnila dceru bývalého amerického prezidenta. V roce 2009 se poprvé objevila v seriálu \"Teorie velkého třesku\", od roku 2010 patří mezi hlavní protagonisty. Za roli Bernadette byla nominována na \"Screen Actors Guild Award for Outstanding Performance\" za vynikající výkon v kategorii komediálního seriálu.\nPůsobila i jako moderátorka na hudebním kanálu VH1.\n\n\n"}
{"id": "754112", "url": "https://cs.wikipedia.org/wiki?curid=754112", "title": "Mayim Bialik", "text": "Mayim Bialik\n\nMayim Hoya Bialik (* 12. prosince 1975, San Diego, Kalifornie, USA) je americká herečka. Má také doktorát z neurobiologie.\n\nNarodila se v San Diegu v Kalifornii. Tři z jejích čtyř prarodičů jsou imigranti z Polska, Československa a Maďarska. Její jméno v hebrejštině znamená voda. V roce 1989 získala Young Artist Award jako „Best Young Actress in a Motion Picture Comedy or Fantasy“ za roli ve filmu \"Beaches\", kde hrála dětskou postavu Betty Midler. V roce 2010 vstoupila do seriálu \"Teorie velkého třesku\", ale až v 8. díle 4. série se definitivně dostala mezi hlavní postavy. Za tuto postavu obdržela v roce 2016 cenu Critics choice award. Povolání Mayim Bialik se (ne náhodou) shoduje s její rolí v seriálu. V roce 2003 se vdala za Michaela Stonea. Svatba proběhla jako viktoriánský obřad dle klasických židovských zvyků. Mají spolu dva syny. Rozvedli se v roce 2012.\n\n\n"}
{"id": "754114", "url": "https://cs.wikipedia.org/wiki?curid=754114", "title": "Royale Union Saint-Gilloise", "text": "Royale Union Saint-Gilloise\n\nRoyale Union Saint-Gilloise je belgický fotbalový klub sídlící v bruselské městské čtvrti Forest, nesoucí však jméno sousední čtvrti Saint-Gilles. Patřil k nejlepším klubům v Belgii před 2. světovou válkou. Získal tehdy 11 mistrovských titulů (1903-04, 1904-05, 1905-06, 1906-07, 1908-09, 1909-10, 1912-13, 1922-23, 1932-33, 1933-34, 1934-35) a dvakrát vyhrál belgický pohár (1912-13, 1913-14). Po válce vyklidil pozice, ale do novodobých evropských pohárů přece jen zasáhl, to když byl vybrán reprezentovat Belgii ve Veletržním poháru, v němž zpočátku hrál větší roli veletržní charakter města než výkonnost v ligové soutěži. A dosáhl zde i úspěchu, v druhém ročníku hraném v letech 1958-60 se probojoval do semifinále. V současnosti hraje v nižších belgických soutěžích.\n\n"}
{"id": "754115", "url": "https://cs.wikipedia.org/wiki?curid=754115", "title": "Jaime Pressly", "text": "Jaime Pressly\n\nJaime Elizabeth Pressly (* 30. července 1977, Kinston, USA) je americká herečka a modelka. Nejvíce ji proslavila role Joy v televizním seriálu \"Jmenuju se Earl\", za kterou byla dvakrát nominována na Emmy a jednou, v roce 2007, ji získala. Hraje také ve filmech.\n\nVe čtrnácti letech začala budovat svou modelingovou kariéru v USA, Itálii a Japonsku.\n\n"}
{"id": "754116", "url": "https://cs.wikipedia.org/wiki?curid=754116", "title": "Eddie Steeples", "text": "Eddie Steeples\n\nEddie Steeples (* 25. listopadu 1973, Spring, Texas, USA) je americký herec, který se proslavil rolí Darnella Turnera v seriálu \"Jmenuju se Earl\".\n\nNarodil se a vyrostl v Texasu a byl nejstarším z osmi dětí. Matka byla evangelistka a otec kazatel. Už ve čtyřech letech věděl, že chce být hercem. Často o tom mluvil, takže jeho matka se připravovala na to, že v dospělosti zrealizuje svoje plány. Po maturitě na Klein Oak High School v roce 1992 se přestěhoval do Santa Cruz, kde začal brát hodiny herectví a zahrál si po boku Toma Cruise. V polovici 90. let se přestéhoval do New Yorku.\n\n"}
{"id": "754117", "url": "https://cs.wikipedia.org/wiki?curid=754117", "title": "Mistrovství světa ve fotbale žen 1991", "text": "Mistrovství světa ve fotbale žen 1991\n\nMistrovství světa ve fotbale žen 1991 bylo první mistrovství pořádané fotbalovou asociací FIFA. Vítězem se stala ženská fotbalová reprezentace Spojených států. Turnaj se hrál na šesti stadiónech ve čtyrech městech Kanton, Fo-šan, Ťiang-men, Čung-šan.\n\nPrvní dva týmy z každé skupiny a navíc dva nejlepší týmy na třetích místech postoupily do čtvrtfinále play off.\n\n"}
{"id": "754119", "url": "https://cs.wikipedia.org/wiki?curid=754119", "title": "Jan Liberda", "text": "Jan Liberda\n\nJan Liberda (c.1700 Těšín – 9. srpna 1742 Berlín) byl český, evangelický a horlivý kazatel, náboženský spisovatel doby barokní a jeden z představitelů těšínského pietismu.\n\nStudoval v Halle, poté vyučoval v Těšíně pod vedením Steinmetzovým. V roce 1725 musel z Těšína uprchnout, protože se dostal do sporu s katolíky kvůli židovskému děvčátku, které tajně přemístil do pietistické školy - mimo dosah katolické církve. V letech 1732-1737 jej věznil saský kurfiřt ve waldheimské pevnosti pro \"pobuřování poddaných\". Z hlediska hennersdorfské vrchnosti pobuřoval Liberda její poddané-exulanty, ačkoli dokázat mu to nemohla. Bylo mu kladeno za vinu i to, že v době, kdy byl kazatelem v Großhennersdorfu, odešli odtud Češi do Berlína. Stalo se tak ale v jeho nepřítomnosti. Liberdovi se podařilo v roce 1737 uprchnout z vězení do Berlína. Tam se stal českým luterským kazatelem. \n\nPoté, co v roce 1740 vtrhl mladý pruský král Fridrich II. do Slezska, se mluvčí tajných nekatolíků Václav Tichý sešel v listopadu 1741 v Hradci Králové s jeho generálem Christophem Wilhelmem von Kalckstein, aby jeho prostřednictvím informoval pruského krále o neutěšené situaci českých nekatolíků i jejich přání odejít ze země pod ochranou pruských vojsk. Král pak vydal kazateli Janu Liberdovi plnou moc k organizování hromadné emigrace do zabraného území Slezska. Čeští nekatolíci měli dostat od pruské armády pasy rekrutů (branců) bez vojenské povinnosti. S těmito pasy pak měli odejít s celými rodinami i majetkem do Pruského Slezska až při stahování vojska z Čech. Jan Liberda ale na konec války nečekal a organizoval odchod evangelíků (s pruskými rekrutskými pasy pod armádní ochranou) hned. V únoru 1742 sám převedl první skupinu exulantů do válkou zničeného slezského městečka Münsterberg, které se stalo prvním shromaždištěm. V Münsterbergu pak zakoupil pro Čechy dva domy a zřídil školu. Vyčerpán touto prací onemocněl a v srpnu 1742 v Berlíně zemřel. Tam je pohřben v Betlémské kapli. \n\n\n\n"}
{"id": "754127", "url": "https://cs.wikipedia.org/wiki?curid=754127", "title": "Jihlava Vnitřní Město", "text": "Jihlava Vnitřní Město\n\nJihlava Vnitřní Město bylo katastrální území o rozloze 31,64 hektarů, k jehož zrušení došlo roku 1950. Rozkládalo se asi 800 metrů jižně od řeky Jihlavy a zahrnovalo celé historické jádro statutárního města Jihlavy. V současnosti náleží celé k modernímu katastrálnímu území Jihlava a ačkoliv je obdobně jako historické jádro Brna od okolní zástavby urbanisticky stále dobře rozeznatelné, netvoří na rozdíl od něj úředně už ani samostatnou část obce, ale pouze samostatnou základní sídelní jednotku, náležející k jihlavské části Jihlava. Téměř celé bývalé k.ú. Jihlava Vnitřní Město je součástí jihlavské městské památkové rezervace.\n\nNa řadě míst podél bývalé hranice katastru se dochovaly úseky městských hradeb. Z původních pěti bran se do současnosti dochovala pouze Brána Matky Boží.\n\nKatastrální území Jihlava Vnitřní Město sousedilo na západě s katastrálním územím Jihlava-Předměstí Matky Boží, na východě a jihovýchodě s katastrálním územím Jihlava-Brtnické Předměstí a na severu s katastrálním územím Jihlava-Špitálské Předměstí.\n"}
{"id": "754132", "url": "https://cs.wikipedia.org/wiki?curid=754132", "title": "Servette FC", "text": "Servette FC\n\nServette FC je švýcarský fotbalový klub z města Ženeva. Založen byl roku 1890, letopočet založení je i v klubovém emblému. 17x vyhrál švýcarskou ligu (1907, 1918, 1922, 1925, 1926, 1930, 1933, 1934, 1940, 1946, 1950, 1961, 1962, 1979, 1985, 1994, 1999) a 7x švýcarský fotbalový pohár (1928, 1949, 1971, 1978, 1979, 1984, 2001). Dvakrát hrál čtvrtfinále Poháru vítězů pohárů - v sezóně 1966/67 a 1978/79. Roku 2005 klub vyhlásil bankrot. Dluhy přesáhly 10 milionů švýcarských franků a klub neměl na výplaty hráčů. V sezóně 2005/06 se klub podařilo znovu obnovit a zakoupil licenci v 2. švýcarské lize. V sezóně 2010/11 v ní skončil na druhém místě a postoupil tak po letech znovu do nejvyšší švýcarské soutěže.\n\n"}
{"id": "754133", "url": "https://cs.wikipedia.org/wiki?curid=754133", "title": "Kalgoorlie", "text": "Kalgoorlie\n\nKalgoorlie-Boulder, hovorově známé jako Kalgoorlie je hornické město v Západní Austrálii ležící 595 km severovýchodně od Perthu. Město vzniklo v roce 1989 sloučením dvou měst, a to Kalgoorlie a Boulderu. Název města je odvozen od slova \"\"Karlkurla\"\" či \"\"Kulgooluh\"\" z jazyka Wangkatha znamenající \"\"místo hedvábných hrušek\"\".\n\nV zimě 1893 byli prospektoři Patrick (Paddy) Hannan, Tom Flanagan a Dan Shea na cestě do Mount Youle. Nacházeli se právě na malém kopci severně od dnešního města, když jeden z jejich koní ztratil podkovu. Během nucené zastávky si všimli stop zlata a rozhodli se proto zůstat a oblast prozkoumat. 17. června 1893 pak Hannan podal návrh na získání půdy. Následkem toho se stovky mužů vydali do této oblasti hledat zlato. A tak se zrodilo Kalgoorlie, původně pojmenované \"\"Hannan's Find\"\". O pět let později, v roce 1898, zde již žilo 2018 obyvatel (1516 mužů a 502 žen).\n\nOd počátku tedy byla těžba zlata, stejně jako těžba dalších kovů, například niklu, byla ve městě hlavním průmyslovým odvětvím a v současné době zaměstnává okolo čtvrtiny všech obyvatel města v produktivním věku. Oblast velkých zlatých dolů obklopující oblast původního \"Hannan's Find\" je často označována jako \"Zlatá míle (Golden Mine)\" a někdy se o ni mluví jako o nejbohatší čtvereční míli na světě.\n\nV roce 1901 ve městě žilo již 4793 lidí (3087 mužů a 1706 žen) a počet obyvatel dál strmě narůstal. V roce 1903 to již bylo 6790 lidí (3904 mužů a 2886 žen).\n\nV roce 1896 byla dostavěna železnice, která spojovala Kalgoorlie s Perthem. Na trati jezdil noční vlak se spacími vozy \"The Westland\", který byl v provozu až do 70. let 20. století. V roce 1917 pak byla dokončena další železniční trať, tentokrát spojující Kalgoorlie s Port Augustou v Jižní Austrálii, což znamenalo překonat 2000 km pouští.\n\nBěhem 90. let 19. století zažívala celá oblast Goldfields boom, kdy počet obyvatel přesahoval 200000. Obyvatelstvo v té době tvořili především prospektoři. Také z této doby pochází nechvalná pověst, kdy bylo místo označováno za \"\"divoký západ\"\" s bandity a prostitutkami.\n\nV roce 1989 pak došlo k oficiálnímu sloučení dvou měst, a to Kalgoorlie a Shire of Boulder a k vytvoření města oficiálně nesoucího název Kalgoorlie-Boulder, které se tak stalo pátým nejlidnatějším městem Západní Austrálie.\n\n20. dubna 2010 bylo město zasaženo zemětřesením, které dosáhlo stupně 5 Richterovy stupnice. Epicentrum se nacházelo 30 km severovýchodně od města. Následkem zemětřesení bylo poškozeno několik hotelů a historických budov. Vedlo také k zastavení prací v několik dolech v okolí. Nevyžádalo si však oběti na životech a pouze dva lidi byli lehce zraněni.\n\n29. srpna 2016 došlo ve městě k incidentu, jehož následkem došlo k nepokojům. 56letý muž se domníval, že mu čtrnáctiletý chlapec domorodého původu, Elijah Doughty, ukradl motorku a pronásledoval ho proto svým pick-upem. Tímto vozem chlapce srazil a ten svým vážným zraněním podlehl. O den později došlo kvůli jeho smrti k protestům, během nichž bylo zraněno několik policistů a nejméně 10 lidí čelilo kvůli nepokojům obvinění. V červenci 2017 byl muž, který způsobil chlapcovu smrt soudem v Perthu shledán nevinným v obvinění z vraždy, ale byl odsouzen na tři roky za nebezpečné řízení s následkem smrti.\n\nSuper Pit je povrchový důl dlouhý asi 3600 m, široký 1600 m a hluboký 512 m. Byl založen Alanem Bondem, který skoupil několik menších zlatých dolů, které byly spojeny v Super Pit. Z návštěvnického centra je pěkný výhled na celý důl, který je v provozu 24 hodin 7 dní v týdnu. Každý den ve 13:00 probíhá odstřel, s výjimkou dnů s nepříznivými povětrnostními podmínkami, kdy by vítr prach z explozí zanesl nad město. Předpokládá se, že důl zůstane v provozu minimálně do roku 2029.\n\n\nJedna z historických částí Kalgoorlie-Boulder, známá velkým povrchovým zlatým dolem Super Pit. Dále zde najdeme řadu budov a památek pocházejících z roku 1882. Bývala to centrální obchodní čtvrť města Boulder, ovšem po spojení s Kalgoorlie již tuto funkci příliš neplní a je spíše místním historickým centrem. Boulder má svou vlastní poštu a radnici.\n\n\nNové sídliště nacházející se v blízkosti letiště v Kalgoorlie-Boulder.\n\n\nOblast odvozuje svůj název od golfového klubu, který se zde dříve nacházel, ale kvůli rostoucí populaci města a dalším potřebám cenově dostupného bydlení byl zrušen. V této čtvrti najdeme soukromou základní školu, kostel, park karavanů a drobné obchůdky.\n\n\nMěstská část Adeline byla původně vybudována okolo roku 1970 Státní bytovou komisí \"(State Housing Commission)\". Později oblast sužovali sociální problémy. V roce 2003 byl zahájen rozsáhlý projekt obnovy, a došlo k přejmenování části na Golden Grove. Projekt dosáhl určitého úspěchu, ovšem řada problémů zde stále přetrvává.\n\n\nTato městská část se nachází na severu Kalgoorlie. Najdeme zde základní školu a golfové hřiště.\n\n\nJedná se o centrální obchodní čtvrť a nachází se zde hlavní městská třída - Hannan Street, pojmenovaná po prospektorovi Hannanovi. Na západní straně oblasti najdeme obytné doby a několik továren lehkého průmyslu. Na východě jsou to banky, policejní stanice, soudní dvůr, restaurace, hotely, turistické atrakce, školy a univerzita.\n\nJedná se o jedno z nejstarších částí Kalgoorlie. Ulice jsou zde nápadně široké a téměř všechny vedou paralelně s hlavní třídou - Hannan Street. Najdeme zde lékařské ambulance, \"North Kalgoorlie Primary School\", hotel, tavernu a golfové hřiště.\n\n\nDnešní rozloha této městské části je mnohem menší než tomu bývalo v minulosti ještě před rozšířením zlatého dolu Super Pit. Nachází se na východním konci Lamingtonu.\n\n\nOficiálně se jedná o jihovýchodní část předměstí Sommerville. Najdeme zde základní školu, soukromou střední školu \"Goldfields Baptist College\" a nákupní střediska.\n\n\nV této městské části se nachází oblastní nemocnice, drobné obchody, hotel a sportovní aréna.\n\n\nJedná se o rezidenční oblast, kromě toho jsou tady školy, obchody, lehký průmysl a také koňské stáje.\n\nZ větší části jde o rezidenční čtvrť se školami, lehkým průmyslem a drobnými obchůdky. V polovině 90. let 20. století došlo k expanzi této oblasti.\n\n\nJedná se o rezidenční podoblast Fairways.\n\n\nJedná se o západní výběžek části Lamington vybudovaný v 80. letech 20. století a najdeme zde obchod, sportovní zařízení a přírodní arboretum.\n\n\nJedná se především o rezidenční čtvrť s malou základní školou.\n\nMěsto leží na hlavním východo-západním železničním koridoru, který vede přes celou Austrálii. Společnost \"Transwa Prospector\" operuje na denní bázi železniční osobní dopravu mezi Perthem a Kalgoorlie. Zastavuje zde také \"Indian Pacific\".\n\nVe městě je veřejná autobusová doprava zajištěná společností \"TransGolfields\". Síť veřejné dopravy tvoří tři městské linky, stejně jako školní linky.\n\nNa letiště Kalgoorlie-Boulder létají pravidelné linky do Melbourne a Perthu, které jsou zajišťovány aerolinkami \"Alliance Airlines, Qantas, QantasLink\" a \"Virgin Australia\". Funguje zde také místní společnost věnující se charterovým letům a letecká škola.\n\nKlima v Kalgoorlie je polosuché s horkými léty a mírnými zimami. Průměrné roční srážky činí 260mm a prší zde v průměru 68 dní v roce. Nejteplejším měsícem v roce je leden, kdy nejvyšší průměrné teploty dosahují 33,6 °C, nicméně minimálně jednou týdně vystupují na více než 40 °C a to tehdy, když vane severní či severovýchodní horký suchý vítr. Takto vysoké teploty jsou obvykle vystřídány rapidním ochlazením s příležitostnými bouřkami. Na druhou stranu zimy tu jsou studené, kdy noční teploty mohou padat pod bod mrazu.\n\nV Kalgoorlie-Boulder najdeme týmy australského fotbalu, netballu, basketbalu, ragby, fotbalu, pozemního hokeje a kriketu. Mezi další populární sporty ve městě patří tenis, bowls, roller derby, rugby union a plavání. Kromě toho jsou zde velmi populární i koňské dostihy. Také se zde každoročně koná mezinárodní turnaj ve squashi.\n\nGoldfields Giants jsou poloprofesionální basketbalovým týmem, od roku členem igy State Basketball League, ve které v letech 2007 a 2008 získali titul.\n\nGoldfields Titans jsou poloprofesionálním ragbyovým týmem založeným roku 2009 a jsou členy Western Australia Rugby League.\n"}
{"id": "754137", "url": "https://cs.wikipedia.org/wiki?curid=754137", "title": "Mistrovství světa ve fotbale žen 1995", "text": "Mistrovství světa ve fotbale žen 1995\n\nMistrovství světa ve fotbale žen 1995 bylo druhé mistrovství pořádané fotbalovou asociací FIFA. Vítězem se stala norská ženská fotbalová reprezentace. Turnaj se odehrál v pěti městech Gävle, Helsingborg, Karlstad, Solna, Västerås.\n\nPrvní dva týmy z každé skupiny a navíc dva nejlepší týmy na třetích místech postoupily do čtvrtfinále play off.\n\n"}
{"id": "754138", "url": "https://cs.wikipedia.org/wiki?curid=754138", "title": "Tcsh", "text": "Tcsh\n\nTCSH je Unixový shell založený na kompatibilitě s příkazovým procesorem C shell (csh). Je to v podstatě C shell s programovatelným dokončováním příkazové řádky, editací příkazové řádky a několika dalšími funkcemi.\n\nPísmeno T ve zkratce tcsh vzešlo z T ze slova TENEX, operačního systému, který inspiroval Kena Greera na univerzitě Carnegie Mellon svou funkcí automatického doplňování příkazů k vytvoření tcsh. Greer začal pracovat na svém kódu k implementaci doplňování jmen souborů ve stylu operačního systému TENEX v září 1975 a finální spojení s C shell provedl v prosinci 1981. Doplňování příkazů přidal v září 1983 Mike Ellis v A.I. laboratořích Fairchild. 3. října 1983 Greer publikoval zdrojový kód v diskuzní skupině net.sources.\nPaul Placeway z Ohijské státní univerzity pokračoval v práci na něm v osmdesátých letech, a od té doby je udržován početnou skupinou lidí. Wilfredo Sanchez, bývalý vedoucí inženýr Mac OS X, pracoval na tcsh na začátku devadesátých let na MIT\n\n\nPrvní verze systému Mac OS X byly dodávány s tcsh jako výchozím shellem, ale od verze 10.3 je pro nové účty výchozí bash (tcsh je stále poskytován a upgrade OS nemění shell žádného existujícího účtu). Tcsh je výchozí shell roota pro systém FreeBSD (výchozí uživatelský shell je založen na POSIX) a jeho potomky, jako jsou DragonFly BSD a DesktopBSD.\n"}
{"id": "754143", "url": "https://cs.wikipedia.org/wiki?curid=754143", "title": "Vymlácený rockový palice", "text": "Vymlácený rockový palice\n\nVymlácený rockový palice je debutové album české rockové skupiny Pražský výběr II, vydáno bylo v roce 2007 vydavatelstvím Sony BMG.\n\n"}
{"id": "754144", "url": "https://cs.wikipedia.org/wiki?curid=754144", "title": "Rozhodčí soud při IAL SE", "text": "Rozhodčí soud při IAL SE\n\nRozhodčí soud při IAL SE byl zřízen na základě modelového zákona Mezinárodní komise pro obchodní právo (UNCITRAL) a na to navazující slovenské právní úpravy. V současné době má dvě pobočky – Rozhodčí soud při IAL SE, pobočka Praha, a Rozhodčí soud při IAL SE, pobočka Bratislava.\n\nRozhodčí soud při IAL SE působí jako rozhodčí soud pro spory majetkového charakteru (např. o nezaplacení dluhu, neuhrazení kupní ceny, nezaplacení faktury, špatně zhotovené dílo – např. stavba, spory z nájemní smlouvy – nezaplacený nájem apod.). Obecně řečeno rozhoduje spory, jejichž výsledek ovlivní majetek účastníků. Další funkcí rozhodčího soudu je navrhování rozhodce (nebo-li odborníka, který spor rozhodne). Jde o případy, kdy se účastníci sporu na takovém výběru dohodnou.\n\nJe členem Londýnského arbitrážního soudu, instituce, která se zabývá obchodními arbitrážemi. Pro řízení má k disposici 30 rozhodců. \n\n\n\n\n\n"}
{"id": "754147", "url": "https://cs.wikipedia.org/wiki?curid=754147", "title": "Eternal Tears of Sorrow", "text": "Eternal Tears of Sorrow\n\nEternal Tears of Sorrow (běžně zkracováno na EToS) je finská symphonic death metalová kapela z Pudasjärvi v Severní Pohjanmaa. Romantické texty a jemné klávesové melodie ukazují vliv gothic metalu. Působí od roku 1994, přičemž mezi lety 2001 a 2005 měla přestávku. Jejími vydavateli jsou Suomen Musiikki, Spinefarm, X-Treme, Drakkar, NEMS, Fono, Massacre, King a Marquee/Avalon.\n\n\n\n\n\n"}
{"id": "754149", "url": "https://cs.wikipedia.org/wiki?curid=754149", "title": "European Film Promotion", "text": "European Film Promotion\n\nEuropean Film Promotion (EFP) je společnost sdružující mezinárodní filmové evropské organizace. Byla založena v roce 1997. Jejím úkolem je propagovat a „prodávat“ evropskou kinematografii. EFP zahrnuje aktuálně 32 národních organizací z 33 evropských zemí. Poslední organizací, která vstoupila na konci roku 2011, byla Georgian National Film Center.\n\n\n\n\n"}
{"id": "754150", "url": "https://cs.wikipedia.org/wiki?curid=754150", "title": "Dioptrice", "text": "Dioptrice\n\nDioptrice je spis Johanna Keplera vydaný roku 1611. Johannes Kepler v něm položil základy nového oboru – geometrické optiky. Dioptrika je druhá a poslední Keplerova kniha věnovaná optice.\n\nPrvní rozsáhlá Keplerova práce zaměřená na optiku byla \"Optika\" z roku 1604. Plný název díla zněl \"Ad Vitellionem Paralipomena, Quibus Astronomiae Pars Optica Traditur\", česky \"Dodatky k Vitellovi, které zušlechtí Optickou část astronomie\". V této průlomové práci Kepler vyjasnil podstatu zobrazení a rozlišil obsah pojmů \"obraz (pictura)\" a \"vjem (imago)\". Hlavní smysl díla směřoval ke zpřesnění měření polohy hvězd, ovlivňovaném refrakcí světla v zemské atmosféře. Bylo určeno zejména velkému pozorovateli Tycho Brahemu. Zpřesnění pozorování mělo sloužit \"velké vědě\", mělo rozhodnout o formě světa. Funkce čoček zde byla popsána jen krátce a okrajově.\n\nKdyž nizozemští řemeslníci přišli v září 1608 na trh s dalekohledy, nastal v Evropě velký zájem o nový přístroj a mnoho předních vědců doby se snažilo pochopit jeho funkci. Galileo svým spisem \"Poselství hvězd\" v březnu 1610 s genialitou velkého vědce popsal čtyři velké objevy učiněné na obloze dalekohledem tak fascinujícím způsobem, že dodnes budí úžas. Galileo měl řadu protivníků, univerzitních rivalů, kteří nesnášeli jeho rostoucí velikost a snažili se jeho práci znevážit. Kepler ale Galilea okamžitě podpořil zveřejněním své \"Rozpravy s hvězdným poslem\" v květnu 1610 a vlastními pozorováními, která vyšla tiskem v září 1610. Během srpna a září 1610 se Kepler vrátil k problematice optiky. Pod vlivem velkého zájmu o dalekohled napsal Kepler během srpna a září 1610 spis \"Dioptrice\" - první praktickou teorii optických přístrojů, první učebnici geometrické optiky. Jako autor \"Optiky\" z roku 1604, byl k tomu ze všech vědců své doby nejvíce připraven. \n\nPůvodní vydání z roku 1611 má tři části.\nPrvní obsahuje věnování kolínskému arcibiskupovi Ernstovi von Bayern. Tato část není jen formální. Vyjadřuje Keplerovu opravdovou vděčnost za zapůjčení dalekohledu k vlastním pozorováním nebeských těles, která mohl v průběhu roku 1610 provádět. Od Galilea se Kepler zapůjčení dalekohledu nedočkal. \n\nDruhá rozsáhlejší část je Keplerův úvod, ve kterém shrnuje a kriticky hodnotí vše významné, co bylo v optice uděláno. Velmi čtivý text, doplňuje nejnovějšími Galileovými dopisy s šiframi a svým tápáním o podstatě objevů.\n\nTřetí část je vlastní Dioptrika, vědecký text své doby, obsahující 141 článků představujících definice, propozice, úlohy a poznámky. V době vzniku knihy nebyl ještě znám zákon lomu. Pro malé úhly používal Kepler zákon úměrnosti mezi úhlem lomu a dopadu. To mu umožnilo určit polohu ohniska spojné čočky. Navrhl konstrukci nového typu dalekohledu složeného ze dvou spojných čoček (Keplerův dalekohled), který později realizoval Christopher Scheiner. Keplerův dalekohled je dnes nejužívanějším dalekohledem. Kepler podrobně popsal funkci tehdy již známého holandského dalekohledu tvořeného spojným objektivem a rozptylným okulárem. Ukázal na možnost upravit holandský dalekohled jako projekční systém (teleobjektiv) zobrazující objekty na stínítko. Určil závislosti mezi poloměry ploch čoček a zvětšením dalekohledu a ukázal na možnosti kombinace čoček.\n\nSamotný název knihy \"Dioptrika\" Kepler vytvořil a navrhl užívat pro optické systémy využívající lom světla (refrakci) jako paralelu k užívanému slovu katoptrika, které se vztahovalo k zrcadlovým optickým systémům. Tento název se ujal jak dokazují stejné názvy knih Keplerových následovníků Decarta, Huygense a mnoha dalších. Dnes se tento výraz pro vědu zabývající se refrakcí používá jen ojediněle, ale z něho odvozená dioptrie (jednotka optické mohutnosti) je všeobecně známa.\n\n\n"}
{"id": "754154", "url": "https://cs.wikipedia.org/wiki?curid=754154", "title": "Bělá (tvrz, okres Havlíčkův Brod)", "text": "Bělá (tvrz, okres Havlíčkův Brod)\n\nTvrz Bělá se nachází v jihovýchodní části obce Bělá v okrese Havlíčkův Brod.\n\nPrvní písemná zmínka o tvrzi pochází z roku 1455, ovšem dá se předpokládat, že byla sídlem pánů z Bělé, poprvé zmiňovaných roku 1316. V roce 1384 je uváděn Mikuláš z Bělé a později Mikeš. V letech 1411-1415 je zmiňován Brum z Bělé. V roce 1455 zde sídlili Jan a Racek z Kočova, kterým v tom roce dal král Ladislav roční plat. Další zmínka pochází až z roku 1544, kdy se stala součástí ledečského panství. V roce 1545 je tato skutečnost zapsáno do zemských desk a podle urbářů zde bydleli sedláci. Ještě za Augusta Sedláčka měly stát hradby, příkopy a čtverhranná věž. Roku 1881 došlo ke zboření bašty a zasypání příkopů.\n\nTvrz měla podobu věže obehnané hradbou s baštami a příkopy. Vchod vedl ze severu, ze západu pak vedla branka. Zřícenina stavby se dnes nachází na zahradě domu č.p. 10. Zachovaly se drobné zbytky hradby se střílnou, dále zbytek brány a nepřístupné sklepení.\n\n"}
{"id": "754155", "url": "https://cs.wikipedia.org/wiki?curid=754155", "title": "Jan Kryštof Müller", "text": "Jan Kryštof Müller\n\nJan Kryštof Müller, německy Johann Christoph Müller (15. března 1673 Wöhrd – 21. června 1721 Vídeň) byl profesionální měřič, mapér, kartograf a topograf.\n\nNarodil se 15. března roku 1673 na předměstí Norimberka ve Wöhrdu jako druhorozený syn učitele Jana Müllera a Uršuly Luft. Od mládí byl J. K. Müller velice nadaný. Prokazoval výrazné nadání k vědám a umění. Po ukončení humanitního vzdělání se věnoval čtyřletému odbornému studiu. V Norimberku vystudoval matematické hvězdářství a rýsování u Georga Christopha Eimmarta, který byl mědirytcem, iluminátorem a astronomem.\n\nRoku 1696 získal místo ve Vídni u císařského plukovníka Luigiho Ferdinanda Marsigliho, který se zabýval přírodovědou a zeměpisem. Jeho hlavní činností byla práce na velkém geografickém a hydrografickém díle o Dunaji. Müller pomáhal určovat pro toto dílo zeměpisné souřadnice uherských měst. Plukovník Marsigli byl s Müllerovou prací velmi spokojen. Müller pracoval na podrobném zaměření Dunaje se zákresem všech důležitých meandrů. Roku 1697 se Müller vrátil s plukovníkem do Vídně, kde pozorovali průchod Merkura před Sluncem. Pozorování shrnul Müller ve své zprávě, kterou následně věnoval G. Ch. Eimmartovi.\n\nO rok později roku 1698, po válečném a diplomatickém vítězství Rakouska nad Turky byl Marsigli pověřen spolu s ostatním štábem inženýrů vyšetřit nový průběh hranic monarchie. Müller jako pobočník Marsigliho ho doprovázel a pomáhal v pracích. Jeho hlavním úkolem bylo sestavit celkovou správní mapu uherských zemí.\n\nRoku 1703 vstoupil J. Ch. Müller do císařských služeb jako polní vojenský inženýr. V té době dostával měsíční plat 75 zlatých. O dva roky později obdržel rozkaz, aby se zúčastnil polního tažení v Itálii po boku generála Harsche, který byl přidělen princi Evženu Savojskému. V tom samém roce ale onemocněl prudkou zimnicí a nemohl se tažení bohužel zúčastnit. Po zotavení vyhotovil mapu pohraničních oblastí v měřítku 1 : 450 000, kterou po návratu do Vídně daroval princi Evženu Savojskému.\n\nRoku 1708 na přání uherských stavů vytvořil velkou mapu Uher, kde upotřebil veškeré získané materiály z práce s Marsiglim. Díky tomu byla mapa vytvořena velmi rychle a to již roku 1709. Mapa je vyhotovena na 4 mapových listech v měřítku 1 : 550 000 a jejím hlavním přínosem bylo správné zakreslení Dunaje. Ještě před vydáním velké mapy Uher Müller zažádal, aby mohl pracovat na dalších mapách rakouských dědičných zemí a vytvořit velký \"Atlas Austriacus\", který byl jeho celoživotním snem. V tom samém roce Müller požádal válečnou radu o navýšení měsíčního platu ze 75 zlatých na 100 zlatých, aby si mohl dovolit zaplatit pomocníka a nakoupit potřebné měřické přístroje. Zároveň mu byl poskytnut císařský rozkaz, který zemským stavům, úředníkům i obyvatelstvu ukládal povinnost vycházet Müllerovi při mapování vstříc, poskytovat seznamy, umožnit přístup a prohlídku míst za hradbami a případně i poskytnout průvodce.\n\nRoku 1708 mu byla svěřena tvorba mapy Moravy. Mapování v terénu započal téhož roku ve Znojemském kraji. Mapování Müller prováděl tak, že nejdříve provedl přípravné trigonometrické práce a poté měřil jednotlivé vzdálenosti míst od sebe. K tomu mu sloužila buzola a tzv. \"instrumentum viatorium\". Což byl cestovní kočár, na který byl připevněn zvláštní počítací stroj, který zjišťoval počet otáček kol kočáru. Naměřená délka byla funkčně závislá na počtu otáček kola a jeho obvodu. Tak byly měřeny vzdálenosti po zemském povrchu, ale nikoli vzdálenosti přímé. Ty byly zřejmě zjišťovány přibližnou redukcí.\n\nV roce 1713 byl J. K. Müller povýšen na setníka. Mapa Moravy byla dokončena až roku 1716, protože byla nutná její revize, neboť v roce 1714 došlo ke změně v krajském uspořádání Moravy. Po předložení hotové mapy Moravy v měřítku 1 : 180 000 císaři Karlu VI. získal Müller na oplátku zvláštní odměnu. Císař mu daroval svou drahokamy zdobenou podobiznu v ceně 1300 zlatých a zároveň vydal císařský patent, podle kterého se mapa nesměla po dobu 10 let rozmnožovat dalšími rytci. Od Moravských stavů získal za mapu také odměnu a to 1000 tolarů.\n\nPři mapování Moravy Müller shromáždil větší množství materiálů, než mu bylo úředně zadáno. Zajímal se zejména o kulturně-historická místa, která chtěl zakreslit do speciální mapy věnované přírodním zvláštnostem Moravy. Tak byly podle zdroje zpracovány tři jihomoravské kraje. Tyto mapy se ale bohužel ztratily, jednalo by se o jedny z prvních tematických map Českých zemí.\n\nNa základě císařského patentu z května roku 1712 byl J. K. Müller pověřen mapováním Čech. Prvním zmapovaným krajem byl Bechyňský kraj, který byl v té době nejrozsáhlejší. V roce 1713 následoval Prácheňský a Plzeňský kraj a v roce 1714 začal s mapováním Chebského kraje.\n\nMapování probíhalo stejným způsobem jako na Moravě. Měřilo se v letních měsících a v zimě se data zpracovávala, vykreslovala a průběžné výtisky byly zasílané k nahlédnutí válečné radě do Vídně. V roce 1715 byl J. K. Müller osloven válečnou radou, zda by byl ochoten zmapovat i Slezsko. Müller odvětil, že by se Slezskem mohl začít za 6 let po ukončení mapování Čech. Müller ale tak pilně a bez únavy měřil, že mapování Čech bylo dokončeno již roku 1718. Poté následovala zdlouhavá revize krajskými hejtmany a díky ní byla mapa Čech vydána až roku 1720.\n\nRoku 1715 začal mapovat Loketský, Žatecký a Rakovnický kraj. Přičemž Loketský kraj byl územně sloučen s krajem Žateckým a Rakovnickému kraji bylo původně nazýváno Slánský kraj. Následoval kraj Litoměřický, Královéhradecký a Chrudimský, o kterých není doloženo, kdy byly přesně dokončeny, ale zřejmě se jednalo o časové rozmezí mezi roky 1715–1717. V únoru roku 1717 byla revizi předložena mapa Čáslavského kraje a v březnu mapa Kouřimského kraje. V listopadu roku 1717 zaslal do Vídně informaci, že je s mapováním Čech hotov a že mu chybí pouze mapy na základně naměřených dat vytvořit. V lednu roku 1718 zaslal Müller do Vídně mapy Boleslavského a Berounského kraje.\n\nPo zmapování všech krajů mohl Müller sestavit celistvou mapu Čech, která byla v měřítku 1 : 132 000 a rozdělena do 25 mapových sekcí. Mapa byla vyryta do měděných desek. Vyhotovením mědirytin byl na základě konkurzu pověřen Michael Kauffer z Augsburku. Ten se po podepsání smlouvy zavázal k vyrytí 25 desek do tří let od zadání zakázky. Dále měl za úkol obstarat měděné desky i ozdobné rytiny (parerga) v rozích na vlastní náklady. A musel hlavně zaručit, že se desky nedostanou do cizích rukou, aby mapa zůstala utajena. M. Kauffner byl odměněn za rytinu jednoho listu mapy 100 zlatými. Za veškeré práce spojené s vydáním mapy Müller obdržel od českých zemských stavů celkem 3420 zlatých.\n\nDne 31. 10. 1720 podal Müller žádost českým zemským stavům o zmapování Slezska a zároveň je požádal o poskytnutí veškerých potřebných instrukcí a peněžních prostředků. K mapování však bohužel nedošlo z důvodu vážné Müllerovy nemoci. Dne 4. 6. 1721 převzal referent z české dvorní kanceláře veškeré podklady týkající se map Čech a Moravy. O den později sepsal Müller ve svém bytě ve Vídni poslední vůli za přítomnosti notáře J. Jiřího Pürckhauera a šesti svědků. Dne 21. 6. 1721 Jan Kryštof Müller zemřel ve svém bytě na následky celkové únavy a přepracovanosti. Byl pochován na hřbitově u kostela Benediktinského opatství ve Vídni.\n\nNa Müllerovu celoživotní práci navázal jeho žák Johann Wolfgang Wieland. Wielandovým úkolem bylo dokončit mapu Slezska.\n\n\nJan Müller a Uršula Luft měli celkem tři syny a to Jana Jindřicha, Jana Kryštofa a Jana Matyáše. O matce Uršule Luft nebyly dosud zjištěny žádné další bližší informace. Otec Jan Müller byl zřejmě soukromým učitelem (dříve nazývaným preceptorem), který dokázal u svých dětí vzbudit lásku ke vzdělání.\nNejstarší ze synů Jana Müllera se v roce 1706 oženil s dcerou Georga Christopha Eimmarta, u kterého jeho bratr J. K. Müller studoval. Po Eimmartově smrti převzal soubor astronomických pozorování a vedení observatoře. O čtyři roky později se stal profesorem fyziky a matematiky na univerzitě v Altdorfu.\nNejmladší z bratrů Jana Müllera přednášel ve škole v Norimberku.\n\n\n\n\n\n\"(Poznámka: Mapa je označována jako stavovská – byla financována moravskými stavy.)\"\n\n\n\n\n\"(Poznámka: Mapa je vyryta do 25 měděných desek, které jsou vystaveny v Národním technickém muzeu v Praze. Müllerova mapa Čech je rozměrově největší tištěnou mapou Čech (282,2×240,3 cm).)\"\n\n"}
{"id": "754158", "url": "https://cs.wikipedia.org/wiki?curid=754158", "title": "La Ruche", "text": "La Ruche\n\nLa Ruche (česky \"Úl\") je centrum umělců v Paříži. Nachází se u parku Georges-Brassens v ulici \"Passage de Dantzig\" č. 2 v 15. obvodu. Centrum se skládá z šedesáti ateliérů.\n\nLa Ruche založil v roce 1902 sochař z Nogent-sur-Seine Alfred Boucher (1850-1934). Po skončení světové výstavy 1900 využil pavilonu vín z Bordeaux, jehož kovovou konstrukci projektoval Gustave Eiffel, a vstupní mříž ženského pavilonu. Dům La Ruche měl stejné poslání jako Bateau-Lavoir na Montmartru, kde se shromažďovali umělci před první světovou válkou. Název \"La Ruche\" (\"Úl\") pochází od zakladatele Bouchera, aby připomínal činorodost umělců pracujících jako včely v úlu. Centrum bylo založeno jako pomoc pro mladé umělce bez prostředků. Pracovali zde např. Amedeo Modigliani, Chaïm Soutine, Constantin Brâncuşi, Fernand Léger, Marie Laurencin, Luigi Guardigli, Michel Kikoine, Paul Rebeyrolle, Pierre Nocca nebo Marc Chagall.\n\nDne 28. dubna 2009 byla uzavřena smlouva mezi nadacemi \"La Ruche-Seydoux\", nadací firmy Total a \"Fondation du Patrimoine\" o plánu na restaurování budovy.\n\nFasáda a střecha stavby je od roku 1972 zapsána na seznamu historických památek.\n\nBývalý pavilon vín má tvar osmistěnu a nachází se uprostřed pozemku u rozloze 5000 m. Má tři patra a je tvořen 60 malými ateliéry s plochou zhruba 30 m. Všechny jsou pronajaty umělcům. Dům není otevřen veřejnosti, je přístupný jen pro jeho obyvatele.\n\nLa Ruche je po celou dobu existence financován ze soukromých darů a ze subvencí. Správu domu zajišťuje nadace \"La Ruche-Seydoux\" založená roku 1985 díky donaci Geneviève Seydoux.\n\n"}
{"id": "754159", "url": "https://cs.wikipedia.org/wiki?curid=754159", "title": "Karel Boromej Josef z Lichtenštejna", "text": "Karel Boromej Josef z Lichtenštejna\n\nKarel Boromej Josef z Lichtenštejna (29. září 1730, Vídeň – 21. února 1789 tamtéž) byl rakouský polní maršál, tajný rada a komorník císaře Josefa II., s nímž jej pojilo osobní přátelství.\n\nKarel Boromej se narodil jako druhý syn knížete Emanuela z Lichtenštejna a jeho ženy Marie Anny Antonie rozené z Ditrichštejna.\nRoku 1772 se stal rytířem rakouského Řádu zlatého rouna (805. v pořadí).\n\nByl zakladatelem vlastní, tzv. Karlovské linie rodu Lichtenštejnů.\n\nKarel Boromej se v roce oženil s princeznou Marií Eleonorou Oettingenskou ze Spielberku (1745-1812), která byla důvěrnicí Josefa II.\n\nZe svazku se narodilo sedm dětí:\n"}
{"id": "754161", "url": "https://cs.wikipedia.org/wiki?curid=754161", "title": "Cúda", "text": "Cúda\n\nCúda je dřívější název krajského soudu (\"iudicium provinciale\"), který se používal především na Moravě. Zatímco v Čechách krajští soudci (\"iudices provinciales\") zanikli spolu s hradskou soustavou a jejich pravomoc přešla na zemský nebo dvorský soud, moravské cúdy se vzhledem k rozdělení země na úděly udržely delší dobu. Postupně se ovšem slučovaly do větších celků (např. bítovská cúda se znojemskou a ta poté s brněnskou), až Karel IV. tento proces dokončil tím, že vytvořil moravský zemský soud, který vzhledem k tradici nejdůležitejších cúd v Olomouci a v Brně zasedal střídavě v obou městech.\n\nSoudní moc zpočátku patřila především panovníkovi, až v průběhu času byla delegována na zvláštní úředníky. Také se rozdělila na řádné soudní řízení a tzv. \"popravu\", náhlý soud, který se mohl konat tehdy, byl-li pachatel dopaden už při činu nebo ještě na útěku. Řádný soud byl veřejný, právo se nalézalo pomocí obyčejů, ale jedním z nich např. bylo, že se předvolaný (\"pohnaný\") se mohl ještě před vynesením nálezu \"očistit\", dokázat svou nevinu. U moravských cúd takovému pravidelnému soudu předsedali \"cúdaři\", skuteční soudci rozhodující až na základě podané žaloby, zatímco místní krajští soudci měli i přes svůj název spíše pravomoc českých \"poprávců\" udržovat z úřední moci veřejnou bezpečnost. V přeneseném slova smyslu se \"cúdou\" nazýval také obvod, ve kterém ten který hradský soud vykonával svou jurisdikci.\n\n"}
{"id": "754163", "url": "https://cs.wikipedia.org/wiki?curid=754163", "title": "Mistrovství světa ve fotbale žen 1999", "text": "Mistrovství světa ve fotbale žen 1999\n\nMistrovství světa ve fotbale žen 1999 bylo třetí mistrovství pořádané fotbalovou asociací FIFA. Vítězem se stala ženská fotbalová reprezentace Spojených států. Turnaj se konal v šesti městech East Rutherford, Foxborough, Chicago, Landover, Palo Alto, Pasadena, Portland, San José.\n\n"}
{"id": "754164", "url": "https://cs.wikipedia.org/wiki?curid=754164", "title": "Německá jižní Morava", "text": "Německá jižní Morava\n\nNěmecká jižní Morava (německy \"Deutschsüdmähren\") byla jedna z oblastí mezinárodně neuznaného státu Německé Rakousko, jednostranně vyhlášeného rakouskými Němci po skončení první světové války. Nacházela se na jižní Moravě, u dnešní česko-rakouské hranice. Ze správního pohledu patřila pod provincii Dolní Rakousy. Na konci roku 1918 bylo její území obsazeno českými vojenskými jednotkami. Saint-Germainská smlouva potvrdila příslušnost oblasti k Československu.\n\nKrajským hejtmanem oblasti byl do 20. listopadu Oskar Teufel, pak hrabě Hieronymus Oldofredi.\n\n"}
{"id": "754166", "url": "https://cs.wikipedia.org/wiki?curid=754166", "title": "Šumavská župa", "text": "Šumavská župa\n\nŠumavská župa (německy \"Böhmerwaldgau\") sahající od Kaplice ke Klatovům byla jedna z provincií Německého Rakouska. Stejný název nesla od roku 1934 župa obranářského Svazu Němců (Bund der Deutschen). Prozatímní národní shromáždění Německého Rakouska vyhlásilo 29. října 1918 provincii Deutschböhmen se sídlem v Liberci a ještě ten samý den se od Československa odtrhla území severní Moravy a Slezska - Sudetenland s hlavním městem v Opavě. Dne 3. listopadu se připojila k novému státnímu svazku provincie Deutschsüdmähren s politickým centrem ve Znojmě. O několik dní později deklarovala svoji příslušnost i čtvrtá provincie „Böhmerwaldgau” s hlavním sídelním městem Krummau (nyní Český Krumlov). Župa Böhmerwaldgau (Šumavská župa) měla připadnout k Hornímu Rakousku, Deutschsüdmähren (Německá jižní Morava) k Dolnímu Rakousku a ostatní dvě provincie k Německu. Od poloviny listopadu 1918 započaly československé branné síly s obsazováním vyhlášených provincií. Krumlov byl českou brannou mocí obsazen 28. listopadu 1918. Dne 10. září 1919 rozhodly mocnosti společně s čs. delegací vedenou Karlem Kramářem a Edvardem Benešem na mírovém jednání v Paříži o zániku Německého Rakouska a připojení všech čtyř provincií k Československu. Výnosem ministerstva vnitra ze 30. dubna 1920 došlo k přejmenování dosavadního názvu Krumlov (Krummau) na Český Krumlov.\n\nŠumavská župa byla (podobně jako ostatní župy Deutschböhmen, Sudetenland, Deutschsüdmähren a tři enklávy Brno, Jihlava a Olomouc v nově vzniklém Československu) reakcí na tzv. Tříkrálovou deklaraci. Dne 21. ledna 1918 se ve Vídni sešli němečtí poslanci z českých zemí a požadovali odtržení pohraničních území. Rakouská vláda vyšla požadavku vstříc.\n\nNěmečtí poslanci vyhlásili 29. října 1918 v rámci nového čs. státu provincii Deutschböhmen se sídlem v Liberci. V jejím čele stál nejprve zemský hejtman Raphael Pacher, kterého vystřídal Rudolf Lodgman von Auen a dva zástupci Josef Seliger a Wilhelm Maixner. Státní úřad pro vojenství (Staatsamt für Heerwesen) ve Vídni upravil rozkazem z 13. listopadu 1918 v německých oblastech četnickou službu a Provizorní národní shromáždění vydalo 22. listopadu zákon č. 40 o rozsahu a hranicích Německého Rakouska. Velitelem četnictva v provincii Deutschböhmen se stal podplukovník Stingl, četnictvo v Böhmerwaldu spadalo pod Linec, ze Sudetenlandu pod Opavu a z Deutschsüdmähren pod Vídeň.\n\nPo vyhlášení československého státu a provincie Deutschböhmen se situace mezi německou většinou a českými obyvateli v Českém Krumlově přiostřila. Okresní velitel četnictva strážmistr Josef Hozák proto 1. listopadu 1918 posílil místní stanici o 6 mužů. O tři dny později se dostavili na četnickou stanici pod záminkou kontroly zásob u místních obchodníků čtyři vojáci a dva strážníci a následně se skupinou 600 civilistů a vojáků započali s rabováním u obchodníka Josefa Fuchse. Zastupující okresní velitel strážmistr I. třídy Johann Schönfelder obdržel dne 15. listopadu 1918 z Lince zprávu, „že okresy Prachatice, Krumlov a Kaplice jsou začleněny k německo-rakouskému státu a německé četnické stanice těchto okresů napříště podléhají jejich velení”.\n\nDne 17. listopadu 1918 se utvořil v Českém Krumlově „Nationalausschuss für den Gau Böhmerwald”. Podplukovník Albert Degisher byl pověřen lineckým velitelstvím převzít velení nad župním četnictvem a 24. listopadu složilo mužstvo, úředníci okresního hejtmanství i berního úřadu a poštovní zaměstnanci za účasti okresního hejtmana Leopolda Baretty a správce německého národního výboru Kopetzkeho přísahu vídeňské vládě. Pod četnické velitelství v Linci spadaly německé stanice okresu Prachatice (velitel okresní strážmistr Josef Neilisner): stanice Prachatice bez českých obcí, Volary (Wallern), Lenora (Eleonorenhain), Kvilda (Aussergefild), Vimperk (Winterberg), Záblatí (Sablat), Zbytiny (Oberhaid) a Strážný (dříve Kynžvart – Kuschwarda). Německé stanice okresu Sušice (velitel strážmistr I. třídy Josef Kolbeck): stanice Kašperské Hory – provizorní okresní velitelství, Rejštejn (Unterreichenstein), Javorná (Seewiesen), Prášily (Stubenbach), Srní (Rehberg) a Hartmanice (Hartmanitz) a okresu Český Krumlov: stanice Český Krumlov, Hořice, Světlík u Hořic, Soběnov – Zátoň a všechny stanice soudních okresů Horní Planá a Chvalšiny. Okres Kaplice byl převzat úplně celý. Z rozkazu velitelství v Linci došlo také k vytvoření nového pomocného strážního sboru „Sicherheitswehr” z bývalých armádních poddůstojníků.\n\nNa rozkaz generálního velitele československého četnictva vyslalo 22. listopadu 1918 zemské velitelství v Praze do Českých Budějovic pod velením strážmistra II. třídy Josefa Hausnera 36 četníků a 20 náhradních četníků. Velitel oddělení rytmistr Svoboda muže rozestavil na liniích: Brloh – Křemže – Třísov, Třísov – Zlatá Koruna – Zubčice a Zubčice - Kaplice (nádraží) – Soběnov. Dne 22. listopadu obsadily čs. jednotky (od Sušice) Kašperské Hory, v noci Vimperk a další den Volary. Jednotky pěšího pluku č. 91 se čtyřmi děly pluku č. 24 (polního dělostřelectva) postupovaly z Českých Budějovic směrem na okresy Č. Krumlov a Kaplice. 28. listopadu pluk dobyl Krumlov. Na německou baštu město Kaplici pokračovalo vojsko v noci z 2. na 3. prosince. Město se podařilo čs. vojsku dobýt až 5. prosince. Četnická asistence z Prahy mezitím obsazovala uvolněné četnické stanice v kaplickém okrese. Ke konci roku 1918 byla již celá Šumava obsazena československými vojenskými jednotkami, čímž Šumavská župa de facto zanikla. De iure pak potvrdila příslušnost regionu k Československu Saint-germainská smlouva.\n\n\n"}
{"id": "754167", "url": "https://cs.wikipedia.org/wiki?curid=754167", "title": "Tour de Ski 2011/2012", "text": "Tour de Ski 2011/2012\n\nTour de Ski 2011/12 byl 6. ročník série závodů v běhu na lyžích. Zahrnoval devět závodů během jedenácti dnů od 29. prosince 2011 do 8. ledna 2012. Tour de Ski byla součástí Světového poháru v běhu na lyžích. Vítězi se stali oba obhájci z předchozího ročníku, Švýcar Dario Cologna a Polka Justyna Kowalczyková. Nejlepší z českých závodníků byl mezi muži šestý Lukáš Bauer, mezi ženami pak osmnáctá Eva Nývltová, do nejlepší desítky se dostal i devátý Martin Jakš.\n\n Oberhof:\n\n\n\n\n"}
{"id": "754170", "url": "https://cs.wikipedia.org/wiki?curid=754170", "title": "Fleury-Mérogis", "text": "Fleury-Mérogis\n\nFleury-Mérogis je francouzská obec v departementu Essonne, v regionu Île-de-France, 25 kilometrů jihovýchodně od Paříže.\n\nSousední obce: Morsang-sur-Orge, Viry-Châtillon, Grigny, Sainte-Geneviève-des-Bois, Ris-Orangis, Le Plessis-Pâté a Bondoufle.\n\nObec pod názvem Fleury-Mérogis vznikla v roce 1789. Prvním starostou obce se v roce 1789 stal Jean François Billarant, hradní strážce.\n\n\"Počet obyvatel\"\n\n"}
{"id": "754171", "url": "https://cs.wikipedia.org/wiki?curid=754171", "title": "Ma'ariv (rozcestník)", "text": "Ma'ariv (rozcestník)\n\nSlovo Ma'ariv má několik významů.\n"}
{"id": "754172", "url": "https://cs.wikipedia.org/wiki?curid=754172", "title": "Savigny-sur-Orge", "text": "Savigny-sur-Orge\n\nSavigny-sur-Orge je francouzská obec v departementu Essonne v regionu Île-de-France. Je chef-lieu kantonu Juvisy-sur-Orge.\n\nMěsto Savigny-sur-Orge leží na řece Orge asi 19 km jižně od Paříže. Obklopují ho obce Paray-Vieille-Poste na severu, Athis-Mons na severovýchodě, Juvisy-sur-Orge na východě, Viry-Châtillon na jihovýchodě, Villemoisson-sur-Orge a Morsang-sur-Orge na jihu, Épinay-sur-Orge na jihozápadě, Longjumeau na západě a Morangis na severozápadě.\n\nNálezy opracovaných kamenných nástrojů, zbytky bronzových a keramiky dokládají přítomnost lidí v této oblasti od neolitu do příchodu Keltů. Latinský původ názvu města ukazuje na osídlení v římském období. Bronzové nálezy ukazují na osídlení v období 3. a 4. století. Savigny bylo dlouho jen malou vesnicí kolem hradu s okolními poli, vinicemi a sady v údolí řeky Orge. V 11. století zde byla založena kaple. Ve 12. století zde byl založen kostel sv. Martina z Tours, který byl zničen během stoleté války a poté obnoven. V roce 1475 získal panství Étienne de Vesc, komoří Karla VIII. V roce 1493 byl kostel sv. Martina rozšířen.\n\n\"Počet obyvatel\"\n\n"}
{"id": "754173", "url": "https://cs.wikipedia.org/wiki?curid=754173", "title": "Wiener Sport-Club", "text": "Wiener Sport-Club\n\nWiener Sport-Club, známý také pod zkráceným názvem Wiener SC, byl rakouský fotbalový klub z Vídně, sídlící tradičně ve vídeňské čtvrti Dornbach. Založen byl roku 1883. Klub měl úspěchy zejména před 2. světovou válkou a v 50. letech.\n\nV letech 1905 a 1911 vyhrál Challenge Cup (pohár Rakousko-Uherska).\nDále má tři tituly rakouského mistra (1922, 1958, 1959), i jeho dvě účasti v Poháru mistrů evropských zemí byly poměrně úspěšné – v obou případech postoupil do čtvrtfinále (1958/59, 1959/60). V 90. letech 20. století však klub postihl bankrot, a to dokonce několikrát. Ten poslední v roce 2001 znamenal zánik klubu. Jeho nástupce Wiener Sportklub hraje nižší rakouské soutěže.\n\n\n"}
{"id": "754175", "url": "https://cs.wikipedia.org/wiki?curid=754175", "title": "Plicní tepna", "text": "Plicní tepna\n\nPlicní tepny (\"arteriae pulmonales\") jsou párové cévy, které u plazů, ptáků a savců vychází z plicního kmene (\"truncus pulmonalis\") a vedou do plic odkysličenou krev. Plicní tepny se nicméně v určité podobě vyskytují i u dvojdyšných ryb (které jsou schopné dýchat vzdušný kyslík) a rovněž u obojživelníků. Obojživelníci nemají plicnici (samostatný vývod krve ze srdce do plic) a jejich plicní tepna (společně s pulmokutánní tepnou) vystupuje až z ventrální aorty.\n\nLidská pravá plicní tepna (\"a. pulmonalis dextra\") je delší a směřuje (za vzestupnou aortou a za horní dutou žilou) do hilu pravé plíce. Dělí se na horní větev pro horní a střední lalok plíce a dolní větev pro dolní lalok pravé plíce. Levá plicní tepna (\"a. pulmonalis sinistra\") to má k přilehlé plíci blíže a je proto kratší, větví se obdobně.\n"}
{"id": "754181", "url": "https://cs.wikipedia.org/wiki?curid=754181", "title": "Dolní Baicha", "text": "Dolní Baicha\n\nDolní Baicha ( ) je řeka v Krasnojarském kraji v Rusku. Je dlouhá 608 km. Povodí řeky má rozlohu 8 070 km².\n\nŘeka protéká po východním okraji Západosibiřské roviny. Ústí zprava do Turuchanu, jež je přítokem Jeniseje.\n\nZdrojem vody jsou sněhové a dešťové srážky. Zamrzá v říjnu a rozmrzá v květnu.\n"}
{"id": "754186", "url": "https://cs.wikipedia.org/wiki?curid=754186", "title": "Morsang-sur-Orge", "text": "Morsang-sur-Orge\n\nMorsang-sur-Orge je francouzská obec v departementu Essonne, v regionu Île-de-France, 21 kilometrů jižně od Paříže.\n\nSousední obce: Villemoisson-sur-Orge, Savigny-sur-Orge, Viry-Châtillon, Sainte-Geneviève-des-Bois a Fleury-Mérogis.\n\n\n\"Počet obyvatel\"\n\n"}
{"id": "754195", "url": "https://cs.wikipedia.org/wiki?curid=754195", "title": "Lungcha", "text": "Lungcha\n\nLungcha nebo Luncha ( , ) je řeka v Jakutské republice v Rusku. Je 508 km dlouhá (od pramene řeky Yččaky 533 km). Povodí má rozlohu 10 300 km².\n\nPramení na severním okraji Přilenské planiny a teče Středojakutskou nížinou na severovýchod. Je to levý přítok Leny.\n\n\nZdrojem vody jsou dešťové a sněhové srážky.\n"}
{"id": "754197", "url": "https://cs.wikipedia.org/wiki?curid=754197", "title": "Marie Laudová", "text": "Marie Laudová\n\nMarie Laudová, provdaná Hořicová (16. srpna 1869, Mladá Boleslav – 20. října 1931, Praha) byla česká herečka.\n\nJejí matka brzy ovdověla a vedla pak sama malý obchod s výrobou mýdla a toiletních potřeb. Po přestěhování do Prahy se matka podruhé provdala. Do rodiny tak přibyla Marii nevlastní sestra Anna. Dívky se učily šít šaty a klobouky. Již v obecné škole budila Marie pozornost učitelů živou deklamací, jasnou výslovností a příjemně zvučným hlasem. \n\nJako sedmnáctiletá byla provdaná za dvacetišestiletého záložního nadporučíka – novináře Ignáta Hořicu, ovládajícího sedm jazyků, pozdějšího redaktora plzeňského časopisu \"Český západ\". Marie byla po sňatku v domácnosti a šila šaty a klobouky. Rok po svatbě se jim narodilo dítě.\n\nDivadelní činnost začala v karlínském ochotnickém spolku \"Pokrok\" jako patnáctiletá. Po přestěhování s manželem ze Slaného do Plzně vystupovala zde s místními ochotníky. V roce 1889 po přestěhování do Prahy studovala u Josefa Šmahy a působila krátce ve Švandově divadle na pražském Smíchově. Do Národního divadla byla angažována v roce 1890 a působila zde až do roku 1915, kdy byla nucena po úraze zanechat aktivní činnosti.\n\nSpolupracovala často s mimopražskými scénami (Plzeň, Brno, Olomouc) a s ochotníky. Vystupovala rovněž v zahraničí (Lvov 1897, Záhřeb 1899, Bělehrad 1901, Petrohrad 1903). \n\nV letech 1916 až 1931 byla profesorkou pražské Státní konzervatoře hudby, kde vyučovala deklamaci a mimiku na operním oddělení (1916–1919) a po založení dramatického oddělení přešla tam v roce 1919 jako první profesorka a vyučovala zde deklamaci a studium rolí . V roce 1925 založila fond na podporu chudých studentů, v roce 1927 zpracovala pro ministerstvo školství návrh na reformu studia herectví.\n\nK jejím žákům patřili např. Otomar Korbelář, Jiřina Štěpničková, Aloisie Voznicová a další.\n\nPo svatbě ve Slaném a po přestěhování do Plzně pomáhala manželovi s novinářskou prací – prováděla korektury, psala lokálky a později i větší články (oblastní noviny ve Slaném a v Plzni). V době manželova vojenského cvičení redigovala noviny za něj. Také mu pomáhala s překlady z francouzštiny a němčiny a sama psala odborné texty i beletrii pod pseudonymem \"Štika\". \n\nK novinařině se vrátila i po odchodu z Národního divadla. Publikovala v novinách a časopisech Zlatá Praha, Národní listy, Národní politika a Lumír, je autorkou publikací z oboru společenské a umělecké výchovy, autorkou publikace \"Společenský rádce\".\n\nV závěru života utrpěla opakovaně těžký úraz kyčle. Zemřela v Praze 20. října 1931 a je pochována na pražském Vyšehradském hřbitově.\n\n\n\n\n"}
{"id": "754199", "url": "https://cs.wikipedia.org/wiki?curid=754199", "title": "Anthony Castonzo", "text": "Anthony Castonzo\n\nAnthony Salvatore Castonzo (* 9. srpna 1988 v Des Plaines, stát Illinois) je hráč amerického fotbalu nastupující na pozici Offensive tackla za tým Indianapolis Colts v National Football League. Byl draftován Colts v roce 2011 v prvním kole Draftu NFL, předtím hrál univerzitní fotbal za Boston College.\n\nCastonzo nejprve navštěvoval Lake Zurich High School v Illinois, poté přestoupil na vojenskou akademii Fork Union Military Academy ve Virginii, kde jako člen místního týmu Blue Devils nastupoval na pozici Ofensive tackla nebo Tight enda. Web Rivals.com ho na konci roku 2007 zařadil až na 44. místo na své pozici, takže po ukončení školy mu nebylo nabídnuto stipendium.\n\nV první sezóně pomohl Castonzo týmu Boston College Eagles zastavit soupeře na pouhých 61 tacklech pro ztrátu (pátý nejlepší výkon v zemi), 22 sackcích a jako pravý tackle pomohl Quarterbacku Matt Ryan (hráč amerického fotbalu)Mattu Ryanovi naházet 5,924 yardů. Castonzo byl následně nominován do výběrů All-ACC deníky The Sporting News a All-American Football Writers Association of America. Před sezónou 2008 se přesunul na pozici levého Tackla, na které odehrál všech 14 utkání. Eagles se umístili na 25. místě v rámci celých USA v poštu tacklů pro ztrátu a na 49. v sackcích za zápas. Castonza vybraly noviny College Football News do prvního týmu All-Sophomore. Pro ročník 2009 ho Rivals.com ohodnotil jako devátého nejlepšího hráče na své pozici, na konci povedené sezóny byl vybrán do prvního týmu All-Atlantic Coast Conference. Za celou sezónu 2010 povolil pouze jediný sack, zato zaznamenal 40 bloků a 2 penalty v 820 hrách. Tím pomohl Running backovi Montelu Harrisovi k prvnímu místu v konferenci v počtu utkání, ve kterých naběhal přes 100 yardů. Za to byl podruhé za sebou vybrán do prvního týmu All-Atlantic Coast Conference.\n\nCastonzo byl vybrán v prvním kole Draftu NFL 2011 na 22. místě týmem Indianapolis Colts jako třetí ofenzivní tackle v pořadí.\n\nCastonzo se hned od začátku sezóny 2011 stal členem základního týmu Colts a od druhého přípravného utkání také startujícím hráčem na pozici levého Tackla. Tuto výsadu si udržel po celou sezónu, kromě čtyř utkání, do kterých nenastoupil kvůli zranění. V následujících třech sezónách odehrál všechna utkání základní části i play-off. 28. dubna 2014 si Colts pojistili jeho služby na dalších pět let za 7,438 milionů dolarů. V 11. týdnu sezóny 2014 Castonzo zaznamenal první zachycenou přihrávku a touchdown kaiéry.\n\n"}
{"id": "754200", "url": "https://cs.wikipedia.org/wiki?curid=754200", "title": "Vemeník dvoulistý", "text": "Vemeník dvoulistý\n\nVemeník dvoulistý (\"Platanthera bifolia\") je vytrvalá středně vysoká bylina z čeledi vstavačovitých (\"Orchidaceae\").\n\nVemeník dvoulistý je přibližně 30–50 cm vysoká rostlina, podle jiných zdrojů 20–55 cm. Má přímou, dutou a na průřezu hranatou lodyhu, která nese zpravidla dva až tři drobné kopinaté lístky. Na bázi nese dva velké, světle zelené a široce oválné přízemní listy. Kvete od května do července. Květenství (v horní části lodyhy) je řídký válcovitý klas složený z bílých květů. Část okvětních lístků vytváří neúplnou přilbu. Pysk s ostruhou je čárkovitý a z bílé přechází do nazelenalé barvy. Plodem je tobolka. Je to obecně velmi proměnlivý druh a dokonce se kříží s příbuzným vemeníkem zelenavým (od něhož se pozná především podle umístění brylek).\n\nMá rozsáhlý areál výskytu, sahající přes Evropu a severní Afriku až do Asie po Himálaj a východní Sibiř. Roste v širokém spektru různých stanovišť, především na loukách, v křovinách, v světlých listnatých lesích a v lesních lemech, ale také na vřesovištích a v různých chudých trávnících.\n\nV Česku je to jedna z nejhojnějších orchidejí, přesto je národním červeným seznamem hodnocena jako ohrožená a ve stejné kategorii zákonem chráněná, nicméně v celosvětovém Červeném seznamu IUCN nefiguruje.\n\n"}
{"id": "754202", "url": "https://cs.wikipedia.org/wiki?curid=754202", "title": "Seznam dílů seriálu Comeback", "text": "Seznam dílů seriálu Comeback\n\nToto je seznam dílů seriálu \"Comeback\". Český televizní seriál \"Comeback\" měl premiéru 4. září 2008 a poslední díl byl poprvé uveden 24. října 2011. Byl vysílán na stanici TV Nova.\n\n<onlyinclude></onlyinclude>Seznam dílů\n\nV rámci silvestrovských pořadů TV Nova bylo odvysíláno několik krátkých speciálních dílů. V roce 2010 byl pak odvysílán samostatný 15minutový speciál Pekelný silvestr 2010.\n\n\"Ozzákova škola kalení\"\n\n\"Ozzákova škola slavení\"\n\n"}
{"id": "754204", "url": "https://cs.wikipedia.org/wiki?curid=754204", "title": "Sainte-Geneviève-des-Bois (Essonne)", "text": "Sainte-Geneviève-des-Bois (Essonne)\n\nSainte-Geneviève-des-Bois je francouzská obec v departementu Essonne, v regionu Île-de-France, 24 kilometrů jihozápadně od Paříže. Nese jméno patronky Paříže, sv. Jenovéfy.\n\nSousední obce: Villiers-sur-Orge, Villemoisson-sur-Orge, Morsang-sur-Orge, Longpont-sur-Orge, Saint-Michel-sur-Orge, Fleury-Mérogis a Le Plessis-Pâté.\n\n\n\"Počet obyvatel\"\n\n\n"}
{"id": "754208", "url": "https://cs.wikipedia.org/wiki?curid=754208", "title": "Jaroslav Ledl", "text": "Jaroslav Ledl\n\nJaroslav Ledl, též Jaroslav Lédl (23. dubna 1892 Podivín – 27. prosince 1974), byl český a československý politik Komunistické strany Československa, poslanec Prozatímního a Ústavodárného Národního shromáždění a Národního shromáždění ČSR.\n\nPocházel ze zámožné rolnické rodiny v Podivíně. Jako jediný potomek starého selského rodu pak zdědil hospodářství o výměře 20 hektarů. Narodil se jako katolík. Později roku 1913 oznámil vystoupení z církve a prohlásil se za bezkonfesijního. Po absolvování měšťanské školy vystudoval zemědělskou školu. Za první světové války byl tlumočníkem v zajateckém táboře. Za pomoc zajatcům byl až do konce války vězněn. Pak byl členem Československé strany národně socialistické. Později z ní vystoupil. Od roku 1928 byl členem KSČ a organizoval její činnost v Podivíně. V parlamentních volbách roku 1935 neúspěšně kandidoval za KSČ.\n\nZa Protektorátu se podílel na odboji a byl krátce vězněn. V roce 1946 je uváděn jako rolník z Podivína a předseda místního Jednotného svazu českých zemědělců.\n\nV letech 1945-1946 byl poslancem Prozatímního Národního shromáždění za KSČ (respektive jako reprezentant Jednotného svazu českých zemědělců). Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za KSČ. Ve volbách do Národního shromáždění roku 1948 se stal poslancem Národního shromáždění za KSČ zvoleným ve volebním kraji Zlín. Mandát získal i v parlamentních volbách v roce 1954, kdy byl zvolen ve volebním kraji Uherské Hradiště II. V parlamentu setrval do voleb v roce 1960.\n\nNa VIII. sjezdu KSČ a IX. sjezdu KSČ byl zvolen náhradníkem Ústředního výboru Komunistické strany Československa, členem ÚV KSČ se stal k 18. prosinci 1952 a potvrzen byl na X. sjezdu KSČ. V roce 1955 mu byl udělen Řád republiky, a v roce 1962 Řád Klementa Gottwalda.\n\nK roku 1954 se profesně uvádí jako tajemník Krajského výboru KSČ v Gottwaldově.\n\n"}
{"id": "754210", "url": "https://cs.wikipedia.org/wiki?curid=754210", "title": "Kostel svatého Jana Křtitele (Dvůr Králové nad Labem)", "text": "Kostel svatého Jana Křtitele (Dvůr Králové nad Labem)\n\nKostel svatého Jana Křtitele ve Dvoře Králové nad Labem je gotická stavba zbudovaná v letech 1399–1400 na místě starší románské baziliky. Kostel byl v 15. století přestavěn a roku 1644 doplněn věží. Koncem 19. století proběhla puristická přestavba dle návrhu Františka Schmoranze. Kostel je chráněn jako kulturní památka. \n\nVe věžní kobce kostela údajně dne 16. září 1817 nalezl Václav Hanka a kaplan Borč \"Rukopis královédvorský\", obsahující české písně psané písmem a jazykem 16.-17. století. \n\nKostel svatého Jana Křtitele byl postaven v gotickém slohu v letech 1399–1400 na místě starší románské baziliky ze 13. století, z níž se zachovala apsida a zlomky architektonických článků. Nový kostel dala postavit manželka krále Václava IV., Žofie Bavorská, která byla paní královou (Dvůr paní králové). Na královnu byla korunována v roce 1400. Dnešní kněžiště bylo postaveno s kostelem v 15. století, později po požáru dostavěno. V letech 1411-1773 byl kostel zasvěcen sv. Kateřině Alexandrijské. V roce 1644 byla vystavěna vysoká hranolová věž, doplněná dřevěným ochozem, kde byl byt pověžného. 5. září 1773 kostel znovu vysvětil královéhradecký světící (pomocný) biskup Matouš (Matyáš) František hrabě Chorinský z Ledské a zasvětil opět sv. Janu Křtiteli. Mezi lety 1893 až 1900 byl kostel regotizován (podle projektu arch. Františka Schmoranze stavitelem Eduardem Thymem/Thýmem) a věž zvýšena na 64 metrů. Byt pověžného vznikl v posledním patře. Na severní straně kostela nejsou z důvodu městského opevnění žádná okna, pouze jedno s obrazem Panny Marie Královny, které bylo zhotoveno v roce 1901. V roce 2007 prošel kostel opravami interiéru, při kterých bylo objeveno několik archeologických nálezů.\n\nKostel svatého Jana Křtitele má nepravidelný půdorys, síňové trojlodí je na východě ukončeno presbytářem, se sakristií na severní straně. Na jižní straně trojlodí se nachází čtvercová předsíň a na jihozápadním nároží hranolová věž.\n\nTrojlodní kostel je orientován. Na všech stranách je použit vnější opěrný systém. Fasáda je bez dekorace, zdivo je pouze omítnuté. Do kostela vedou čtyři vchody a jeden vede do věže. Na severní straně je raně gotický lomený portál, který má výžlabky s hruškovcem a silnějším oblounem na patce malého polygonálního soklu. Sokl má kalichovitou hlavici porostlou listy a nízkou krycí desku. Hlavní portál, který je mezi Dořinou a dřevěnou předsíní je lomený a profilovaný výžlabky, hruškovcem a oblounem na vysokém soklu. Z východu vede obdélný portál do sakristie a na jihu jsou dva gotické portály, jeden vede do Dořiny předsíně, je zdobený výžlabky které končí na konzolách, druhý vede do jižní lodi, je lomený a zdobený výžlabky. Do věže vede portál obdélný. Střecha kostela je sedlová, střecha sakristie pultová. Věž má na svých rozích nárožní vížky. Okno na východní straně presbytáře je zaoblené a osvětluje vitrínu v oltáři. Okna v jižní straně presbytáře jsou také zaoblená, jedno znázorňuje Boha Otce, sv. Václava a sv. Terezii Velikou (z Avily, od Ježíše), druhé zobrazuje křest Ježíše v řece Jordánu. V jižní lodi na jižní straně se nachází dvě lomená okna na východní straně pak kružba s plaménkovým vzorem. V západní stěně kostela jsou tři lomená okna a v severní stěně pouze jedno. Okna v prvním patře věže jsou zaoblená, okna v druhém patře jsou lomená a zdobená trojlisty. V jihovýchodním rohu se nachází pozůstatky apsidy, která byla vystavěna kvádříkovou technikou. Zdivo z původní apsidy bylo znovu použito při pozdější dostavbě kostela, svědčí o tom vlnkovitý obloučkový vlys a zubořez v severní zdi nynější stavby.\n\nVstup do kostela je z jižní strany do Dořiny předsíně dřevěnými dveřmi zhotovenými v letech 1893–1900. Předsíň je zaklenuta křížovou klenbou s žebry klínového profilu. Do dřevěné části předsíně, která byla postavena v roce 1900 se vstupuje gotickým portálem, který byl roku 1700 osazen barokními dubovými dveřmi s původním kováním a plastikami. Prostor chrámu je rozdělen dvěma páry sloupů na tři lodě. Trojlodí je zaklenuto křížovou klenbou, žebra jsou prostě vyžlabená. Konzoly v trojlodí jsou jehlancovité, dvě jsou s maskou a jedna je kružbová. Klenba je podpíraná dvěma páry oblých sloupů. Sloupy mají pásmo kružbového panelování a dvě vyžlabení, pod nimi je pás obloučků ukončený liliemi. Každý sloup končí polygonálním soklem. Kůr je podepřen čtyřmi sloupy tvořícími arkádu. Uprostřed arkády je namalován znak Děkanství-farnosti sv. Jana Křtitele. Triumfální oblouk mezi hlavní lodí a presbytářem je lomený a neprofilovaný. Presbytář je zaklenut křížovou klenbou s klínovými vyžlabenými žebry, konzoly jsou pseudogotické. Na křížení nejblíže k oltáři se nachází svorník s křížem se svatozáří na příčném žebru je svorník s růží a na třetím původní znak města. Za hlavním oltářem končí jedno z žeber vytesanou hlavou stavitele. V severní stěně presbytáře se nachází vchod do sakristie, která je zaklenutá valenou klenbou. Nad vchodem do sakristie se nachází tři nástěnné malby od malíře Rudolfa Adámka zhotovené v roce 1933. Na nich je vyobrazena záchrana města před Švédy během třicetileté války 21. 11. 1646. Prvním obraz znázorňuje Švédského hejtmana, který seká do sochy Panny Marie, na druhém je útěk Švédů v mlze a na třetím děkovné procesí měšťanů. Nad nástěnnými malbami jsou umístěny dva znaky papežů, a to papeže Pia XI. a papeže sv. Jana Pavla II. Na jižní straně mezi okny pak znak papeže Benedikta XVI. z roku 2007. Trojlodí je také zdobeno nástěnnými malbami. Obraz umístěný na Vítězném oblouku, oddělujícím presbytář od hlavní lodi, znázorňuje Boha v Nejsvětější Trojici a klanící se anděly. Na zdech jižní lodi jsou tři obrazy: Malkísedekova (Melchisedechova) oběť, Poslední večeře Páně a Smrt sv. Josefa. V severní lodi jsou tři obrazy: Obrácení sv. Pavla, Ustanovení apoštola sv. Petra a Abrahám obětuje svého syna Izáka.\n\nV předsíni se nachází kříž z roku 1981 na kterém je korpus z 16. století a náhrobek se znakem Silvarů, který zde byl umístěn v roce 2007, poté co byl nalezen pod dlažbou kostela archeoložkou Mgr. Hanou Burdychovou. Za prosklenými dveřmi dřevěné předsíně se nachází kamenná barokní kropenka, která byla přenesena z kostela Povýšení Sv. Kříže roku 1981. V presbytáři se nachází hlavní barokní oltář s obrazem sv. Jana Křtitele. Základ oltáře z roku 1674 tvoří kamenný stůl překrytý dřevěnou oltářní deskou a dřevěné sloupy, které vypadají jako mramorové. Další část oltáře byla zhotovena v roce 1732, kdy byla vytvořena skleněná vitrína pro sochu Panny Marie Královédvorské a sochy dvou andělů které vytvořil Jiří František Pacák (spolupracovník Matyáše Bernarda Brauna). Jeden anděl drží štít se znakem Rakouského císařství, druhý se znakem města. V roce 1760 byl uprostřed oltáře umístěn rokokový svatostánek na jehož dvířkách je kříž s Ježíšem Kristem. Nad svatostánkem je umístěno věčné světlo symbolizující přítomnost Krista. Biskup Jan Leopold Hay v roce 1782 vložil do oltáře ostatky sv. Jana Nepomuckého. Poslední patro oltáře bylo vytvořeno v roce 1867. Uprostřed je umístěn obraz sv. Jana Křtitele, patrona města, který namaloval Josef Vojtěch Hellich. Nad obrazem se nachází znak města a po jeho stranách jsou umístěny sloupy zdobené vinnou révou. Oltář byl také doplněn o sochy světců: sv. Barbora, sv. Václav, sv. Ludmila a sv. Vojtěch. V roce 1900 došlo k poslednímu doplnění oltáře. Byly postaveny postranní oblouky a na nich sochy sv. Petra a Pavla. V severní straně presbytáře jsou umístěny dveře do sakristie. Vedle nich je umístěn abak (stolek na přípravu bohoslužebných předmětů). Ten byl zhotoven Petrem Buškem ze Sychrova v roce 1898. Po II. vatikánském koncilu se místo hlavního oltáře začaly používat tzv. obětní (oltářní) stoly. Tak byl v roce 1979 uprostřed presbytáře umístěn dřevěný obětní stůl. V roce 2007 byl místo něho umístěn nový oltář s románskou mensou. Mensa pochází ze 13. století, v rozích má vytesány templářské křížky. Na nový ambon byla použita kamenná deska ze 14. století. Posvěcení nového ambonu a oltáře se konalo 16. 9. 2007 biskupem Dominikem Dukou OP. Biskup vložil do mensy v zapečetěné obálce ostatky biskupa sv. Paulína z Noly, sv. apoštola Petra a s. Ludmily. Pod okny se nachází královská lavice, ve které naposledy seděla česká královna Marie Terezie. Radní lavice, která byla původně vedle ní, se nachází pod kůrem. Na severozápadní straně presbytáře je postravena rokoková kazatelna z roku 1770. V jižní lodi je zavěšen kříž s Ježíšem v nadživotní velikosti, zhotoven roku 1735 Jiřím Františkem Pacákem. Pod křížem je postavena cínová barokní křtitelnice ve tvaru obráceného zvonu na kamenném podstavci z roku 1706. Na stěnách kostela je zavěšena křížová cesta vytvořená Antonínem Suchardou v roce 1899. V západní části kostela pod kůrem je postavena Pieta z roku 1570 vytvořená v renesančním slohu a zpovědní místnost z roku 1982.\n\nPůvodní gotické oltáře se nedochovaly, a barokní oltáře byly v roce 1900 nahrazeny oltáři v novogotickém slohu, zhotovené Petrem Buškem a jeho syny. Oltář Panny Marie Lurdské s postranními obrazy sv. Františka z Assisi a sv. Josefa Pěstouna Páně. Oltář Svatého Kříže zobrazuje Ježíšovo ukřižování, vedle kříže jsou sochy Panny Marie Bolestné sv. Jana Evangelisty. Okolo jsou čtyři obrazy znázorňující: Narození Páně, klanění Tří králů, Zmrtvýchvstání Páně a Nanebevstoupení Páně. Uprostřed oltáře je umístěn svatostánek. Oltář Pražského Jezulátka byl vyroben během 2. světové války v pseudobarokním slohu sochařem Antonínem Pekárkem. V prosklené vitríně uprostřed oltáře se nachází kopie Pražského Jezulátka. Ve spodní části se nachází Boží hrob se sochou zemřelého Ježíše. Po stranách oltáře jsou umístěny dvě sochy: sv. František z Assisi a sv. Antonín z Padovy. Další oltář je sv. Jana Nepomuckého s postranními obrazy znázorňující sv. Cyrila a Metoděje. Vedle tohoto oltáře je postavena socha sv. Terezie od Dítěte Ježíše. Poslední boční oltář sv. Anny s obrazem Božího milosrdenství z roku 2002. Po stranách jsou obrazy sv. Antonína Paduánského a sv. Aloise, na vrcholu je obraz sv. Václava.  Socha sv. Anny z oltáře byla přemístěna vedle oltáře Panny Marie Lurdské. \n\nPrvní záznam o věži pochází z roku 1431. V roce 1450 byla po nájezdech Slezanů spolu s kostelem vypálena a obnovena byla až kolem roku 1485. Během třicetileté války bylo přistavěno první patro s ochozem, kde byl byt pověžného (hlásného), který hlídal město. V roce 1894 byla věž přestavěna do dnešní podoby. Na vrcholu je byt pověžného a krytý ochoz, který je podpírám krakorci. Pod bytem se nachází hodinový stroj s číselníky na všechny světové strany. V roce 1894 bylo postaveno nové schodiště na západní straně věže. Ve věži jsou tyto zvony: Svatý Jan, Umíráček a Poledník. Pod věží se nachází kaple Božího hrobu, dnes kaple Panny Marie Bolestné, do které se vstupuje v kostele pod kůrem.\n\nNa kruchtu (kůr) se vstupuje stejným schodištěm jako na věž. Nachází se zde věžní kobka, původně městská pokladna a varhany z roku 1780. V roce 1776 došlo ke zvýšení kůru, a vchod do věžní kobky se dostal pod úroveň podlahy. Vchod do kobky chrání dubové dveře se třemi zámky. V roce 1817 zde kaplan Pankrác Ignác Borč a Václav Hanka našel Rukopis královédvorský. Jedná se o 7 pergamenových listů o rozměrech 12×7-8 cm na kterých je 14 epických písní oslavujících bájné české hrdiny.\n\n\n\n"}
{"id": "754212", "url": "https://cs.wikipedia.org/wiki?curid=754212", "title": "Mistrovství světa v pozemním hokeji žen 1998", "text": "Mistrovství světa v pozemním hokeji žen 1998\n\n9. mistrovství světa v pozemním hokeji žen se odehrálo ve dnech 20. května až 31. května 1998 na Stadionu Galgenwaard v nizozemském Utrechtu.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n29. května se odehrály oba zápasy o 9. až 12. místo, oba zápasy o 5. až 8. místo a oby semifinálové zápasy. 30. května se odehrály zápasy o 11. místo, o 9. místo, o 7. místo a o 5. místo. 31. května se odehrál zápas o 3. místo a finále.\n"}
{"id": "754213", "url": "https://cs.wikipedia.org/wiki?curid=754213", "title": "Matylda z Huntingdonu", "text": "Matylda z Huntingdonu\n\nMatylda z Huntingdonu (1074–1130), hraběnka z Huntingdonu a Northamptonu, byla dcerou Waltheofa II. z Northumbrie a Judity z Lens, neteře Viléma Dobyvatele.\n\nMatylda se kolem roku 1090 provdala za Simona ze Senlis, který před koncem roku 1090 obdržel hrabství Huntingdon a Northampton od Viléma II., pravděpodobně jako dědictví Matyldy.\n\nSe Simonem měla tři děti, o kterých jsou záznamy:\n\n\nJejí první manžel zemřel v roce 1109 a Matylda se podruhé vdala za krále Davida I. Skotského v roce 1113. Z manželství s ním se jí narodilo několik dětí:\n\n\nPodle Jana z Fordunu zemřela v roce 1130 a je pohřbena ve Scone.\n\n"}
{"id": "754214", "url": "https://cs.wikipedia.org/wiki?curid=754214", "title": "Tomáš Pitule", "text": "Tomáš Pitule\n\nTomáš Pitule (* 10. listopadu 1989, Rokycany) je český lední hokejista.\n\n"}
{"id": "754217", "url": "https://cs.wikipedia.org/wiki?curid=754217", "title": "Soisy-sur-Seine", "text": "Soisy-sur-Seine\n\nSoisy-sur-Seine je francouzská obec v departementu Essonne v regionu Île-de-France. V obci se nachází kostel Nanebevzetí Panny Marie.\n\nMěsto Soisy-sur-Seine leží na řece Seině asi 24 km jihovýchodně od Paříže. Obklopují ho obce Montgeron na severu, Brunoy na severovýchodě, Épinay-sous-Sénart na východě, Étiolles na jihovýchodě, Évry na jihu a na jihozápadě, Ris-Orangis na západě a Draveil na severozápadě.\n\n\"Počet obyvatel\"\n"}
{"id": "754219", "url": "https://cs.wikipedia.org/wiki?curid=754219", "title": "Saintry-sur-Seine", "text": "Saintry-sur-Seine\n\nSaintry-sur-Seine je francouzská obec v departementu Essonne v regionu Île-de-France. V obci se nachází kostel Narození Panny Marie.\n\nObec Saintry-sur-Seine leží na řece Seině asi 30 km jihovýchodně od Paříže. Obklopují ji obce Saint-Pierre-du-Perray od severu na východ, Morsang-sur-Seine od jihovýchodu na jihozápad a Corbeil-Essonnes na západě a severozápadě.\n\n\"Počet obyvatel\"\n"}
{"id": "754221", "url": "https://cs.wikipedia.org/wiki?curid=754221", "title": "Saint-Pierre-du-Perray", "text": "Saint-Pierre-du-Perray\n\nSaint-Pierre-du-Perray je francouzská obec v departementu Essonne v regionu Île-de-France.\n\nObec Saint-Pierre-du-Perray se nachází asi 29 km jihovýchodně od Paříže. Obklopují ji obce Tigery na severu, Lieusaint na severovýchodě, Savigny-le-Temple na východě, Nandy na jihovýchodě, Morsang-sur-Seine na jihu, Saintry-sur-Seine na jihozápadě, Corbeil-Essonnes na západě a Saint-Germain-lès-Corbeil na severozápadě.\n\n\"Počet obyvatel\"\n"}
{"id": "754222", "url": "https://cs.wikipedia.org/wiki?curid=754222", "title": "Jozef Lettrich", "text": "Jozef Lettrich\n\nJozef Lettrich (17. června 1905 Turčianske Teplice-Diviaky – 29. listopadu 1969 New York) byl slovenský a československý politik, poválečný poslanec Prozatímního Národního shromáždění za Demokratickou stranu, jejímž byl předsedou. Po roce 1948 působil jako exilový politik.\n\nStudoval na gymnáziu v Turčianském Svätém Martinu a na Právnické fakultě Univerzity Komenského v Bratislavě. V meziválečném období se angažoval v Republikánské straně zemědělského a malorolnického lidu (agrární strana).\n\nZa druhé světové války provozoval advokátní praxi v Bratislavě a podílel se na odboji. V roce 1943 ze zapojil do porad mezi předáky komunistického a nekomunistického odboje a byl signatářem takzvané Vánoční dohody. Byl členem povstalecké Slovenské národní rady během Slovenského národního povstání a zasedal v jejím předsednictvu. Lettrichovi byl udělen Řád Slovenského národního povstání. V povstaleckém 1. Sboru pověřenců a 2. Sboru pověřenců byl o září do října 1944 pověřencem školství (v 1. Sboru pověřenců s ním tuto funkci společně zastával i Alexander Bahurinský).\n\nV roce 1944 se podílel na vzniku Demokratické strany spojením různých nesocialistických proudů slovenského odboje. Na sjednocovacím sjezdu 17. září 1944 byl zvolen místopředsedou strany. Ve funkci byl potvrzen na sjezdu v dubnu 1945. Po válce patřil mezi nejvýznamnější slovenské politiky. Účastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice.\n\nV červnu 1945 se politicky utkal s Jánem Ursínym o post předsedy Demokratické strany a 1. sjezd DS v červenci 1945 ho skutečně zvolil do čela strany. Ve funkci zůstal až do zániku strany v roce 1948. Po podepsání takzvané \"aprílové (dubnové) dohody\" na jaře 1946, kterou Demokratická strana vyšla programově i personálně vstříc katolickému politickému táboru a kterou Lettrich inicioval (byla podepsána u něj v bytě v Bratislavě), se stal členem užšího předsednictva strany. V rámci strany patřil k mladšímu křídlu, které bylo kritické vůči politice starší generace, kterou reprezentoval Vavro Šrobár.\n\nNa podzim 1946 se v rámci Demokratické strany utvořila okolo Ivana Pietora frakce, která chtěla Lettricha sesadit z čela strany a nastolit smířlivější kurz vůči KSČ, jež po vítězství Demokratické strany ve volbách 1946 na Slovensku stupňovala své útoky na demokraty. Členové frakce neměli za cíl zničit stranu jako nezávislou sílu slovenské politiky ale spíš byli vedeni mylným přesvědčením, že agitace KSČ proti DS je cílena pouze na luteránsko-agrárnické křídlo. Pietorův pokus o zvrat byl každopádně neúspěšný. Kromě stranických postů zastával Lettrich i parlamentní funkce. V letech 1945–1946 byl poslancem Prozatímního Národního shromáždění za Demokratickou stranu. V parlamentu setrval do parlamentních voleb v roce 1946.\n\nV srpnu 1945 byl delegáty národních výborů zvolen za poslance Slovenské národní rady. Na základě výsledků parlamentních voleb roku 1946 byl opětovně zvolen do Slovenské národní rady. V letech 1945–1948 byl předsedou Slovenské národní rady. Na mandát předsedy a poslance SNR rezignoval v březnu 1948.\n\nOd roku 1946 sílil politický a později i justiční tlak slovenských komunistů na nekomunistické strany. Lettrich se v červnu 1946 v rozhlasovém projevu jasně vyslovil pro Československo, ale KSS stále upozorňovala na to, že Demokratická strana je napojena na ľudácké a separatistické skupiny. Argumentovali i shovívavostí Demokratické strany vůči prezidentovi slovenského státu Jozefu Tisovi. Lettrich ovšem zpětně postoj DS, která se přimlouvala za milost pro Tisa odsouzeného (a později popraveného) jako válečného zločince, vysvětloval tím, že strana nechtěla dále polarizovat česko-slovenské vztahy a vyhrocovat náboženské napětí. Zároveň prý nechtěl z Tisa udělat mučedníka. V roce 1947 krátce před Tisovou popravou nicméně Lettrich nenechal předsednictvo SNR hlasovat o případné žádosti o milost a celou věc postoupil centrálním úřadům. Později to jeho spolupracovníci zdůvodňovali spíše taktickými vnitrostranickými ohledy – v DS totiž působili exponenti komunistů (Milan Polák) a případné hlasování předsednictva SNR by jen odkrylo nejednotnost strany. 14. června 1946 ostře kritizoval Demokratickou stranu na zasedání Národní fronty český komunista Václav Kopecký za její snahy o zachovávání dědictví slovenského státu a za prosazování koncepce Československa jako pouhého soustátí. Historik Jan Rychlík soudí, že DS skutečně měla v poválečném období koncepci volnějšího, federativního svazku Čechů a Slováků, ale to nemuselo vůbec znamenat návaznost na ľudácký válečný režim. Samotný Lettrich předložil 17. června 1946 vlastní návrh státoprávního uspořádání, který mírně vycházel vstříc požadavkům českých stran na omezení pravomocí slovenských orgánů. Nicméně DS v tomto ohledu nezískala podporu a koncem června 1946 byla i přes její postoje prosazena takzvaná Třetí pražská dohoda, výrazně omezující kompetence Sboru pověřenců a Slovenské národní rady.\n\nV roce 1947 se situace na Slovensku vyhrocovala, zároveň probíhaly práce na dojednávání nové ústavy Československa. Lettrich nejprve neoficiálně v únoru a pak formálně v dubnu 1947 v subkomisi právního výboru parlamentu předložil návrh DS na státoprávní uspořádání. Počítal se symetrickou federací (Česká národní rada i Slovenská národní rada) s celostátním parlamentem, který by měl taxativně vymezené pravomoce. Návrh nebyl přijat a koncem roku 1947 Demokratická strana navíc utrpěla silné mocenské ztráty. Kampaň slovenských komunistů proti DS vyvrcholila na podzim 1947, kdy byli někteří její přední politici obviněni z protistátních aktivit (Ján Kempný, Ján Ursíny, Miloš Bugár). V atmosféře tiskových kampaní, pouličních demonstrací a hrozeb si pak KSS vynutila na schůzce 9. listopadu 1947 s Lettrichem změnu silových poměrů ve Sboru pověřenců.\nDefinitivní vítězství pak komunistům přinesl únorový převrat v roce 1948. 26. února 1948 byl Lettrich donucen k rezignaci na post předsedy SNR a jeho post obsadil komunista Karol Šmidke. Paradoxně, v roce 1950, v době vrcholícího frakčního boje v KSČ a KSS byli strůjci komunistického převratu na Slovensku Gustáv Husák a Karol Šmidke obviňováni z toho, že jejich poválečná politika byla nedůsledná a příliš se orientovala na koalici s Lettrichem a Ursínym.\n\nPo převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Lettrich patřil mezi skupinu funkcionářů Demokratické strany, kteří odešli do emigrace. Republiku opustil vlakem z Bratislavy a pak přes řeku Moravu počátkem března 1948. V exilu se angažoval v československém odboji, působil jako redaktor a vydavatel (list Demokratické strany nazvaný \"Čas\" vydávaný v letech 1949–1959 ve Washingtonu) a publikoval studie o moderních slovenských dějinách. V exilu organizoval Demokratickou stranu. Byl místopředsedou Rady svobodného Československa, přičemž při jednání o jejím složení vedl spor o paritu mezi českými a slovenskými zástupci. V roce 1961 po rozkolu v Radě vytvořil Výbor svobodného Československa a stal se jeho předsedou. Krátce předtím také roku 1962 založil organizaci nazvanou Stálá konference slovenských demokratických exulantů, která sídlila v Torontu (odmítala koncepci centralistického československého státu, ale nebyla zároveň orientována na slovenský separatismus). V čele této exilové organizace stál až do své smrti.\n\nV roce 1991 mu byl \"in memoriam\" udělen Řád Tomáše Garrigua Masaryka.\n\n"}
{"id": "754225", "url": "https://cs.wikipedia.org/wiki?curid=754225", "title": "Nedamy", "text": "Nedamy\n\nNedamy je skalní útvar (jeskyně) či zaniklý skalní hrad v Ralské pahorkatině (podcelek Dokeská pahorkatina, okrsek Polomené hory), nedaleko Kokořínského Dolu, asi 650 metrů severně od hradu Kokořína.\n\nJedná se o dvojici jeskyní v pískovci, v době třicetileté války, kdy se zde schovávali lidé z okolí před Švédy, uměle rozšířené. Do skalní rozsedliny byly vytesány schody, kterými se lze dostat na plošinu umožňující rozhled po okolní krajině – na hrad Kokořín, Kokořínský důl a Hradsko. Přístupová cesta vede po zelené turistické značce od Kokořínského dolu.\n\nO sídelní funkci Nedam uvažoval už Josef Bedřich Cinibulk. Podle něj zde žili pravěcí lidé (troglodyté). Jisté je, že za třicetileté války sloužily jako úkryt. Na místě se našla řada keramických střepů, datovaných do období 13.–16. století. Na vrcholu skály se navíc nachází základy blíže neznámého čtvercového objektu, což vedlo k teoriím o existenci skalního hradu.\n\nDalší, kdo se o Nedamách zmiňuje jako o hradu je Zdeněk Fišera ve svém díle Skalní hrady zemí koruny české. Svoji teorii kromě nálezů keramiky opírá také o zmínku z roku 1408, kdy je uváděn Oldřich z Házmburka a Nedam. Domnívá se, že hrad sloužil jako sídlo manů českého krále. Později se mělo jednat o předsunuté opevnění Kokořína. Na počátku 20. století pak nechal místo upravit Jan Špaček, majitel Kokořína.\n\nMísto je přístupné po zelené turistické značce z osady Kanínský Důl na Jestřebice.\n\n"}
{"id": "754228", "url": "https://cs.wikipedia.org/wiki?curid=754228", "title": "Jozef Lietavec", "text": "Jozef Lietavec\n\nJozef Lietavec (12. března 1915 Nedožery – srpen 2011) byl slovenský a československý politik za Komunistickou stranu Slovenska (respektive za KSČ), poslanec Prozatímního Národního shromáždění a pověřenec vnitra.\n\nPocházel z rodiny zaměstnanců na pálffyovském panství v Bojnicích. Jeho otec zemřel nešťastnou náhodou při lovu. Jozef vystudoval gymnázium v Prievidzi, kde maturoval roku 1933. Od roku 1931 byl členem KSČ. V meziválečném období byl funkcionářem komunistického mládežnického hnutí.\n\nZa tzv. slovenského štátu byl od listopadu 1939 do března 1940 vězněn za politickou činnost. Byl členem III. ilegálního vedení KSS. Slovenská tajná policie ho zatkla 22. července 1942. Byl vězněn v Ilavě. Odtud se mu společně s několika dalšími vězni podařilo během Slovenského národní povstání 1. září 1944 uprchnout a přejít na území ovládané povstalci. 17. září 1944 byl potom zvolen za člena ÚV KSS. Zasadal v hlavním povstaleckém štábu, se kterým po porážce povstání přešel od listopadu 1944 do hor.\n\nV letech 1945-1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946.\n\nV letech 1945-1947 byl přednostou III. odboru pověřenectví vnitra pro otázky všeobecné bezpečnosti. V letech 1949-1951 působil jako předseda Krajského národního výboru v Nitře. Po požáru bojnického zámku toho roku se zasloužil o rozhodnutí o jeho rekonstrukci. V letech 1951-1954 byl pověřencem vnitra a v této funkci se podílel na politických procesech v 50. letech. Významná byla hlavně jeho role v procesu s buržoazními nacionalisty, v němž byli k drastickým trestům odsouzení významní slovenští komunisté Gustáv Husák či Ladislav Novomeský. V roce 1953 rozhodl ÚV KSČ, že Lietavec má dodat materiály pro stíhání Husáka a spol. za jejich činnost v době Slovenského národního povstání, který měl k věci blízký vztah, protože v letech 1944-1945 vedl zpravodajský odbor povstaleckého pověřenectví vnitra, kterému tehdy předsedal právě Husák. Historik Jan Ryhlík upozorňuje, že Lietavec měl již tehdy během SNP s Husákem napjaté osobní vztahy. 23. června 1953 Lietavec potřebné dokumenty dodal, ale neobsahovaly žádné přímé důkazy o protistátním či zrádcovském jednání Husáka. 10. září 1953 proti Lietavec oznámil, že hlavní materiály již patrně v roce 1950 převzala Státní bezpečnost. V říjnu 1953 pak ještě vypracoval vlastní zprávu nazvanou \"Vyjadrenie o nepriateľskej činnosti Dr. Husáka\". V ní Husáka obvinil ze spolupráce s ľudáky, sabotování povstání a jiných zločinů. Poukázal rovněž na údajnou protistátní činnost Husáka v době poválečné, kdy měl mařit usnesení vlády. Absenci písemných dokladů o těchto skutcích přičítal konspiraci bývalých členů StB, kteří byli spolu s Husákem nyní stíháni.\n\nV období let 1942-1954 zasedal v Ústředním výboru KSS. Výraznější politické funkce ztratil roku 1954. V letech 1954-1960 zastával post předsedy slovenského výboru Československého červeného kříže a pak v letech 1960-1968 byl předsedou slovenského výboru Československého svazu požární ochrany.\n\nV roce 1966 vystudoval PF v Bratislavě. Od roku 1970 do roku 1976 byl náměstkem ředitele pro kádrovou a personální práci v bratislavském podniku Slovnaft.\n\nZemřel v srpnu 2011.\n"}
{"id": "754229", "url": "https://cs.wikipedia.org/wiki?curid=754229", "title": "Arménská republika (1918–1920)", "text": "Arménská republika (1918–1920)\n\nArménská demokratická republika (arménsky: Հայաստանի Առաջին Հանրապետութիւն,) byl první novodobý nezávislý stát Arménů, který vznikl v roce 1918 po kolapsu carského Ruska. Samostatně existovala v době občanské války v Rusku a zanikla po bolševickém povstání a obsazení Rudou armádou v prosinci 1920. Dnešní Arménie volně navazuje na původní Arménskou demokratickou republiku a Arméni nazývají období nezávislosti v letech 1918-1920 \"První republikou\".\n\nÚzemí obývané Armény bylo před první světovou válkou rozděleno na západní a východní část. Východ byl pod správou carského Ruska a západní část ovládali Turci. Se začátkem první světové války svitla Arménům naděje na sjednocení Arménů pod patronátem Ruska a osvobození západní Arménie od muslimské nadvlády. V politice začala strana Arménská revoluční federace prosazovat myšlenku sjednocení a Arméni byli v hojném počtu rekrutováni do carské armády. S pomocí několika arménských batalionů bylo Rusy dokonce dobyto město Erzurum v roce 1916.\n\nÚnorová revoluce v roce 1917 sice svrhla cara, ale prozatímní vláda pokračovala ve válce. Moci na území Kavkazu se chopil \"Speciální zakavkazský komitét\", který byl prodlouženou rukou nové prozatímní vlády. Jedním z členů komitétu byl Armén Michael Papadjanian. Západní Arménie, kterou Rusové dobyli, byla začleněna do Ruska, byly vytvořeny správní orgány a území začalo podléhat arménské jurisdikci. Většinou úředníků vedoucí správu oblastí se stali Arméni.\n\nŘíjnová revoluce v roce 1917 se stala velkou komplikací v záměrech sjednotit obě části Arménie. Bolševici, kteří se chopili moci, uzavřeli s Tureckem mír (tzv. Mír z Erzincanu) v prosinci 1917. Všechny kavkazské národy ale odmítly uznat bolševickou nadvládu a bolševici tak ztratili kontrolu nad oblastí.\n\nPo uzavření míru s Tureckem byl svolán mezinárodní \"Kavkazský sejm\", kterého se účastnili Gruzínci, Arméni a muslimové z Ázerbájdžánu. Na jeho popud vznikla v únoru 1918 nezávislá Zakavkazská demokratická federativní republika. V březnu 1918 uzavřeli bolševici Brestlitevský mír aby se zabránilo útoku několikrát početnější turecké armády na nově vzniklou republiku. Konference se konala v Trabzonu a měla pro Armény velice tvrdé výsledky. Zakavkazská republika musela vyklidit celou západní Arménii a ještě se vzdát původních arménských území s městy Batumi, Kars a Ardahan. Smlouva obsahovala demilitarizaci všech ruských a arménských jednotek jak v západní, tak i ve východní Arménii. Turci na znovu obsazeném území zahájili brutální politiku vůči Arménům, které nazvali vlastizrádci. Celá událost se stala největší genocidou v novodobých dějinách. Turci zavraždili v průběhu let 1915-1918 přes 1,2 miliónů Arménů (více Arménská genocida).\nDalší mírová konference se konala v Batumi v květnu 1918. Turci předložili nároky na arménská města Gjumri a Ečmiadzin a dokonce na pozdější hlavní město Gruzie Tbilisi. Gruzínští delegáti byli zděšeni vývojem situace, a tak se 26. května 1918 odtrhli od Kavkazské republiky. Vznikly tak tři nástupnické státy: Arménská demokratická republika, Gruzínská demokratická republika a Ázerbájdžánská demokratická republika.\n\nArméni nebyli z nabyté nezávislosti dvakrát nadšeni. Rozpadem Kavkazské republiky ztratili poslední spojence a jejich území bylo z většiny obsazeno Turky. Situace se stala ještě více zoufalou, když Turci obsadili město Ečmiadzin, a měli tak volný přístup k centru arménského odporu, městu Jerevan. Arménské vojsko však bylo schopno odvrátit totální porážku a zvítězilo v bitvách u Sardarabadu a Karakilisu v květnu 1918. Část východní Arménie tak zůstala nezávislá.\n\nArménská revoluční federace koncem května 1918 rozhodla, že Arménie se stane republikou. Z počátku bylo vytvořeno ministerstvo vnitra, které založilo policejní složky a řídilo školství, železnici, telegrafy a soudy. První volby se konaly v červnu 1919 a hned bylo jasné, že nastanou problémy s místními menšinami. Kurdové a Ázerbájdžánci tvořili v některých oblastech dokonce většinu populace. Arménští emigranti z USA se vrátili do vlasti a začali vytvářet arménský právní systém. V lednu 1919 byla založena první univerzita v zemi.\n\nArménská populace čítala v roce 1914 2,8 miliónu v Rusku a 1,5 miliónu v Turecku. Nově vzniklá republika měla v roce 1918 kromě 800 000 Arménů ještě 100 000 příslušníků jiných národností (především Turků, Ázerbájdžánců a Kurdů). Z počtu 800 000 bylo pouze půl miliónu původních obyvatel východní Arménie. Ostatních 300 000 Arménů byli uprchlíci před genocidou z Turecka. Mezi takovým velkým počtem uprchlíků se začal šířit tyfus a kriminalita.\n\nV roce 1919 se počet uprchlíků navýšil na 350 000. Turecko ale prohrálo válku a muselo se stáhnout ze západní Arménie, takže obrovský příliv uprchlíků ustal. V roce 1919 měla Arménie 650 000 arménských občanů a 350 000-400 000 příslušníků jiných národností.\n\nPo konci války v roce 1918 a stažení tureckých vojsk z arménských území byly pod správou Arménů krom území dnešní Arménie i příhraniční turecké provincie Kars, Iğdır a část provincie Ardahan. Oblasti s arménskou menšinou Nachičevan, Sjunik a Náhorní Karabach byly pod správou Ázerbájdžánu a dnešní arménská provincie Lori byla pod vládou Gruzie. Smlouvou z Sèvres byla oficiálně uznána nezávislost Arménie a diplomatické vztahy byly navázány z významných států s USA, Británií, Itálií a Německem.\n\nPo stažení turecké armády se objevila řada územních sporů. Arménsko-gruzínský spor se vedl o provincii Lori, jejíž území bylo osídleno Armény. Arménská armáda zaútočila na Gruzii, po počátečních úspěších však musela ustoupit. Boje probíhaly dva týdny a pak zasáhli Britové. Do oblasti Kavkazu byla poslána intervenční armáda, která měla dohlížet na mír v oblasti. Britové obsadili provincii Lori a vytvořili z ní neutrální zónu. Napětí mezi zeměmi ale zůstalo. Gruzínci dokonce určitou dobu zadržovali na svém území vlaky, které vozily do Arménie základní potraviny.\n\nJeště napjatější vztahy měli Arméni s Ázerbájdžánci. Tyto dva národy dělily a dělí víra, původ, kultura a velice vřelé vztahy mezi Ázerbájdžánci a Turky. Hranice mezi Arménií a nově vzniklou Ázerbájdžánskou demokratickou republikou nebyla zcela definována. Ázerbájdžánci nárokovali města Ganža, Batumi, Kars a dokonce hlavní město Tbilisi v případě Gruzie a Jerevan v případě Arménie. Diplomatické jednání selhalo a konflikt probíhal mezi roky 1918 - 1919.\n\nVálka skončila bez vítěze. Náhorní Karabach a Nachičevan připadl Ázerbájdžánu, ale provincie Sjunik se stala součástí Arménie. Arméni především v Náhorním Karabachu ale pokračovali v boji proti ázerbájdžánským úřadům i po ukončení bojů.\n\nV prosinci 1918 byla vyhlášena v západní Arménii pod vedením Turka \"Fakhra al-Din Pirioghla\" Jihozápadní kavkazská republika. Byl to pokus Turků zabránit ztrátě provincií obydlených Armény ve východním Turecku. Hlavním městem se stal Kars a republika se měla stát loutkovým státem Turecka. Republika existovala zároveň s britskou intervenční správou západní Arménie. Republika byla rozpuštěna v květnu 1919 po nátlaku Britů a celá oblast byla nakonec odevzdána Arménii.\n\nMírová smlouva z Sevres ze srpna 1920 byla jednou ze smluv končící první světovou válku mezi státy dohody a Osmanskou říší (Tureckem). Tato smlouva upravovala hranice Turecka a pro Armény dopadla velmi příznivě. Turecko bylo nuceno uznat arménskou nezávislost a odstoupit jim velkou část svého území na východě (viz mapka vpravo).\n\nTurecká vláda zdrcená územními ztrátami, ale mírovou smlouvu z Sèvres neratifikovala. Válečný hrdina Mustafa Kemal s armádou se postavil proti smlouvě a začal bojovat proti rozdělení tureckého území.\n\nV září 1920 turecká armáda tak zaútočila na arménskou provincii Kars a Arméni odpověděli vyhlášením války Turecku. Válka oficiálně začala 24. září 1920. Kemal poslal žádost o pomoc do bolševického Ruska. Odpovědí mu bylo zlato a zbraně zásobující turecké vojsko. Spojenectví mezi Turky a bolševiky mělo katastrofální následky pro Armény. Arménská armáda neměla proti početnějšímu a lépe vyzbrojenému nepříteli žádnou šanci. V říjnu 1920 padlo město Alexandropol a Arméni byli nuceni zažádat o mír. Byla podepsána \"Smlouva z Alaxandopole\" v prosinci 1920, která byla pro Aménce velmi krutá. Arménie ztratila veškeré území západní a velkou část východní Arménie.\n\nVýsledky války s Tureckem byly katastrofální, a tak v listopadu 1920 vypuklo proti vládě úspěšné bolševické povstání. Arménští bolševici se chopili moci a požádali sovětské Rusko o ochranu zbývajícího arménského území proti Turkům. Na konci listopadu 1920 obsadila zbývající území Arménie Rudá armáda. Členové Čeky 6. prosince 1920 přijeli do Jerevanu a oficiálně ukončili existenci Arménské demokratické republiky.\n\nMezi bolševiky a Tureckem byla podepsána Karská smlouva v říjnu 1921, která upravovala hranice mezi oběma státy. Do čela sovětské Arménie se postavil arménský komunista Aleksandr Myasnikyan a přičlenil arménské území k nově vzniklé Zakavkazské FSSR. Nově se objevila Arménie na mapě až v roce 1936 jako Arménská sovětská socialistická republika.\n\nAčkoliv republika existovala pouze dva roky, stala se pro Armény významnou součástí historie. Arméni obnovili svoji nezávislost 21. září 1991 po kolapsu SSSR. Nově vzniklá republika si osvojila státní vlajku a státní symboly, které se používali za existence \"Arménské první republiky\", a prohlásila se její pokračovatelkou.\n\nBohužel nově vzniklý stát nezdědil pouze státní symboly, ale i nevyřešené územní spory, a to především s Ázerbájdžánem. Oblast Náhorního Karabachu pod ázerbájdžánskou správou, avšak s arménskou populací, se stala opět předmětem sporu. Vypukla Karabašská válka, která se táhla do roku 1994. Konflikt skončil porážkou Ázerbájdžánu a přičleněním Karabachu a dalších území k Arménii. Dnes existuje na území Náhorního Karabachu Náhorně-karabašská republika, která není mezinárodně uznaná a je podřízená Arménii. Po válce připadla Arménii celá 1/3 ázerbájdžánského území a situace tak zůstává do dnešní doby velmi napjatá.\n"}
{"id": "754230", "url": "https://cs.wikipedia.org/wiki?curid=754230", "title": "Rimmel", "text": "Rimmel\n\nRimmel (veřejně známá jako Rimmel London) je kosmetická společnost, kterou vlastní společnost Coty, Inc. Značku založil Eugene Rimmel v roce 1834 v Regent Street v Londýně ve Velké Británii. Firma vyrábí kosmetické produkty.\n\nMotto Rimellu zní \"„Get the London Look“\" (Získejte londýnský vzhled).\n\nProdukty Rimmelu jsou dostupné v lékárnách a supermarketech, kromě Spojeného království také v Austrálii, Kanadě a Spojených státech amerických z evropských zemích v Česku a na Slovensku, ve Francii, v Německu, Itálii, Rakousku, Dánsku, Polsku, Nizozemí, Norsku, Litvě, Lotyšsku, Ukrajině, Španělsku, Estonsku, Belgii, Rusku, Bělorusku, či Portugalsku. Z asijských zemích pak v Malajsii, Japonsku, Číně, Koreji ad.\n\nV minulosti byla modelkou pro Rimmel Holly Willoughbyová. Dalšími tvářemi Rimmelu byly například Kate Moss , Sophie Ellis-Bextor, Lily Cole a Ajumi Hamasakiová, či transsexuální modelka Geena Rocerová.\n\nV říjnu 2009 bylo oznámeno, že Jerry Hall, Georgia May Jagger (dcera Micka Jaggera) a kanadská supermodelka Coco Rocha se přidávají k propagaci firmy . Po několika dnech po uveřejnění kampaně s Rochou Rimmel oznámil, že podepsali smlouvu s Zooey Deschanelová, Solange Knowles a Alejandrou Ramos Munoz, které pomohou zavést značku na světový trh.\n\nReklamy s Jaggerovou a Mossovu byly zakázány z britských časopisů a televize poté, co je úřad pro reklamní standardy označil za zavádějící a klamné. V těchto reklamách byly totiž použity falešné řasy.\n\n"}
{"id": "754231", "url": "https://cs.wikipedia.org/wiki?curid=754231", "title": "Ashley Young", "text": "Ashley Young\n\nSimon Ashley Young (* 9. července 1985, Stevenage, Spojené království) je anglický fotbalista a reprezentant, v současnosti hráč anglického Manchesteru United.\n\nNarodil se a vyrůstal v hrabství Hertfordshire, svoji kariéru začal v týmu Watford FC. V lednu 2007 přestoupil do klubu Aston Villa FC, kde působil čtyři sezóny. 23. června 2011 podepsal smlouvu s Manchesterem United.\n\nYoung odehrál deset zápasů za anglickou reprezentaci do 21 let.\n\n16. listopadu 2007 debutoval v anglické seniorské reprezentaci v přátelském utkání ve Vídni proti domácímu Rakousku (výhra 1:0).\n\nAshley Young se zúčastnil Mistrovství Evropy ve fotbale 2012 v Polsku a na Ukrajině. 22. března 2013 nastoupil v kvalifikačním zápase proti domácímu San Marinu, který skončil drtivým vítězstvím Anglie 8:0. Young vstřelil jeden gól.\n\n"}
{"id": "754237", "url": "https://cs.wikipedia.org/wiki?curid=754237", "title": "Boulevard Richard-Lenoir", "text": "Boulevard Richard-Lenoir\n\nBoulevard Richard-Lenoir je bulvár v Paříži. Nachází se v 11. obvodu. Bulvár je pojmenován podle průmyslníka Françoise Richarda (1765-1839), který si upravil své jméno na François Richard-Lenoir poté, co připojil ke své továrně podnik po zesnulém Josephu Lenoir-Dufresnovi (1768-1806).\n\nUlice vede od křižovatky s \"Boulevardem Beaumarchais\" na náměstí \"Place de la Bastille\" a končí na křižovatce s ulicí \"Avenue de la République\", odkud pokračuje \"Boulevard Jules-Ferry\". Ulice je orientována zhruba z jihu na sever.\n\nBoulevard Richard-Lenoir zakrývá část kanálu Saint-Martin. Ten byl dokončen v roce 1826 a byl zakryt v roce 1860 na příkaz barona Haussmanna v rámci modernizace Paříže. Jedním z cílů bylo odstranit příkop, který sloužil jako obranná linie pro povstalce během revoluce 1848.\n\nV roce 1869 byl na bulvár přesunut jarmark, který se konal původně na ostrově Cité a později na \"Quai des Grands-Augustins\", \"Rue du Faubourg-Saint-Martin\" a \"Boulevard Bourdon\". Veletrh se zde konal každoročně od Květné neděle do Velikonoční neděle až do roku 1940 mezi \"Place de la Bastille\" a \"Boulevard Voltaire\". Po válce se konal dvakrát ročně na jaře a na podzim.\n\nPo 100 letech v roce 1969 policejní prefekt nechal jarmark přeložit do města Chatou.\n\nUprostřed bulváru je 15 squares, která navrhl Gabriel-Jean-Antoine Davioud. Městský mobiliář, lavičky a osvětlení navrhl Jean-Charles Alphand. Mezi ulicemi \"Rue Oberkampf\" a \"Rue Jean-Pierre-Timbaud\" se na volném prostranství koná dvakrát týdně trh.\n\nV letech 1993-1994 byl bulvár modernizován vzniklo 18 fontán a dvě hřiště na míčové hry.\n\n\n\n"}
{"id": "754238", "url": "https://cs.wikipedia.org/wiki?curid=754238", "title": "Kotolnica", "text": "Kotolnica\n\nKotolnica ( , , ) je část hlavního hřebene Vysokých Tater mezi Hladkým štítem a sedlem Čierna lávka. V těchto místech prochází hřebenem slovensko-polská státní hranice. Na severozápadě hraničí Kotolnica s Hladkým štítem, na jihovýchodě s Nižným kostúrem. Na polské straně spadají svahy do Doliny Pięciu Stawów Polskich, na slovenské do Temnosmrečinské doliny.\n\nV hřebeni se nachází několik vyvýšenin oddělených od sebe malými sedly (ve směru od Hladkého štítu po Čiernou lávku):\n\nKotolnica tvoří část Liptovských múr, které oddělují Dolinu Pięciu Stawów Polskich od Kobylie doliny (část Kôprové doliny). První známé turistické přechody:\n\n\nNázev Kotolnica původně označoval kotlinu u úpatí hřebene. Na hřeben byl přenesen díky nedorozumění.\n\nHřebenem nevede žádná turistická stezka, tudíž je přístupný pouze s horským vůdcem.\n"}
{"id": "754241", "url": "https://cs.wikipedia.org/wiki?curid=754241", "title": "Čaruklugové", "text": "Čaruklugové\n\nKmen Čaruklugů nebo Čaruklugové, ( \"Çarukluğ boyu\", \"جرقلغ\" → \"Žrklg\"), byl kočovný turecký kmen žijící v Altajském regionu. Podle seznamů Mahmúda Kašgarského pocházejí z 22 turkomanských kmenů Oguzů. Ve středověku patřil k původním obyvatelům Altajského regionu, především jeho jihozápadí části.\n\nZáznamů o Čaruklugech není mnoho a prakticky nejsou dostupné. Strohé a kusé zmínky se nacházejí v Kašgarského epose „Divân-ı Lügati't-Türk“ z 11. století, a Rašídaddín Fazlullahových seznamech, kde seřazení kmenů v písemné formě, bylo zaznamenáno podle dobového chápání politické situace. Kašgarský ale neuvádí, jakým způsobem zjistil území obývané \"Čaruklugy\" a podle čeho přiřadil klan \"Čaruků\" k Oguzským turkménům, nebo jaký byl rozdíl mezi klanem \"Čaruků\" a kmenem \"Čaruklugů\".\n\nMěsto Barčuk (soudobý název) se nachází v dnešním Maralbešském Kraji v Ujguřské autonomní oblasti Sin-ťiang, v Čínské lidové republice, a je pod správou Kašgarské prefektury.\n\n\n\"Čaruklugové\" jsou uvedeni na 22. místě v pořadí.\n\n\n"}
{"id": "754242", "url": "https://cs.wikipedia.org/wiki?curid=754242", "title": "Mistrovství světa v pozemním hokeji mužů 1994", "text": "Mistrovství světa v pozemním hokeji mužů 1994\n\n8. mistrovství světa v pozemním hokeji mužů se konalo ve dnech 23. listopadu až 4. prosince 1994 ve Státním hokejovém centru v Sydney.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n2. prosince se odehrály oba zápasy o 5. až 8. místo a oba semifinálové zápasy. 3. prosince se odehrály oba zápasy o 9. až 12. místo, zápas o 7. místo a zápas o 5. místo. 4. prosince se odehrály zápasy o 11. místo, o 9. místo, o 3. místo a finále.\n"}
{"id": "754243", "url": "https://cs.wikipedia.org/wiki?curid=754243", "title": "Mistrovství světa ve fotbale žen 2003", "text": "Mistrovství světa ve fotbale žen 2003\n\nMistrovství světa ve fotbale žen 2003 bylo čtvrté mistrovství pořádané fotbalovou asociací FIFA. Původně měla turnaj hostit Čína, ale kvůli vypuknutí epidemie SARS se dějiště turnaje na poslední chvíli přesunulo do USA. Vítězem se stala německá ženská fotbalová reprezentace. Turnaj se konal v šesti městech Carson, Columbus, Filadelfie, Foxborough, Portland, Washington, D.C..\n\n"}
{"id": "754244", "url": "https://cs.wikipedia.org/wiki?curid=754244", "title": "Dicziunari Rumantsch Grischun", "text": "Dicziunari Rumantsch Grischun\n\nDicziunari Rumantsch Grischun (zkratka DRG) je největší slovník rétorománského jazyka. Vznikl v roce 1904 na základě iniciativy indoevropeisty Roberta von Planta a společnosti Societad Retorumantscha. \n\n"}
{"id": "754246", "url": "https://cs.wikipedia.org/wiki?curid=754246", "title": "Jakub Černý", "text": "Jakub Černý\n\nJakub Černý (*5. března 1987) je český střední hokejový útočník, někdy hraje i levé křídlo. V současné době hraje českou extraligu za HC Energie Karlovy Vary, kamž se na konci prosince roku 2011 vrátil po neúspěšném angažmá ve finské SM-liize, kde nedostával tolik příležitostí, jak by si představoval. Bylo mu povoleno odejít a po několika jiných nabídkách se vrátil do svého mateřského Litvínova a hned ve své obnovené premiéře 28. prosince 2011 si připsal v zápase s Třincem dvě asistence a byl vyhlášen nejlepším hráčem zápasu za Litvínov. Po skončení sezóny 2011/2012 podepsal s HC Verva Litvínov novou smlouvu a bude zde působit i v sezóně 2012/2013. Po sezóně 2013/2014 s ním klub neprodloužil smlouvu a Jakub si musel hledat nové angažmá. Pro sezónu 2014/2015 zakotvil v běloruském Junosť Minsk, kde dokázal vyhrát kanadské bodování základní části s bilancí 28 gólů a 32 asistencí v 54 zápasech.\n\n"}
{"id": "754247", "url": "https://cs.wikipedia.org/wiki?curid=754247", "title": "Autopůjčovna", "text": "Autopůjčovna\n\nAutopůjčovna je podnik, který za úplatu nabízí zapůjčení osobních nebo nákladních automobilů na krátkou dobu, obvykle od několika hodin až několika týdnů.\nAutopůjčovny nabízí automobily pro zákazníky, kterým se nevyplatí vlastnit svůj vůz, anebo kteří svůj vůz nemohou v dané situaci použít.\n\nKromě zapůjčení vozidla nabízejí autopůjčovny také obvykle další produkty, mezi ně nejčastější patří pojištění, navigační systémy (GPS), dětské sedačky, neomezené kilometry.\n\nNejstarší známý příklad automobilů nabízených k pronájmu se datuje do roku 1906. Německá společnost Sixt byla založena roku 1912 jako \"Sixt Autofahrten und Selbstfahrer\". V Česku byla velmi známá například pražská autopůjčovna Pragocar založena roku 1988, od roku 2011 v likvidaci.\n\n"}
{"id": "754248", "url": "https://cs.wikipedia.org/wiki?curid=754248", "title": "Theodor Morell", "text": "Theodor Morell\n\nTheodor Morell (22. července 1886 Trais-Münzenberg – 26. května 1948 Tegernsee) byl osobní lékař Adolfa Hitlera.\n\nNarodil se 22. července 1886 v hessenském Trais-Münzenbergu v rodině učitele. Se studiem lékařství začal v roce 1907, v roce 1914 začal provozovat praxi. Do první světové války byl povolán v roce 1915, ale ještě před jejím koncem byl coby služby neschopný propuštěn. Poté se věnoval urologii v Berlíně a stal se uznávaným, jeho pacienty se stali četní prominenti. V roce 1935 byl povolán k Adolfovi Hitlerovi, aby mu provedl vyšetření. Ten byl z něj tak nadšen, že ho okamžitě jmenoval svým osobním lékařem. Mezi lety 1939 a 1945 doprovázel Hitlera na všech cestách, přesto i dál provozoval svou praxi. Své postavení dovedl využít. Od roku 1943 budoval farmaceutické impérium, byl podílníkem ve firmě \"Nordmark\", měl vlastní laboratoř, kterou mu věnoval Hitler, na území protektorátu vlastnil od roku 1942 továrnu Milo Olomouc. Krátce před Hitlerovou sebevraždou opustil Berlín a přesunul se do Bavorska, kde byl zajat Američany. Kvůli špatnému zdravotnímu stavu byl v roce 1947 propuštěn a v květnu zemřel v nemocnici v Tegernsee. Jeho léčebné postupy vyvolávaly a dodnes vyvolávají značné kontroverze. Kritika jeho postupů stála např. kariéru druhého Hitlerova osobního lékaře Karla Brandta. Vyskytují se i četné názory, že Hitlerův neutěšený zdravotní stav v závěru války měl na svědomí právě on. Hitlerovi za celou svojí kariéru podal nezpočet léků (73 druhů).\n\n"}
{"id": "754254", "url": "https://cs.wikipedia.org/wiki?curid=754254", "title": "Karl Brandt", "text": "Karl Brandt\n\nKarl Brandt (8. ledna 1904 Mylhúzy – 2. června 1948 Norimberk) byl osobním lékařem Adolfa Hitlera.\n\nKarl Brandt se narodil 8. ledna 1904 v Mühlhausenu v Alsasku. Pocházel z rodiny nižšího státního zaměstnance. Lékařství studoval v Jeně, Freiburgu, Mnichově a v Berlíně. Byl žákem chirurgů Georga Magnuse a Ferdinanda Sauerbrucha a sám ještě před třicítkou vynikl jako nadaný chirurg a odborník na poranění lebky a páteře. Byl také vášnivým nacionalistou, který v novém nacistickém hnutí viděl „mstitele a stranu naděje“, součást fantastického snu (jak to formuloval jeden jeho přítel a kolega ze studií) o znovupřičlenění Alsaska, které byl nucen opustit. Silně ho ovlivnil další Alsasan Albert Schweitzer, jehož si přál doprovázet na jeho misijní cestu do Afriky (Lambaréné). Zabránil mu v tom pouze francouzský požadavek (Lambaréné tehdy leželo ve Francouzské rovníkové Africe) na službu v armádě a francouzské státní občanství.\n\nV březnu 1932 vstoupil do NSDAP a Svazu německých nacionálně socialistických lékařů. Ještě téhož roku ho jeho snoubenka, německá mistryně v plavání Anni Rehbornová, představila Hitlerovi. Vstoupil do SS a kariérně stoupal. V roce 1939 na podzim byl pověřen realizací Akce T4, tj. vyvraždění \"méněcenných\" osob. Pod jeho odpovědnost spadaly i pokusy na vězních koncentračních táborů. Z Hitlerových služeb byl propuštěn poté, co veřejně kritizoval léčebné postupy druhého vůdcova lékaře Theodora Morella. V dubnu 1945 odvezl svou manželku z obleženého Berlína, za což byl na Hitlerův přímý rozkaz uvězněn. Stanný soud jej odsoudil k trestu smrti, jeho příznivcům se však podařilo vykonání rozsudku oddalovat až do skončení války. Krátce potom byl ale opět zatčen a v Norimberku v procesu s lékaři za osobní podíl na pokusech s lidmi odsouzen k smrti. Popraven byl 2. června 1948.\n\n"}
{"id": "754257", "url": "https://cs.wikipedia.org/wiki?curid=754257", "title": "Suchopýr úzkolistý", "text": "Suchopýr úzkolistý\n\nSuchopýr úzkolistý (\"Eriophorum angustifolium\") je jednoděložná vytrvalá bylina z čeledi šáchorovité (\"Cyperaceae\"). Podobně jako ostatní zástupci rodu suchopýr, i tento druh se vyznačuje nápadnými chmýry, které vznikají přeměnou okvětí.\n\nJe to 20–60 cm (podle jiných zdrojů spíše 40–60 cm) vysoká vytrvalá rostlina, která (na rozdíl např. od suchopýru širolistého) téměř netvoří trsy. Lodyha je v spodní částí oblá, v horní části tupě trojhranná. Listy – široké pouhých několik milimetrů – vyrůstají ve spodní polovině lodyhy, jsou obvykle nazpět ohnuté a mívají načervenalou prodlouženou špičku. Květenství (kružel) je obvykle tvořeno několika málo (maximálně cca pěti) klásky. Květy v kláscích mají dlouze chlupaté okvětí, které vytváří až čtyři centimetry dlouhé chmýry.\n\nJedná se o boreální druh s rozšířením v chladnějších oblastech celé severní polokoule. Vyskytuje se v celé Evropě, v Asii i v Severní Americe. V Česku se vyskytuje od nížin až do nejvyšších poloh, ve vyšších polohách však je častější. Ve střední Evropě vyhledává různé vlhké (např. rašelinné či slatinné) kyselé louky, rašeliniště a obecně mokřady. Může vytvářet i velmi husté porosty plné „vatových“ květů.\n\n\n \n"}
{"id": "754263", "url": "https://cs.wikipedia.org/wiki?curid=754263", "title": "Šešuva", "text": "Šešuva\n\nŠešuva je řeka 2. řádu ve východní části Litvy, v okrese Jonava, levý přítok řeky Neris, do které se vlévá 2,5 km severovýchod od městečka Karmėlava (zde je letiště města Kaunas), 20,3 km od jejího ústí do Němenu. Pramení v lese Beištrakių miškas, 2 km na západ od vsi Tauckūnai, 35 km na východ od Kaunasu. Teče zpočátku směrem jižním, záhy se však stáčí do směru celkově západního (její tok je zde dosti klikatý, ale ne meandrovitý), u vsi Beištrakiai se stáčí do směru celkově severozápadního, po soutoku s řekou Želva se stáčí směrem severním, od vsi Būdos III začíná hustě a drobně meandrovat, po soutoku s řekou Garšas se stáčí k západu a zanedlouho protéká rybníkem Užusalių tvenkinys (plocha 28,5 ha, délka 4,5 km, šířka 300 m, největší hloubka 5,7 m, hráz je 10,2 km od ústí), u vsi Girininkai II se křižuje s dálnicí A6/E262 Kaunas - Karmėlava - Ukmergė - Utena, protéká mezi vesnicemi Turžėnai a Šešuva, kde se vlévá do řeky Neris.\n\nŘeka je splavná pro běžné čluny, je v ní nemálo peřejí, jedna z nich nepřetržitě asi 2 - 3 km. Mnoho vývratů, místy z řečiště ční jakési železné kůly, břehy většinou daleko od civilizace. Nedaleko od soutoku se řeka velmi zklidní, proto je lépe trasu ukončit u dálnice A6 (Kaunas - Utena).\n"}
{"id": "754264", "url": "https://cs.wikipedia.org/wiki?curid=754264", "title": "Saint-Germain-lès-Corbeil", "text": "Saint-Germain-lès-Corbeil\n\nSaint-Germain-lès-Corbeil je francouzské město v departementu Essonne v regionu Île-de-France. Je chef-lieu kantonu Saint-Germain-lès-Corbeil. V obci se nachází kostel svatého Germana z Paříže.\n\nMěsto Saint-Germain-lès-Corbeil se nachází asi 28 km jihovýchodně od Paříže. Obklopují ho obce Tigery na severu a na severovýchodě, Saint-Pierre-du-Perray od východu na jih, Corbeil-Essonnes na jihozápadě a na západě a Étiolles na severozápadě.\n\n\"Počet obyvatel\"\n\n"}
{"id": "754267", "url": "https://cs.wikipedia.org/wiki?curid=754267", "title": "Noémie Lenoirová", "text": "Noémie Lenoirová\n\nNoémie Lenoirová (* 19. září 1979, Francie) je francouzská herečka a modelka.\n\nJako modelka od roku 1998 pracovala pro světové návrháře a objevovala se na obálkách modních časopisů. S bývalým fotbalistou Claudem Makélélém má syna Keylana, který se narodil v roce 2005.\n\n\n"}
{"id": "754270", "url": "https://cs.wikipedia.org/wiki?curid=754270", "title": "Glee: The Music, Volume 1", "text": "Glee: The Music, Volume 1\n\nGlee: The Music, Volume 1 je debutové soundtrackové album z amerického muzikálového televizního seriálu \"Glee\". Na albu jsou cover verze písní z prvních devíti epizod seriálu. Album vyšlo 2. listopadu 2009 a vydaly jej společnosti Columbia Records a 20th Century Fox Television Records.\n\n"}
{"id": "754275", "url": "https://cs.wikipedia.org/wiki?curid=754275", "title": "Tomáš Holoubek", "text": "Tomáš Holoubek\n\nJ.M. can. ThDr. Tomáš Holoubek (23. února 1920, Jílovice – 14. ledna 1981, Litoměřice) byl český římskokatolický kněz, kanovník Katedrální kapituly u sv. Štěpána v Litoměřicích a v letech 1968 až 1974 generální vikář, dále kancléř a ekonom litoměřické diecéze.\n\nKněžské svěcení přijal 29. června 1949 v Litoměřicích. Působil jako duchovní správce v Cítolibech, následně ve Vtelně (do června 1955), odkud spravoval excurrendo také farnosti Slatinice a Židovice, a později v Teplicích-Trnovanech (od roku 1965). Když se biskup Trochta v roce 1968 znovu ujal vedení litoměřické diecéze, jmenoval Holoubka svým generálním vikářem.\nDne 28. září 1972 byl jmenován kanovníkem katedrální kapituly u sv. Štěpána s kanonikátem königseggovským II.\nOd 70. let byl Holoubek také předsedou Sdružení katolických duchovních Pacem in terris v Severočeském kraji. Po Trochtově smrti zůstal na litoměřickém biskupství jako kancléř. Zemřel v roce 14. ledna 1981 ve věku necelých 61 roků a byl 21. ledna 1981 po koncelebrované mši svaté v katedrále sv. Štěpána pohřben na litoměřickém hřbitově do kanovnické kapitulní hrobky.\n\n\n"}
{"id": "754276", "url": "https://cs.wikipedia.org/wiki?curid=754276", "title": "Les Ulis", "text": "Les Ulis\n\nLes Ulis je francouzské město v departementu Essonne v regionu Île-de-France. Je chef-lieu kantonu Les Ulis. Nachází se zde kostel svatého Jana Křtitele.\n\nMěsto Les Ulis se nachází asi 23 km jihozápadně od Paříže. Obklopují ho obce Orsay na severu, Villebon-sur-Yvette na severovýchodě, Villejust na východě, Marcoussis na jihovýchodě, Saint-Jean-de-Beauregard na jihu a na jihozápadě a Bures-sur-Yvette na západě a na severozápadě.\n\n\"Počet obyvatel\"\n\n\n"}
{"id": "754277", "url": "https://cs.wikipedia.org/wiki?curid=754277", "title": "Mistrovství světa v pozemním hokeji žen 1994", "text": "Mistrovství světa v pozemním hokeji žen 1994\n\n8. mistrovství světa v pozemním hokeji žen se uskutečnilo ve dnech 13. až 24. července 1994 v Dublinu.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n22. července se odehrály oba zápasy o 5. až 8. místo a obě semifinále. 23. července se odehrály oba zápasy o 9. až 12. místo, dále zápasy o 7. místo, o 5. místo, o 3. místo a o 11. místo. 24. července se odehrálo finále a zápas o 9. místo.\n"}
{"id": "754279", "url": "https://cs.wikipedia.org/wiki?curid=754279", "title": "Crosne (Essonne)", "text": "Crosne (Essonne)\n\nCrosne je francouzská obec v departementu Essonne v regionu Île-de-France. V obci se nachází kostel Nanebevzetí Panny Marie.\n\nMěsto Crosne se nachází asi 17 km jihovýchodně od Paříže. Obklopují ho obce Villeneuve-Saint-Georges od západu na sever, Valenton na severovýchodě, Yerres na východě a jihovýchodě a Montgeron na jihu a na jihozápadě.\n\n\"Počet obyvatel\"\n\n"}
{"id": "754282", "url": "https://cs.wikipedia.org/wiki?curid=754282", "title": "Jaroslav Lindauer", "text": "Jaroslav Lindauer\n\nJaroslav Lindauer (15. března 1904 – 1967) byl český a československý politik za Československou sociální demokracii, po roce 1948 za KSČ, poslanec Prozatímního a Ústavodárného Národního shromáždění a Národního shromáždění ČSR.\n\nVyučil se obchodním příručím. Po roce 1945 působil jako ředitel nákupního družstva pro železářské zboží v Praze-Nuslích.\n\nV letech 1945–1946 byl poslancem Prozatímního Národního shromáždění za ČSSD (respektive jako reprezentant Ústřední rady odborů). Po parlamentních volbách v roce 1946 se stal poslancem Ústavodárného Národního shromáždění, opět za sociální demokraty. Ve volbách do Národního shromáždění roku 1948 se stal poslancem Národního shromáždění za sociální demokraty zvoleným ve volebním kraji Plzeň. V červnu 1948 po splynutí ČSSD a KSČ přešel do poslaneckého klubu komunistů. V Národním shromáždění setrval do voleb v roce 1954.\n\nBěhem únorového převratu v roce 1948 patřil k levicové frakci sociální demokracie loajální vůči KSČ, která v sociálně demokratické straně převzala moc. V březnu 1948 byl generálním tajemníkem Akčního výboru Národní fronty v parlamentu. Podílel se na politické likvidaci svých stranických kolegů. V jiném pramenu je uváděno, že se po převratu roku 1948 stal novým generálním tajemníkem sociální demokracie.\n\nPo sloučení sociální demokracie s komunisty byl v červnu 1948 kooptován do Ústředního výboru Komunistické strany Československa.\n\n"}
{"id": "754283", "url": "https://cs.wikipedia.org/wiki?curid=754283", "title": "Jan Stránský (lední hokejista)", "text": "Jan Stránský (lední hokejista)\n\nJan Stránský (* 16. dubna 1990, Plzeň) je český hokejový útočník. Většinu kariéry strávil v HC Plzeň 1929. Nyní však hraje za tým BK Mladá Boleslav.\n\nMezi další kluby, v nichž nastupoval, se řadí Gatineau Olimpiques, Halifex Mooseheads, IHC Písek, HC Dukla Jihlava, Piráti Chomutov.\n\n"}
{"id": "754285", "url": "https://cs.wikipedia.org/wiki?curid=754285", "title": "John Hall-Edwards", "text": "John Hall-Edwards\n\nJohn Francis Hall-Edwards (19. prosince 1858 – 15. srpna 1926) byl průkopníkem v oblasti lékařského využití rentgenového záření ve Spojeném království. V anglickém v Birminghamu rozšířil lékařské využití rentgenového záření v oblasti ozařovací terapie. Roku 1908 mu musela být amputována ruka v důsledku nádoru z ozáření.\n\nPořídil první rentgenový snímek během chirurgického zákroku dne 14. února 1896. Hall-Edwards kvůli svým zájmům o rentgenové záření přišel o svou levou ruku, která mu musela být amputována v roce 1908 kvůli dermatitidě.\n"}
{"id": "754286", "url": "https://cs.wikipedia.org/wiki?curid=754286", "title": "Laetitia Casta", "text": "Laetitia Casta\n\nLætitia Marie Laure Casta (* 11. května 1978, Pont-Audemer) je francouzská modelka, herečka a režisérka. \n\nSvou filmovou hereckou kariéru začala v roce 1999 vedlejší rolí ve filmu \"Asterix a Obelix\", na divadelních prknech debutovala v roce 2004 titulní rolí ve hře \"Ondine\" spisovatele Jeana Giraudoux. V roce 2000 stála modelem pro bustu Marianne. V roce 2012 získala rytířskou hodnost Řádu umění a literatury. V roce 2016 představila v rámci Týdnu kritiky na Filmovém festivalu v Cannes svůj režisérský debut, krátkometrážní snímek \"Ve mně\".\n\nS fotografem Stéphanem Sednaouim má dceru Sahteene narozenou v roce 2001. Poté žila deset let s italským hercem Stefanem Accorsim. Má s ním syna Orlanda, narozeného v roce 2006 a dceru Athénu, narozenou v roce 2009. \n\nV roce 2015 se jejím partnerem stal herec Louis Garrel, jehož si v roce 2017 i vzala. \n\n\n\n"}
{"id": "754287", "url": "https://cs.wikipedia.org/wiki?curid=754287", "title": "Václav Pletka", "text": "Václav Pletka\n\nVáclav Pletka (* 8. červen 1979, Mladá Boleslav) je bývalý český hokejový útočník.\n\n\n"}
{"id": "754288", "url": "https://cs.wikipedia.org/wiki?curid=754288", "title": "Josef Litera (politik)", "text": "Josef Litera (politik)\n\nJosef Litera (19. dubna 1913 – ???) byl český a československý politik a poválečný poslanec Prozatímního Národního shromáždění za Československou stranu národně socialistickou.\n\nPo osvobození byl v letech 1945–1946 poslancem Prozatímního Národního shromáždění za národní socialisty. Na mandát rezignoval v únoru 1946. Jako náhradník místo něj nastoupil Václav Tichý.\n\n"}
{"id": "754289", "url": "https://cs.wikipedia.org/wiki?curid=754289", "title": "Holidays Czech Airlines", "text": "Holidays Czech Airlines\n\nHOLIDAYS Czech Airlines, a.s. (HCA) byla česká charterová dovolenková letecká společnost se sídlem na ruzyňském mezinárodním letišti v Praze založena 1. července 2010. Jediným vlastníkem společnosti byl Český Aeroholding. Společnost provozovala zejména charterové lety na linkách z České republiky do Černé Hory, Španělska, Řecka, Tuniska, Egypta či Turecka. Letadla s piloty a palubními průvodčími byla rovněž pronajímána jiným společnostem, například Iceland Express.\n\nPrvní let se konal 1. srpna 2010. Svou činnost ukončila společnost 30. června 2014.\n\nRozhodnutím bývalého ministra financí Miroslava Kalouska z 5. prosince 2012 docházelo k utlumení činnosti na trhu charterové dopravy této nejprve dceřiné společnosti ČSA, poté sesterské společnosti v rámci Českého Aeroholdingu, kvůli soudním sporům vedených konkurenční společností Travel Service, která si poté pronajala část letadel HCA, a přebrala i zakázky HCA.\n\nVe flotile HCA se za dobu působení celkově vystřídalo 8 letadel:\n\"Pro zobrazení typu letounu přejeďte po obrázku myší\"\n\n"}
{"id": "754290", "url": "https://cs.wikipedia.org/wiki?curid=754290", "title": "George and Beatovens", "text": "George and Beatovens\n\nGeorge and Beatovens je česká beatová a později rocková skupina vzniklá v 60. letech, spojená hlavně se jménem Petra Nováka. Kapela od svého založení několikrát zanikla a byla znovu obnovena, a účinkovala i pod zkráceným označením G+B nebo G & B. Dnes v ní působí například Karel Kahovec a Viktor Sodoma.\n\nV roce 1963 založili kapelu pod fanouškovským názvem Beatles Petr Novák (doprovodná kytara), Michal Burian (sólová kytara), Karel Sluka (baskytara) a Jiří Jirásek (bicí). Takový název nebyl pro další vystupování použitelný a tak kapelu pojmenovali podle přezdívky bubeníka Jiřího Jiráska na George and Beatovens. Zpěvák Petr Novák společně s kamarádem textařem Ivem Plickou napsal a se skupinou nazpíval první písně (mj. \"Já budu chodit po špičkách\"), které amatérsky natočili na magnetofonový pásek a donesli je pro rozhlasový pořad Jiřího Černého, nazvaný Dvanáct na houpačce, nebo též zkráceně Houpačka. To znamenalo obrovský úspěch a když v roce 1965 odešli Burian a Sluka na vojnu, přestoupil Novák do skupiny Flamengo, čímž se profesionalizoval. Jirásek odešel ke skupině Donald a skupina George and Beatovens na čas zanikla.\n\nK obnovení kapely došlo v srpnu 1967, přičemž se kromě Nováka a Jiráska zcela změnila sestava, která byla postavena na základech skupiny Donald – na kytaru hrál nejprve Jaroslav Bednář, kterého nahradil v roce 1968 kytarista Zdeněk Juračka. Na varhany hrál Miroslav Helcl a na baskytaru Jiří Čížek. Na krátkou dobu se ke skupině přidal jako zpěvák i Vladimír Mišík, což ovšem bylo jen na turné po Finsku na podzim roku 1968, kde Mišík zaskakoval za Zdeňka Juračku. Po návratu z Finska odešel varhaník Miroslav Helcl, kterého nahradil Jan Farmer Obermayer z původní sestavy skupiny Matadors, a na místo Juračky a Mišíka nastoupil nejprve jako kytarista Luboš Andršt, kterého vystřídal Miroslav Dudáček. Jako poslední přišel do kapely saxofonista a hráč na flétnu Petr Bezpalec, který se v kapele mihl v rozmezí let 1970–1971.\n\nSkupina zanikla v roce 1972 po natočení několika SP a tří LP desek (\"Kolotoč svět\", 1970; \"Modlitba za lásku\", 1970 a \"Ve jménu lásky\", 1971), a Petr Novák vystupoval nejprve jako zpěvák v divadle Semafor, později též sólově nebo jako estrádní zpěvák se sestrami Dostálovými. V druhé polovině 70. let s Novákem nahrávala Skupina Bohuslava Jandy, ze které vznikl později základ nově obnovených George and Beatovens.\n\nTy obnovil Petr Novák znovu v roce 1979, ovšem vystupovala a nahrávala pod zkráceným názvem G+B nebo G & B. Stala se však hlavně doprovodnou skupinou Petra Nováka, i když se v ní vystřídala řada velmi výrazných hudebníků – např. baskytarista Oldřich Wajsar, bubeníci Ivan Pelíšek, Martin Rychta nebo Hubert Täuber, klávesista Ladislav Klein, později kytaristé Stanislav Staněk, Adolf Seidl či baskytarista Karel Novák. Po roce 1990 byla skupina nakrátko obnovená v původní sestavě z konce 60. let, od roku 1993 společně s Novákem zpíval též Karel Kahovec. Ten také převzal roli hlavního zpěváka skupiny po Novákově smrti v roce 1997.\n\nV současnosti vystupuje skupina spíše zřídka, v sestavě s klávesistou Michalem Pavlíkem, s Petrem Eichlerem na bicí a se skupinou Karla Kahovce.\n\n\n\n\n"}
{"id": "754293", "url": "https://cs.wikipedia.org/wiki?curid=754293", "title": "František Hieke", "text": "František Hieke\n\nFrantišek Hieke (krycí jméno \"Stoj\", přesněji \"Petar Stoj\") (3. července 1893, Roudnice nad Labem - 17. února 1984, Mladá Boleslav) byl československý důstojník, zpravodaj, příslušník Obrany národa a zahraničního protinacistického odboje. Dále působil jako vojenský atašé v Teheránu a velitel vojenské mise v Jugoslávii. Po únorovém převratu byl vězněn komunistickým režimem.\n\nPo absolvování obecné školy studoval na německé průmyslové škole, odkud přešel na českou průmyslovou školu v Plzni, kterou v roce 1913 ukončil maturitou. 25. srpna nastoupil základní vojenskou službu v Terezíně u c. k. 42. pěšího pluku. Po převelení do Jičína absolvoval důstojnickou školu a 2. března 1915 odešel na ruskou frontu. 22. dubna téhož roku přeběhl do ruského zajetí. Z důvodu komplikací při vstupu do čs. legií vstoupil do srbské armády. Od 15. května do 1. srpna 1915 absolvoval důstojnickou školu a odešel s 2. srbským pěším plukem na frontu. 20. října 1916 byl těžce raněn. Po vyléčení začátkem roku 1917 nastoupil jako velitel náhradního praporu dobrovolníků. Na jaře roku 1918 byl převelen do Murmanska jako zpravodajský důstojník u hlavního štábu spojeneckých sil. Od 3. února do 15. listopadu 1919 bojoval na rumunské frontě jako velitel roty a zpravodajský důstojník. Své působení v 1. sv. válce ukončil v hodnosti nadporučíka.\n\nPo návratu do Československa byl 1. ledna 1920 zařazen jako zpravodajský důstojník u 8. divize v Opavě. 1. května 1920 byl povýšen na kapitána. Od 2. prosince 1920, kdy byl převelen do Levic do 14. dubna 1931 působil ve velitelských funkcích v Bratislavě, Šahách a Praze. V tomto období vystudoval Svobodnou školu politických nauk a absolvoval řadu kurzů, včetně zpravodajského a kriminalistického při Univerzitě Karlově. 15. dubna 1931, již v hodnosti majora nastoupil do funkce spojovacího důstojníka u 2. oddělení štábu ZVV Praha, kde působil do roku 1936. Po tříměsíčním působení u velitelství I. sboru v Praze přešel od 31. prosince 1936 k hlavnímu štábu jako spojovací důstojník. Poté do konce ledna 1939 působil jako spojovací důstojník 2. oddělení u Ředitelství opevňovacích prací. V hodnosti podplukovníka nastoupil 31. ledna 1939 přímo k 2. oddělení Hlavního štábu, kde působil až do okupace.\n\nPo obsazení Čech a Moravy nacistickým Německem byl přidělen do Úřadu předsednictva vlády. Zároveň se zapojil do odboje v Ústředním vedení Obrany národa. Byl pověřen řízením obranného zpravodajství (kontrašpionáže) ON. Díky aktivizaci předválečných agentů a získávání nových se mu podařilo proniknout do řad proněmecky a pronacisticky orientovaných spolků (např. Vlajka, Národní obec fašistická R. Gajdy), ze kterých se rekrutovali konfidenti a provokatéři.\n\nPřed hrozícím zatčením musel 19. prosince 1939 uprchnout do Jugoslávie.\n\nV Jugoslávii začal od 1. ledna 1940 působit jako čs. vojenský přidělenec (zde získal své krycí jméno Petar Stoj, pod kterým mu jugoslávské úřady vystavily krycí doklady). V této funkci se podílel na špionáži proti Německu, na pomoci československým občanům odcházejícím do zahraničí a materiální pomoci odboji v Protektorátu. Úzce přitom spolupracoval s bývalým vyslancem Jaroslavem Lípou a předsedou Československého svazu v Jugoslávii profesorem Františkem Smetánkou. Z titulu své funkce navázal v Istanbulu spolupráci se sovětskou zpravodajskou službou a spoluorganizoval na Balkáně vytváření zpravodajských sítí. Po přepadení Jugoslávie Německem se od dubna 1941 stal příslušníkem Československé vojenské mise v Moskvě, kde spoluorganizoval výcvik československých vojáků určených pro plnění zvláštních úkolů ve vlasti.\n\nOd 1. ledna nastoupil do funkce vojenského atašé v Íránu. V této funkci působil do začátku roku 1942. 11. února byl jmenován velitelem československé vojenské mise u štábu Tita. V této funkci působil do 10. října 1945.\n\nPo návratu do Československa byl, již v hodnosti plukovníka od 20. listopadu 1945 ustanoven přednostou V. odboru MNO. Tuto funkci vykonával do července 1946 a od 1. srpna 1946 byl přidělen k I. odboru MNO a to až do 31. října 1946. V době od 1. listopadu 1946 do 30. listopadu 1947 působil jako zástupce velitele 12. divize v Litoměřicích. Od 1. prosince 1947 do 30. září 1948 působil jako zatímní předseda II. senátu Odvolacího kárného výboru.\n\nOd 1. října 1948 byl odeslán na zvláštní dovolenou a od 1. ledna 1949 přeložen do výslužby. V 50. letech byl nezákonně odsouzen a vězněn. Zároveň byl\ndegradován na vojína. Částečně rehabilitován byl v roce 1956, a potom i v roce 1968. Plně rehabilitován byl a hodnost plukovníka mu byla posmrtně vrácena až po listopadu 1989. Pohřben je v Mladé Boleslavi.\n\n\n\n"}
{"id": "754294", "url": "https://cs.wikipedia.org/wiki?curid=754294", "title": "Gustav Loubal", "text": "Gustav Loubal\n\nGustav Loubal (11. dubna 1905 – ???) byl český a československý politik Československé strany národně socialistické (po roce 1948 Československá strana socialistická) a poslanec Prozatímního a Ústavodárného Národního shromáždění a Národního shromáždění ČSR.\n\nUž před válkou byl aktivní v komunální politice. V prosinci 1938 se stal předsedou klubu Strany národní jednoty v zastupitelstvu města Brna. V roce 1939 po okupaci se pak stal okresním vedoucím Národního souručenství v Brně. Za druhé světové války byl jako brněnský mládežnický aktivista vězněn v nacistických koncentračních táborech.\n\nPo roce 1945 se stal prvním předsedou obnovené národně socialistické strany v Brně. V letech 1945-1946 byl poslancem Prozatímního Národního shromáždění za národní socialisty. Po parlamentních volbách v roce 1946 se stal poslancem Ústavodárného Národního shromáždění, opět za národní socialisty. Ve volbách do Národního shromáždění roku 1948 se stal poslancem Národního shromáždění za Československou socialistickou stranu zvoleným ve volebním kraji Olomouc. V Národním shromáždění setrval do voleb v roce 1954.\n\nBěhem únorového převratu v roce 1948 patřil k frakci národních socialistů loajální vůči KSČ, která v národně socialistické straně převzala moc. Bezprostředně po únoru se ovšem uvádí jako nezvěstný s tím, že bezpečnostní složky pátrají po jeho pobytu a zjišťují důvody nezvěstnosti. Svým prokomunistickým postojem během únorového převratu se ve své domovské brněnské organizaci strany zdiskreditoval, a tak byl v parlamentních volbách roku 1948 takticky nasazen na kandidátní listinu v Olomouci.\n\nV polovině 50. let 20. století zasedal v předsednictvu Československé socialistické strany.\n"}
{"id": "754297", "url": "https://cs.wikipedia.org/wiki?curid=754297", "title": "Kuchyně Velikonočního ostrova", "text": "Kuchyně Velikonočního ostrova\n\nKuchyně Velikonočního ostrova (španělsky: Gastronomía de Isla de Pascua) neboli kuchyně Rapa Nui využívá suroviny a způsoby přípravy jídla které používali jednak místní domorodí obyvatelé – Rapa Nui, a také příchozí osadníci evropského původu.\n\nPolynésané, kteří na Velikonoční ostrov poprvé připluli, s sebou přivezli batáty, jamy, taro, banány a cukrovou třtinu. S nimi přivezli i slepice, které spolu se zemědělskými produkty a mořskými plody, jako jsou tuňák a další ryby, úhoř (\"koreh\"), chobotnice (\"heke\"), korýši či mořští plži (\"pipi\"), tvořily základ tradiční kuchyně. Tyto potraviny, spolu se surovinami které přinesli evropští osadníci, například nové druhy ovoce (ananas, guava, papája), vepřové a jehněčí maso, tvoří dnes hlavní stravu obyvatel Velikonočního ostrova. \n\nK tradičním jídlům patří umu: maso, mořské plody, ovoce a zelenina zabalené do banánovníkových listů, které se položí na rozžhavené kameny do \"umu pae\" (jednoduché zemní pece), překryjí se listy a nechají se několik hodin péct a zároveň dusit. V \"umu pae\" se také tradičně připravuje po'e – pudink z rozmělněných banánů, dýně, kokosu a mouky.\n\nDalším tradičním pokrmem je tunu ahi, ryba opečená na rozžhavených kamenech. K dalším oblíbeným jídlům také patří ceviche, původně peruánský pokrm připravený z na kousky nakrájené syrové ryby marinovaná ve šťávě z citrusů a ochucené chili, nebo vepřová a jehněčí žebra podávané s batáty, taro nebo maniokem. Místní podniky, zaměřené zejména na zahraniční turisty, též připravují pizzu a jiná mezinárodní jídla. \n\n"}
{"id": "754305", "url": "https://cs.wikipedia.org/wiki?curid=754305", "title": "Vrba velkolistá", "text": "Vrba velkolistá\n\nVrba velkolistá (\"Salix appendiculata\") je jedním z několika v České republice vzácných druhů rodu vrba, ve kterém je zařazen do podrodu \"Vetrix\".\n\nPůvodem je tato rostlina z Evropy, těžiště svého rozšíření má v Alpách. Roste na východě Francie, na severu Itálie a ve Střední Evropě ve Švýcarsku, Německu, Rakousku, České republice, Slovensku a Slovinsku. Vyrůstá na různých geologických podložích, především na vápencích a silikátech. Typická stanoviště jsou většinou severně orientované vlhké podhorské a horské roviny, okraje smrkových lesů a místa podél menších vodních toků, strže a soutěsky s horskými bystřinami. Snáší i přetržitě suchou půdu vykompenzovanou vysokou vzdušnou vlhkostí. Vyskytuje se od podhorských údolí až do nadmořské výšky okolo 2000 m.\n\nV ČR se drobné lokality s vrbou velkolistou nacházejí až za obvodem souvislého areálu, vyrůstá pouze na několika malých plochách na Šumavě (kary nad Černým, Plešným a Prášilským jezerem) a na jedné v Novohradských horách.\n\nDvoudomý keř dorůstající v našich podmínkách do cca 2,5 m má hladkou, šedohnědou kůru se sotva znatelnými lištami. Letorosty jsou nažloutlé až červenohnědé, zpočátku pýřité později olysalé. Svrchu mírně svraskané listy mají nápadně velké srdčité palisty a řapíky, obé okolo 1 cm délky. Listové čepele, dlouhé i 12 cm a široké i 4 cm, jsou velice variabilního tvaru, kopinaté až obvejčité, nad středem nejširší, celokrajné nebo hrubě zubaté a obvykle zvlněné. Na lícní straně jsou lysé, živě zelené až tmavozelené, na rubu jsou téměř plstnaté, šedě zelené až namodrale zelené, s velkým počtem párů žilek (více než 10).\n\nVzpřímená květenství jsou válcovité jehnědy, do kterých jsou uspořádány jednopohlavné květy. Samčí jehnědy, dlouhé až 2,5 cm, mají květy s dvěma dlouhými tyčinkami s nitkami, jen na bázi mírně chlupatými, které jsou zakončené žlutými prašníky. Samičí květy jsou s hustě světle chlupatým semeníkem na stopce, ten je zakončen delší čnělkou s dvoulaločnou bliznou. Samčí jehnědy dozrávají před rozvitím listů, samičí současně s listy (v květnu až červnu).\n\nPodpůrné listeny jsou u báze světlejší, na špičce tmavší, nektarová žláza je vejčitá. Květy jsou opylovány převážně hmyzem, jen málo větrem. Plodem je tobolka s chlopněmi srpovitě se ohýbajícími, uvnitř jsou drobná semena s chmýrem.\n\nVrba velkolistá se často kříží, jako ostatně mnoho dalších druhů vrb, s příbuznými druhy, např. s vrbou jívou a vrbou ušatou. V místech jejího výskytu v naší republice byli nalezeni jedinci s přechodnými znaky k vrbě ušaté, s kterou tam pravděpodobně vytváří hybridní roj.\n\nV České republice se vrba velkolistá vyskytuje pouze na několika málo místech a vyrůstá ve stále menším a menším počtu jedinců. Její úbytek je přičítán nevhodným přírodním podmínkám, častým sesuvům půdy, lavinám i okusu zvěře. Proto byla zařazena v \"Černém a červeném seznamu cévnatých rostlin České republiky\" z roku 2000 mezi druhy kriticky ohrožené a \"Vyhláškou Ministerstva životního prostředí ČR č. 395/1992 Sb.\" mezi druhy silně ohrožené.\n\n"}
{"id": "754307", "url": "https://cs.wikipedia.org/wiki?curid=754307", "title": "Klemperka", "text": "Klemperka\n\nKlemperka je uměle vytvořený skalní systém, který se nachází na západ od hradu Kokořín, u obce Truskavna v Šemanovickém dole.\n\nPodle pověsti získala název od loupežníka Klepery, jenž se tu v 19. století skrýval. Údajně měl být nedaleko Truskavny zabit sedláky z Vysoké. Další pověst tvrdí, že jeskyně je s obcí spojena chodbou, která ovšem pravděpodobně neexistuje. V letech 1998-2000 provedla Správa CHKO Kokořínsko vyčištění spodní části jeskyně, při níž došlo k objevení vchodu z údolí, ovšem nikoliv chodby.\n\nVstup je možný buď po žebříku, nebo po schodech vytesaných v úzkém komínu na terasu pět metrů nad povrchem. Odtud je možné přejít do horních místností a po schodech sejít do dolní části.\n\nOd hradu Kokořín je jeskyně přístupná po modré turistické značce přes obec Kokořín a za ní, na počátku Truskavenského dolu, po žluté značce.\n\n"}
{"id": "754309", "url": "https://cs.wikipedia.org/wiki?curid=754309", "title": "Kruštík bahenní", "text": "Kruštík bahenní\n\nKruštík bahenní (\"Epipactis palustris\") je vytrvalá bylina z rodu kruštík (\"Epipactis\"), která v České republice patří k silně ohroženým druhům.\n\nKruštík bahenní je vzpřímená rostlina, které dorůstá 30-50 cm. Oddenek je plazivý, vodorovně uložený s velmi řídkými a tenkými kořeny. Listy jsou úzce polodlouhé až kopinaté a maximálně dosahují 15 cm délky. Květenství je řídké, je orientované jednostranně a nese 8-30 výrazných květů. Vnější okvětní lístky jsou světle žluté až nachově hnědé, vnitřní jsou bílé nebo s nachovými skvrnkami či žilkami a pysk je delší než vnější i vnitřní okvětní lístky. Tento druh kruštíku kvete v období od června do srpna. Plodem jsou podlouhlé šestihranné tobolky s velkým množstvím semen.\n\nNázev rostliny naznačuje, že vyhledává vlhká stanoviště – typicky jsou to podmáčené, bažinné nebo rašelinné louky, prameniště, slatiny a někdy může růst i na druhotných stanovištích (staré lomy, příkopy kolem cest). Vyskytuje se téměř v celé Evropě, na severu Afriky a v Asii jeho rozsah zasahuje až po Malou Asii a k jezeru Bajkal. V České republice se vzácně vyskytuje na Šumavě, v Polabí a v Sudetech, početnější populace jsou na Moravě – Bílé Karpaty, okolí Brna či Pomoraví.\n\n \n"}
{"id": "754313", "url": "https://cs.wikipedia.org/wiki?curid=754313", "title": "Jasło", "text": "Jasło\n\nJasło (německy \"Jassel\") je okresní město ležící v Podkarpatském vojvodství v jihovýchodním Polsku. Je umístěné v srdci oblasti Doły Jasielsko Sanockie. Leží na soutoku řek Ropa, Jasiołka a Wisłoka.\n\nV okolí města proběhla významná operace druhé světové války – bitva u Jasla.\n\nPatronem města je sv. Antonín z Padovy.\n\nPrvní písemná zmínka o Jasłe se datuje k roku 1262. V roce 1365 mu byla přiznána městské práva. V roce 1900 navštívil město císař František Josef I.\n\n18. února 1846 zde začala Haličská vzpoura. Během druhé světové války bylo Jasło z 97 % zničeno.\n\nJasło je významným železničním uzlem jihovýchodního Polska. Potkávají se tu vlaky směřující z východu ze Zagórza, ze západu ze Stróża, a ze severovýchodu z Rzeszówa. V současnosti však význam tohoto uzlu upadá, jelikož je naprostá většina osobní dopravy převedena na silnici (autobusy). V Jasłe je velké autobusové nádraží PKS, ze kterého se lze dostat do všech velkých měst Polska. Po městě zajišťují dopravu autobusy městské hromadné dopravy.\n\nNachází se zde 4 základní školy, 5 městských škol, 3 všeobecná lycea, 5 středních škol, ZUŠ a gymnázium.\n\nVe městě se nachází okresní nemocnice a ordinace specializovaných lékařů.\n\nVětšina obyvatel se hlásí ke katolické církvi, dále zde jsou skupiny řeckých katolíků, protestantů (Laické domácí misijní hnutí, Letniční církev v Polsku) a Svědků Jehovových. Ve městě také sídlí nevelká židovská komunita.\nŘímskokatolická církev zde spravuje devět kostelů:\n\n\n\n"}
{"id": "754317", "url": "https://cs.wikipedia.org/wiki?curid=754317", "title": "Kruštík modrofialový", "text": "Kruštík modrofialový\n\nKruštík modrofialový (\"Epipactis purpurata\") je vytrvalá bylina z rodu kruštík (\"Epipactis\"), která v České republice patří k ohroženým druhům (C3).\n\nKruštík modrofialový je vzpřímená, modrofialově naběhlá bylina, které roste ve skupině 2–10 rostlin nebo i jednotlivě. Dorůstá do výšky 20–60 cm. Oddenek je krátký se silnými kořeny. Na spodní části lodyhy jsou nafialovělé šupiny, stejný barevný nádech mají i listy vejčitě kopinatého tvaru (délka 5–8 cm). Květenství dosahuje délky až 25 cm a je husté (obsahuje 20–50 květů). Květy jsou široce otevřené. Vnější okvětní listy jsou šedavě zelené, vnitřní jsou menší a mají bílou barvu s odstínem žluté nebo zelené. Pysk je kratší než okvětní lístky. Rostliny kvetou v období mezi červencem a zářím. Plodem kruštíku modrofialového jsou oválné tobolky s drobnými semeny.\n\nKruštík modrofialový je během ontogeneze závislý na mykorhize a je typický částečnou ztrátou chlorofylu, což podmiňuje zbarvení rostliny.\n\nTento druh kruštíku nejčastěji roste ve stinných lesích s chudým bylinným patrem. Preferuje humózní na živiny bohaté půdy. Areál druhu je nesouvislý, roste v Anglii, Portugalsku, Německu, v zemích Beneluxu, ve Francii, na Balkánu a v oblasti východní a střední Evropy. V ČR roste také velmi nerovnoměrně ve středních a východních Čechách a na Moravě (Brněnsko, Znojemsko, Chřiby, Bílé Karpaty).\n\n \n"}
{"id": "754322", "url": "https://cs.wikipedia.org/wiki?curid=754322", "title": "Wu Ti", "text": "Wu Ti\n\nWu Ti (pchin-jinem \"Wu Di\") je jméno čínského původu, které nosí více osobností:\n\n\n"}
