{"id": "694298", "url": "https://cs.wikipedia.org/wiki?curid=694298", "title": "Pochod živých", "text": "Pochod živých\n\nPochod živých (: \"March of the Living\") je každoročně pořádaný 3,5 kilometrový pochod v Den památky holocaustu (Jom ha-šo'a) z koncentračního tábora Auschwitz I do Auschwitz II Birkenau, největšího komplexu nacistických koncentračních táborů postavených během druhé světové války. Symbolizuje pochody smrti, které se ke sklonku války konaly v řadě míst Evropy.\n\nPochod je součástí vzdělávacího programu, který přivádí studenty z celého světa do Polska, kde na vlastní oči vidí pozůstatky holocaustu. Byl založen v roce 1988 a koná se každoročně dva týdny v průběhu dubna a května, bezprostředně po svátku Pesach. Jeho iniciátorem byl izraelský ministr školství a bývalý izraelský prezident Jicchak Navon.\n\n"}
{"id": "694302", "url": "https://cs.wikipedia.org/wiki?curid=694302", "title": "Umm Túbá", "text": "Umm Túbá\n\nUmm Túbá (: , \"Um Tuba\", : ) je arabská městská čtvrť v jižní části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce okolo 700 metrů, cca 4,5 kilometru jižně od Starého Města. Na severu s ní sousedí arabská čtvrť Súr Báhir, za jejíž podčást je Umm Tuba považována. Na severozápadě je to administrativně samostatná židovská vesnice Ramat Rachel, na jihozápadě rovněž židovská Har Choma. Leží na jižních svazích hornatého hřbetu, který na severu a východu prudce spadá do údolí vádí Nachal Darga a na jihu klesá do četných hluboce zaříznutých údolí, která už jsou součástí aridní Judské pouště. Leží na dotyku se Zelenou linií, která do roku 1967 rozdělovala Jeruzalém. Jižně od čtvrtě prochází lokální silnice číslo 398, která spojuje izraelské osady východně od Betléma s Jeruzalémem.\n\nPůvodně šlo o malé ryze vesnické sídlo. V roce 1922 tu žilo 933 lidí, v roce 1945 už 2450 (společná populace pro Súr Báhir a Umm Túbá). Na konci první arabsko-izraelské války byla v rámci dohod o příměří z roku 1949 začleněna do území okupovaného Jordánskem. Osídlili ji tehdy četní arabští uprchlíci, kteří byli vysídleni neo odešli z území státu Izrael. V roce 1967 byla okupována Izraelem a stala se městskou částí Jeruzaléma.\n"}
{"id": "694306", "url": "https://cs.wikipedia.org/wiki?curid=694306", "title": "Mistrovství Českého svazu fotbalového 1919", "text": "Mistrovství Českého svazu fotbalového 1919\n\nTento článek pojednává o třetím ze čtyř neoficiálních celorepublikových ligových ročníků, ze kterých vzešel právoplatný Mistr Československa. Tyto ročníky totiž byly od ostatních ročníků v předligové éře výjimečné tím, že se na jejich koncích konal celorepublikový turnaj systémem play off či finále. Tento ročník se odehrával v roce 1919. Na jaře roku se ve čtyřech krajích konala tzv. \"Župa\". Největší z nich byla Středočeská župa s 9 členy. Tu vyhrála AC Sparta Praha a kvalifikovala se tak stejně jako vítězové ostatních tří regionálních soutěží do celorepublikového finále hraném systémem každý s každým. Ve finále zvítězila AC Sparta Praha a zajistila si tak 2. mistrovský titul (po předchozím 1912).\n\n"}
{"id": "694307", "url": "https://cs.wikipedia.org/wiki?curid=694307", "title": "Tran Duc Luong", "text": "Tran Duc Luong\n\nTran Duc Luong (vietnamsky Trần Đức Lương; * 5. května 1937 provincie Quang Ngai) je bývalý vietnamský prezident a člen politbyra vietnamské komunistické strany. Ve funkci prezidenta působil od 24. září 1997 do 24. června 2006, po dvě volební období. Vystudoval geologii a pracoval jako kartograf, do komunistické strany vstoupil v roce 1959 a od roku 1970 se stal stranickým funkcionářem.\n"}
{"id": "694309", "url": "https://cs.wikipedia.org/wiki?curid=694309", "title": "TAAG Angola Airlines", "text": "TAAG Angola Airlines\n\nTAAG Angola Airlines (portugalsky: Linhas Aéreas de Angola) jsou národní letecká společnost Angoly, se sídlem na letišti v Luandě. Provozují rozsáhlou domácí síť pravidelných letů a mezi zahraniční destinace patří také oblasti v Jižní Americe. Je to jedna z mála ziskových společnosti Sub-saharské Afriky. Společnost vlastní ze 100% stát.\n\nLetecká společnost byla založena v září roku 1938 pod názvem DTA (Divisão dos Transportes Aéreos), kdy ji spravovala portugalská koloniální vláda. První let se uskutečnil pomocí dvojplošníku De Havilland Dragon Rapid 17. července 1940. Roku 1940 byla společnost přejmenována na DTA-Linhas Aéreas de Angola. Poslední přejmenování se uskutečnilo roku 1974, kdy společnost získala svůj nynější název TAAG - Linhas Aéreas de Angola. Zkratka \"TAAG\" znamená Transportadora Aérea Angolana.\n\nPo získání nezávislosti na Portugalsku v roce 1975 se aerolinie TAAG Angola Airlines staly vlajkovou lodí angolského letectví. Během roku 1970 společnost získala několik letadel typu Iljušin Il-62 a Boeing 707. Na konci sedmdesátých let společnost získala i proudový Boeing 737. V té samé době byl představen na vnitrostátních linkách Fokker K-27.\n\nLetecká společnost se spoléhá na menší letadla typu Boeing 727 a Boeing 737 na vnitrostátní lety a na větší, ale poněkud starší letadla typu Boeing 707, Lockheed L-1011, který má pronajatý od TAP Air Portugal. Angolská vláda tvořila TAAG Angola Air pro domácí provoz. Letecká společnost se spoléhal na menší letadla, jako je Boeing 727 a Boeing 737, na tyto místní lety. To také používal větší, ale starší, Boeing 707s, stejně jako dva příklady z Lockheed L-1011 TriStar v roce 1990, který byl pronajat od TAP Air Portugal.\n\nV listopadu 2008 byla jmenována nová rada společnosti ve snaze vymazat TAAG Angola Airlines z černého seznamu EU, podle kterého nemohli létat na území Evropy.\n\nTAAG Angola Airlines spolupracuje s těmito společnostmi:\n\nTAAG Angola Airlines využívá tato letadla:\n\nDne 28. června 2007, Evropská unie zakázala všem letadlům společnosti TAAG Angola Airlines s výjimkou letadel zapůjčených od South African Airways lety na území EU, které začalo platit od 4. července 2007. Tento zákaz se dotknul několika strojů, určených pro lety do Evropy a tak se společnost rozhodla, že v rámci snahy minimalizování ztrát zahájí lety do Dubaje a Pekingu. TAAG Angola Airlines mohly pokračovat v letech do Evropy jen stroji zapůjčenými od South Africa Airways.\n3. července 2009 společnost dostala povolení obnovit lety do Evropy, ale za velmi přísných podmínek. Jednou z nich bylo například povolení létat pouze do Lisabonu a používat při tom pouze tři Boeingy 777-200ER. Toto ustanovení bylo v listopadu 2009 rozšířeno na čtyři Boeingy 737-700. Maximální počet letů byl stanoven na 10 týdně.\n1. srpna 2009 se uskutečnil první let po dvouleté pauze z Luandy do Lisabonu.\nÚplné zrušení omezení nastalo 30. března 2010, kdy EU oznámilo, že TAAG Angola Airlines mohou přistávat na všech evropských letištích.\n\n"}
{"id": "694316", "url": "https://cs.wikipedia.org/wiki?curid=694316", "title": "Umm Lísún", "text": "Umm Lísún\n\nUmm Lísún (: , \"Um Lisun\", : ) je arabská městská čtvrť v jižní části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce necelých 700 metrů, cca 4 kilometry jižně od Starého Města. Na severu s ní sousedí arabská čtvrť Arab al-Savahira, na jihozápadě arabská Súr Báhir a Umm Túbá, na severozápadě židovská Talpijot Mizrach. Leží na hornatém hřbetu, který na západu a jihu prudce spadá do údolí vádí Nachal Darga. Další hluboká údolí včetně Nachal Kidron se nacházejí východně odtud, kde již začíná aridní Judská poušť. Východně od čtvrtě pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými vesnicemi jako Savahira al-Šarkija. Umm Lísún leží na dotyku se Zelenou linií, která do roku 1967 rozdělovala Jeruzalém.\n\nPůvodně šlo o malé ryze vesnické sídlo. Na konci první arabsko-izraelské války byla v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma. Většina obyvatel patří do klanu \"Obejd\". V okolí se nacházejí pohřební jeskyně z římských a byzantských dob.\n"}
{"id": "694318", "url": "https://cs.wikipedia.org/wiki?curid=694318", "title": "Hráč roku dle FWA", "text": "Hráč roku dle FWA\n\nHráč roku dle FWA (anglicky: Football Writers' Association Footballer of the Year) je ocenění udělované v rámci anglického fotbalu nejlepšímu hráči sezóny. Uděluje se na základě hlasování asociace fotbalových novinářů. Ocenění se uděluje od roku 1948, kdy ho obdržel Stanley Matthews. Nejčastějším vítězem je trojnásobný držitel ocenění Francouz Thierry Henry. \n\nVysvětlivky:\n\n"}
{"id": "694319", "url": "https://cs.wikipedia.org/wiki?curid=694319", "title": "Taífská dohoda", "text": "Taífská dohoda\n\nTaífská dohoda (: اتفاقية الطائف) byla dohoda, která vedla k ukončení libanonské občanské války a změně politického systému v Libanonu. Její součástí bylo politické zrovnoprávnění muslimů s dosud privilegovanými maronitskými křesťany či například nastavení časového rámce pro odchod okupující syrské armády. Byla podepsána 22. října 1989 v saúdskoarabském Taífu a ratifikována 4. listopadu 1989.\n\n"}
{"id": "694322", "url": "https://cs.wikipedia.org/wiki?curid=694322", "title": "Wild Man Fischer", "text": "Wild Man Fischer\n\nWild Man Fischer (* jako Lawrence Wayne Fischer; 6. listopadu 1944, Los Angeles, Kalifornie, USA - 16. června 2011, tamtéž) byl americký hudebník a skladatel. Spolupracoval s mnoha hudebníky, mezi nejznámější patří Tom Waits, Jim Morrison, Frank Zappa a Janis Joplin. Zemřel na srdeční problémy.\n"}
{"id": "694325", "url": "https://cs.wikipedia.org/wiki?curid=694325", "title": "Arab as-Sawáhira", "text": "Arab as-Sawáhira\n\nArab as-Sawáhira (: , : ) je arabská čtvrť v jihovýchodní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce cca 700 metrů, cca 3,5 kilometru jihojihovýchodně od Starého Města. Na severu s ní sousedí arabská čtvrť as-Sawáhira al-Gharbíja a Džebel Mukabir, na jihu arabská Umm Lísún. Na východě židovská čtvrť Talpijot Mizrach. Leží na okraji Judské pouště na hornatém hřbetu, který na jihu prudce spadá do údolí vádí Nachal Darga, na východě do hlubokého kaňonu Nachal Kidron. Východně od čtvrtě pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými vesnicemi jako as-Sawáhira aš-Šarqíja. Arab as-Sawáhira leží na dotyku se Zelenou linií, která do roku 1967 rozdělovala Jeruzalém.\n\nNa konci první arabsko-izraelské války byla tato lokalita v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma.\n"}
{"id": "694328", "url": "https://cs.wikipedia.org/wiki?curid=694328", "title": "Undekan", "text": "Undekan\n\nUndekan (CH) je uhlovodík, kapalný alkan s 11 atomy uhlíku v molekule. Existuje celkem 159 izomerů undekanu.\n\nSpolečně s ostatními uhlovodíky může být použit jako vnitřní standard v plynové chromatografii.\n"}
{"id": "694331", "url": "https://cs.wikipedia.org/wiki?curid=694331", "title": "Mérenský kůň", "text": "Mérenský kůň\n\nMérenský kůň je plemeno starobylého původu z jižní Francie. Příležitostně bývá ještě označován jako arièžský poník. Je to malé prosté venkovské plemeno pocházející ze svahů Pyrenejí a Arièžských hor, z povodí řeky Ariège. Bývá považováno za potomka zdejších prehistorických koní tarpaního typu. Vzniklo pravděpodobně křížením původních poníků s klisnami římských legionářů a posléze bylo obohaceno krví percherona a bretona. V minulosti byli mérenští koně využíváni v dolech, při stahování dřeva, na zemědělské práce a jako soumaři při pašování v horách. Dnes je mérenský kůň převážně využíván pod sedlo a k jezdectví.\n\nMeréni mají sytě černou barvu, v zimě s červenohnědým leskem. Hřívu a ocas mají husté a hrubé. Jsou velmi nenároční a houževnatí, zvyklí na dřinu i v těžkých podmínkách. Dobře snáší zimu, mráz, sníh, naproti tomu jim nedělají dobře velká vedra.\n\nUž Gaius Julius Caesar je popsal ve své knize o dobývání Gálie (dnešní Francie). \nV kohoutku měří 135–150 cm.\n"}
{"id": "694336", "url": "https://cs.wikipedia.org/wiki?curid=694336", "title": "As-Sawáhira al-Gharbíja", "text": "As-Sawáhira al-Gharbíja\n\nAs-Sawáhira al-Gharbíja (: , : ) je arabská čtvrť v jihovýchodní části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce přes 600 metrů, cca 2,5 kilometru jihojihovýchodně od Starého Města. Na severu s ní sousedí arabská čtvrť Džebel Batan al-Hawa, na severozápadě etnicky smíšená Abu Tor, na jihu arabská Džebel Mukabir a Arab as-Sawáhira, na jihozápadě židovská Talpijot Mizrach. Leží na okraji Judské pouště na východních svazích hornatého hřbetu, který prudce spadá do údolí vádí Nachal Kidron, do něhož po severním okraji čtvrtě přitéká vádí Nachal Ecel. Východně od čtvrtě procházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými vesnicemi jako as-Sawáhira aš-Šarqíja. As-Sawáhira al-Gharbíja leží na dotyku se Zelenou linií, která do roku 1967 rozdělovala Jeruzalém.\n\nPůvodně šlo o malé ryze vesnické sídlo. Na konci první arabsko-izraelské války byla v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma. V roce 1982 tu žilo 4208 obyvatel, v roce 2007 již 4814.\n"}
{"id": "694340", "url": "https://cs.wikipedia.org/wiki?curid=694340", "title": "Džebel Mukabir", "text": "Džebel Mukabir\n\nDžebel Mukabir (: ג'בל מוכאבר, : جبل مكبر) je arabská čtvrť v jihovýchodní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce okolo 700 metrů, cca 3 kilometry jihojihovýchodně od Starého Města. Na severu s ní sousedí arabská čtvrť Al-Savahira al-Garbija, na jihu Arab al-Savahira, na jihozápadě židovská Talpijot Mizrach. Leží na okraji Judské pouště na okraji hornatého hřbetu, který východně odtud prudce spadá do údolí vádí Nachal Kidron, do kterého po severním okraji čtvrtě přitéká vádí Nachal Ecel. Východně od čtvrtě pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými vesnicemi jako Savahira al-Šarkija. Džebel Mukabir leží na dotyku se Zelenou linií, která do roku 1967 rozdělovala Jeruzalém.\n\nPůvodně šlo o malé ryze vesnické sídlo. Na konci první arabsko-izraelské války byla v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma. Zástavba má rozptýlený vesnický charakter. Podlé arabské legendy vznikl název této lokality, když se na zdejší vrch postavil chalífa Umar ibn al-Chattáb a zvolal (\"Aláhu akbar\", Bůh je velký).\n\nPlocha této městské části dosahuje 2949 dunamů (2,949 kilometru čtverečního). V roce 2000 tu žilo 12 859 a v roce 2002 14 050 obyvatel.\n\n"}
{"id": "694349", "url": "https://cs.wikipedia.org/wiki?curid=694349", "title": "Mistrovství Českého svazu fotbalového 1913", "text": "Mistrovství Českého svazu fotbalového 1913\n\nTento článek pojednává o druhém ze čtyř neoficiálních celorepublikových ligových ročníků, ze kterých vzešel právoplatný Mistr Českých zemí. Tyto ročníky totiž byly od ostatních ročníků v předligové éře výjimečné tím, že se na jejich koncích konal celorepublikový turnaj systémem play off či finále. Tento ročník se odehrával v roce 1913. Na jaře roku se konala tři regionální mistrovství. Nejvíce členů mělo \"Mistrovství Čech\", a to 8. Toto mistrovství vyhrála SK Slavia Praha a kvalifikovala se tak stejně jako vítěz \"Mistrovství Moravy\" SK Moravská Slavia Brno do celorepublikového finále. Ve finále zvítězila SK Slavia Praha a zajistila si tak historicky 1. mistrovský titul.\n\n\n\n"}
{"id": "694351", "url": "https://cs.wikipedia.org/wiki?curid=694351", "title": "Skotská rallye 2010", "text": "Skotská rallye 2010\n\nSkotská rallye 2010 byla jedenáctým podnikem šampionátu Intercontinental Rally Challenge 2010. Zvítězil zde Juho Hänninen s vozem Škoda Fabia S2000\n\nPrvní etapa obsahovala 8 zkoušek. Zpočátku vedl Guy Wilks s Fabií. Na dalších pozicích byl Kris Meeke s vozem Peugeot 207 S2000 a Andreas Mikkelsen s vozem Ford Fiesta S2000. Hänninen probrzdil zatáčku a ztratil deset sekund. Na třetím testu měli defekt dva vozy týmu Proton Motorsport a třetí pilot Alister McRae odstoupil na páté zkoušce. Chyboval také Wilks ale vedení udržel. Naopak Meeke se po defektu propadl na čtvrté místo. Wilks ale odstoupil na pátém testu kvůli zlomené hnací hřídeli. Odstoupil také Keith Cronin s dalším vozem Proton Satria Neo S2000. Na první místo se posunul Hänninen a za ním byl Mikkelsen. Meeke se po problémech s brzdami opět propadl a třetí byl Thiery Neuville s dalším Peugeotem.\n\nV druhé etapě startovaly i posádky, které již odstoupily, ale nemohly zasáhnout do pořadí. Testy vyhrával Wilks, ale vedení udržoval Hänninen. Neuville měl defekt a Meeke se posunul na třetí místo. Neuville pak havaroval a ze soutěže odstoupil. Hänninen vedení udržel a zvítězil. Druhý skončil Mikkelsen a třetí Meeke. V cíli bylo klasifikováno pouze 10 posádek.\n\n"}
{"id": "694354", "url": "https://cs.wikipedia.org/wiki?curid=694354", "title": "Lorenzo Amoruso", "text": "Lorenzo Amoruso\n\nLorenzo Pier Luigi Amoruso (* 28. června 1971 v Bari) je bývalý italský fotbalový obránce. Za svou kariéru hrál v 7 fotbalových klubech. Nejdelší dobu a asi nejúspěšnější období strávil u skotských Rangers. V jejich dresu získal dvakrát treble (vítězství v lize, národním poháru i ligovém poháru). Celkem získal každou z trofejí třikrát. V roce 1996 v dresu Fiorentiny pomohl získat Coppu Italia. Kariéru ukončil v roce 2008 po působení v sanmarinském klubu SS Cosmos. V roce 2002 získal ocenění pro nejlepšího hráče skotské Premier League od hráčské asociace SPFA.\n"}
{"id": "694356", "url": "https://cs.wikipedia.org/wiki?curid=694356", "title": "Ponorka typu 094", "text": "Ponorka typu 094\n\nPonorka typu 094 (v kódu NATO třída Jin) je třída jaderných raketonosných ponorek námořnictva Čínské lidové republiky. Jedná se o druhou generaci čínských raketonosných ponorek nahrazující starší typ \"092\" (v kódu NATO třída \"Xia\"), postavený kvůli technickým problémům pouze v jediném exempláři. Do roku 2018 byly dokončeny čtyři ponorky této třídy. Celkový plánovaný počet není znám.\n\nPonorky operují ze základny na ostrově Hainan v oblasti Jihočínského moři. Dle odhadů jsou ponorky svou hlučností na úrovní sovětského Projektu 667BDR (Delta III) ze 70. let 20. století.\n\nVývoj nové třídy ponorek začal přibližně na počátku 80. let. Podrobnosti byly utajeny. Dle nepotvrzených odhadů se na vývoji podílelo Rusko (ruská konstrukční kancelář Rubin).\n\nPonorky staví loděnice Bohai Shipbuilding Heavy Industry ve městě Chu-lu-tao v provincii Liao-ning. První rozestavěna roku 1999, na vodu spuštěna roku 2004 a do služby přijata v roce 2010. Balistické rakety JL-2, které jsou hlavní zbraní ponorek, dle amerických odhadů v roce 2013 dosáhly počátečních operačních schopností. Druhá ponorka byla na vodu spuštěna roku 2007. Do roku 2018 byly do služby přijaty čtyři ponorky této třídy. Dle odhadů byla nejméně jedna ponorka dokončena ve vylepšené verzi (někdy je označována typ \"094A\"). V letech 2017–2018 bylo na základě satelitních snímků odhadnuto, že Čína mohla spustit na vodu pátou a šestou ponorku typu \"094\".\n\nKonstrukce tohoto typu využívá některé technologie z útočných ponorek typu \"093\" (například pohonný systém). Trup ponorek má kapkovitý tvar. Hloubková kormidla jsou umístěna na věži, ocasní kormidla mají konvenční křížové uspořádání. Ponorky nesou 12 kusů třístupňových balistických raket JL-2 s doletem odhadovaným na 8000 km. Každá může nést jednu jadernou hlavici, nebo čtyři slabší. Další výzbroj představuje šest 533mm torpédometů. Jádrem pohonného systému tohoto typu je zřejmě tlakovodní reaktor pohánějící jeden lodní šroub.\n"}
{"id": "694358", "url": "https://cs.wikipedia.org/wiki?curid=694358", "title": "Džebel Batan al-Hawa", "text": "Džebel Batan al-Hawa\n\nDžebel Batan al-Hawa (: ג'בל בטן אל הווא, historický název lokality הר המשחית, Har ha-Mašchit) je arabská čtvrť v jihovýchodní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce okolo 700 metrů (maximální výška 747 metrů), cca 1,5 kilometru jihojihovýchodně od Starého Města. Na severu s ní sousedí arabská čtvrť Ras al-Amud a at-Tur, na severozápadě Silvan, na západě etnicky smíšená arabsko-židovská Abu Tor a na jihu arabská Al-Savahira al-Garbija. Zaujímá vrcholové partie i jižní svahy hory Har ha-Mašchit, která je jedním ze tří vrcholů severojižního hřbetu, který z východu lemuje centrální oblast Jeruzaléma. Dalšími dílčími vrcholy tohoto pásu je Hora Olivetská a Hora Skopus. Hora je zmiňována v Bibli. Na východě i západě ji ohraničují prudká údolí patřící do povodí vádí Nachal Kidron, do kterého sem od západu ještě ústí boční vádí Nachal Acal. Východně od čtvrtě pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými vesnicemi jako Savahira al-Šarkija. Džebel Batan al-Hawa leží nedaleko Zelené linie, která do roku 1967 rozdělovala Jeruzalém.\n\nPůvodně šlo o malé ryze vesnické sídlo. Na konci první arabsko-izraelské války byla v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma. Zástavba má rozptýlený vesnický charakter a spolu s okolními čtvrtěmi vytváří na živelně rostlém půdorysu souvislou aglomeraci.\n\nPlocha této městské části dosahuje 568 dunamů (0,568 kilometru čtverečního). V roce 2000 tu žilo 11 922 a v roce 2002 12 984 obyvatel.\n\n"}
{"id": "694366", "url": "https://cs.wikipedia.org/wiki?curid=694366", "title": "Ponorkobus", "text": "Ponorkobus\n\nPonorkobus (v originále \"Das Bus\") je čtrnáctá epizoda deváté série animovaného seriálu Simpsonovi. Epizoda byla poprvé odvysílána 15. února 1998 na stanici Fox. Tento díl vypráví o skupině dětí ze Springfieldské základní školy, která uvízne na pustém ostrově, a zároveň o snahách Homera Simpsona o založení vlastní internetové firmy. Díl režíroval Pete Michels a scénář k němu napsal David S. Cohen.\n\nVe Springfieldské základní škole probíhá vzdělávací projekt o OSN. Součástí projektu je i víkendová exkurze. V autobuse se Bart s Nelsonem vsadí o to, jestli se dříve dokutálí na druhou stranu autobusu Nelsonův pomeranč nebo Bartovo jablko. Milhouse chce závodit také a do cíle pošle grapefruit, který se ale dostane pod brzdu a autobus se převrátí do moře. Otto (řidič autobusu) plave pro pomoc a autobus plný dětí dopluje na neznámý ostrov. Na celém ostrově není nic k jídlu, a tak propukne panika. Bart si ráno vzpomene na chladicí box se svačinami, který zůstal v autobusu, a plave pro něj. To se mu povede, ale druhý den ráno skupina zjistí, že všechno jídlo z boxu přes noc někdo snědl. Obviní Milhouse, jehož dech zavání po sýrových nachos. Většina z ostatních dětí by mu nejraději na místě „rozpárala břicho“, ale Líza pro něj chce spravedlivý soud.\n\nMezitím ve Springfieldu Homer zjistí, že Ned Flanders podniká z domova a vlastní malou internetovou firmu. To ho rozohní a začne si stěžovat Marge, že všichni kromě Simpsonů už na internetu vydělávají. Rozhodne se tedy zbohatnout na internetu, a to i přesto, že o něm nic neví. Založí si firmu s názvem Compu-Global-Hyper-Mega-Net. Ta sice nevykazuje žádnou činnost, ale i přesto přiláká pozornost Billa Gatese, který se rozhodne Compu-Global-Hyper-Mega-Net odkoupit. Homer se raduje, ale jen do té doby, než zjistí, že slovem „koupit“ Gates myslel rozbití všeho hmotného majetku Homerovy firmy. Se slovy „nezbohatl jsem tím, že bych vypisoval kvanta šeků,\" Gates odchází.\n\nZpátky na ostrově probíhá soud s Milhousem. Toho zastupuje Líza, protistranou je Nelson, soudcem Bart. Milhouse se brání tím, že jídlo nesnědl on, ale neznámá obluda. Bart nakonec rozhodne o nevinně Milhouse pro nedostatek důkazů. To velmi rozzlobí ostatní děti, které chtějí Milhouse zabít, a teď navíc padl jejich hněv i na hlavy Lízy a Barta, kteří se Milhouse zastali. Děti pronásledují trojici po celém ostrově až do temné jeskyně. Tam zjistí, že tajemná obluda je divočák. Najdou u něj také balíček chipsů, které definitivně prokážou Milhouseovu nevinnu.\n\nLíze dojde, že když na ostrově přežívá divočák, musí tam být něco k jídlu. Zjistí, že olizuje sliz z kamení, a tím si zajišťuje potravu. Je z toho nadšená, ale ostatní děti mají na věc jiný názor a raději zabijí a snědí divočáka.\n\nDíl je ukončen ve stylu antické deus ex machina, protože končí pohledem na ostrov a slovy „A tak se děti naučily fungovat jako společnost. A nakonec je zachránil, éé, dejme tomu Vočko“.\n"}
{"id": "694373", "url": "https://cs.wikipedia.org/wiki?curid=694373", "title": "Ras al-Amud", "text": "Ras al-Amud\n\nRas al-Amud (: ראס אל-עמוד, : راس العامود‎) je arabská čtvrť v jihovýchodní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce necelých 700 metrů, přes 1 kilometr jihojihovýchodně od Starého Města. Na jihu a jihozápadě s ní sousedí arabská čtvrť Džebel Batan al-Hawa, na východě Vádí Kadum, na západě Silvan a na severu at-Tur. Zaujímá vrcholové partie i východní svahy hory Har ha-Mašchit, která je jedním ze tří vrcholů severojižního hřbetu, jenž z východu lemuje centrální oblast Jeruzaléma. Dalšími dílčími vrcholy tohoto pásu je Hora Olivetská a Hora Skopus. Na východě terén klesá do hlubokého údolí patřícího do povodí vádí Nachal Kidron. Východně od čtvrtě pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými sídly jako Abu Dis a al-Ejzarija. Čtvrtí prochází lokální silnice číslo 417. Ras al-Amud leží nedaleko Zelené linie, která do roku 1967 rozdělovala Jeruzalém.\n\nPůvodně šlo o malé ryze vesnické sídlo. Na mapě z roku 1947 je tu zakresleno pouhých cca 20 domů. Během mandátní Palestiny zde stávala britská policejní stanice. Tu pak v roce 1948 využívala Arabská legie. Na konci první arabsko-izraelské války byla lokalita v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma. Zástavba má rozptýlený vesnický charakter a spolu s okolními čtvrtěmi vytváří na živelně rostlém půdorysu souvislou aglomeraci. Budovu původní britské policejní stanice využívá Izraelská policie a plánuje se tu zřídit styčné úřady pro bezpečnostní koordinaci s Palestinskou autonomií. Od konce 90. let 20. století vyrůstá na západním okraji čtvrti židovská sídelní enkláva zvaná Ma'ale ha-Zejtim.\n\n"}
{"id": "694374", "url": "https://cs.wikipedia.org/wiki?curid=694374", "title": "Ingle", "text": "Ingle\n\nPříjmení Ingle má několik osobností:\n\n"}
{"id": "694375", "url": "https://cs.wikipedia.org/wiki?curid=694375", "title": "Waters", "text": "Waters\n\nWaters může znamenat:\n\n"}
{"id": "694378", "url": "https://cs.wikipedia.org/wiki?curid=694378", "title": "Valaam", "text": "Valaam\n\nValaam, z finského jména \"Valamo\", je souostroví v severní části Ladožského jezera, nacházející se na území Sortavalského rajónu Karelské republiky v Rusku.\n\nJméno ostrova je odvozeno od ugrofinského slova \"valamo\", což znamená vysoký, hora, země. Ve 12. století byly ostrovy součástí Novgorodské republiky. V období tzv. Smuty v 17. století byly ostrovy obsazeny Švédskými dobyvateli. Rusko je ale dobylo zpět ani ne o století později. Když na počátku 19. století vzniklo jako autonomní část Ruského carství Finské velkoknížectví, připojil car Alexandr I. Pavlovič Valaam k Finsku. V roce 1917 se stalo souostroví součástí nově vzniklého Finska. To však netrvalo dlouho, protože SSSR získal Valaam zpět v Zimní válce a následné Pokračovací válce. Během let byl ostrov navštíven cary Alexandrem I., Alexandrem II., mnoha členy carské rodiny a také například Čajkovským a Mendělejevem.\n\nCelková rozloha více než 50 ostrovů je 36 km². Největší ostrov, který se též nazývá Valaam, je velice známý pro svou nádhernou přírodu a Valaamské opatství ze 14. století.\n\nKlimatické a přírodní podmínky jsou jedinečné díky poloze na Ladožském jezeře. Jaro začíná koncem března a v létě je okolo 30 - 35 slunečných dnů, což je více než na pevnině. Průměrná teplota v červenci je 17 °C. Zima přichází v počátcích prosince. V půli února se stává sjízdnou cesta po ledě do nejbližšího města Sortavala, které je vzdáleno 42 km. Průměrná teplota v únoru je minus 8 °C.\n\nNa ostrově roste více než 480 druhů rostlin, z nichž většinu vypěstovali místní mniši. Většina ostrova je pokryta jehličnany, z nichž 65% tvoří borovice.\n\nV roce 1999 ostrov čítal okolo 600 trvale žijících osob, většinou z řad příslušníků armády, uměleckých restaurátorů, průvodců a mnichů. Nachází se zde mateřská škola, sportovní, kulturní a zdravotní středisko a škola. Valaamská komunita zatím nemá žádný administrativní status. Místní obyvatelé chtějí, aby měl ostrov úřad, kde by se konaly řádné volby, ale hlavní představení kláštera jsou proti.\n\n"}
{"id": "694389", "url": "https://cs.wikipedia.org/wiki?curid=694389", "title": "Rolf Edberg", "text": "Rolf Edberg\n\nRolf Arne Edberg (* 29. září 1950 ve Stockholmu) je bývalý švédský hokejový útočník.\n\nSvou hokejovou kariéru začal v rodném městě v týmu Hammarby IF Stockholm, kde debutoval v druhé nejvyšší lize Division 2 v sezóně 1966/67 a v následujícím ročníku se podařilo týmu postoupit do nejvyšší ligy Division 1 kde rovněž debutoval. S týmem se neudrželi v nejvyšší lize a sestoupili zpět do Division 2, kde s mateřským týmem odehrál poslední sezónu v Division 1. V letech 1970 až 1978 hrával za tým AIK Solna, který hrál v Division 1 a později od nového ročníku 1975/76 v lize Elitserien. S AIK Solna v sezóně 1977/78 postoupil do playoff kde dokráčeli až do finále ale prohráli 1:2 na zápasy s týmem Skellefteå AIK. Za tento úspěch s 19 body z toho sedm gólů za 29 odehraných zápasů byl zvolen do All-Star Team a vyhrál Guldpucken jako nejlepší švédský hráč roku.\n\n10. června 1978 podepsal smlouvu na tři roky s týmem Washington Capitals jako volný hráč. V následujících třech sezónách v National Hockey League zaznamenal za 184 odehraných zápasů 103 bodů z toho 45 gólů. Poté se vrátil do Švédska do bývalého klubu AIK Solna v 1981/82 období, a hned po jeho návratu se stal s týmem mistr v Elitserien. V posledních dvou sezónách 1983/85 se vrátil do mateřského týmu Hammarby IF Stockholm, kterému pomohl k postupu do Elitserien v sezoně 1984/85 v Elitserien odehrál poslední ročník. Poté ukončil svou kariéru ve věku 34 let.\n\n\n\n"}
{"id": "694390", "url": "https://cs.wikipedia.org/wiki?curid=694390", "title": "Josef Ladislav Turnovský", "text": "Josef Ladislav Turnovský\n\nJosef Ladislav Turnovský (9. února 1838 Sobotka – 8. února 1901 Praha) byl český herec, novinář, spisovatel, překladatel a veřejný činitel. V mládí hrál nepříliš úspěšně divadlo s kočovnými společnostmi. Roku 1860 se oženil s Annou Forchheimovou-Rajskou, švagrovou Josefa Kajetána Tyla, a společně vychovávali Tylovy děti. Od roku 1866 žil v Praze a od 70. let působil jako novinář, zejména ve staročeských listech, a účastnil se zakládání a vedení vlasteneckých spolků. V letech 1887-99 vykonával funkci ředitele kanceláře Ústřední matice školské. Byl autorem Tylova životopisu, divadelních her, povídek a pamětí. Současníci ho oceňovali pro rozsáhlou nezištnou činnost ve prospěch českého školství a kultury.\n\nNarodil se v Sobotce 9. února 1838. Podle přání rodičů se měl stát obchodníkem, ale jako osmnáctiletý vstoupil do Prokopovy kočovné herecké společnosti, s níž cestoval po Čechách. Roku 1860 se oženil s o šestnáct let starší Annou Forchheimovou-Rajskou (1821–1903), švagrovou a milenkou Josefa Kajetána Tyla, a oba převzali do výchovy šest Tylových dětí, jejichž matkou byla sice přímo Anna Forchheimová-Rajská, ale předtím je primárně vychovával Josef Kajetán Tyl s Magdalenou (rozenou Forchheimovou, sestra Anny).\n\nV 60. letech pracoval v pražském Kobrově knihkupectví. Roku 1866 se vrátil k divadlu a s manželkou založil vlastní hereckou společnost; nebyla však úspěšná a pokus znamenal pro Turnovského finanční ztráty. Potom určitou dobu hrál u Muškovy společnosti, se kterou cestoval převážně po Moravě.\n\nJiž od 60. let se věnoval žurnalistice. Roku 1872 se stal redaktorem časopisu \"Slovan\", o rok později vstoupil do redakce staročeského listu \"Pokrok\". V roce 1880 se stal jeho redaktorem. Přátelil se s Josefem Barákem a psal fejetony do \"Národních listů\". Aktivně se účastnil českých vlasteneckých aktivit — pořádal přednášky, psal brožury. Byl zakládajícím členem Ústřední matice školské, Národní jednoty severočeské a Národní jednoty pošumavské. Pracoval jako tajemník staročeského Českého klubu. V únoru 1882 přesvědčil karlínskou záložnu, aby věnovala 1000 zlatých ve prospěch Matice školské. V červnu 1883 pronesl slavnostní projev při odhalování pamětní desky Františka Karla Drahoňovského v Brandýse nad Labem.\n\nRoku 1887 se z vlasteneckých pohnutek stal prvním ředitelem kanceláře Ústřední matice školské. Pro Matici to znamenalo krok k profesionalizaci — s rozvojem organizace narůstalo množství úkolů, které již nemohli zvládat dobrovolníci ve svém volném čase. Rozsáhlé povinnosti, spojené s touto funkcí, ale znamenaly, že se Turnovský musel vzdát výhodného redaktorského místa a prakticky skončil s literární tvorbou. Odstoupil roku 1899.\n\nZemřel na záduchu (astma), pohřben byl na Vyšehradě za účasti českých politiků, akademiků a spisovatelů.\n\nTurnovský byl svými současníky uznáván pro rozsáhlou nezištnou činnost ve prospěch českého národa. V mládí podporoval národní uvědomění v kočovném divadle, později jako novinář a spisovatel dokumentoval vývoj české kultury. V 80. letech se aktivně zapojil do spolků, bojujících proti odnárodňování menšin v jazykově smíšených oblastech. Podněcoval ostatní k činnému vlastenectví. Ze všeho neměl téměř žádný osobní prospěch.\n\nRoku 1935 byla na jeho rodném domě v Sobotce odhalena pamětní deska.\n\nTurnovský byl ale také v centru několika afér a kontroverzí:\n\n18. srpna 1867 vyšel v \"Národních listech\" nepodepsaný článek \"Osobní bezpečnost\". Nejmenovaný svědek v něm popisuje incident, kdy 15. srpna téhož roku jistý „pan T.“ vstoupil v mírně podnapilém stavu do restaurace Libušinka pod Vyšehradem a nechal si nalít pivo do plecháče. Poté zaplatil další pivo, které mu ale hostinský nepřinesl. Začal proto na sebe upozorňovat klepáním na plecháč. Hostinského to rozčílilo a s pomocí svých zaměstnanců se jej snažili vyvést. Když se to nepovedlo, zavolali četníka, který pana T. odvedl na strážnici. Policisté tam přítomní pak pana T. svázali do kozelce, nadávali mu („pse“, „darebáku“ apod.) a tloukli ho holí přes mříž cely. Následujícího dne byl pak zatčený předveden k soudu, který jej osvobodil, protože se ničeho nezákonného nedopustil. V závěru článku pak autor celou událost hodnotí jako pohrdání občanskými svobodami ze strany cislajtánských státních úřadů.\n\nČlánek vedl k trestněprávní žalobě na novináře J. L. Turnovského, F. Göbla Kopidlanského a Karla Tůmu pro pobuřování proti státním orgánům. Turnovský se v přípravném řízení přiznal, že článek napsal o sobě, Tůma zodpovídal za místní zprávy a Göbl-Kopidlanský byl v té době odpovědným redaktorem Národních listů. Předvolaní svědkové popřeli tvrzení v článku a soud dal za pravdu žalobě. Turnovský byl odsouzen k šestitýdennímu vězení za to, že poskytnutím informací k uveřejněnému textu neoprávněně hanobil a zesměšnil státní orgány. Göbl-Kopidlanský byl pro přestupek z nedbalosti (jako odpovědný redaktor povolil otištění závadného obsahu) odsouzen k pokutě 100 zlatých a propadnutí kauce ve výši 150 zlatých. Karel Tůma byl osvobozen. Soud neprokázal, zda celý článek napsal Turnovský nebo Tůma (ačkoli podezíraný byl spíše Turnovský), ani že o tom předem věděl odpovědný redaktor.\n\nRoku 1895 se v Praze konala národopisná výstava. Jednou z velmi propagovaných atrakcí se stal „Milionový pavilon“, v němž jeho majitelka Emanuela Geitlerová předváděla ve skleněné vitrině milion dvouhaléřových mincí ve 2500 sloupcích po 400 mincích. Články v tisku jej spojovaly s Ústřední maticí školskou, protože se prý majitelka rozhodla věnovat této organizaci značnou část vlastního výtěžku a vybírat do oddělené pokladny dobrovolné příspěvky. Paní Geitlerová byla uváděna jako významná vlastenka a její nápad s milionem jako záslužný počin.\n\nNásledujícího roku vyšel ve 40. čísle časopisu \"Česká stráž\" nepodepsaný článek (k autorství se přiznal Gustav Jaroš), který na základě konkrétních údajů dokládal zištné pohnutky paní Geitlerové a zpochybňoval výhodnost spolupráce s ní pro Matici. Paní Geitlerová se tímto článkem cítila poškozena a podala na jeho autora žalobu pro urážku na cti.\n\nU soudu Gustav Jaroš nejprve vylíčil snahu paní Geitlerové, získat slevu z částky 500 zlatých, kterou se zavázala zaplatit Matici, poté pokračoval doložením nesrovnalostí při vykazování počtu návštěvníků a příklady agresívní reklamy, v níž se naznačovalo, že návštěva atrakce znamená příspěvek pro Matici. Vyslovil rovněž pochybnost o správném předání přeplatků na vstupném, které měly podle dohody plně připadnout Matici. Smlouva byla podle něj jednostranně výhodná pro paní Geitlerovou. Výslechem svědků (představitelů ÚMŠ) se prokázalo, že prakticky nebyla prováděna kontrola a navíc J. L. Turnovský umístil portrét paní Geitlerové na titulní stranu Věstníku, kam se obvykle dávaly jen podobizny zasloužilých mecenášů. Soud rozhodl ve prospěch novináře, čímž zároveň padlo špatné světlo na představitele Matice, kteří do té doby činnost paní Geitlerové naivně podporovali. Jan Herben v časopise \"Čas\" Turnovskému v té souvislosti později „doporučil“, aby se po této blamáži raději držel v pozadí (čímž spustil další kontroverzi, viz níže).\n\nBěhem národnostních nepokojů v Praze 30. listopadu 1897 vykřikl Turnovský z okna do davu: „Zachovejte jasnou mysl, buďte však vždycky připraveni k obraně!“\n\nO několik dní později hostoval v pražském Národním divadle polský herec Roman Żelazowski. J. L. Turnovský při jeho představení z lóže vykřikl: „Ať žije Żelazowski! Nechť žije umělecká vzájemnost a všechna jiná shoda česko-polská!“, na což ostatní obecenstvo sborově odpovědělo „Ať žije!“.\n\nZa oba projevy byl pak předvolán na policii, kde při delším výslechu potvrdil, že výrokem z okna se snažil uklidnit shromážděné, projev v divadle zase neměl žádný politický či pohoršující obsah.\n\n17. prosince 1897 uveřejnil Herbenův časopis Čas krátký nepodepsaný článek, kriticky hodnotící Turnovského projev na podporu Poláků v Národním divadle. V poslední větě uváděl: „Na celé věci nelíbí se nám mimo jiné, že zrovna pan J. L. Turnovský stal se heroldem českopolské vzájemnosti. Jemu by od procesu pí. Geitlerové dobře slušelo, aby žil hodně v zátiší.“\n\nTurnovského tento článek urazil a odpověděl na něj v Národních listech, Hlasu národa a Národní politice dopisem: „Vůči nectnému osobnímu útoku v Herbenově tiskovině vydávané pro dělání ostudy v národě českém opakuji, co jsem ve stejné příčině již přede dvěma lety prohlásil: že soudním stíháním nehodlám dělat reklamy zcela obyčejnému ničemovi. V Praze, 20. prosince 1897. J. L. Turnovský“\n\nTentokrát se naopak urazil Jan Herben a podal na Turnovského žalobu. Soud dal za pravdu Turnovskému, protože jeho útok na „Herbenovu tiskovinu“ nelze pokládat za útok na Herbena jako osobu. Herben se odvolal, odvolací soud ale potvrdil původní rozsudek.\nPrvní povídku, \"Od jara do zimy\", napsal v roce 1858. Knižně vydal:\n\nPřekládal také zahraniční literaturu, např.:\n\n"}
{"id": "694393", "url": "https://cs.wikipedia.org/wiki?curid=694393", "title": "Grumman A-6 Intruder", "text": "Grumman A-6 Intruder\n\nGrumman A-6 Intruder byl dvoumotorový proudový středoplošník, který byl zkonstruován americkou společností Grumman Aerospace jako námořní útočný letoun. Sloužil u amerického námořnictva (US Navy) a námořní pěchoty (USMC) mezi roky 1963 a 1997. Intruder byl navržen jako střední útočný letoun do každého počasí, který měl nahradit letouny A-1 Skyraider s pístovými motory. Letouny A-6E začaly být vyřazovány z provozu, když jejich úkoly přesných úderů převzaly letouny F-14 Tomcat vybavené podvěsným zařízením LANTIRN. Speciální verze letounu pro elektronický boj, EA-6B Prowler, zůstává i nadále (v roce 2011) v provozu.\n\nPo dobrých zkušenostech s vrtulovým letounem AD-6/7 Skyraider v Korejské válce, vydalo v roce 1955 americké námořnictvo předběžné požadavky na palubní útočný letoun proti pozemním cílům do každého počasí. Námořnictvo zveřejnilo požadavky na tento letoun v říjnu 1956. Žádost o předložení nabídek vydalo námořnictvo v únoru 1957. Návrhy předložily společnosti Bell, Boeing, Douglas, Grumman, Lockheed, Martin, North American a Vought. Po posouzení nabídek námořnictvo vybralo jako vítěze 2. ledna 1958 návrh společnosti Grumman. Společnost získala kontrakt na vývoj letounu A2F-1 v únoru 1958. Prototyp letounu Intruder YA2F-1 vykonal svůj první let 19. dubna 1960.\n\nNa kokpit byla použita neobvyklá dvojitá skla. Uspořádání sedadel bylo vedle sebe, přičemž pilot seděl vlevo a bombometčík/navigátor seděl vpravo a trochu níž. Oba členové posádky seděli ve vystřelovacích sedadlech Martin Baker Mk.GRU7. Začlenění druhého člena posádky se samostatnými úkoly, spolu s přístroji zobrazující terén před letounem umožnilo útoky v nízkých výškách za všech povětrnostních podmínek. Před krytem kokpitu byl na letounu namontován nástavec pro tankování za letu. Kryt kabiny se odsouval směrem dozadu.\n\nPohon letounu obstarávaly dva proudové motory Pratt & Whitney J52-P8B, každý o maximálním tahu 41,4 kN. Trysky motorů byly původně navrženy jako otočné směrem dolů kvůli zkrácení délky startu a přistání, ale nakonec tento návrh nebyl na letounech použit.\n\nPři konstrukci letounu byly použity slitiny lehkých kovů. Křídla se sklonem náběžné hrany 25° jsou sklopná pro úsporu místa na letadlové lodi. Rozpětí středoplošníku se sklopenými křídly je 7,67 m. Vztlakové klapky tvořily tři čtvrtiny odtokové hrany křídla.\n\nPoužitá křídla měla velmi dobré vlastnosti při podzvukových rychlostech v porovnání například s nadzvukovými letouny F-4 Phantom II, které byly rovněž omezeny na let podzvukovou rychlostí, když nesly náklad bomb. Velmi podobná křídla budou nakonec použita u dalšího letounu společnosti Grumman, kterým byl F-14 Tomcat s měnitelnou geometrií křídel. Podobné to bylo i v případě podvozku. Intruder byl rovněž vybaven „decelerony“, což je typ brzdících štítů na křídlech letounu, které se otvírají současně na horní i dolní ploše křídla.\n\nHlavní podvozek letounu se zasouval do motorových gondol na bocích trupu. Příďový podvozek byl zesílený s dvojicí kol a úchytem pro zachycení v katapultu letadlové lodi. Na zádi letounu se nacházel přistávací hák.\n\nLetoun nenesl pevně zabudovanou výzbroj. Veškeré zbraně byly umístěny na čtyři závěsy pod křídly (dva pod každým křídlem) a jeden závěs pod trupem. Při sníženém natankování nádrží palivem mohl letoun nést až 8 160 kg výzbroje.\n\nVelký tupý nos a štíhlý ocas letounu inspirovaly mnoho přezdívek, které dostal. Letounu se říkalo: \"Double Ugly (Dvojnásobně ošklivý)\", \"The Mighty Alpha Six (Mocný alfa šest)\", \"Iron Tadpole (Železný pulec)\" a \"Drumstick (Palička na buben nebo také Pečené kuřecí stehno)\".\n\nIntruder obdržel nové standardizované označení \"A-6A\" na podzim roku 1962 a do aktivní služby vstoupil v únoru 1963. Letoun A-6 se stal jak v rámci US Navy, tak i u námořní pěchoty hlavním středním útočným letounem do každého počasí i do noci od poloviny 60. let až do 90. let 20. století. Ve své verzi KA-6D sloužil i jako tankovací letoun. I když A-6 plně naplnil očekávání US Navy i USMC na útočný letoun do každého počasí, v rámci amerického letectva (USAF) tyto mise vykonával F-105 Thunderchief a později F-111. Později byly některé z prvních letounů F-111A upraveny na letouny pro elektronický boj EF-111 Raven, tak jako US Navy a USMC použilo konstrukci letounů Intruder na verzi EA-6B Prowler.\n\nLetouny A-6 Intruder se zúčastnily války ve Vietnamu, kde byly intenzivně využívány proti cílům v Severním Vietnamu. Do bojových operací se poprvé zapojily v březnu 1965. Letoun byl ceněný, protože měl velký dolet, unesl velký náklad (až 8 170 kg) výzbroje a navíc dokázal operovat za každého počasí. Nicméně, jeho typické mise probíhaly v nízkých výškách, kde byly letouny zranitelné protiletadlovou palbou ze země. A tak během osmi let, kdy Intrudery sloužily u amerického námořnictva a námořní pěchoty, bylo ztraceno 84 letounů Intruder. První ztráta byla zaznamenána 14. července 1965, kdy letoun náležející k letce \"Attack Squadron 75\" (VA-75) z letadlové lodi USS Independence (CV-62), zahájil útok na cíl poblíž hranice s Laosem. Následně došlo k explozi pod pravým křídlem, která zničila pravý motor. Letoun začal hořet, selhala hydraulika a následně i řízení. Posádka, kterou tvořil poručík Donald Boecker a poručík Donald Eaton, se následně katapultovala. Oba muži byli zachráněni.\n\nZ 84 Intruderů, které byly ztraceny během války, bylo 10 sestřeleno řízenou střelou, 2 sestřeleni nepřátelskými MiGy, 16 ztraceno z provozních příčin a 56 bylo sestřeleno palbou protiletadlového dělostřelectva. Poslední Intruder, který byl ztracen během války, patřil k Attack Squadron 35 (VA-35), posádku tvořili poručík C. M. Graf a poručík S. H. Hatfield z letadlové lodi USS America (CV-66). Letoun byl sestřelen pozemní palbou 24. ledna 1973 během provádění blízké letecké podpory. Posádka se katapultovala a byla zachráněna pomocí vrtulníku amerického námořnictva. Celkem 12 letadlových amerického námořnictva (US Navy) se střídalo ve vodách jihovýchodní Asie, aby poskytovaly zázemí pro letecké údery ve Vietnamu v 60. a první polovině 70. let 20. století. Devět z těchto lodí ztratilo některý z Intruderů: USS Constellation (CV-64) – 11 ztracených letadel, USS Ranger (CV-61) – 8 ztracených letadel, USS Coral Sea (CV-43) – 6 ztracených letadel, USS Midway (CV-41) – 2 ztracená letadla, USS Independence (CV-62) – 4 ztracená letadla, USS Kitty Hawk (CV-63) – 14 ztracených letadel, USS Saratoga (CV-60) – 3 ztracená letadla, USS Enterprise (CVN-65) – 8 ztracených letadel a USS America (CV-66) – 2 ztracené letadla. Ačkoliv byly letouny plně způsobilé pro provoz z letadlových lodí, většina letounů námořní pěchoty (USMC) byla umístěna na pozemních základnách v Jižním Vietnamu a to na základnách Chu Lai a Da Nang.\n\nLetouny A-6 Intruder byly použity i při podpoře pozdějších operací, jako byl například zásah mezinárodních sil v Libanonu v roce 1983. Jeden Intruder a jeden letoun A-7 Corsair II byly při této příležitosti sestřeleny syrskými raketami 4. prosince. Později v 80. letech byly dvě rezervní námořní lehké útočné letky VA-205 a VA-305 vybavené letouny A-7 Corsair II přezbrojeny na střední útočné letky vybavené letouny A-6E a umístěny na námořní letecké základně Atlanta, stát Georgia a námořní letecké základně Alameda, stát Kalifornie.\n\nIntrudery se rovněž zúčastnily akcí v dubnu 1986, kdy v rámci operace „El Dorado Canyon“ startovaly z letadlových lodí USS America a USS Coral Sea k bombardovacím operacím nad Libyí. Akcí se zúčastnily letky VA-34 \"Blue Blasters\" (USS America) a VA-55 \"Warhorses\" (USS Coral Sea).\n\nBěhem operace Pouštní bouře v roce 1991, provedly Intrudery amerického námořnictva a námořní pěchoty více než 4 700 bojových letů, při kterých prováděly blízkou leteckou podporu pozemních jednotek, ničily iráckou protivzdušnou obranu, útočily na irácké námořní jednotky a důležité strategické cíle. Intrudery byly základními letouny námořnictva, které sloužily ke shazování laserem naváděných pum. Námořnictvo provozovalo Intrudery z letadlových lodí Saratoga, John F. Kennedy, Midway, Ranger, America, Nimitz a Theodore Roosevelt, zatímco námořní pěchota provozovala své letouny hlavně z letecké základny Shaikh Isa v Bahrajnu. Celkem tři letouny byly sestřeleny v boji řízenými střelami a protiletadlovým dělostřelectvem.\n\nPo skončení oprace Pouštní bouře byly Intrudery používány k hlídání bezletových zón v Iráku a poskytovaly podporu námořní pěchotě během operace Obnovená naděje v Somálsku. Poslední Intruder ukončil službu u námořní pěchoty Spojených států 28. dubna 1993. Letouny námořnictva ještě zažily operační nasazení v Bosně a Hercegovině v roce 1994.\n\nNavzdory výrobě nových trupů před a po válce v zálivu (operace Pouštní bouře), což bylo rozšíření rozsáhlého programu výměny křídel starších strojů, byly letouny A-6E a KA-6D v 90. letech 20. století rychle vyřazovány ze služby. Důvodem byla snaha o úsporu finančních prostředků snížením počtu rozličných typů letounů používaných v rámci leteckých křídel námořnictva na letadlových lodích a v rámci leteckých skupin americké námořní pěchoty.\n\nLetouny A-6 měly být původně nahrazeny letouny A-12 Avenger II, ale tento program byl zrušen pro překročení rozpočtu. Intrudery zůstaly ve službě až do vybavení letounů F-14 Tomcat systémem LANTIRN v podvěsném kontejneru. I tyto letouny byly však následně nahrazeny letouny F/A-18E/F Super Hornet. Poslední Intrudery byly vyřazeny ze služby 28. února 1997.\n\nNěkteří vojenští činitelé se tehdy zamýšleli nad otázkou, zda je moudré nahradit Intrudery letouny s kratším doletem. Avšak schopnost letounů amerického letectva (USAF) KC-135 a KC-10 doplňovat palivo i letounům US Navy a USMC tuto nevýhodu značně redukuje. Ačkoliv Intrudery nemohly soupeřit s letouny F-14 nebo F/A-18 v rychlosti a obratnosti v leteckém boji, v doletu a ve schopnosti nést velký náklad na velkou vzdálenost zůstávají Intrudery novějšími letouny nepřekonané.\n\nUrčitý počet trupů letounů A-6, které čekaly na vybavení novými křídly v závodě společnosti Northrop Grumman v St. Augustine, stát Florida, byl potopen u pobřeží u St. Johns County, stát Florida jako umělý útes pro ryby nazvaný „Intruder Reef“ (Útes Intruder). Zbylé letouny, které již byly vybaveny novými křídly a poslední vyrobené letouny, byly umístěny k dlouhodobému skladování (AMARC) na letecké základně Davis-Monthan v Arizoně.\n\nMnoho letounů A-6E, NA-6E, EA-6A a jeden KA-6A se zachovalo do dnešních dnů a je vystaveno jako statické exponáty v muzeích, na námořních leteckých základnách a na muzejních letadlových lodích po celých Spojených státech. Jejich soupis je možné nalézt v externích odkazech.\n\nOsm prototypů a předsériových letounů Intruder bývá občas uváděno pod označením YA-16A. Tyto stroje byly používány při vývoji a zkoušení letounů A-6A Intruder.\n\nPůvodní verze Intruderů byla vybavena Digitálním útočným navigačním zařízením – \"DIANE\" (\"Digital Integrated Attack/Navigation Equipment\"), které mělo zajistit vysoce přesné bombardování, a to i noci a za špatného počasí. Systém DIANE zahrnoval několik radarových systémů: vyhledávací radar AN/APQ-92 nahradil původní sledovací radar AN/APQ-88 na prototypech, sledovací radar pro řízení palby AN/APG-46, radarový výškoměr AN/APN-141 a Dopplerův navigační radar AN/APN-122, který poskytoval informace inerciálnímu navigačnímu systému Litton AN/ASN-31. Data z palubních počítačů a z radarových systémů byla zobrazována na místě bombometčíka/navigátora, který seděl na pravém sedadle. K navigaci rovněž mohly být použity systémy TACAN a ADF. Ve své době byl systém DIANE pravděpodobně nejlepším navigačním a útočným systémem, který dával Intruderům schopnost létat a bojovat i za velmi špatných podmínek, což bylo obzvlášť důležité nad Vietnamem a Thajskem za války ve Vietnamu. Přes své počáteční problémy se nakonec osvědčil.\n\nCelkově bylo vyrobeno 480 letounů A-6A mimo prototypů a předsériových letounů (celkem tedy 488). Celkem 47 z nich bylo později přestavěno do jiných variant.\n\nMalý počet letounů A-6A byl upraven pro ničení stanovišť nepřátelské protiletecké obrany. V letech 1967 až 1970 bylo upraveno 19 těchto letounů, které nesly označení A-6B. Mnoho běžných útočných systémů letounů A-6A bylo na letounech A-6B odstraněno ve prospěch speciálního vybavení ke zjišťování a sledování nepřátelských radarů. Letoun nesl řízené protiradarové střely AGM-45 Shrike a AGM-78 Standard ARM. Radar AN/APQ-103 nahradil původní radar AN/APQ-92, navigační radar AN/APN-153 nahradil původní AN/APN-122.\n\nLetouny byly provozovány u některých perutí společně s letouny A-6A mezi lety 1968 a 1977. Pět jich bylo z různých příčin ztraceno. Zbylé letouny byly na konci 70. let 20. století upraveno na standard A-6E.\n\n12 letounů A-6A bylo upraveno v roce 1970 na verzi A-6C pro noční útoky proti Ho Či Minově stezce ve Vietnamském konfliktu. Letouny byly vybaveny infračervenými senzory a nočními kamerami, stejně tak jako systémem detekce motorů vozidel. Radary byly rovněž vyměněny za lepší. Jeden letoun byl ztracen v boji a ostatní byly později po válce upraveny do standardu A-6E.\n\nJako náhrada za letouny KA-3B a EA-3B Skywarrior na počátku 70. let 20. století bylo 78 letounů A-6A a 12 letounů A-6E přestavěno na tankovací letouny pro tankování jiných letounů ve vzduchu. Systém DIANE byl odstraněn, a naopak na záď letounu bylo umístěno tankovací zařízení. Letoun KA-6D mohl být teoreticky použit k dennímu bombardování, ale ve skutečnosti k tomu nikdy nedošlo. Letoun byl standardně vybaven čtyřmi přídavnými nádržemi. Jelikož byl tento tankovací letoun založen na původním taktickém letounu, vynikal ve schopnosti držet krok s útočící letkou a doplňovat jí palivo během letu k cíli. Několik letounů KA-6D proto vždy startovalo společně s každou letkou Intruderů. Vyřazení těchto letounů tak zanechalo mezeru ve schopnosti tankovat ve vzduchu letouny amerického námořnictva a námořní pěchoty. Letouny S-3 Viking US Navy byly rovněž používány jako tankovací letouny, ale jejich výkony a kapacita neseného paliva omezovala jejich roli na tankovací letouny pro navracející se stroje. Ztráta schopnosti tankovat letouny během mise byla napravena až s letouny F/A-18E/F Super Hornet, které mohou působit jako tankovací letouny během mise.\n\nKonečnou útočnou verzí letounů Intruder byla verze A-6E s rozsáhle modernizovanými navigačními a útočnými systémy. Nová verze poprvé vzlétla 27. února 1970 a první nasazení letounu proběhlo 9. prosince 1971. Původní vyhledávací radar a sledovací radar (pro řízení palby) letounů variant A-6A/B/C byly nahrazeny jedním multifunkčním radarem Norden AN/APQ-148. Palubní počítače byly nahrazeny více sofistikovanými (a obecně i více spolehlivými) systémy, které byly založeny na integrovaných obvodech, na rozdíl od tranzistorového systému DIANE. Nainstalován byl i nový inerciální navigační systém AN/ASN-92 společně s námořním navigačním systémem \"CAINS\" (\"Carrier Aircraft Intertial Navigation System\") pro vylepšení navigačních schopností.\n\nOd roku 1979 byly všechny letouny A-6E vybaveny setem AN/AAS-33, jenž se skládal ze systému pro identifikaci a značkování cílů a navádění zbraní \"TRAM\" (\"Target Recognition and Attack Multi-Sensor\"), malé gyroskopicky stabilizované věžičky pod nosem letounu s dopřednými infračervenými senzory, laserovým značkovačem cílů a leteckým počítačem IBM. TRAM spolupracoval s novým radarem Norden AN/APQ-156. Bombometčík/navigátor mohl použít k velmi přesnému útoku na cíl s použití buď společných dat ze systému TRAM a radaru letounu nebo jen dat ze systému TRAM bez použití radaru, jehož použití by mohlo varovat nepřátelský cíl. TRAM déle umožňoval letounům Intruder samostatně označovat cíle a shazovat laserem naváděné pumy. Intrudery dále používaly letecký indikátor pohyblivých cílů (\"Airborne Moving Target Indicator\"), který umožňoval sledovat pohybující se cíle (např. tanky nebo nákladní vozidla) a útočit na ně dokonce i v případě, že byl cíl v pohybu. Počítačový systém navíc umožňoval útočit i na cíle, které se nezobrazovaly na radaru, tím že byly zadány souřadnice známého místa poblíž cíle a vzdálenost a směr nezobrazovaného cíle od tohoto místa.\n\nNa začátku 90. let 20. století byly některé letouny A-6E vylepšeny v rámci programu \"SWIP\" (\"Systems/Weapons Improvement Program\"), který jim umožnil používat moderní naváděnou munici, která zahrnovala střely AGM-65 Maverick, AGM-84 Harpoon, AGM-84E SLAM, AGM-62 Walleye a AGM-88 HARM. Po sérii únavových lomů na křídlech letounů, bylo asi 85% flotily letounů osazeno novými křídly z kompozitových materiálů.\n\nBylo postaveno 445 letounů verze A-6E, přičemž 240 z nich bylo přestavěno z předchozích verzí A-6A/B/C.\n\nVylepšená verze A-6F Intruder II měla v polovině 80. let 20. století nahradit starší stroje s proudovými motory Pratt & Whitney J52. Tato verze měla používat dvouproudové motory bez přídavného spalování General Electric F404 používané na letounech F/A-18 Hornet. Tyto motory poskytovaly podstatné zlepšení výkonu a využití paliva. Letoun A-6F měl mít úplně novou avioniku, zahrnující radar se syntetickou aperturou Norden AN/APQ-173 a multifunkční displeje v kokpitu (APQ-173). Tyto přístroje měly umožnit letounu i vzdušný boj pomocí raket vzduch-vzduch AIM-120 AMRAAM. Letoun měl mít další dva pylony pro zavěšení výzbroje – tedy celkem sedm.\n\nAčkoliv bylo vyrobeno pět zkušebních letounů této verze, US Navy se nakonec rozhodlo nepokračovat v dalším vývoji, protože svou pozornost zaměřovalo na vyvíjený letoun A-12 Avenger II. Projekt letounu A-12 byl nakonec zrušen v roce 1991.\n\nGrumman ještě plánoval levnější verzi A-6G, která měla mít většinu pokročilé elektroniky letounů A-6F, ale byla postavena na původních motorech. Nakonec byla také zrušena.\n\nVerze pro elektronický boj a elektronické rušení byla vyvinuta hned na počátku vývoje letounu pro potřeby americké námořní pěchoty (USMC), která potřebovala náhradu za starší letouny pro elektronické rušení F3D-2Q Skyknight. Intrudery pro elektronický boj byly původně označeny A2F-1Q a následně byly přeznačeny na EA-6A. První z nich vzlétnul 26. dubna 1963. Letouny nesly soubor elektronických rušiček AN/ALQ-86, které byly umístěny na vrcholu svislé ocasní plochy. Byly vybaveny rovněž radarem AN/APQ-129 pro řízení palby a teoreticky mohly odpalovat protiradarové rakety AGM-45 Shrike, ačkoliv v této roli nebyly nikdy použity. Navigační radar byl AN/APN-153.\n\nBylo postaveno pouze 25 letounů EA-6A (15 nově postavených strojů a 10 přestavěno z verze A-6A). Tyto letouny sloužily u námořní pěchoty (USMC) ve válce ve Vietnamu. Ze služby v první linii byly staženy v polovině 70. let 20. století. Poté sloužily u rezervních jednotek námořní pěchoty a pak u US Navy, kde byly používány k výcviku. Poslední z nich byl vyřazen v roce 1993.\n\nMnohem více specializovanou variantou letouny byl letoun EA-6B Prowler, který měl v protaženém trupu instalovány další dvě sedadla pro operátory elektronických systémů. Letoun nesl mnohem komplexnější sadu vybavení pro elektronickou válku a potlačování protivzdušné obrany nepřítele. Hlavním radarem byl radar AN/APS-130, který byl odvozen od radaru AN/APQ-156. Navigačním radarem byl vylepšený radar AN/APS-133. Celkem bylo postaveno 170 letounů této verze. Letouny zůstávají v roce 2011 i nadále ve službě. Plánuje se jejich nahrazení letouny EA-18G Growler, což je varianta letounu Super Hornet.\n\n\n\n\n\n\"Technické údaje pocházejí z ATM Speciál „Bojové letouny NATO“ a „Palubní letectvo NATO“\".\n\n\n\n\n Spojené státy americké\n\n\n\n"}
{"id": "694394", "url": "https://cs.wikipedia.org/wiki?curid=694394", "title": "Rallye Monte Carlo 2011", "text": "Rallye Monte Carlo 2011\n\nRallye Monte Carlo 2011 byl úvodní podnik šampionátu Intercontinental Rally Challenge 2011. Zvítězil zde Bryan Bouffier s vozem Peugeot 207 S2000.\n\nPo prvním testu vedl Stephane Sarrazin s Peugeotem a Juho Hänninen s vozem Škoda Fabia S2000. Třetí Guy Wilks ztratil 20 sekund. Hänninen vyhrál i druhý test a posunul se do čela. Petter Solberg se díky druhému času posunul na čtvrté místo. Odpadly oba vozy týmu Proton Motorsport, Andreas Mikkelsen, Thierry Neuville a Henning Solberg. Hänninen a Freddy Loix vyhráli poslední dva testy dne a byli ve vedení. Za nimi byli Petter Solberg, Sarrazin, Wilks, Jan Kopecký. Na osmnácté pozici byl Vojtěch Štajf, který byl třetí ve své třídě.\n\nNa začátku druhé etapy Hänninen udržoval vedení a Kopecký se posunul na páté místo. Ale v průběhu dne začalo sněžit a tým Škoda Motorsport zvolil špatné pneumatiky. Hänninen se propadl na šesté a Kopecký na deváté místo. Ve vedení byl Bouffier a druhý Francois Delecour s dalším Peugeotem.\n\nTřetí etapa začala raním testem, který rozhodoval, kterých 60 posádek bude vpuštěno do noční sekce. Vyhrál zde Sarrazin, Bouffier a Delecour ztratili. Díky tomu se na Delecoura dotáhl Loix a Wilks. Štajf byl devatenáctý. Noční testy se povedly Sarrazinovi, který se posunul na třetí pozici, naopak Delecour se propadl na pátou pozici těsně před Hänninena. Kopecký skončil devátý. Bouffier udržel vedení před Loixem. Štajf skončil dvacátý a druhý ve třídě 3.\n\n"}
{"id": "694396", "url": "https://cs.wikipedia.org/wiki?curid=694396", "title": "Juxtaglomerulární aparát", "text": "Juxtaglomerulární aparát\n\nJuxtaglomerulární aparát (JGA; „\"juxta\"“ = poblíž, tzn. „poblíž glomerulu“) je mikroskopické tělísko nacházející se poblíž ledvinových glomerulů v kůře ledvin. Skládá se ze tří základních typů buněk: obsahuje několik buněk stěny distálního tubulu (tzv. macula densa), dále část přívodné tepénky (jež obsahuje tzv. juxtaglomerulární buňky produkující renin) a konečně shluk tzv. krajkových buněk s nejasnou funkcí. Juxtaglomerulární aparát umožňuje dva důležité zpětnovazebné procesy, a to za prvé tubuloglomerulární zpětnou vazbu a za druhé systém „renin-angiotensin“.\n\nTubuloglomerulární zpětná vazba umožňuje zúžit přívodnou tepénku v situaci, kdy proximální tubulus nestíhá vracet přefiltrovanou sůl zpátky do těla a v macula densa se tak objevuje příliš vysoké množství chloridu sodného. Naopak, když je v distálním tubulu (v macula densa) nízká koncentrace solí, tato negativní zpětná vazba způsobí roztažení přívodních tepének a tím zvýšení glomerulární filtrace. Na konstrikci tepénky má zřejmě rozhodující vliv parakrinní vylučování enzymu reninu juxtaglomerulárními buňkami; naopak dilataci způsobují odlišné látky, o jejichž pravé povaze ještě není definitivně jasno. Druhým jmenovaným procesem je účast juxtaglomerulárního aparátu v tzv. renin-angiotensinovém systému. Renin produkovaný juxtaglomerulárními buňkami totiž prochází do krve a zde složitou kaskádou dochází k vzniku angiotensinu II, jenž způsobuje vazokonstrikci a zvýšení tlaku krve (což má vliv mimo jiné na regulaci ledvinové filtrace).\n"}
{"id": "694400", "url": "https://cs.wikipedia.org/wiki?curid=694400", "title": "Svatá Voršila", "text": "Svatá Voršila\n\nSvatá Voršila, někdy též Uršula Kolínská (v jiných jazycích Ursula či Orsola) byla křesťanská světice, panna a mučednice, která žila pravděpodobně ve 4. století n.l.\n\nÚdaje o jejím životě se dozvídáme jen z legend. Podle nejčastější verze byla dcerou křesťanského krále v Británii (podle jiné dcerou bretaňského vévody). Aby se vyhnula nechtěnému sňatku (některé legendy zmiňují šlechtice známého svou divokostí, jiné pohanského prince) nebo jej alespoň oddálila, vypravila se spolu s družkami na pouť do Říma. Družek či služebnic mělo být deset či jedenáct, při šíření legendy se údaj o jejich počtu změnil na jedenáct tisíc a byl přidán i snoubenec jménem Eleutherius. Pak se píše o Společnosti svaté Voršily.\n\nDružky cestovaly lodí, plavily se po Severním moři a dále proti proudu Rýna. Cestou vyprávěla Voršila svým družkám o křesťanské víře a ty pak přijaly křesťanství a nechaly se v Římě pokřtít. Při zpáteční cestě byla Voršila s celou svou družinou u Kolína nad Rýnem přepadena Huny. Ti všechny Voršiliny družky postříleli šípy z luků, zatímco samotná Voršila se pro svou krásu zalíbila hunskému králi. Protože ho však odmítla, proklál ji šípem. Legendy kladou tuto událost do období kolem roku 383 nebo kolem roku 451.\n\nExistenci světice nasvědčuje nápis ze 4. století nebo počátku 5. století na kameni, který byl objeven v roce 1106 při přestavbě kolínských hradeb. Podle něho senátor Clematius nechal přestavět kostel vybudovaný na místě mučednictví skupiny panen. Voršila zde má alabastrovou sochu, ležící na náhrobku z černého mramoru.\n\nVoršila se stala od 10. století velmi uctívanou světicí, její památce byly zasvěcovány kostely ve všech křesťanských zemích. Její kult, podporovaný zejména cisterciáky, dosáhl vrcholu v 15. století. V roce 1493 nazval Kryštof Kolumbus jejím jménem nově objevené ostrovy: větší Santa Ursula (svatá Voršila) a menší Las Once Mil Virgines (11 000 panen), od roku 1917 Panenské ostrovy (Britské Panenské ostrovy, Americké Panenské ostrovy). V roce 1535 byl sv. Andělou Mericiovou založen řád svaté Voršily, jehož posláním je zejména vzdělávání dívek a péče o chudé a nemocné.\n\nSvatá Voršila je patronkou Kolína nad Rýnem, Pařížské univerzity, mládeže, nemocných dětí, učitelek, vychovatelek, školáků, soukeníků, dobrého manželství a klidné smrti. Bývá zobrazována, jak ukrývá své družky pod pláštěm, a k jejím dalším atributům patří šíp, korunka na hlavě, loďka, korouhev s křížem a lampa (připomínající podobenství o deseti pannách). Její svátek se slaví 21. října. V roce 1969 byla vyňata z obecného kalendáře.\n\n\n"}
{"id": "694401", "url": "https://cs.wikipedia.org/wiki?curid=694401", "title": "Mistrovství Českého svazu fotbalového 1912", "text": "Mistrovství Českého svazu fotbalového 1912\n\nTento článek pojednává o prvním ze čtyř neoficiálních celorepublikových ligových ročníků, ze kterých vzešel právoplatný Mistr Českých zemí. Tyto ročníky totiž byly od ostatních ročníků v předligové éře výjimečné tím, že se na jejich koncích konal celorepublikový turnaj systémem play off či finále. Tento ročník se odehrával v roce 1912. Soutěž byla rozdělena do čtyř skupin dle regionů (Čechy - A,B, Morava a Plzeň). Nejvíce členů měla Skupina A Čechy, a to 8. Tuto skupinu vyhrála AC Sparta Praha a kvalifikovala se tak stejně jako vítěz ostatní vítězové skupin do celorepublikového semifinále. Ve finále zvítězila AC Sparta Praha a zajistila si tak jako vůbec první tým mistrovský titul.\n\n"}
{"id": "694403", "url": "https://cs.wikipedia.org/wiki?curid=694403", "title": "Nachystejte květináče", "text": "Nachystejte květináče\n\nNachystejte květináče (anglicky \"Stoke Me a Clipper\") je druhá epizoda sedmé série (a celkově třicátá osmá) britského sci-fi sitcomu \"Červený trpaslík\".\n\nScénář napsali Paul Alexander a Doug Naylor, režie Ed Bye. Poprvé byla epizoda odvysílána 24. ledna 1997 na britském televizním kanálu BBC2.\n\nEso Rimmer umírá, vrací se proto do naší dimenze, aby vycvičil Arnolda Rimmera a ten se tak stal novým Esem. Je to pravděpodobně jeden z nejtěžších úkolů jeho života, neboť Arnold Rimmer je velice zbabělý a necharismatický, přesto se mu to s vydatnou Listerovou pomocí podaří. Eso Rimmer umírá, Arnold Rimmer oblečený v jeho letecké kombinéze a s jeho parukou na hlavě přijímá novou identitu a účastní se i svého pohřbu (Kocour s Krytonem nevědí o záměně a domnívají se, že tím, kdo zemřel je Arnie). Arnold odlétá v Esově transdimenzionálním raketoplánu, aby se stal novým kosmickým superhrdinou.\n\nPřed znělkou seriálu běží scénka, v níž Eso Rimmer zachraňuje princeznu Bonjellu z nacistického zajetí. Dokáže se dostat z pout, vyskočit z bombardéru, který za okamžik exploduje a přemoci početnou přesilu fašistických vojáků, aby se s osvobozenou princeznou vznesl na motorce na oblohu a tam vykreslil kondenzační stopou svou oblíbenou hlášku:\n\nDave Lister v Kosmiku přibere Krytona a společně jdou do simulační místnosti. Lister hodlá v jedné z počítačových her ukojit své pudy. V rytířském brnění se zde utká s nejlepším rytířem anglického krále, kterého pomocí podvodu (počítačových cheatů) porazí. Jako odměnu si vyžádá noc a den strávený s královnou – manželkou anglického krále. Za opovržlivých reakcí obecenstva si ji odvádí do svého stanu. Kryton, jenž Listerovi dělá služebníka je také znechucen.\n\nZrovna v nejlepším zmizí stan i královna, kterou Lister obšťastňoval. Jde o výpadek proudu, v Kosmiku se děje něco závažného. Ukáže se, že jej zasáhla energie z interdimenzionální kosmické lodi Esa Rimmera.\n\nEso Rimmer vyhledal současnou vesmírnou dimenzi, aby předal svou funkci Arnoldu Rimmerovi, protože umírá. Jeho srdce – hologramatická jednotka je poničená, uniká z ní elektromagnetické záření. Arnold Rimmer z jeho návratu nemá na rozdíl od ostatních žádnou radost. Eso Rimmer na něj naléhá, aby převzal jeho roli vesmírného superhrdiny, čemuž se Arnold ze strachu brání. Eso Rimmer požádá Listera, aby mu pomohl Rimmera přemluvit.\n\nLister na to jde s trochou psychologie. Dělá, že nevěří, že by Arnold mohl být příštím kosmickým hrdinou a vysmívá se mu:\nRimmer se naštve a prohlásí, že jeho výcvik právě začíná. Ten však neprobíhá nijak obzvlášť dobře a Rimmer to chce (jak je jeho zvykem) brzo vzdát. Eso Rimmer si s ním vymění vizáž a řekne mu, že jestli posádka Kosmiku nepozná jejich záměnu, je pro roli hrdiny připraven. O všem ví pouze Lister, který se snaží Rimmerovi pomoci. V brnění imituje uprchlého anglického rytíře a bojuje s převlečeným Rimmerem. Ten je nucen se bránit a i když má nahnáno a nejraději by rytíři nabídl nějaké příměří, nakonec jej zastřelí bazukoidem. To je pouze naoko, neboť David Lister předtím vyměnil ostré náboje za slepé, finta pro zvýšení sebevědomí Arnolda Rimmera vyšla. Ten to celý rozradostněný běží říci umírajícímu Eso Rimmerovi.\n\nKdyž Eso Rimmer skoná, Lister vstoupí do kajuty a pochopí, co se tu odehrálo. Rimmer je otřesen a stále váhá. Kocour s Krytonem o záměně nic neví. Dave dá Rimmerovi předmět, jenž mu zanechal Eso Rimmer. Má nového Esa – Arnolda dovést na místo, kde se nachází pohřebiště mnoha Eso Rimmerů.\n\nPo pohřbu a příletu na místo Rimmer vidí mnoho kapslí – rakví Eso Rimmerů. Každý z nich byl článkem řetězu a teď tvoří prstenec kolem jedné z planet. Lister na Rimmera apeluje, že přece nemůže ten řetěz přetrhnout.\n\nNový Eso Rimmer alias Arnold se chystá k odletu a loučí se s posádkou. Kocour a Kryton stále nic netuší.\nStart se nepodaří, Rimmer se místo vzletu katapultuje. Zahraje trapas do autu se slovy, že si chtěl ještě potřást se všemi rukou.\n\nInterdimenzionální kosmické plavidlo nového Eso Rimmera se vzdaluje od Kosmiku...\n\nSólové psaní scénářů pro sedmou sérii seriálu už Douga Naylora unavovalo a tak si přizval menší skupinku scenáristů. Paul Alexander byl prvním z nich. Byla to zcela nová situace, dříve měl Naylor pod kontrolou každý scénář. I nyní si ponechal většinu kontroly nad novými texty, upravil je do podoby, v níž dobře zapadly do prostředí seriálu \"Červený trpaslík\".\n\nEpizoda „Nachystejte květináče“ uvedla mnoho známých herců. Skotský herec Brian Cox ztvárnil anglického krále, jeho francouzskou manželku a královnu hrála britská komediální herečka Sarah Alexander. Ken Morley dostal roli německého velitele Voorhese, britská televizní herečka Alison Senior se představila v roli princezny Bonjelly, německé komediální duo Kai Maurer a Stephan Grothgar ztvárnilo vojáky Wehrmachtu, na které z oblohy spadl krokodýl. Andy Gell se také objevil v roli vojáka.\n\nChris Barrie (představitel Arnolda Rimmera a Eso Rimmera) se v tento moment rozhodl opustit sérii. I když se poté rozmyslel a chtěl se zúčastnit natáčení čtyř dalších dílů, byl vyškrtnut ze scénáře, aby se mohlo více zapracovat na postavě Kristiny Kochanské, která se měla objevit v následující epizodě „Uroboros“. Díl „Nachystejte květináče“ je posledním v rámci seriálu, kde se Arnold Rimmer objevuje jako hologram (nepočítáme-li trojdílnou minisérii „Zpátky na Zemi“, v níž se objeví jeho nová holografická verze), v dalších dílech sedmé série se objevuje jen v krátkých útržcích (např. Listerův sen, vzpomínka). V osmé sérii se Chris Barrie do seriálu vrací a hraje znovu obživlého Arnolda Rimmera (člověka, kterého vzkřísili mikroskopičtí roboti).\n\n\n"}
{"id": "694404", "url": "https://cs.wikipedia.org/wiki?curid=694404", "title": "Seznam alexandrijských řeckých ortodoxních patriarchů", "text": "Seznam alexandrijských řeckých ortodoxních patriarchů\n\nToto je seznam alexandrijských patriarchů řecké ortodoxní (melchitské) církve po chalkedonském koncilu r. 451, kdy došlo k rozkolu mezi těmi, kdo učení koncilu přijali (řečtí ortodoxní – melchité a těmi, kdo učení nepřijali (tzv. monofyzité), z nichž se stala tzv. koptská církev, která měla od roku 536 svého patriarchu.\n\n"}
{"id": "694412", "url": "https://cs.wikipedia.org/wiki?curid=694412", "title": "Napěťový chránič", "text": "Napěťový chránič\n\nNapěťový chránič vřazuje mezi zdroj a chráněný obvod vypínací zařízení ovládané elektromagnetem, který reaguje na maximální povolené dotykové napětí (50 V) na ochranném vodiči (PE). Cívka elektromagnetu je jedním koncem připojena na chráněnou část (kostru spotřebiče), druhým je uzemněna. Vyskytne-li se na chráněné části proti zemi napětí dosahující úrovně nastaveni elektromagnetu, chránič odpojí všechny pracovní vodiče od zdroje. K tomu, aby byla zajištěna správná funkce chrániče, musí být zajištěno několik zásadních podmínek:\n\n\nVzhledem k tomu, že parametry zemnění (odpor zemniče) se odvíjejí ze vztahů Ohmova zákona podle hodnoty bezpečného dotykového napětí (podle prostředí i pouhých 24 V) a proudové hodnoty hlavního jističe (typicky 25–32 A v případě staršího typu pojistkového jištění 35 A), vypočítáme nejvyšší přípustnou hodnotu odporu zemniče: tedy pro zajištění bezpečného napětí 24 V při maximálním možném proudu 25 A by hodnota zemního odporu odpovídala 0,96 Ω, čehož lze v praxi dosáhnout jen obtížně.\n\nPři použití napěťového chrániče v bytové rozvodné soustavě se nevyhneme možnosti dotyku nebezpečného napětí v koupelnách a kuchyních, kde část „chybového“ proudu může být svedena do země za pomoci rozvodu vody či plynu a nemusí se tak vůbec dostat na ochranný vodič. Při vodivém spojení ochranného vodiče (PE) s ochranným pospojováním (uzemněním) vany, vodivých konstrukčních prvků a vodovodního a plynového potrubí, dojde k degradaci hodnoty bezpečného napětí podle Kirchhoffova zákona z podílu odporu parazitního svodu a odporu zemnění ochranného vodiče až za hranice umožňující bezpečnou funkci.\n\nVzhledem k výše uvedeným důvodům se od použití tohoto typu samočinného odpojení od sítě upustilo a bylo nahrazeno daleko spolehlivějším proudovým chráničem.\n\n"}
{"id": "694413", "url": "https://cs.wikipedia.org/wiki?curid=694413", "title": "Rozkladové těleso", "text": "Rozkladové těleso\n\nV abstraktní algebře, podoboru matematiky, se rozkladovým tělesem polynomu s koeficienty z nějakého tělesa rozumí nejmenší nadtěleso tohoto tělesa, ve kterém lze onen polynom rozložit na součin polynomů stupně jedna.\n\nNechť je dáno těleso formula_1, jeho nadtěleso formula_2 a mnohočlen formula_3. Pak formula_2 je rozkladové těleso mnohočlenu formula_5, pokud lze polynom formula_6 rozložit v formula_2na lineární polynomy, tedy\npřičemž formula_9, a koeficienty formula_10 generují formula_2 nad formula_1.\n\nLze ukázat, že rozkladové těleso je jednoznačné až na izomorfismus.\n\nMáme-li dáno algebraicky uzavřené těleso formula_13 obsahující formula_1, pak existuje pro daný mnohočlen jednoznačně určené rozkladové těleso formula_2, které je podtělesem formula_13, a je generované právě kořeny formula_6.\n\n"}
{"id": "694415", "url": "https://cs.wikipedia.org/wiki?curid=694415", "title": "František Matěj Hilmar", "text": "František Matěj Hilmar\n\nFrantišek Matěj Hilmar (30. září 1803 Nová Paka – 1. října 1881 Kopidlno) byl český hudební skladatel.\n\nNarodil se v Nové Pace. Jeho rodiče měli malé hospodářství a pekařství. V dětství se u místního Víta Šádka učil hrát na housle, harfu, flétnu a klavír. Stal se členem novopacké kapely a ve svých 13 letech s ní vyjel do světa. S velkým úspěchem procestovali Rusko, Německo, Polsko i jiné země. František sklízel obdiv a dostal řadu nabídek na službu ve šlechtických sídlech. Vrátil se však domů, absolvoval učitelský kurz v Jičíně a nastoupil jako učitelský pomocník v Kopidlně. V roce 1827 se stal učitelem v Holíně, v roce 1835 ve Střevači a konečně od roku 1838 v Kopidlně, kde působil 35 let. Byl vynikajícím učitelem. Za jeho padesátileté učitelské působení mu byl udělen stříbrný kříž s korunou.\n\nByl znám jako dobrý tanečník. Polka, tanec který jej později světově proslavil, v této době teprve vznikal. Původně se tento tanec nazýval \"nimra\" nebo \"maděra\" a vznikl s písničky \"Strýček Nimra koupil šimla\". Jeho původní jméno vycházelo z rytmu tance – půlka. Teprve později se stal polkou. Hilmar jej však tento tanec poněkud upravil. Jeho polky mají poněkud volnější tempo, než měl tehdy oblíbený \"šotyš\", ale rychlejší než dosavadní \"nimra\". Z malých obcí na Kopidlnsku se polka rozšířila po českém venkově, až se dostala do Prahy. Zde se jako český národní tanec stala velmi oblíbenou mezi obrozenci a byla hrána na všech reprezentačních plesech a význačných koncertech. Polka pronikla i do Vídně, Berlína, Paříže, Petrohradu a New Yorku. Ozvala se i na jevišti divadla v Miláně. Mezinárodní slávu skladatele založila zejména polka \"Esmeralda\" nazvaná podle hrdinky románu Victora Huga: \"Chrám Matky Boží v Paříži\". Úspěšné byly i jeho další polky, jako \"Cikánská, Ochotnický, Jiřinka, Vlastenka\" a celá řada dalších, které se hrají a tančí dodnes. \n\nSvé skladby rozdával v rukopisech i opisech každému, kdo o ně projevil zájem. Ve čtyřicátých létech 19. století vyšly Hilmarovy polky i tiskem. Jeho první polka vyšla v roce 1837 a sice anonymně jako \"Polka – Nationaltanz\" ve sbírce \"Prager Lieblings Galoppen für das Pianoforte č. 52\" v nakladatelství \"Berry\". Hilmar se tak stal skladatelem první tištěné polky vůbec.\nZe svého úspěchu žádné velké jmění nezískal. Dále učil na škole v Kopidlně, dával soukromé hodiny hudby, se svou kapelou hrál na venkovských zábavách i na panských sídlech. Jako vesnický kantor se staral rovněž o chrámovou hudbu v místním kostele.\n\nZkomponoval přes 200 tanců, především polek, ale i kvapíků, valčíků a další dobové taneční hudby. Byl však také autorem chrámové hudby. Napsal nejméně tři mše a řadu dalších příležitostných skladeb pro kostelní účely.\n\nUměleckou úroveň Hilmarových skladeb, jeho hudební talent a českost jeho hudby ocenili Bedřich Smetana i Antonín Dvořák. \n\n\n"}
{"id": "694417", "url": "https://cs.wikipedia.org/wiki?curid=694417", "title": "Studentské nepokoje v Jugoslávii (1968)", "text": "Studentské nepokoje v Jugoslávii (1968)\n\nStudentské nepokoje v Jugoslávii v roce 1968 byly součástí rozsáhlé vlny, která zachvátila celý západní svět. V řadě zemí západního bloku (USA, Francie, Západní Německo) protestovali studenti proti politické situaci v zemi a žádali změny. Jugoslávie byla jedinou zemí bloku východního, kde se studenti vzbouřili proti režimu. \n\nJugoslávská společnost procházela obdobím liberalizace, která započala pádem Aleksandra Rankoviće, vysoko postaveného centralisticky smýšlejícího komunisty v čele SKJ. Nový kurz, jehož představitelem byl Edvard Kardelj směřoval k liberalizaci poměrů, decentralizaci moci a otevření se země světu. Začalo se mluvit o konkrétních problémech, v tisku se diskutovalo o ekonomických reformách. Do země se opatrně vracely tržní mechanismy v hospodářských procesech. A právě ekonomika byla klíčovým problémem. Během druhé a třetí pětiletky Jugoslávie předvedla světu ohromný hospodářský růst, ale samy podniky byly mnohdy neefektivní, ztrátové a velmi problémové. Politické vedení se proto rozhodlo mnohé z nich uzavřít, což vedlo poprvé v socialistickém státě k otevření otázky nezaměstnanosti. Tu stát vyřešil tím, že umožnil jugoslávským občanům vycestovat do zahraničí za prací.\n\nPodobně jako v zemích západní Evropy i v Jugoslávii byly požadavky studentů politického rázu. Studenti požadovali skutečné budování komunistické společnosti a odstranění nerovností a hospodářských problémů. Heslem studentů bylo \"Dole crvena buržoazija\" (Pryč s rudou buržoazií). Ideovými vzory se stali Mao Ce-Tung a Che Guevara.\n\n3. června dopoledne se studenti sešli v Novém Bělehradě poblíž Dělnické univerzity. S portrétem prezidenta Tita a skanduje řadu hesel tehdejšího systému se vydali směrem k Bělehradu, přes řeku Sávu. Poblíž železniční tratě směrem na Zemun je však zastavil kordon policistů. Studenti nesměli projít za žádnou cenu. Pořádkové sbory použily ostrou munici ve snaze tomuto dostát; výsledkem byla celá řada těžce raněných, spekulovalo se i o několika mrtvých.\n\nJeště téhož dne večer se sešli děkani všech fakult Bělehradské univerzity a shodli se na tom, že vstoupí do stávky. Policejní sbory obklíčily budovy se studenty a odpojili je od telefonního spojení, v některých kritických momentech i od elektřiny. \n\nV komunistické straně propukly obavy, že by se nepokoje mohly rozšířit i mimo univerzity např. mezi dělníky. Začaly se ozývat hlasy, že by měla být nasazena armáda, aby vzbouřence potlačila. To však Tito odmítl, neboť celou záležitost nepovažoval za tak nebezpečnou a hlavně všelidovou, spíše za komplot zahraničních tajných služeb.\n\nCelá neklidná situace trvala týden; poté Josip Broz Tito vystoupil v televizi s projevem, ve kterém přiznal chyby politického vedení země, slíbil nápravu a přiznal osobní odpovědnost v případě, že nebude úspěšná. To vedlo k normalizaci situace.\n\nKomunistická strana ve snaze uklidnit situaci oznámila ústupky a slíbila řadu reforem, mnohé z nich však nebyly realizovány. Josip Broz Tito poprvé připustil, že ve vedení státu vůbec setrvat nemusí, pokud jej občané odmítnou. Organizátoři demonstrací byli vyhozeni z fakulty a přišli o své pasy.\n\nJosip Broz Tito následně na 6. kongresu Svazu odborů Jugoslávie odsoudil některé z projevů studentů, které údajně ohrožovaly vedoucí úlohu dělnické třídy ve společnosti.\n\nProtesty se rozšířily i do jiných měst v Jugoslávii. V Prištině došlo ke střetům mezi studenty a policií v listopadu téhož roku. Studenti požadovali nezávislost prištinské části Bělehradské univerzity (k čemuž také v několika následujících letech došlo), zazněla i četná albánská nacionalistická hesla.\n\n"}
{"id": "694418", "url": "https://cs.wikipedia.org/wiki?curid=694418", "title": "Latinský alexandrijský patriarchát", "text": "Latinský alexandrijský patriarchát\n\nLatinský patriarchát alexandrijský byl ustanoven roku 1215 papežem Inocencem III.. Sídlem titulárního patriarchy byla římská Bazilika svatého Pavla za hradbami. Tento titulární patriarchát byl zrušen roku 1964. Od roku 1824 však již existoval koptský katolický patriarchát alexandrijský, organizační struktura koptské katolické církve, která vznikla oddělením od koptské církve a dodnes shromažďuje katolíky, kteří používají koptský (alexandrijský) ritus.\n\n"}
{"id": "694420", "url": "https://cs.wikipedia.org/wiki?curid=694420", "title": "Vádí Kadum", "text": "Vádí Kadum\n\nVádí Kadum (: ואדי קדום) je arabská čtvrť v jihovýchodní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce cca 650 metrů, 1,5 kilometru jihovýchodně od Starého Města. Na západě s ní sousedí arabská čtvrť Ras al-Amud, jejíž je součástí. Na severu leží rovněž arabská čtvrť at-Tur. Zaujímá polohu na jižním a jihovýchodním úpatí Hora Olivetské a sousedního vrcholku Har ha-Mašchit, v údolí patřícím do povodí vádí Nachal Kidron. Dál k východu pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými sídly jako Abu Dis a al-Ejzarija. Čtvrtí prochází lokální silnice číslo 417. Vádí Kadum leží nedaleko Zelené linie, která do roku 1967 rozdělovala Jeruzalém.\n\nPůvodně šlo o malé ryze vesnické sídlo. Po konci první arabsko-izraelské války byla lokalita v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se městskou částí Jeruzaléma. Zástavba má rozptýlený vesnický charakter a spolu s okolními čtvrtěmi vytváří na živelně rostlém půdorysu souvislou aglomeraci.\n\nV lednu 2010 došlo ve čtvrti k sporu mezi dvěma místními rodinami. Výsledkem násilných potyček byl jeden mrtvý a pět zraněných.\n\n"}
{"id": "694423", "url": "https://cs.wikipedia.org/wiki?curid=694423", "title": "At-Túr", "text": "At-Túr\n\nAt-Tur (: , : א-טור) je arabská čtvrť v centrální části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce cca 800 metrů, přes 1 kilometr východně od Starého Města. Na jihu s ní sousedí arabské čtvrti Ras al-Amud, Vádí Kadum a Džebel Batan al-Hawa, na severu as-Sawwána. Zaujímá vrcholové partie a východní svahy Olivovové hory která je jedním ze tří vrcholů severojižního hřbetu, jenž z východu lemuje centrální oblast Jeruzaléma. Dalšími dílčími vrcholy tohoto pásu je jižně odtud har ha-Mašchit a severně hora Skopus (s kampusem Hebrejské univerzity). Na východě terén klesá do hlubokých údolí zařezávajících se do Judské pouště. Východně od čtvrtě pocházejí městské hranice Jeruzaléma, které přibližně sleduje také Izraelská bezpečnostní bariéra. Ta odděluje další arabskou zástavbu východně odtud s rozptýlenými sídly jako az-Za'ím a al-Ejzarija. Dál k východu pak leží četné izraelské osady, zejména město Ma'ale Adumim. Severně od čtvrti prochází zčásti tunelem pod horou Skopus silnice spojující centrum města a východní předměstí (\"derech Har ha-cofim\"), která se pak napojuje na dálnici číslo 1. At-Túr leží nedaleko Zelené linie, která do roku 1967 rozdělovala Jeruzalém. Severozápadní svahy hory Olivetské zaujímá Národní park Emek Curim.\n\nPůvodně šlo o malé ryze vesnické sídlo. Prameny z 19. století zde uvádějí vesnici o několika domech. V polovině 19. století zde začala výstavba četných kostelů. Vesnice neměla vlastní zemědělskou půdu, což omezovalo její rozvoj. Po konci první arabsko-izraelské války byla lokalita v rámci dohod o příměří z roku 1949 začleněna do území okupovaného Jordánskem. V roce 1953 pak byla dosud samostatná obec připojena k tehdejšímu Jeruzalému (k jeho části ovládané Jordánskem). V roce 1967 byla okupována Izraelem a stala se městskou částí sjednoceného Jeruzaléma. má rozptýlený vesnický charakter a spolu s okolními čtvrtěmi vytváří na živelně rostlém půdorysu souvislou aglomeraci.\n\nČtvrť je turisticky využívaná. Stojí tu například \"kostel Nanebevzetí\", podle tradice je situován na místě, kde měl Ježíš vstoupit do nebe, čtyřicet dnů po svém zmrtvýchvstání. Vedle něj pak stojí ruský pravoslavný kostel, který se svou vysokou zvonicí dominuje siluetě této části města. Jeho výstavba začala roku 1873 a zvon sem byl dovezen z Ruska přes přístav v Jaffě, přičemž přeprava trvala tři týdny. Další významnou církevní stavbou je kostel Pater Noster, postavený podle křesťanské tradice na místě, jeskyně kde Ježíš pobýval se svými učedníky. Dál k severu se rozkládá areál kostela a nemocnice Augusta Victoria. Na jižním okraji čtvrtě stojí rozsáhlý židovský hřbitov, poblíž něj hotel The Seven Arches postavený ještě za jordánské vlády, s výhledem na Staré Město. V at-Tur žije cca 20 000 obyvatel.\n\nPlocha této městské části dosahuje 1745 dunamů (1,745 kilometru čtverečního). V roce 2000 tu žilo 19 012 a v roce 2002 20 169 obyvatel.\n\n"}
{"id": "694424", "url": "https://cs.wikipedia.org/wiki?curid=694424", "title": "UNICEF Open 2011 – muži", "text": "UNICEF Open 2011 – muži\n\nTenisový turnaj ATP UNICEF Open 2011 se konal ve dnech 12. – 18. června v nizozemském 's-Hertogenboschi venku na travnatých dvorcích jako součást kategorie 250 Series. Hrál se se v Autotron parku v Rosmalenu, blízko 's-Hertogenbosche. Odměny činily 450 000 EUR.\n\n\nHráči, kteří do hlavní soutěže získali divokou kartu:\n\nHráči, kteří do hlavní soutěže postoupili z kvalifikace:\n\n\n"}
{"id": "694425", "url": "https://cs.wikipedia.org/wiki?curid=694425", "title": "Seznam alexandrijských latinských patriarchů", "text": "Seznam alexandrijských latinských patriarchů\n\nToto je seznam titulárních latinských patriarchů v Alexandrii\n"}
{"id": "694427", "url": "https://cs.wikipedia.org/wiki?curid=694427", "title": "Enterobacter aerogenes", "text": "Enterobacter aerogenes\n\nEnterobacter aerogenes je gramnegativní, oxidáza negativní, kataláza pozitivní, citrát pozitivní, indol negativní, tyčinkovitá bakterie.\n\n\"E. aerogenes\" je patogenní bakterie způsobující oportunní a nozokomiální infekce. Druhy rodu \"Enterobacter\" mohou způsobovat i různé komunitní infekce. Některé kmeny se mohou stát velmi rezistentní na léčbu a proto kolonizují prostředí nemocnic. Většina je však citlivá na většinu antibiotik vhodných pro tuto třídu bakterií.\n\nNěkteré infekce způsobené \"E. aerogenes\" jsou výsledkem specifické léčby antibiotiky, zavedení žilních katétrů nebo chirurgických zákroků. \"E. aerogenes\" je obecně rozšířen v lidské trávicí soustavě a u zdravých lidí nezpůsobuje onemocnění. Bývá přítomen v různých odpadech, hygienických prostředcích a v půdě. Bakterie má také komerční význam – experimentuje se s produkcí vodíku fermentací melasy jako substrátu.\n\n\"E. aerogenes\" může způsobit kažení javorové šťávy a sirupu.\n\n"}
{"id": "694428", "url": "https://cs.wikipedia.org/wiki?curid=694428", "title": "Diskografie Lou Reeda", "text": "Diskografie Lou Reeda\n\nToto je diskografie amerického rockového kytaristy Lou Reeda. Neobsahuje alba vydaná spolu se skupinou The Velvet Underground.\n\n"}
{"id": "694430", "url": "https://cs.wikipedia.org/wiki?curid=694430", "title": "As-Sawwána", "text": "As-Sawwána\n\nAs-Sawwána (: , : א-סוואנה) je arabská čtvrť v centrální části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce cca 750 metrů, necelý 1 kilometr východně od Starého Města. Na jihu s ní sousedí arabská čtvrť at-Túr, za jejíž severní součást bývá as-Sawwána někdy považována. Zaujímá západní svahy severojižního hřbetu, jenž z východu lemuje centrální oblast Jeruzaléma. V této lokalitě jsou dílčími vrcholy tohoto pásu Olivová hora a Skopus. Na západě leží čtvrť Báb az-Záhra a Vádí al-Džoz, na severu pak na vrcholu hory Skopus stojí kampus Hebrejské univerzity. Východně od městské části stojí na vrcholu hřbetu areál nemocnice a kostela Augusta Victoria. Severně od čtvrti prochází zčásti tunelem pod horou Skopus silnice spojující centrum města a východní předměstí (\"derech Har ha-cofim\"), která se pak napojuje na dálnici číslo 1. As-Sawwána leží nedaleko Zelené linie, která do roku 1967 rozdělovala Jeruzalém (i hora Skopus byla v letech 1949-1967 izraelskou enklávou). Severozápadní svahy hor Olivetské zaujímá Národní park Emek Curim.\n"}
{"id": "694432", "url": "https://cs.wikipedia.org/wiki?curid=694432", "title": "Seznam alexandrijských katolických patriarchů", "text": "Seznam alexandrijských katolických patriarchů\n\nPoté, co se jeruzalémský koptský biskup Amba Athanasios stal katolíkem, jmenoval jej papež Benedikt XIV. apoštolským vikářem. I když se posléze vrátil zpět do koptské pravoslavné církve, byli apoštolští vikáři pro koptské věřící sjednocené s Římem jmenováni dál, od r. 1815 byli vždy biskupy a v roce 1824 papež Lev XII. zřídil koptský katolický patriarchát alexandrijský, který po smrti prvního patriarchy Maxima zůstal pouze na papíře, a byl obnoven až papežem Lvem XIII. roku 1895.\n\n\n\n"}
{"id": "694433", "url": "https://cs.wikipedia.org/wiki?curid=694433", "title": "Morální hazard", "text": "Morální hazard\n\nMorální hazard nastává, když se jedinec či společnost chová jinak v případě, že nese plné riziko, a jinak, když je riziko umenšeno pojištěním, zárukou, dominantním postavením na trhu či jinou podobnou skutečností.\n\nV pojišťovnictví může morální hazard způsobit nemalé škody především při pojištění na jedno riziko. Pojištěný na pojištění spoléhá a to může samo o sobě vést k pojistné události.\n\nOsoby, které spravují státní majetek a nenesou za něj hmotnou zodpovědnost, mohou snadno podléhat morálnímu hazardu, protože za rizika plynoucí z jejich rozhodování ručí stát.\n\nV bankovnictví může mít morální hazard několik forem. Bankovnictví samo o sobě je na pojištění navázáno. Jedná se zde například o zákonné pojištění vkladů, ale i jiná pojištění. Pojištění, státní záruky a jiné garance mohou vyvolat představu sníženého rizika podnikání zejména v úvěrové a investiční oblasti.\n\nVědomí možnosti výroby peněz s nuceným oběhem nebo vědomí záruk, které skýtá společná měna, vede k devalvaci nebo státnímu bankrotu.\n"}
{"id": "694437", "url": "https://cs.wikipedia.org/wiki?curid=694437", "title": "Báb az-Záhra", "text": "Báb az-Záhra\n\nBáb az-Záhra nebo Bab az-Zahara (: nebo , : באב א-זהרה, \"Bab a-Zahra\") je arabská čtvrť v centrální části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce cca 750 metrů, necelý 1 kilometr vně severovýchodního okraje Starého Města. Na východě s ní sousedí arabská čtvrť as-Sawwána, na severovýchodě čtvrť Vádí al-Džoz, na jihozápadě Masudija a na severu ha-Mošava ha-Amerika'it (\"Americká Kolonie\"). Nachází se na ploché vyvýšenině přiléhající k Starému Městu. Leží nedaleko Zelené linie, která do roku 1967 rozdělovala Jeruzalém. Jako jediný bod omezeného přeshraničního styku zde existovala takzvaná Mandelbaumova brána. V trase bývalé Zelené linie nyní probíhá dálnice číslo 60 (\"sderot Chejl ha-handasa\"). V roce 2011 byla podél ní dobudována tramvajová trať.\n\nŠlo o jedno z prvních arabských předměstí Jeruzaléma. Jménem odkazuje na Herodovu bránu, na jejímž předpolí vyrostlo. Na mapě města z roku 1894 zde jsou zakresleny první dva domy. Stojí tu střední škola Rašadija, jedna z nejvýznamnějších vzdělávacích institucí tohoto typu ve městě. Nachází se tu rovněž takzvaný Orient House, postavený v roce 1897 coby přepychová rezidence Ismaila al-Husajniho. Byla zde v roce 1898 konána recepce na počest návštěvy německého císaře Viléma II. Od roku 1952 sloužil jako hotel. Koncem 20. století tu dočasně sídlila jeruzalémská kancelář Organizace pro osvobození Palestiny.\n\nPo konci první arabsko-izraelské války byla čtvrť v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se částí sjednoceného Jeruzaléma. Zástavba má městský blokový charakter.\n\nPlocha této městské části dosahuje 427 dunamů (0,427 kilometru čtverečního). V roce 2000 tu žilo 4759 a v roce 2002 4771 obyvatel.\n"}
{"id": "694443", "url": "https://cs.wikipedia.org/wiki?curid=694443", "title": "Alena Hanzlová", "text": "Alena Hanzlová\n\nAlena Hanzlová (* 31. prosince 1955, Praha) je česká architektka, fotografka a kurátorka.\n\nV letech 1976–1982 vystudovala fakultu architektury ČVUT a získala titul inženýr architekt.\n\nV letech 1990–1991 působila jako ředitelka a kurátorka Galerie Jaroslava Fragnera, kterou tehdy provozovala Obec architektů. Vyvrcholením této etapy byla výstava \"Práce\" Johna Hejduka v Míčovně Pražského hradu v září 1991. Při této příležitosti nechal John Hejduk zhotovit kopie svých objektů \"Dům pro sebevraha\" (House of the Suicide) a \"Dům pro matku sebevraha\" (House of the Mother of the Suicide), které věnoval Václavu Havlovi a českému lidu. Sochy byly umístěny v Královské zahradě a po roce 2000 byly odstraněny. V galerii Jaroslava Fragnera současně proběhla výstava fotografií Hejdukových děl od švýcarské fotografky Hélène Binet.\n\nOd roku 1994 působila jako kurátorka výstav v Galerii Jaroslava Fragnera. Dále spolupracovala s nakladatelstvím Zlatý řez na vydávání průvodců po architektuře XX. století (vyšlo: Praha 1998, Morava a Slezsko 2005, Čechy 2014). Rovněž spolupracovala s Výzkumným centrem průmyslového dědictví ČVUT (bienále Industriální stopy, výstava \"Industriální stopy : architektura konverzí průmyslového dědictví v České republice 2000–2005\").\n\nV současné době působí především jako kurátorka internetové galerie současné architektury gaaleriie.net, která se snaží spojovat výhody výstavy, přednášky a dokumentárního filmu s možnostmi interaktivního prostředí internetu.\n\n\n\n\n\n\nFilmy jsou součástí internetových interaktivních projektů gaaleriie.net. Je možné je rovněž promítat jako samostatné dokumentární filmy.\n\n\n"}
{"id": "694444", "url": "https://cs.wikipedia.org/wiki?curid=694444", "title": "AEGON International 2011 – muži", "text": "AEGON International 2011 – muži\n\nTenisový turnaj ATP AEGON International 2011 se konal ve dnech 11. až 18. června 2011 v anglickém Eastbourne venku na travnatých dvorcích oddílu Devonshire Park Lawn Tennis Club jako součást kategorie ATP 250. Odměny činilly 450 000 EUR.\n\n\nHráči, kteří do hlavní soutěže obdrželi divokou kartu:\nHráč, který do hlavní soutěže obdržel zvláštní výjimku:\nHráči, kteří se do hlavní soutěže probojovali z kvalifikace:\n\n\n"}
{"id": "694450", "url": "https://cs.wikipedia.org/wiki?curid=694450", "title": "De Bunsenova komise", "text": "De Bunsenova komise\n\nDe Bunsenova komise byla komise ustavená roku 1915 britským ministerským předsedou H. H. Asquithem. Předsedou komise byl Maurice de Bunsen a jejím cílem bylo stanovení britské válečné politiky vůči Osmanské říši a definování britských zájmů na Blízkém východě. Výsledná zpráva komise položila základy britské blízkovýchodní politiky.\n\nKomise vznikla v reakci na francouzskou iniciativu s cílem zvážit povahu britských cílů v Turecku a Asii v případě úspěšného ukončení první světové války. Její závěrečná zpráva poskytla obecné zásady pro jednání s Francií, Itálii a Ruskem v otázce s dělení Osmanské říše.\n\nDe Bunsenova komise zvažovala čtyři možné alternativy řešení: 1) rozdělení a ponechání pouze malého osmanského státu v Malé Asii, 2) zachování státního útvaru s kontrolními zónami, podléhajícími politickému a finančnímu vlivu velmocí, 3) zachování nezávislého státu či 4) vytvoření decentralizovaného a federalizovaného osmanského státu v Asii. Zpráva komise s názvem „Britské válečné cíle v osmanské Asii“ byla zveřejněna 30. června 1915 a doporučila poslední možnost jako nejlepší řešení pro uspokojení obranných potřeb britského impéria.\n\n"}
{"id": "694453", "url": "https://cs.wikipedia.org/wiki?curid=694453", "title": "Hololoď", "text": "Hololoď\n\nHololoď (v originále \"Holoship\") je první díl páté řady (a celkově dvacátá pátý) britského kultovního sci-fi sitcomu \"Červený trpaslík\". britského sci-fi Poprvé byla odvysílána na kanálu BBC2 20. února 1992.\n\nPosádka Červeného trpaslíka se střetne s lodí tvořenou vysoce inteligentními hologramy, jejich zážitky s tohoto setkání ovšem budou dost odlišné.\n\nPosádka Červeného trpaslíka sleduje ve střední sekci Trpaslíka černobílý romantický film. Kocour usnul, avšak Lister je dojatý a Kryton jeho dojetí ještě podporuje. Podle Rimmera je to však nerealistická slátanina; nedokáže pochopit, že její hrdina se vzdal všeho kvůli ženě, kterou již nikdy neuvidí.\n\nDruhý den se setkají s lodí, jejíž posádku tvoří výhradně vysoce inteligentní hologramy, sama je pak tvořena také jen světlem, je to hololoď. Rimmer je přenesen na její palubu, průvodkyní se mu stává kapitánka Nirvanah Craneová. Hololoď se nazývá Osvícení a Rimmer se chce stát za každou cenu členem její posádky. Jeho motivaci ještě posílí zjištění, že každý člen posádky zde musí mít pohlavní styk nejméně dvakrát denně (v zájmu zdraví) a loď dokonce disponuje palubou speciálně určenou pro sex a milostné hrátky. Odmítnutí nabídky ke styku je pak vrcholem nevychovanosti. Kapitán Platini Rimmerovi namítá, že není důstojníkem. Ten se hájí tím, že prakticky velí Červenému trpaslíku čtyři roky. Avšak Osvícení má již plné stavy a Rimmera tak čeká náročný test, ve kterém bude muset porazit počítačem vybraného člena posádky (jenž bude v případě Arnieho vítězství vymazán).\n\nKapitán Craneová Rimmera pozve, aby si s ní pár hodin zasouložil. Zamilují se do sebe, ale svým citům se brání, protože na Osvícení je láska považována za pouhou krátkodobou hormonální úchylku a každopádně za něco překonaného. Arnold se vrátí na Červeného trpaslíka a přiměje Krytona, aby mu implantoval mozkový štěp, čímž se zvýší jeho IQ. Operace proběhne úspěšně a Rimmer se vrací na hololoď, aby absolvoval test. Za jeho soupeře je vybrána Craneová, což Arnold neví. Arnie vede, ale pak jeho imunitní reakce štěp odmítne a jemu se sníží inteligence na jeho běžnou úroveň. V panice se vrací na Červeného trpaslíka, jehož posádka mezitím již začala hledat za Rimmera náhradu v řadách hologramů na Osvícení. Chce, aby mu Kryton dal nový mozkový štěp. Kryton trvá na tom, že je to nemožné a Arnie se rozhodne ze zkoušky odstoupit. Na Osvícení se setká s Craneovou, ta se diví proč odstupuje, když vyhrává. Přizná se jí se svým podvodem, ta je nejprve rozhořčena, ale když vidí jak moc Arnold touží stát se důstojníkem na Osvícení, slíbí mu, že se jím stane.\n\nCraneová ze zkoušky odstoupí. Rimmer se stává navigačním důstojníkem Osvícení, ale když zjistí, kdo byl jeho soupeřem, požádá kapitána Platiniho o své propuštění, aby se Nirvanah Craneová mohla vrátit. Jako hrdina filmu na počátku epizody se tak vzdává své kariéry a budoucnosti kvůli ženě, kterou miluje a jíž víckrát nespatří.\n\n\n"}
{"id": "694454", "url": "https://cs.wikipedia.org/wiki?curid=694454", "title": "Ha-Mošava ha-Amerika'it", "text": "Ha-Mošava ha-Amerika'it\n\nHa-Mošava ha-Amerika'it (: , doslova \"Americká Kolonie\", : American Colony) je v současnosti arabská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přibližně 750 m, 1 km severně od Starého Města. Na jihu s ní sousedí arabské čtvrtě Báb az-Záhra (za její podčást bývá někdy považována) a Masudija, na východě rovněž arabská čtvrť Vádí al-Džoz a na severu arabská Šejch Džarach. Nachází se na ploché vyvýšenině přiléhající k Starému Městu. Leží na dotyku se Zelenou linií, která do roku 1967 rozdělovala Jeruzalém. V trase bývalé Zelené linie nyní probíhá dálnice číslo 60 (\"Sderot Chajim Bar Lev\"). V roce 2011 byla podél ní dobudována tramvajová trať. Dál k západu za ní leží již židovské čtvrtě Bejt Jisra'el a Arzej ha-Bira.\n\nZaložila ji skupina presbyteriánských křesťanů původem z USA, které vedl Horatio Spafford. Přišli do tehdejší turecké Palestiny z Chicaga roku 1884. Rozhodli se zde usadit a věnovat se charitativní činnosti. Původně žili v Muslimské Čtvrti Starého Města a spolupracovali s křesťanskými Araby i Židy původem z Jemenu, kteří do Palestiny dorazili roku 1885. Roku 1895 jejich skupinu posílil příchod křesťanů ze Švédska. Dům ve Starém Městě už tehdy nepostačoval, a proto si najali pozemek při dnešní ulici \"Derech Šchem\" (Nábluská ulice), kde si zbudovali zemědělský statek, na kterém žili a pracovali jako komuna. Přebytky zemědělské produkce začali prodávat na trhu a také provozovali obchod se suvenýry. Výnosy věnovali na charitu. Později najatý pozemek vykoupili a začali rozšiřovat svůj areál. Počátkem 20. století byla jejich budova proměněna na hotel, který sloužil pro ubytování turistů. Během první světové války hotel sloužil jako ubytovna pro uprchlíky a fungovala tu veřejná vývařovna pro 1100 lidí. Po britské invazi a vyhlášení britského mandátu Palestina byla původní komuna roku 1918 proměněna na běžný hotel (\"American Colony Hotel\"). Pobývali tu významní hosté jako Edmund Allenby nebo Winston Churchill. V důsledku nepokojů v Palestině roku 1929 a arabského povstání v Palestině v letech 1936–1939 se většina členů původní křesťanské skupiny okolo Horatio Spafforda vrátila do USA. Většina majetku byla prodána, třebaže hotel zůstává napojen na potomky této skupiny dodnes. V okolí se postupně vytvořila souvislá zástavba, etnicky arabská.\n\nPo konci první arabsko-izraelské války byla čtvrť v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se částí sjednoceného Jeruzaléma. Zástavba má městský blokový charakter.\n\nKolem roku 1900 začal Elijah Meyers, člen Americké kolonie, fotografovat město Jeruzalém a jeho okolí včetně akcí, které se tam pořádaly. Meyersova práce se postupně rozšířila na plnohodnotnou fotografickou divizi v rámci kolonie, včetně fotografů jako byli Hol Lars Larsson, John D. Whiting nebo G. Eric Matson. Jako technik v temné komoře a fotograf pro fotografickou divizi Americké kolonie přímo pod Lewisem Larssonem pracoval od 20. let až do poloviny 30. let fotograf Nadžíb Albina. Pracoval především na přijímání a vyvolávání filmů archeologických lokalit v širším okolí Jeruzaléma, ale zpracovával také videozáběry. Pracoval ve fotografickém oddělení po boku svého bratra Jamila Albina. Nadžíb Albina se později stal šéfem fotografického oddělení Palestinského archeologického muzea, přičemž pořídil první originální sady fotografií svitků od Mrtvého moře.\n\nDivize nesla název \"American Colony Photo Department\" a po rozpadu kolonie v roce 1934 se přejmenovala na \"Matson Photographic Service\" a fungovala až do 70. let. Jejich zájem se soustředil na archeologické artefakty (např. Lví věž v Tripolisu) a fotografie detailů vzbuzovaly zájem archeologů. Fotografie zobrazují lidi, místa a události na Blízkém východě z posledních let Osmanské říše, první světové války, britského mandátního období, druhé světové války a období státu Izrael. Většina obrazů líčí Palestinu (dnešní Izrael, Západní břeh Jordánu a pásmo Gazy). Ostatní uvedené země jsou Libanon, Sýrie, Jordánsko, Irák, Egypt a Turecko. Část sbírky pokrývá země východní Afriky včetně Súdánu, Keni, Tanzanie, Zanzibar a Ugandy. Fotografie zachycují náboženské obřady, každodenní život, umění a řemesla, archeologické lokality, školy, nemocnice, historické budovy a areály, demonstrace a konflikty, významné události, politické vůdce a krajiny. Patří sem rovněž letecké snímky, portréty a obrazy představují biblické scény. Sbírka Matson Collection byla později darována knihovně Library of Congress.\n\n"}
{"id": "694463", "url": "https://cs.wikipedia.org/wiki?curid=694463", "title": "Vádí al-Džoz", "text": "Vádí al-Džoz\n\nVádí al-Džoz nebo Wadi al-Joz (: ואדי אל-ג'וז, : وادي الجوز‎) je arabská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 700 metrů, cca 1 kilometr severovýchodně od Starého Města. Na západě s ní sousedí arabské čtvrtě Bab az-Zahra a Americká kolonie, na severozápadě rovněž arabská čtvrť Šejch Džarach a na jihovýchodě al-Savana. Nachází se v údolí vádí Nachal Egoz. Východně odtud se zvedá severojižně orientovaný hřbet lemující podél východní strany centrum Jeruzaléma. Zde vystupuje v dílčí vrchol (hora Skopus), na němž se rozkládá kampus Hebrejské univerzity v Jeruzalémě. Pod horou Skopus vede zčásti tunelem obchvat města (\"Sderot Šajeret Har ha-Cofim\"), přímo skrz čtvrt pak prochází lokální silnice číslo 417. Čtvrť leží nedaleko Zelené linie, která do roku 1967 rozdělovala Jeruzalém. I hora Skupus byla do roku 1967 izraelskou enklávou. Východně od čtvrti zaujímá svahy hory Skopus Národní park Emek Curim.\n\nVznikla koncem 19. století na předpolí Herodovy brány. Jako první tu vyrostly některé přepychové letní rezidence bohatých arabských rodin ze Starého Města. Počátkem 20. století tu bylo zřízeno skladiště ropy. Po konci první arabsko-izraelské války byla čtvrť v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se částí sjednoceného Jeruzaléma. V současnosti je tu soustředěno podnikání v autoopravárenských službách. Nachází se tu Rockefellerovo muzeum postavené Brity ve 30. letech 20. století. Ve čtvrti žije cca 13 000 lidí.\n\nPlocha této městské části dosahuje 347 dunamů (0,347 kilometru čtverečního). V roce 2000 tu žilo 6740 a v roce 2002 7179 obyvatel. Podle jiného zdroje ve čtvrti žije cca 13 000 lidí.\n\n"}
{"id": "694467", "url": "https://cs.wikipedia.org/wiki?curid=694467", "title": "Jan Lepař", "text": "Jan Lepař\n\nJan Lepař (16. května 1827 Lipňany – 1. července 1902 Královské Vinohrady) byl český pedagog, středoškolský profesor, školní inspektor a odborný spisovatel. Podporoval národní uvědomění na Moravě a ve Slezsku. Usiloval o zvýšení úrovně pražských škol. Je autorem řady metodických publikací a učebnic.\n\nChodil na farní školu v Tršicích a pak hlavní školu, gymnázium a filosofii v Olomouci. Roku 1848 odjel do Prahy, kde se účastnil Slovanského sjezdu a pod pseudonymem Pravdoslav Lipňanský přispíval do Havlíčkových \"Národních novin\". V Praze studoval dva roky práva a později filosofii. Na vlastní žádost dostal při ukončení studia vysvědčení v češtině – první, které fakulta kdy vystavila.\n\nPo studiích nastoupil jako učitel v Olomouci, poté v Jihlavě. Roku 1852 absolvoval zkoušky z dějepisu a zeměpisu, po roce byl potvrzen jako středoškolský profesor ve Znojmě. V roce 1857 se vrátil do Jihlavy a následujícího roku získal místo v Opavě. Tam spoluzakládal časopis Opavský besedník a studoval dokumenty v místním archivu. V únoru 1864 se stal profesorem c. k. akademického gymnázia a roku 1870 ředitelem učitelského ústavu v Praze.\n\nRoku 1869 byl na pět let jmenován okresním inspektorem pražských škol. Téhož roku se stal zkušebním komisařem pro kandidáty učitelství středních škol v oboru historie. Dvanáct let působil jako předseda zkušební komise pro obecné a měšťanské školy. Jako pražský inspektor usiloval o zvýšení učitelských platů a rozšíření učebních pomůcek. Inicioval oddělování chlapeckých a dívčích škol. Společně s učiteli vytvářel podrobné učební osnovy.\n\nByl považován za jednoho z nejznámějších soudobých učitelů. Současníci oceňovali jeho organizátorský a spisovatelský talent. Stal se čestným členem Besedy učitelské v Praze, a spolků v Rakovníku, Sedlčanech, Chocni i jinde.\n\nNa konci roku 1885 vážně onemocněl a v březnu následujícího roku odešel do důchodu; do konce života ale literárně tvořil.\n\nLepař se zaměřil především na metodické otázky. Snažil se rozvíjet přirozené vlohy dítěte s co největším využitím dětské aktivity. V metodických pracích spojoval myšlenky Jana Amose Komenského i tehdy populárního herbartismu. Prosazoval oddělení škol podle náboženského vyznání a odporoval ateismu. Propagoval mírové soužití Čechů a Němců ve společném státě.\n\nPřispíval do opavského periodika \"Schlesischer Schulkalender\"; v článcích vystupoval proti zavádění němčiny do venkovských obecných škol. V letech 1868–70 byl redaktorem \"Časopisu Musea Království českého\". Vedle toho vedl odborný list \"Škola a život\" a publikoval v časopise \"Krok\". Patřil mezi spolupracovníky Riegrova a Ottova slovníku naučného.\n\nKnižně vydal např.:\n\n\n"}
{"id": "694469", "url": "https://cs.wikipedia.org/wiki?curid=694469", "title": "Arnošt II. Sasko-Altenburský", "text": "Arnošt II. Sasko-Altenburský\n\nArnošt II. Sasko-Altenburský (\"Ernst von Sachsen-Altenburg\"; 31. srpen 1871 – 22. březen 1955) byl v letech 1908 až 1918 posledním vévodou německého vévodství Sasko-Altenbursko. Pocházel z Hildburghausenské větve rodu Wettinů.\n\nByl jediným synem sasko-altenburského prince Moritze a jeho ženy Augusty Sasko-Meiningenské. Následníkem trůnu se stal v roce 1907 po smrti otce. Vévodou se stal o rok později 7. ledna 1908, po smrti svého strýce Arnošta I., který nezanechal mužské dědice.\n\nV době své smrti 22. března 1955 byl Arnošt II. posledním německým panovníkem, který vládl před rokem 1918. Po jeho smrti se stal hlavou altenburské linie jeho syn Georg Moritz (Jiří Mořic), který se stal posledním příslušníkem linie a jeho smrtí v roce 1991 linie Sasko-Altenburská vymřela a nárok přešel na linii Sasko-výmarsko-eisenašskou jako nejstarší linii rodu.\n\n27. ledna 1898 si v Bückeburgu Arnošt vzal za ženu princeznu Adelaidu ze Schaumburg-Lippe, měli spolu čtyři děti:\n"}
{"id": "694472", "url": "https://cs.wikipedia.org/wiki?curid=694472", "title": "Strongfield (Saskatchewan)", "text": "Strongfield (Saskatchewan)\n\nStrongfield je malá vesnice uprostřed provincie Saskatchewan, v Kanadě. Leží asi 100 km na jih od Saskatoonu na silnici Highway #19, mezi svými sesterskými obcemi Hawarden a Loreburn.\n\nPodle sčítání lidu z roku 2001 Census mělo Strongfield pouze 42 obyvatel. Podobně jako mnoho dalších malých městeček a vesnic na kanadských prériích bylo Strongfield kdysi prosperující vesnicí se základní školou, poštovním úřadem, prodejci aut, zemědělských strojů a nářadí, dvěma sily značky Saskatchewan Wheat Pool, řadou hospůdek a dalších malých obchodů. V současnosti již škola neexistuje, většina obchodů již byla dávno zavřena a jejich dřívější budovy byly zanechány rozmarům často krutého saskatchewanského počasí.\n\nTěm stále ještě vzdorují místní hokejové a curlingové kluziště, tzv. Losí lóže (Benevolent and Protective Order of Elks), strongfieldská kavárna a poštovní úřad a také malý kostel církve United Church of Canada. Obec stojí velice blízko řeky South Saskatchewan a přehradní nádrže Lake Diefenbaker vytvořené přehradou Gardiner Dam, jednou z největších zemí plněnou sypanou hrází na světě, která se začala stavět v roce 1959 a byla kompletně dokončena o osm let později. Uprostřed obce je rozsáhlý (na obec její velikosti) cenotaf čili památník strongfieldských vojáků padlých v obou světových válkách.\n\nK příležitosti saskatchewanského stého výročí se zde dne 2. července 2005 konala slavnost na obecním kluzišti, kteréžto aktivity zahrnovaly palačinkovou snídani, turnaj v házení podkov, přehlídku, pouliční tance, hokej, pivní zahrádky, slavnostní večeři a podobně.\n\nPočátky osídlení Strongfieldu se datují až k roku 1903 - velké vlně osidlování západu a rozvoje kanadských prérií. Úředně zapsáno jako vesnice bylo roku 1912, právě sedm let po vstupu Saskatchewanu do Kanadské konfederace. Od tohoto času prosperovalo a rozvinulo se v hospodářský a společenský uzel rostoucí populace tamějšího kraje.\n\nOblast byla prvně mapována vládním zeměměřičem J.A. Maddockem a jeho spolupracovníky od května do července 1883, krátce poté, co se bývalé země Společnosti Hudsonova zálivu staly součástí Kanadského dominia a byly začleněny do tehdejších Severozápadních teritorií. Zeměměřičský systém na kanadských prériích byl založen na podobném systému tomu, který přijaly Spojené státy. Okresy (townships) byly rozděleny do 36 sekcí (každá o rozloze 640 km²). Čtverec o rozloze 640 km² byl dále dělen na čtvrtky o rozloze 160 km². Strongfield bylo nakonec situováno v okrese 27, rajónu(range) 5, západně od třetího poledníku.\n\nVláda kanadského dominia, která hledala cesty jak utvrdit železniční společnosti v názoru, že na západě je úrodná zemědělská půda, si zangažovala na pomoc dva Kanaďany, plukovníka Davidsona (po němž je pojmenováno městečko Davidson) a A.D. McRae. Navštívili prérie a obrátili se do Spojených států ucházet se o kapitál. Založili společnost Saskatchewan Valley Land Company, nakoupili 500 000 akrů (2000 km²) půdy mezi Saskatoonem a Reginou od vlády kanadského dominia za dolar za akr a začali lákat k osidlování. Společnost následně koupila 1,250,000 acres (5060 km²) od železničních společností za $1.75 za akr. Naverbovali více jak dva tisíce realitních agentů k nabízení pozemků a prodali toto území v roce 1901 za $1,75 za akr. Cena později vzrostla až na sedm a poté i deset dolarů za akr.\n\nGeorge Armstrong, obchodník z Markdale, byl jedním z těchto agentů a zřejmě díky jeho vlivu a povzbuzování více jak jednu třetinu prvních usedlíků tvořili bývalí obyvatelé oblasti Markdale-Meaford v Ontariu.\n\nDalší velká část prvních kolonistů se skládala z finských osadníků z obou Dakot, kteří si zabrali pozemky k usazení na březích řeky South Saskatchewan. Několik málo potomků těchto osadníků ještě zůstalo v strongfieldské oblasti, ale většina své pozemky prodala a přestěhovala se na západní stranu řeky, kde žila většina finských osadníků.\n\nTřetí největší segment populace přišel do oblasti ze střední části Spojených států a byl povětšinou norského původu. Dostali se sem z velké části díky úsilí norského luteránského duchovního a zakladatele blízké obce Hanley, Knuta B. Birkelanda, který k tomu přispěl psaním inzerátů do noroamerických novin, kterými přesvědčil mnohé Nory z obou Dakot, Minnesoty, Iowy a Wisconsinu, aby své domácnosti přestěhovali do Saskatchewan. Později přišli také příbuzní těchto raných norských pionýrů přímo z Norska.\n\nNa rozdíl od většiny saskatchewanských vesnic zažilo Strongfield jistý populační a hospodářský boom po dobu asi deseti let během pozdních 50. a první polovině 60. let díky výstavbě přehradní hráze Gardiner Dam na řece South Saskatchewan nějakých 20 km na západ odtud.\n\nExistuje několik rozdílných teorií zabývajících se původem názvu vsi.\n\n"}
{"id": "694476", "url": "https://cs.wikipedia.org/wiki?curid=694476", "title": "Isavija", "text": "Isavija\n\nIsavija nebo al-Isavija (: עיסאוויה, : العيساوية) je arabská čtvrť ve východní části Jeruzaléma v Izraeli, ležící zčásti ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma, zčásti v izraelské demilitarizované enklávě existující v letech 1948–1967.\n\nLeží v nadmořské výšce cca 750 metrů, cca 2 kilometry severovýchodně od Starého Města. Na západě s ní sousedí areál Hebrejské univerzity, na severozápadě židovské čtvrti ha-Giva ha-Carfatit (Francouzský vrch) a Cameret ha-Bira, na severu leží arabská čtvrť Šu'afat. Nachází se na severovýchodním svahu hory Skopus. Terén směrem k východu rychle klesá do vádí Nachal Og a začíná zde Judská poušť. Dál k východu se nacházejí hranice města Jeruzalém, podél kterých přibližně probíhá Izraelská bezpečnostní bariéra. Ta odděluje některá arabská sídla ležící vně města, například al-Za'im nebo 'Anata. Údolím Nachal Og vede po okraji čtvrtě dálnice číslo 1. Isavija sestává z několika místních částí, například Mahdžarat Atma nebo Bitana.\n\nJméno lokality je odvozeno od Ježíše (arabsky \"Issa\"). Podle legendy sem Ježíš uprchl a skrýval se před římskými vojáky. Nachází se tu mnoho pohřebních jeskyň z doby druhého chrámu a lokalita bývá ztotožňována se starověkým židovským kněžským městem Nov. Vesnice byla roku 1948 jako výsledek první arabsko-izraelské války respektive dohod o příměří z roku 1949 z větší části začleněna do demilitarizované enklávy pod kontrolou Izraele, do níž spadal i areál kostela a nemocnice Augusta Victoria a Hebrejská univerzita na hoře Skopus. Existence izraelské enklávy obklopené teritoriem pod kontrolou Jordánska a zároveň přítomnost arabské populace v této enklávě byla v letech 1948–1967 předmětem častých sporů a konfrontace mezi vojáky a vesničany. Po roce 1967 byla enkláva zrušena a vesnice postupně přerůstá i mimo její plochu. V současnosti má Isavija 10 000 obyvatel, kteří zejména patří do čtyř velkých místních klanů: \"Chamdan\", \"Darviš\", \"Abid\" a \"Abu Achumas\".\n\nPlocha této městské části dosahuje 2394 dunamů (2,394 kilometru čtverečního). V roce 2000 tu žilo 9966 a v roce 2002 10 703 obyvatel.\n\n"}
{"id": "694478", "url": "https://cs.wikipedia.org/wiki?curid=694478", "title": "Rallye Nový Zéland 2001", "text": "Rallye Nový Zéland 2001\n\nRallye Nový Zéland 2001 byla desátou soutěží Mistrovství světa v rallye 2001. Zvítězil zde Richard Burns s vozem Subaru Impreza WRC.\n\nJako první startoval lídr šampionátu Tommi Mäkinen s vozem Mitsubishi Lancer EVO VI, který tak ostatním čistil trať a ztrácel. Burns se vinou drobných technických problémů propadl na deváté místo. V etapě vedl Marcus Grönholm s vozem Peugeot 206 WRC. V plánu týmu Peugeot Sport bylo, aby Grönholm zpomalil a šetřil vůz. Dali mu ale špatné časové informace a on se propadl na druhé místo. První byl Kenneth Eriksson s vozem Hyundai Accent WRC. V druhé etapě se Grönholmovi nedařilo zajíždět dobré časy. Naopak čtyři testy vyhrál Burns a posunul se do čela. Lehce havarovali jezdy týmu Ford M-Sport, Francois Duval a Colin McRae, ale oba mohli pokračovat v závodě. McRae udržel druhé místo a třetí byl Harri Rovanperä s Peugeotem. Ve třetí etapě Burns ztrácel, McRae ale dostal smyk a tak Burns vedení udržel. Rovanperä se propadl na čtvrté místo a třetí byl Carlos Sainz s Fordem. Pátý byl po smyku Grönholm. V závěru dostal smyk i Sainz a propadl se.\n\n"}
{"id": "694481", "url": "https://cs.wikipedia.org/wiki?curid=694481", "title": "Günther Viktor Schwarzburský", "text": "Günther Viktor Schwarzburský\n\nGünther Viktor Schwarzburský (\"Günther Victor von Schwarzburg-Rudolstadt\"; 21. srpen 1852 – 16. květen 1925) byl v letech 1890 až 1918 posledním knížetem Schwarzbursko-Rudolstadtským a zároveň v letech 1909 až 1918 posledním knížetem Schwarzbursko-Sondershausenským. Pocházel ze starobylého rodu Schwarzburgů.\n\nV roce 1906 se kníže Günther stal dědicem vymírající sondershausenské větve, která v roce 1909 vymřela knížetem Karlem Güntherem a území přešlo na větev Rudolstadtskou. Kníže Günther Viktor tak spojil obě země v personální unii a to poprvé od 16. století.\n\nPo jeho smrti 16. května 1925 se hlavou rodu stal princ Sizzo, terý ale zemřel o rok později a tak se hlavou rodu stal jeho jediný syn Fridrich Günther.\n\nGünther Viktor byl dvakrát ženatý, ale bezdětný. Jeho první žena byla Anna Louisa von Schönburg-Waldenburg (1871–1951), vzal si ji roku 1891.\n\n"}
{"id": "694484", "url": "https://cs.wikipedia.org/wiki?curid=694484", "title": "Christian Clavier", "text": "Christian Clavier\n\nChristian Jean-Marie Clavier (* 6. května 1952, Paříž) je francouzský herec. Je obsazován převážně do komediálních rolí. Známým se stal v roce 1993 po natočení filmu Návštěvníci. Výrazná byla i jeho role \"Asterixe\" ve filmech Asterix a Obelix a .\n\nJeho bratr je režisér Stéphane Clavier. Mezi jeho dobré přátele patří bývalý francouzský prezident Nicolas Sarkozy, se kterým se poznal na střední škole. S herečkou Marie-Anne Chazel má dceru Margot, narozenou v roce 1983.\n\nSvou kariéru začal v komediální divadelní skupině Splendid, kde vystupoval i jeho strýc Yves Rousset-Rouard. Spolu se skupinou se objevil i v mnoha filmech, například v \"Dovolené po francouzsku\" nebo v \"Le Père Noël est une ordure\", kde hrál roli depresivního transvestity Katiy.\nDo vědomí široké veřejnosti se dostal v roce 1993 dvojrolí ve snímku \"Návštěvníci\".\n\nStal se hercem, u něhož již samotné jméno stačí k tomu, aby se vědělo, že jde o značku úspěchu. Mezi jeho další úspěšné filmy patří například \"Strážní andělé\", \"\", \"\", \"Asterix a Obelix\", \"\", \"Bídníci\" a \"Napoleon\".\n\nVe své rozmanité kariéře hrál v komediálních duech, nejčastěji s dvěma herci. První z nich je Jean Reno, se kterým se objevil například ve filmech Operace Corned-Beef, trilogii \"Návštěvníci\", \"Korsický případ\" a \"On ne choisit pas sa famille\".\nDruhým je Gérard Depardieu, který byl jeho společníkem ve filmu \"Strážní andělé\" a v prvních dvou filmech série \"Asterix a Obelix\".\n\nClavier je také producentem, má svou společnost Ouille Productions, která je pojmenovaná po jeho nejznámější roli.\n\nV roce 2006 byl zrušen projekt \"Astérix et Obélix en Hispanie\", a tak Clavier obnovil postavy z komedie \"Dovolená po francouzsku\" a vzniklo již třetí pokračování s názvem \"Dovolená po francouzsku 3\". Následně v roce 2008 bylo zahájeno natáčení třetího filmového zpracování o Asterixovi a Obelixovi, pod názvem \"Asterix a Olympijské hry\", ovšem neměl nic společného s dříve zrušeným projektem. Gérard Depardieu v roli Obelixe zůstal, ale Clavier odmítl opakovat roli Asterixe a jeho roli později ztvárnil Clovis Cornillac.\n\nV roce 2014 hrál hlavní roli ve velice úspěšné komedii s názvem \"Co jsme komu udělali?\", která ve Francii trhala rekordy na pokladnách kin. V roce 2019 si tuto roli zopakoval v pokračování filmu, s názvem \"Co jsme komu zase udělali?\".\n\n\nDne 21. května 2008 získal Řád čestné legie.\n\n\n"}
{"id": "694487", "url": "https://cs.wikipedia.org/wiki?curid=694487", "title": "Aféra Karine A", "text": "Aféra Karine A\n\nAféra Karine A, známá též jako operace Noemova archa (: מבצע תיבת נוח, \"Mivca tivat Noach\"), byla izraelská vojenská operace z ledna 2002, při níž izraelské vojenské námořnictvo zadrželo nákladní loď Karine A v Rudém moři. Na lodi se nacházelo 50 tun zbraní, včetně raket Kaťuša, protitankových střel a výbušnin.\n\nPředchozí vyšetřování ukázalo, že kapitánem lodi byl plukovník Omar Akawi, aktivista Fatahu od roku 1976 a dřívější člen Palestinské samosprávy. Podle Lloydova rejstříku, který registruje plavidla na celém světě, byla loď zakoupena 31. srpna 2001 Palestinskou samosprávou od libanonské společnosti na jméno the Adel Mughrabi. Adel Mughrabi (jinak též Adel Salameh), je známý překupník zbraní, který byl až do počátku 80. let členem Arafatova štábu. Tehdy byl „propuštěn pro soukromé obchody, které byly v rozporu s jeho úředním postavením.“\n\nMughrabi byl od října 2000 v kontaktu s Íránci a Hizballáhem. Patřil ke klíčovým kontaktům v palestinském systému získávání zbraní. Stojí za ním velitel Palestinské námořní policie Džuma'a Ghali a jeho pobočník Fazi Ghazim. Jejich záměrem bylo propašovat do země velké množství zbraní pro Palestinskou samosprávu. Tato konkrétní operace měla za cíl opatřit lodě, naverbovat posádku, naplánovat uskladnění a zamaskování zbraní, jejich naložení do lodí a dopravu až na místo převzetí nákladu Palestinskou samosprávou.\n\nLoď se pak přeplavila do Súdánu, kdy byly naložena obvyklým nákladem a posádku vystřídal personál Palestinské samosprávy. Byla přejmenována z \"Rim K\" na \"Karine A\" a zaregistrována v Tonze 12. září. Tonga potvrdila, že Abbas je stále vlastníkem lodi. Během listopadu 2001 se přeplavila do Hodeidy v Jemenu. Tam byly naloženy zbraně z Íránu a Hizballáhu, dopravu však zajišťovala posádka Palestinské samosprávy. Cílem bylo předat zbraně Palestinské námořní policii v blízkosti pobřeží Gazy.\n\nV prosinci 2001 dal Mughrabi posádce podrobné pokyny k plavbě k ostrovu Kiš v Íránu. Tam se setkala s íránskou lodí ze která bylo přeloženo 80 velkých dřevěných beden. Zbraně z těchto beden pak posádka přeložila do speciálních vodotěsných kontejnerů, jaké se vyrábí pouze v Íránu. Kontejnery jsou v moři speciálním nastavitelným systémem udržovány v určené hloubce pod hladinou.\n\nKdyž byla překládka skončena, musela loď kvůli technickým problémům změnit kurz do Hodeidy. Po proplutí průplavem se měla setkat se třemi menšími čluny, které měly náklad převzít. Ty pak měly zbraně spustit do vody poblíž El-Aríše, nedaleko Pásma Gazy. Tam si měli zbraně vyzvednout velitel Palestinské námořní policie Džuma'a Ghali a jeho pobočník Fazi Ghazim.\n\nSamotná loď byla oceněna na 400 000 dolarů, civilní náklad použitý k zamaskování zbraní na 3 miliony dolarů, samotné zbraně na 15 milionů dolarů. Zásilka obsahovala následující položky:\n\nKdyby se kaťuše dostaly do Pásma Gazy, ohrozily by Aškelon a další pobřežní města. Pokud by byly rozmístěny na Západním břehu, ocitlo by se v jejich dostřelu Ben Gurionovo mezinárodní letiště a další velká izraelská města. V zásilce byly rovněž gumové čluny a potápěčská výzbroj. To by umožnilo útočit z Gazy přes moře na pobřežní města.\n\nPodle velitele Izraelského vojenského námořnictva, generálmajora Jedidji Ja'ariho, byly zbraně a výzbroj zabaleny v 83 bednách s vodotěsným obalem a spojených s bójemi, které měly usnadnit jejich vytažení z moře.\n\nAkce započala 3. ledna 2002 ve 4.45 v Rudém moři, 500 km od Izraele. Loď plula v mezinárodních vodách a směřovala k Suezskému průplavu. Izraelské námořní komando Šajetet 13, podporované bojovými vrtulníky a letadly, posádku překvapilo a zmocnilo se lodě bez jediného výstřelu. Loď pak dorazila do Ejlatu v noci 4. ledna.\n\nGenerálporučík Šaul Mofaz, náčelník Generálního štábu Izraelských obranných sil, oznámil na tiskové konferenci v Tel Avivu dne 4. ledna, že armáda loď zadržela, zatímco generál Anthony Zinni se sešel s Jásirem Arafatem, aby podpořil jednání mezi Izraelem a Palestinskou samosprávou.\n\nIzrael a Spojené státy americké měly podezření, že zadržená loď byla v nějaké souvislosti s Hizballáhem. V Jordánsku byli zatčeni tři příslušníci Hizballáhu při pokusu propašovat kaťuše Palestincům (na žádost libanonské vlády byli později všichni propuštěni na svobodu). Jiná rybářská loď pašující zbraně pro Palestince byla u libanonského pobřeží potopena Izraelem v květnu 2002. Izrael obvinil Hizballáh, že zbraně a vojenský materiál byly nakoupeny s jeho pomocí, Hizballáh však jakýkoli podíl na této zásilce odmítl. Izraelské zprávy tvrdily, že loď koupená od Libanonu, naložila zbraně na íránském ostrově Kiš uprostřed noci u íránského pobřeží. Proplula pak Ománským zálivem, Arabským mořem, Adenským zálivem a Rudým mořem.\n\nPalestinský vůdce Jásir Arafat však účast na tomto obchodě popřel. Přestože izraelská armáda tvrdí, že zbraně byly určeny Palestinské samosprávě, jiné zdroje se domnívají, že mířily spíše do Libanonu pro islamistickou militantní skupinu Hizballáh. Někteří vysokoškolští pedagogové, jako Matthew Levitt, Anthony Cordesman a Efraim Karsh však zastávali rovněž názor, že zbraně měly být propašovány Palestinské samosprávě.\n\nAféra se vynořila uprostřed stále rozsáhlejší spolupráce mezi USA a Íránem v Afghánistánu – k nelibosti některých Izraelců, neokonzervativců v USA a jestřábů v Íránu, kteří jakékoli třenice mezi USA a Íránem pokládali za nebezpečné. Podle Trita Parsiho a Barbary Slavin jsou důvody pochybovat o celé aféře; načasování událostí napovídá, že by za aférou mohla být izraelská režie nebo záškodnické elementy v Íránu.\n\nIzrael vzápětí uvěznil Fuada Šubakiho, Arafatova pobočníka odpovědného za finance Palestinské samosprávy a tím i za plánování této operace. Byl obžalován za obchod se zbraněmi a spojení s nepřátelskou mocností kvůli roli, jakou sehrál ve financování pašerácké lodi. Roku 2006 byla na Šubakiho uvržena vazba poté, co izraelská armáda obsadila vězení v Jerichu, kde byl držen spolu s Ahmedem Sa'adatem, vůdcem Lidové fronty za osvobození Palestiny. Byli vězněni společně s dalšími vrahy dřívějšího ministra turistiky Rechavama Ze'eviho. Izraelský prokurátor žádal pro Šubakiho trest 25 let odnětí svobody, s poukazem na závažnost jeho zločinů. Soud rozhodl o mírnějším trestu s ohledem na jeho věk a zdravotní stav. Šubaki byl usvědčen a odsouzen k 20 letům odnětí svobody.\n\nPo svém uvěznění v roce 2006 vypověděl Šubaki, že Palestinská samospráva financovala teroristické buňky, jako byla ta jeho. Odhadoval, že každé dva roky bylo utraceno 7 až 10 milionů dolarů za nákup zbraní pro pásmo Gazy. Další 2 miliony se utratily za zbraně pro Západní břeh. Podle Šubakiho pocházely finance jednak z mezinárodní pomoci pro Palestinskou samosprávu, z daní, které Izrael pravidelně převáděl samosprávě a z daní vybraných v pásmu Gazy. Přiznal i svou účast v nákupu zbraní pro vedení teroristické skupiny Tanzim v Gaze. Tato skupina je známá svými útoky na vojenské objekty a izraelské osady v pásmu Gazy.\n\nPašování zbraní je přímým porušením všech existujících dohod mezi Palestinskou samosprávou a Izraelem. Tyto dohody jasně určují množství a druh zbraní, které smí Palestinská samospráva vlastnit.\n\nV důsledku aféry zrušila Tonga mezinárodní registraci lodě.\n\n\n"}
{"id": "694488", "url": "https://cs.wikipedia.org/wiki?curid=694488", "title": "Šu'afat", "text": "Šu'afat\n\nŠu'afat též Šu'fat (: שועפאט, : شعفاط‎) je arabská čtvrť v severní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce cca 800 metrů, cca 4 kilometry severně od Starého Města. Na západě s ní sousedí židovská čtvrť Ramat Šlomo, na jihu rovněž židovské Ramat Eškol, Giv'at ha-Mivtar a ha-Giva ha-Carfatit. Na severu leží arabská čtvrť Bejt Chanina, na severovýchodě opět židovská Pisgat Ze'ev. Šu'afat je situován na náhorní planinu, která se mírně zvedá směrem k severu, zatímco na jihu je od centra města a od hory Skopus oddělena zářezem údolí vádí Nachal Cofim. Severojižním směrem jí prochází dálnice číslo 60 (\"Derech ha-Aluf Uzi Narkis\"). Ta dělí Šu'afat na dvě části. Západně od dálnice je to historická obec, východně od ní pak uprchlický tábor Šu'afat. V roce 2011 sem byla dobudována tramvajová trať, jež spojuje čtvrť s centrem města. Počátkem 21. století byla východní částí čtvrtě zčásti vedena Izraelská bezpečnostní bariéra.\n\nJe situována na strategickém místě při historické silnici z Jeruzaléma na Ramalláh a Nábulus. Podle legendy vznikla před několika sty lety, kdy ji osídlili Arabové přistěhovalí z Hidžázu. Během první arabsko-izraelské války v roce 1948 se tu odehrávaly těžké boje. Lokalitu dočasně dobyli Izraelci (Brigáda Harel), ale pak ji znovu ovládly arabské síly, s nimiž se vrátilo i civilní obyvatelstvo. Severně odtud tehdy existovala židovská vesnice Atarot, která ale musela být později vyklizená. Vesnice byla jako výsledek dohod o příměří z roku 1949 začleněna do teritoria pod kontrolou Jordánska. Od roku 1954 si zde stavěly vily bohaté křesťanské i muslimské arabské rodiny. V důsledku války z roku 1948 ovšem východně od původní obce vznikl uprchlický tábor. V roce 1965 si na vrcholu hory Giv'at Šaul severně od Šu'afatu začal jordánský král Husajn I. stavět svou rezidenci. V roce 1967 byla tato oblast obsazena Izraelem a připojena k Jeruzalému. Rozstavěný skelet jordánského královského paláce nebyl nikdy dokončen. V současnosti je městská čtvrť příznačná bohatými domy a obchody a zčásti ještě zachovalým zemědělským charakterem okrajových částí. V roce 1983 čítala místní populace 2323 obyvatel, v roce 1997 to bylo již 14 923 lidí (včetně uprchlického tábora).\n\nV roce 1922 tu žilo 422 lidí, v roce 1945 již 760. Plocha této městské části dosahuje 4277 dunamů (4,277 kilometru čtverečního). V roce 2000 tu žilo 28 977 a v roce 2002 31 218 obyvatel.\n\n"}
{"id": "694492", "url": "https://cs.wikipedia.org/wiki?curid=694492", "title": "Substance P", "text": "Substance P\n\nSubstance P (SP, „P“ podle angl. „pain“ čili bolest) je polypeptid o 11 aminokyselinách s hormonálními účinky ve střevě a neuropřenašečovou funkcí v mozkové tkáni.\n\nSubstance P se vyskytuje v zadních rozích míšního provazce savců a v četných oblastech mozku (zejména v substantia nigra). Dále byla nalezena v značném množství v zadních mezenterických gangliích v blízkosti břišní aorty.\n\nUplatňuje se ve vnímání bolesti – v míše je typická pro C vlákna, jež se umožňují právě vnímání bolestivých podnětů. Ve střevě vyvolává stahy hladké svaloviny. Mimoto má silné účinky na snižování krevního tlaku.\n"}
{"id": "694493", "url": "https://cs.wikipedia.org/wiki?curid=694493", "title": "Minjá (guvernorát)", "text": "Minjá (guvernorát)\n\nGuvernorát Minjá (Minya, arabsky: محافظة المنيا , \"Muḥāfaẓat al-Minyā\") je egyptský guvernorát. Je pojmenován po svém hlavním městě Minjá, nachází se ve středním Egyptě, na jih od Káhiry. Jedná se o jeden z nejlidnatějíšch guvernorátů země, nejdůležitějšími městy jsou:\n\n"}
{"id": "694494", "url": "https://cs.wikipedia.org/wiki?curid=694494", "title": "Jahjá Ajjáš", "text": "Jahjá Ajjáš\n\nJahjá Abd-al-Latif Ajjáš (: يحيى عياش, žil 22. února 1966 – 5. ledna 1996) byl vrchní výrobce bomb teroristické organizace Hamás a velitel praporu brigád Izz ad-Dína al-Kassáma na Západním břehu Jordánu. Pro svou schopnost při sestavování bomb byl přezdíván Inženýr (: ‎المهندس, \"Al-Muhandis\").\n\nAjjášovi je připisováno zdokonalení techniky bomb používaných při sebevražedných útocích. Jím sestavené bomby měly na svědomí životy zhruba 90 Izraelců. V důsledku toho byl tento „mistr převleků“ po tři roky jedním z nejhledanějších osob, po kterých Izrael pátral. Ajjáš byl nakonec zabit v roce 1996 v Gaze izraelskou zpravodajskou službou Šin Bet (Šabak), jejichž agentům se podařilo Ajjášovi podstrčit mobilní telefon s výbušninou. Následně Ajjášovi zavolali a bombu v telefonu na dálku odpálili.\n\nPalestinští Arabové jej oslavují jako hrdinu a na jeho počest pojmenovali řadu ulic a míst.\n\n"}
{"id": "694496", "url": "https://cs.wikipedia.org/wiki?curid=694496", "title": "Italské fotbalové mistrovství 1898", "text": "Italské fotbalové mistrovství 1898\n\nPrvní ročník Campionato Nazionale di Football 1898 se konal 8. května roku 1898 na Velodrome Humbert I v Turíně. Byla to první ligová soutěž schválená italskou fotbalovou federací (FIGC). Turnaje se účastnilo 4 kluby. Soutěž ovládl klub z města Janov, který hrál pod starým názvem Janov CAC.\n\n"}
{"id": "694497", "url": "https://cs.wikipedia.org/wiki?curid=694497", "title": "Bejt Chanina", "text": "Bejt Chanina\n\nBejt Chanina (: בית חנינא, : بيت حنينا) je arabská čtvrť v severní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 750 metrů, cca 5 kilometrů severně od Starého Města. Na východě s ní sousedí židovská čtvrť Pisgat Ze'ev, na severovýchodě rovněž židovská Neve Ja'akov a na jihozápadě Ramot. Na jihu je jí sousedem arabská čtvrť Šu'afat. Bejt Chanina je situována na náhorní planinu, která se mírně zvedá směrem k severu. Vystupuje z ní na jižním okraji čtvrti pahorek Giv'at Šaul. Na západě je čtvrť ohraničena zářezem údolí vádí Nachal Atarot. Severojižním směrem jí prochází dálnice číslo 60 (\"Derech ha-Aluf Uzi Narkis\" a \"Derech Ramala\"). V roce 2011 sem byla dobudována tramvajová trať, jež spojuje čtvrť s centrem města. Počátkem 21. století byla poblíž severní částí čtvrtě zčásti vedena Izraelská bezpečnostní bariéra, která od ní oddělila některá arabská ležící vně hranic Jeruzaléma (zejména lidnatou obec al-Ram na severovýchod odtud).\n\nJe situována na strategickém místě při historické silnici z Jeruzaléma na Ramalláh a Nábulus. Obyvatelstvo pochází z arabských přistěhovalců z jižního Jordánska a snad i z Egypta. Většina obyvatel patří k rodům \"Abdach\", \"Abu Šahira\", \"Abu T'eah\", \"Hori\" a \"Šuman\". Historické jádro Bejt Chaniny leží na malém pahorku, odkud zástavba zejména během 20. století rychle expandovala. V roce 1922 tu žilo 996 lidí, v roce 1945 už 1590. Většina obyvatel jsou arabští muslimové, malá menšina je řecká ortodoxní. Po konci první arabsko-izraelské války byla na základě dohod o příměří z roku 1949 začleněna do teritoria pod kontrolou Jordánska. V roce 1967 byla tato oblast obsazena Izraelem a připojena k Jeruzalému. V roce 1965 si na vrcholu Giv'at Šaul začal jordánský král Husajn I. stavět svou rezidenci. Rozstavěný skelet jordánského královského paláce nebyl po roce 1967 nikdy dokončen. V Bejt Chanině žije 30 000 obyvatel. Po roce 1967 se několik židovských rodin pokoušelo neúspěšně usadit v této čtvrti. V okolí čtvrtě jsou starověké lomy na kámen.\n\n"}
{"id": "694501", "url": "https://cs.wikipedia.org/wiki?curid=694501", "title": "Štěpán Uroš III. Dečanský", "text": "Štěpán Uroš III. Dečanský\n\nŠtěpán Uroš III. (srbsky \"Стефан Урош III\", Stefan Uroš III., později zvaný \"Дечански\", Dečanski či Dečanský (* mezi roky 1275 až 1280 – 11. listopadu 1331), syn srbského krále Stefana Uroše II. Milutina (vládl v letech 1282 až 1321) a bulharské princezny Anny, byl v letech 1321 až 1331 srbským králem z dynastie Nemanjićů.\n\nStefan se sice narodil jako prvorozený syn srbského krále Milutina, ale podle dohody mezi Milutinem a jeho starším bratrem Dragutinem se měl Milutinovým nástupcem stát Dragutinův syn Vladislav. Již v raném dětství (asi roku 1285) posloužil Stefan svému otci a vlasti jako rukojmí u tatarského vládce Nogaje, který napadl Bulharsko a začal ohrožovat i Srbsko. Krátce po roce 1293 se mu však podařilo uprchnout. Po návratu se Stefan oženil s Theodorou, dcerou bulharského cara Smilece. Někdy před rokem 1299 král Milutin zapudil princovu matku Annu-Helenu a roku 1299 se oženil s dcerou byzantského císaře Andronika II. Palailoga Simonidou (řecky \"Simonis\"), které bylo v době sňatku 5 let. Tento sňatek měl vliv na pozdější Milutinovu probyzantskou politiku, díky které se dostal později se Stefanem do sporu. Asi někdy po roce 1300 obdržel Stefan do správy Zetu a Travuňsko, čímž se měl připravovat na budoucí vládu v Srbsku, kterou mu Milutin chtěl předat i přes dřívější dohodu s Dragutinem. Roku 1314 však nedočkavý Stefan povstal proti otci Milutinovi. Nebyl však úspěšný (na rozdíl od jiných příslušníků dynastie Nemanjićů – strýce Stefana Dragutina a syna Stefana Dušana). Otec syna porazil syna v bitvě u Skadaru a Stefan nevyvázl bez trestu – prý byl otcem oslepen a podlán s celou rodinou do Konstantinopole. Správy Travuňska a Zety se ujal osobně král Milutin. Stefan si v konstantinopolském žaláři pobyl sedm let. Roku 1321 byl princ stařičkým otcem povolán do vlasti, aby po očekávané smrti starého krále převzal královský titul a vládní otěže. Tak se také po Milutinově smrti v říjnu téhož roku stalo a Stefan, kterému se částečně uzdravil zrak, se ujal jako Stefan Uroš III. vlády.\n\nTéhož roku (1321) vypukla v byzantské říši občanská válka mezi císařem Andronikem II. Palailogem a jeho stejnojmenným vnukem. Krátce po vypuknutí sporu se čerstvý vdovec Stefan oženil s vnučkou Andronika II., ale nemohl v jeho prospěch moc zasahovat, protože se proti němu v Srbsku postavil bratr Konstantin a bratranec Vladoslav (v království Srem vládl jako Stefan Vladislav II.). Spor nakonec dopadl vítězně pro Stefana Uroše, který ovšem pozbyl Dyrrhachion (srbsky Драч, Drač) ve prospěch Filipa z Tarentu, titulárního císaře konstantinopolského. Vladislav nakonec prchnul do Uher, kde později zemřel. Roku 1324 přibyl k Andronikovi Mladšímu i další nepřítel Srbska – bulharský car Michal Šišman, který zapudil Štěpánovu sestru Annu-Nedu a oženil se se sestrou Andronika Mladšího (mimo jiné sestrou Štěpánovy choti) Theodorou Palailogos. Štěpán tehdy jen na zásah arcibiskupa Danila II. nezaútočil na Bulharsko. Situace se ovšem změnila roku 1328, kdy vítězstvím Andronika Mladšiho skončila občanská válka v Byzanci. Andronikos II. byl sesazen a uchýlil se do kláštera a Andronikos Mladší se jako Andronikos III. ujal vlády. Nový císař ovšem uzavřel proti Stefanovi spojenectví s Michailem Šišmanem.\n\nSpojenci na jaře 1330 začali s ofenzívou. Naštěstí pro Štěpána se Andronikos nepřipojil k Šišmanovi a vyčkával v Makedonii. Štěpán mezitím nabídl Šišmanovi mír, ten ale odmítl. Dne 28. července 1331 se v ústí řeky Moravy setkala po delších přípravách vojska Štěpána Uroše III. a Michaila Šišmana. Oba panovníci nejspíše před bitvou uzavřeli předběžný mír, který však Stefan porušil. Pod vedením Stefanova syna, \"mladšího krále\" Dušana zaútočili Srbové do týlu bulharského vojska. Bitva skončila drtivým vítězstvím srbských vojsk a na památku vítězství nechal král vystavět klášter Dečani, podle něhož bývá nazýván \"Dečanski\". Car Michail byl v bitvě těžce raněn a na útěku zemřel. Stefanu Urošovi se vzdávalo město za městem, až se za králem dostavil nevlastní bratr zesnulého cara Michaila Belaur, který nabídl Stefanovi kapitulaci výměnou za návrat zapuzené Anny-Nedy, uznání dědičných práv jejího syna Ivana Štěpána a prohlášení dědice za cara. Štěpán na podmínky přistoupil a na bulharský trůn usedl Ivan Stefan (1330–1331), který však nevládl dlouho, protože byl roku 1331 bojary sesazen. Dny vlády Štěpána Uroše III. byly také sečteny. Proti králi povstal \"mladší král\" Dušan, který s pomocí šlechty otce sesadil, uvěznil v pevnosti Zvečan a ujal se jako Štěpán Uroš IV. Dušan vlády. Sesazený Štěpán ve vězení zanedlouho zemřel. Je otázkou, zda jeho smrt byla přirozená, nebo byl zardoušen.\n\n\n"}
{"id": "694502", "url": "https://cs.wikipedia.org/wiki?curid=694502", "title": "Windows Media Center", "text": "Windows Media Center\n\nWindows Media Center je digitální video rekordér a multimediální přehrávač vyvinutý společností Microsoft. Jedná se o aplikaci, která umožňuje uživatelům prohlížet a nahrávat živé televizní vysílání, ale i organizovat a přehrávat hudbu a videa. Tato aplikace je součástí různých verzí Windows XP Media Center Edition, Windows Vista Home Premium a Ultimate, a všechny verze s Windows 7 s výjimkou Starter a Home Basic.\n\nVe Windows Media Center lze přehrávat prezentace, videa a hudbu z místních pevných disků, optických mechanik a síťových umístění. Uživatelé mohou sledovat neomezený tok televizních pořadů a filmů prostřednictvím vybraných služeb, jako jsou Netflix nebo Sky Player ve Velké Británii. Obsah je možné přehrávat na monitorech počítačů nebo na televizních přijímačích pomocí zařízení tzv. Windows Media Center Extender.\n\nPůvodně s kódovým označením „Freestyle“ byl během vývoje Windows Media Center poprvé zahrnut se speciální edici Windows XP nazvaný Windows XP Media Center Edition. Nová verze Windows Media Center byla zařazena do operačních systémů Windows Vista Home Premium a Ultimate. Uživatelské rozhraní bylo přepracováno a přizpůsobeno pro poměr stran v 16:9. Byla přidána podpora až pro čtyři TV tunery nebo dvě duální karty, stejně jako high definition video přes DVB-T, normu ATSC a CableCARD. Americkým uživatelům byla také představena internetová televize, která umožňuje přístup k vysílanému obsahu (datovému proudu) prostřednictvím rozhraní Media Center.\n\nSpolečnost Microsoft později aktualizovala balíček vlastností pro Windows Vista Media Center, známý jako TV Pack 2008. Tato verze, která dříve bývala pod kódovým označením „Fidži“ byla k dispozici pouze prostřednictvím OEM pro nové počítače dodávána s předinstalovanou aktualizací. Aktualizace pro stávající uživatele systému Windows Vista Media Center není k dispozici. Aktualizace vylepšila uživatelské rozhraní, nahradila typ souboru .dvr-ms typem .wtv, přidala podporu pro digitální vícekanál, kvadraturní amplitudovou modulaci (QAM), načež se i zvýšil celkový počet povolených jednotlivých typů v tuneru, tak bylo přidáno i DVB-S a MHEG. V beta verzi byla podpora pro standardní kodek H.264 (což umožňuje DirecTV), nicméně tato funkce kodeku byla z finální verze odstraněna. Balíček TV Pack 2008 spolu s aktualizaci uživatelského rozhraní, který je součástí ve verzi Media Center operačního systému Windows 7, přidal mnoho funkcí.\n\nMedia Center používá TV tuner zařízení k přehrávání a nahrávání TV pořadů ze standardní antény, kabelového vysílání nebo satelitního signálu. Televizní programy lze nahrávat ručně nebo naplánovat přes elektronický programový průvodce. Nahrávky mohou být vypáleny na DVD Video disk, nebo převedeny na přenosný přehrávač médií, vyjma těch, které jsou chráněny proti nelegálnímu překopírování. Media Center podporuje analogové i digitální tunery a umožňuje až čtyři případy z každého typu tuneru (analogové, digitální OTA, čistý QAM, karta pro kabelové vysílaní]. Může být nakonfigurován pro celkem 16 televizních tunerů. Všechny tunery používají stejné datové průvodce, ale lze je upravit a nastavit, aby zahrnovaly další kanály, jako jsou čisté QAM nebo jsou součástí většiny mnohastránkových průvodců. Při sledování živého televizního vysílání, program udržuje vysílání ve vyrovnávací paměti, která umožňuje uživatelům převíjení vzad, pozastavení živého vysílání, a dokonce uživatelům umožňuje přeskočit televizní reklamy (program MCEbuddy umožňuje automatické přeskočení komerční reklamy ve Vámi nahraných pořadech).\n\nMedia Center může přenášet živě vysílání a předem nahrané televizní pořady do Windows Media Center Extender, podobné jako je konzole Xbox 360, ale ostatní počítače se systémem Windows mohou pouze přístup nahrát, avšak ne živé vysílání. Přehrávání obsahu v televizi je možné pomocí Media Center Extender nebo přímým připojením do počítače se spuštěným Windows Media Center na televizi. Menu z Windows Media Center je zobrazeno deset stop v uživatelském rozhraní pro zobrazení na velké obrazovce televizoru a můžete navigovat pomocí různých dálkových ovladačů. Windows Media Center PC vyžaduje snímač který je schopen komunikovat s dálkovým ovládáním. Snímač musí mít ovladače Plug and Play. Dálkové ovládání musí mít určitá tlačítka, jako je zelené Media Center tlačítko, Start logo a tlačítka pro navigaci, přehrávání a ovládání hlasitosti, pro výkon a přepínání kanálů.\n\n"}
{"id": "694505", "url": "https://cs.wikipedia.org/wiki?curid=694505", "title": "Haines Photo Company", "text": "Haines Photo Company\n\nHaines Photo Company bylo americké fotografické studio, které se specializovalo na panoramatické snímky populárních amerických turistických destinací. Fungovalo od roku 1908 až do pozdních desátých let dvacátého století. \n\nInstituce Library of Congress zdigitalizovala více než 400 fotografií této společnosti.\n"}
{"id": "694506", "url": "https://cs.wikipedia.org/wiki?curid=694506", "title": "Vazoaktivní střevní peptid", "text": "Vazoaktivní střevní peptid\n\nVazoaktivní střevní peptid (VIP – \"vasoactive intestinal peptide\") je peptidický hormon a neurotransmiter o délce 28 aminokyselin, který se vyskytuje v mozku, ve střevě a ve slinivce. Přisuzuje se mu role ve vegetativní nervové soustavě, zřejmě tam funguje jako kotransmiter acetylcholinu (pomocný neuropřenašeč vylučovaný spolu s acetylcholinem). VIP má mnoho různých funkcí: například navozuje ochabování kruhové svaloviny a svěračů ve střevě, stimuluje vylučování vody do pankreatické šťávy a do žluči, zastavuje tvorbu žaludeční šťávy, (a inhibuje tvorbu gastrinu), zvyšuje průtok krve střevem a podílí se na erekci penisu.\n"}
{"id": "694512", "url": "https://cs.wikipedia.org/wiki?curid=694512", "title": "Eparchie Minjá", "text": "Eparchie Minjá\n\nEparchie Minjá (latinsky: \"Eparchia Hermopolitana\") je jedna z eparchií katolického koptského patriarchátu, založená při jeho vzniku roku 1895. Její katedrálou je kostel Krista Krále ve městě Minjá. Eparchie má 26 farností, v nichž žije asi 40.530 pokřtěných (údaj z roku 2003). \n\n\n"}
{"id": "694517", "url": "https://cs.wikipedia.org/wiki?curid=694517", "title": "Pisgat Ze'ev", "text": "Pisgat Ze'ev\n\nPisgat Ze'ev (: פסגת זאב, doslova \"Ze'evův vrcholek\") je židovská čtvrť v severní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 700 metrů, cca 5 kilometrů severoseverovýchodně od Starého Města. Na severu s ní sousedí rovněž židovská čtvrť Neve Ja'akov, na západě arabské čtvrtě Bejt Chanina a Šu'afat. Na jihu zasahuje uprchlický tábor Šu'afat. Na východ od čtvrti byla počátkem 21. století vedena Izraelská bezpečnostní bariéra, která od ní oddělila některá arabská místa ležící vně hranic Jeruzaléma (zejména lidnatou obec al-Ram na sever odtud a 'Anata na jihu). Po západním okraji čtvrtě probíhá severojižním směrem dálnice číslo 60 (\"Derech ha-Aluf Uzi Narkis\"). V roce 2011 sem byla dobudována tramvajová trať, jež spojuje čtvrť s centrem města. Pisgat Ze'ev je situována na zvlněné pahorky, které člení četná údolí. Nejvýraznějšími jsou kaňony Vádí al-Chafi a vádí Nachal Zimri a Vádí el-Chalaf, které vedou k východu do Judské pouště a patří do povodí vádí Nachal Prat. Na západním okraji čtvrti pak vystupuje pahorek Giv'at Šaul.\n\nPlánování židovské výstavby v této lokalitě začalo bezprostředně po roce 1967. Účelem Pisgat Ze'ev bylo vytvořit teritoriální souvislost mezi čtvrtí ha-Giva ha-Carfatit (\"Francouzský vrch\") a Neve Ja'akov založenou roku 1972. Pisgat Ze'ev byla založena roku 1984 na vrchu nazývaném Araby \"Ras al-Tavil\" s nadmořskou výškou 772 m n. m. Původně se nový obytný soubor nazýval Pisgat Tal coby hebrejský překlad původního místního jména, ale název byl později změněn do současné podoby, která odkazuje na Vladimíra (Ze'eva) Žabotinského, zakladatele hnutí revizionistického sionismu. Složité modelaci terénu je přizpůsobeno i zastavěné území čtvrtě, která sestává z několika urbanisticky samostatných souborů: Pisgat Ze'ev Cafon (nejmladší), Merkaz Pisgat Ze'ev (vznikl nejdříve), Pisgat Ze'ev Mizrach a Pisgat Ze'ev Ma'arav.\n\nV průběhu výstavby byly v této lokalitě učiněny četné archeologické objevy. Je totiž situována na strategickém místě při historické silnici z Jeruzaléma na Nábulus. V biblických dobách zde byla hustá síť zemědělských vesnických sídel. V byzantském období dominoval náboženský význam (vesnice jako sídla klášterů) a zemědělství ustoupilo do pozadí. Jeden takový byzantský klášter cca z 5.-8. století byl odkryt přímo na vrcholku Ras al-Tavil. Našla se v něm kaple s mozaikovou podlahou a pohřební jeskyní, lis na olivový olej a mince. Historický význam má i pahorek Giv'at Ša'ul na západním okraji čtvrtě, arabsky nazývaný \"Tel el-Ful\". V době okolo roku 1200 před naším letopočtem zde bylo sídlo kmene Benjamín. V roce 1965 si na vrcholu Giv'at Šaul začal jordánský král Husajn I. stavět svou rezidenci. Rozstavěný skelet jordánského královského paláce nebyl po roce 1967 nikdy dokončen a dominuje krajině.\n\nCelkem tu vzniklo 10 000 bytů a populace přesahuje 40 000. Plánuje se dalších 12 000 bytových jednotek pro 55 000 lidí. Populace je tvořena rodinami sekulárními i nábožensky sionistickými. Plocha této městské části dosahuje 5467 dunamů (5,467 kilometru čtverečního).\n\n"}
{"id": "694519", "url": "https://cs.wikipedia.org/wiki?curid=694519", "title": "Cholecystokinin", "text": "Cholecystokinin\n\nCholecystokinin (CCK, dříve též pankreozymin) je peptidický hormon, který je vylučován buňkami tenkého střeva. K jeho tvorbě dochází tehdy, je-li v dvanáctníku přítomno velké množství mastných kyselin a aminokyselin, což značí přítomnost tráveniny v této části střeva. Vyloučený CCK následně způsobuje vylučování pankreatické šťávy ze slinivky; zejména navozuje přítomnost trávicích enzymů v této šťávě.\n"}
{"id": "694521", "url": "https://cs.wikipedia.org/wiki?curid=694521", "title": "Gypsy Heart Tour", "text": "Gypsy Heart Tour\n\nGypsy Heart Tour je koncertní turné americké hudebnice Miley Cyrus. V pořadí třetí turné a druhé celosvětové, nezahrnující fiktivní alter ego Hannah Montana. V základu turné zahrnuje Jižní Ameriku a Austrálii a další zastávky v Mexiku, Panamě, Kostarice a na Filipínách (Asie) jsou zařazeny také. Turné začalo 29. dubna 2011 v Quitu v Ekvádoru a je to prvním turné Miley Cyrus do těchto zemí.\nTurné slouží především k propagaci třetího studiového alba \"Can't Be Tamed\", ale jsou v něm obsaženy také písně z alb \"The Time of Our Lives\", \"Breakout\" a cover verze některých písní.\n\nTurné bylo oznámeno medií 21. března 2011 po vystoupení Miley Cyrus v \"Saturday Night Live\".\nPrvní část turné proběhla v Jižní Americe. Data Austrálie, Filipín, Costa Ricy, Mexika a Panamy brzy následovaly. V rozhovoru s OK!, Miley zmínila, že nepřinese turné do Spojených států, kvůli špatnému pocitu vystupování v této zemi. Mnoho médií si myslí, že je to kvůli osobnímu životu Miley.\n\nTurné nebude ve stejném duchu jako její předchozí Wonder World Tour, které se zaměřovalo více na zvláštnosti a změny kostýmů. Toto bude zaměřeno přímo na hudbu a mělo by umožnit jiný pohled na zpěváka, než jaký znají fanoušci z televize. Bude obsahovat také akustické části.\n\n1. \"Liberty Walk\"\n\n"}
{"id": "694522", "url": "https://cs.wikipedia.org/wiki?curid=694522", "title": "CCK", "text": "CCK\n\nZkratka (značka) CCK může znamenat: \n\n"}
{"id": "694523", "url": "https://cs.wikipedia.org/wiki?curid=694523", "title": "Pod skleněným zvonem", "text": "Pod skleněným zvonem\n\nPod skleněným zvonem () je jediný román Sylvie Plathové. Vydala jej v roce 1963 pod pseudonymem Victoria Lucas. Román obsahuje autobiografické prvky a zachycuje boj člověka s klinickou depresí a návrat do normálního života. Plathová spáchala sebevraždu krátce po jeho vydání. Pod skutečným jménem autorky byla kniha poprvé vydána v roce 1967.\n\n"}
{"id": "694524", "url": "https://cs.wikipedia.org/wiki?curid=694524", "title": "Antonios Naguib", "text": "Antonios Naguib\n\nJeho Blaženost Antonios kardinál Naguib (* 18. března 1935, Minjá) je egyptský kardinál, emeritní koptský patriarcha alexandrijský a bývalý nejvyšší představitel koptské katolické církve.\n\nV letech 1953 až 1958 studoval na kněžském semináři v Káhiře a poté na Papežské univerzitě Urbaniana v Římě. Po návratu do Egypta byl 30. října 1960 vysvěcen na kněze a jeden rok působil v pastoraci ve svém rodišti. Poté pokračoval ve studiu v Římě, kde získal postupně diplom z křesťanské sociologie (1961), licenciát teologie (1962) a licenciát z biblistiky (1963). Od roku 1964 přednášel biblistiku v kněžském semináři v Káhiře. Ve spolupráci s pravoslavnými a protestantskými odborníky se podílel na překladu Bible do arabštiny, který byl vydán v roce 1977.\n\nDne 26. června 1977 byl jmenován biskupem koptské katolické eparchie v Minjá a 9. září téhož roku přijal biskupské svěcení. Úřad vykonával až své rezignace 29. září 2002 (ze zdravotních důvodů). Dne 30. března 2006 se stal koptským katolickým patriarchou v Alexandrii a 20. listopadu 2010 ho papež Benedikt Xvi. jmenoval kardinálem. Na začátku roku 2012 měl mozkovou mrtvici, a na jeho místo posv. synod jmenoval assijútského eparchu Kyrilla Kamala Williama Samaana. V lednu 2013 rezignoval na funkci patriarchy, Posv. synod jeho rezignaci přijal a zvolil na jeho místo dosavadního biskupa v Minjá, Ibrahima Isaaca Sidraca.\n\n\n"}
{"id": "694527", "url": "https://cs.wikipedia.org/wiki?curid=694527", "title": "Neve Ja'akov", "text": "Neve Ja'akov\n\nNeve Ja'akov (: נווה יעקב, doslova \"Ja'akovova oáza\") je židovská čtvrť v severní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce okolo 700 metrů, cca 7 kilometrů severoseverovýchodně od Starého Města. Na jihu s ní sousedí lidnatá židovská čtvrť Pisgat Ze'ev, na západě arabská Bejt Chanina. Na sever i východ od čtvrti byla počátkem 21. století vedena Izraelská bezpečnostní bariéra, která od ní oddělila některá arabská sídla ležící vně hranic Jeruzaléma (zejména lidnatou obec al-Ram na sever odtud a Hizma na jihovýchodě). Neve Ja'akov je situována na vyvýšený hřbet, který na severu spadá do údolí vádí Nachal Prat, na jihu do bočního údolí jeho přítoku Vádí al-Chafi. Vedou k východu do Judské pouště.\n\nŽidovské předměstí Neve Ja'akov bylo založeno už v roce 1924, kdy se tu usadila skupina obyvatel Jeruzaléma, kteří chtěli zřídit zemědělskou osadu a v ní kombinovat zemědělskou práci a studium Tóry. Jméno odkazuje na rabína Ja'akova Reinese. Během první arabsko-izraelské války v roce 1948 byla osada odříznuta od Jeruzaléma a Arabská legie ji opakovaně ostřelovala. Bylo rozhodnuto evakuovat matky a děti a na místě zůstala jen malá skupina mladých mužů a žen. Přidala se k nim i skupina židovských obyvatel nedaleké osady Atarot, kteří museli kvůli arabským útokům své domovy opustit. Během následujícího období bylo při arabských útocích zabito osm obránců a sedmnáct jich bylo následujícího dne raněno. Noc poté se zbytek obyvatel rozhodl za tmy osadu opustit a dosáhnout nemocničního areálu na hoře Skopus. Na základě dohod o příměří z roku 1949 byla lokalita začleněna do teritoria pod kontrolou Jordánska a osada byla zničena.\n\nPo roce 1967 bylo židovské osídlení v této oblasti obnoveno. Čtvrť byla založena roku 1972 a roku 1973 se sem nastěhovali první obyvatelé. V roce 1974 sem dorazily tisíce židovských přistěhovalců z Gruzie a Buchary. Byly sem přesunuty i četné rodiny ze starších a chudších čtvrtí Jeruzaléma. V 90. letech 20. století dorazila početná přistěhovalecká vlna Židů z bývalého SSSR a od roku 2003 také stovky Židů z Etopie. Populace je tvořena rodinami sekulárními i nábožensky sionistickými. Je zde malá ale rostoucí komunita ultraortodoxních Židů.\n\nPlocha této městské části dosahuje 1759 dunamů (1,759 kilometru čtverečního).\n\n"}
{"id": "694533", "url": "https://cs.wikipedia.org/wiki?curid=694533", "title": "Jelena Filatova", "text": "Jelena Filatova\n\nJelena Filatova (rusky: Елена Филатова, ukrajinsky: Олена Володимирівна Філатова, pseudonymy: Kid of Speed, Gamma Girl) (* 1974 Ukrajina) je ukrajinská motocyklistka a fotografka, která na internetu používá přezdívku \"KiddOfSpeed\". Její internetové stránky, které obsahují fotografickou esej z její vymyšlené sólové jízdy na motocyklu přes černobylskou uzavřenou zónu, získaly velkou popularitu. Později autorka přiznala, že příběh doprovázející fotografie byl smyšlený, snímky byly pořízeny během veřejné skupinové turistické akce. Její webové stránky získaly popularitu díky zmínce na webu Slashdot a dalších on-line zpravodajských stránkách.\n\nNa svých internetových stránkách zveřejnila fotografie svého motocyklu a také z výletu v okolí černobylské jaderné elektrárny, necelých 18 let po černobylské katastrofě. Navštívila prakticky opuštěné město Pripjať a zónu kolem jaderné elektrárny.\n\nFilatova pořídila velké množství fotografií černobylských staveb, chat, rezavějících a nikdy nepoužitých zábavních zařízení a kolotočů, interiérů starých škol a domovů, plynových, policejních a vládních stanic a také lidí, kteří by se měli do této oblasti vrátit. Fotografie byly uspořádány ve formě příběhu prezentovaného jako popis výletu motorkáře, který cestoval sám v nebezpečné ozářené zóně. Nicméně černobylský průvodce Jurij Tatarčuk prohlásil, že Filatova si „rezervovala prohlídku, měla na sobě koženou bundou a pózovala při fotografování“.\n\n\n"}
{"id": "694540", "url": "https://cs.wikipedia.org/wiki?curid=694540", "title": "Jonas Johansson", "text": "Jonas Johansson\n\nJonas Johansson (* 18. března 1984 v Jönköpingu) je švédský hokejový útočník.\n\nS hokejem začínal v rodném městě v týmu HV71, kde odehrál mládežnické kategorie a debutoval v domácí nejvyšší lize Elitserien v sezóně 2001/2002. Po odehrané sezóně byl v roce 2002 draftován v NHL v 1. kole celkově 28., týmem Colorado Avalanche a ve stejným roce byl draftován v CHL v 1. kole celkově 45., týmem Kamloops Blazers.\n\nV létě roku 2002 odešel do Severní Ameriky, kde hrál v lize WHL v týmu Kamloops Blazers, ve kterém strávil dvě sezóny 2002/04. 22. října 2003 byl společně s Batesem Battagliou vyměněn do týmu Washington Capitals za Steveho Konowalchuka a 3. kolo draftu v roce 2004 (Casey Borer).\n\nV sezóně 2004/05 se nedostal do hlavní sestavy Capitals a byl poslán na farmu v Portland Pirates (AHL), kde strávil takřka celou základní část a pět zápasů v základní části odehrál na druhé farmě v South Carolina Stingrays (ECHL). Do nové sezóny 2005/06 se celý farmářský tým z Portlandu stěhoval do týmu Hershey Bears, se kterým se Capitals dohodl na spolupráci. Johansson opět hrával převážně na farmě v Bears, kde odehrál celkem 39 zápasů v nichž nasbíral 11 bodů a na druhé farmě v South Carolina Stingrays odehrál opět pět zápasů v nichž nasbíral osm bodů a 18. dubna 2006 debutoval v NHL proti týmu Tampa Bay Lightning, ve kterém si připsal dvě trestné minuty. V následující sezóně 2006/07 hrával v lize AHL nejprv v týmu Hershey Bears a 27. února 2007 byl poslán na hostování do týmu Grand Rapids Griffins kde dohrál sezónu.\n\nPo pěti letech strávených v Severní Americe se vrátil do mateřského týmu HV71, kde podepsal dvouletou smlouvu. Během těch dvou odehraných sezón s týmem v prvním ročníku 2007/08 vybojoval titul a ve druhém ročníku 2008/09 dokráčel opět do finále ale podlehli týmu Färjestads BK 1:4 na zápasy. Po vypršení smlouvy podepsal 19. května 2009 jednoletou smlouvu s týmem Västerås IK, který působil v nižší Švédské lize HockeyAllsvenskan. S týmem nakonec obsadil osmé místo se 74 body. Po vypršení smlouvy se 31. srpna 2010 dohodl na jednoleté smlouvě s týmem SG Cortina, který působil v Italské nejvyšší lize Lega Italiana Hockey Ghiaccio. V sezóně 2010/11 odehrál 39 zápasů, ve kterých vstřelil 23 gólů a 24 asistenci a v týmu SG Cortina se stal nejlepším střelcem a druhým nejlepším nahrávačem.\n\n\n\n"}
{"id": "694542", "url": "https://cs.wikipedia.org/wiki?curid=694542", "title": "Latinský patriarchát konstantinopolský", "text": "Latinský patriarchát konstantinopolský\n\nLatinský patriarchát konstantinopolský je dnes již zaniklý titul patriarchy latinské (římskokatolické) církve, který vznikl v Konstantinopoli (dnešní Istanbul), když čtvrtá křížová výprava v roce 1205 dobyla Konstantinopol a vzniklo Latinské císařství. Pravoslavný patriarcha Ioannes X. Kamateros se vzdal své hodnosti a uprchl do Thrákie, načež v Nikáji císař Theodoros Laskaris ustanovil nikajského mnicha Michael Autoreanos pravoslavným patriarchou. Vítězní křižáci ustanovili svým patriarchou Benátčana Tommaso Morosiniho, který se ujal církevní správy křižáckých území. Post měl být vyhrazen Benátčanům a nastal příliv latinských kněží, kteří nahrazovali pravoslavné. Po porážce Latinského císařství a obnově Byzance, se stal patriarchát pouze čestným titulem a sídlem titulárního patriarchy byla vatikánská bazilika sv. Petra v Římě, (oficiálním sídelním kostelem papeže je arcibazilika lateránská). V roce 1964 katolická církev tento titulární patriarchát zrušila, protože došlo k vzájemnému uznání papeže Pavla VI. a patriarchy Athenagora. \n\nJe třeba poznamenat, že od roku 1742 se o římskokatolickou duchovní správu v Istanbulu stará Apoštolský vikariát v Istanbulu.\n\n\n"}
{"id": "694543", "url": "https://cs.wikipedia.org/wiki?curid=694543", "title": "Atarot", "text": "Atarot\n\nAtarot ( עטרות, doslova \"Koruna\") je židovská čtvrť a průmyslová zóna v severní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 750 metrů, cca 9 kilometrů severně od Starého Města. Na jihu s ní sousedí lidnatá židovská arabská čtvrť Bejt Chanina. Na východ a sever od čtvrti byla počátkem 21. století vedena Izraelská bezpečnostní bariéra, která od ní oddělila některá arabská sídla ležící vně hranic Jeruzaléma (zejména lidnatou obec al-Ram na východě odtud. Západně od Atarotu leží arabská obec Bir Nabala, na severozápadě pak arabská Kalandia s utečenským táborem. Atarot je situován na vyvýšené planině, ze které k jihu vychází vádí Nachal Atarot. Čtvrt se nachází v nejsevernějším výběžku hranic Jeruzaléma a s centrem města je dopravně spojena pomocí dálnice číslo 60 a nového dálničního obchvatu (silnice číslo 404, \"Sderot Menachem Begin\").\n\nV roce 1912 byly vykoupeny zdejší pozemky do židovského vlastnictví a převzal je Židovský národní fond. V roce 1914 se zde usadila skupina mladých lidí, kteří začali připravovat kamenitý terén na zemědělské využití. Jedním z těchto osadníků byl i pozdější izraelský premiér Levi Eškol. Když ale vypukla první světová válka, byla lokalita opuštěna. Osadníci se sem vrátili roku 1922. O pár let později zde byla zřízena družstevní osada typu mošav. Soustřeďovala se na mléčnou výrobu, jejímiž produkty zásobovala Jeruzalém. Ve 40. letech 20. století tu žilo cca 150 lidí.\n\nBěhem první arabsko-izraelské války v roce 1948 byla osada odříznuta od Jeruzaléma a vystavena útokům. Osadníci se proto rozhodli pro evakuaci. Část z nich se ještě dočasně pokoušela podpořit obranu nedaleké a rovněž obléhané židovské vesnice Neve Ja'akov, ale i ona byla opuštěna. Na základě dohod o příměří z roku 1949 byla lokalita začleněna do teritoria pod kontrolou Jordánska a osada byla zničena. Bývalí osadníci z Atarotu se pak usadili v centrálním Izraeli východně od Tel Avivu v osadě Bnej Atarot.\n\nV roce 1967 bylo židovské osídlení na místě Atarotu obnoveno, ale nevznikla tu obytná čtvrť nýbrž průmyslová zóna. V současnosti se rozkládá na ploše cca 1500 dunamů (1,5 kilometru čtverečního), sídlí tu přes 180 firem a zóna nabízí 4500 pracovních míst. Jde o největší průmyslovou zónu v Jeruzalému. Prochází rozšířením. Severně od zóny se nachází Mezinárodní letiště Jeruzalém (též zváno \"letiště Atarot\"), které je kvůli zhoršení bezpečnosti od dob druhé intifády zavřeno.\n\n"}
{"id": "694544", "url": "https://cs.wikipedia.org/wiki?curid=694544", "title": "California Seals", "text": "California Seals\n\nCalifornia Seals byl profesionální americký klub ledního hokeje, který sídlil v kalifornském městě Oakland. V roce 1967 působil v profesionální soutěži National Hockey League. Seals hrály ve své poslední sezóně v Západní divizi. Své domácí zápasy odehrával v hale Oakland–Alameda County Coliseum Arena s kapacitou 13 601 diváků. Klubové barvy byly zelená, královská modř a bílá.\n\nCalifornia Seals se členy NHL staly 5. června 1967. V říjnu téhož roku nastoupili ke svému prvnímu zápasu v soutěži, ovšem už v prosinci 1967 se celek přejmenoval na Oakland Seals a \"kalifornští tuleni\" tak zanikají. Stali se po Montrealu Wanderers celkem s druhou nejkratší existencí v NHL.\n\n\nZdroj: \n\n\n\nZdroj: \n\n\n"}
{"id": "694545", "url": "https://cs.wikipedia.org/wiki?curid=694545", "title": "Ramat Eškol", "text": "Ramat Eškol\n\nRamat Eškol (: , doslova \"Eškolova výšina\") je židovská čtvrť v centrální části Jeruzaléma v Izraeli, založená v roce 1969 na území, které před šestidenní válkou tvořilo zemi nikoho mezi izraelskými a jordánskými liniemi a které bylo Izraelem v roce 1967 a začleněno do hranic Jeruzaléma.\n\nLeží v nadmořské výšce přes 750 metrů, cca 2,5 kilometru severně od Starého Města. Na severu s ní sousedí rovněž židovská čtvrť Ramat Šlomo, na východě židovská Giv'at ha-Mivtar, na jihu Ma'alot Dafna a na západě Sanhedrija. Leží na okraji vyvýšené planiny, která severně odtud spadá do údolí vádí Nachal Cofim, podél kterého vede dálnice číslo 1.\n\nJde o první novou židovskou čtvrť postavenou v Jeruzalémě na území dobytém v roce 1967. Pojmenována je podle Leviho Eškola, tehdejšího izraelského premiéra. První obyvatelé se sem nastěhovali v roce 1969. Je umístěna poblíž strategicky významné výšiny zvané Ammunition Hill, která hrála důležitou roli během bojů v roce 1948 (první arabsko-izraelská válka). Hlavní osou nového obytného souboru je třída \"Sderot Levi Eškol\", která vede z centra směrem k areálu Hebrejské univerzity na hoře Skopus. Jde o jednu z nejžádanějších čtvrtí mezi mladými rodinami ultraortodoxních Židů, zejména z anglicky mluvících zemí. Vily podél ulice \"Rechov Ramat ha-Golan\" přitáhly movitou zahraniční klientelu.\n\nPlocha této městské části dosahuje 397 dunamů (0,397 kilometru čtverečního).\n\n"}
{"id": "694548", "url": "https://cs.wikipedia.org/wiki?curid=694548", "title": "Giv'at ha-Mivtar", "text": "Giv'at ha-Mivtar\n\nGiv'at ha-Mivtar (: גבעת המבתר) je židovská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce okolo 800 metrů, cca 2,5 kilometru severně od Starého Města. Na severu s ní sousedí arabská čtvrť Šu'afat, na severovýchodě židovská ha-Giva ha-Carfatit, na jihu administrativní distrikt Kirjat Menachem Begin a dál k jihu arabská Šejch Džarach. Na jihozápadě se rozkládá židovská čtvrť Ma'alot Dafna a na západě Ramat Eškol. Leží na okraji vyvýšené planiny, která severně odtud spadá do údolí vádí Nachal Cofim, podél kterého vede dálnice číslo 1. Jihovýchodně odtud se zvedá hora Skopus a na ní areál Hebrejské univerzity.\n\nByla založena roku 1970 jako malý obytný soubor situovaný do míst poblíž strategicky významné výšiny zvané Ammunition Hill, která hrála důležitou roli během bojů v roce 1948 (první arabsko-izraelská válka). Populaci tvoří střední třída. Zástavba sestává z terasovitých menších bytových domů.\n\nPlocha této městské části dosahuje 588 dunamů (0,588 kilometru čtverečního).\n\n"}
{"id": "694551", "url": "https://cs.wikipedia.org/wiki?curid=694551", "title": "Ma'alot Dafna", "text": "Ma'alot Dafna\n\nMa'alot Dafna (: מעלות דפנה) je židovská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce necelých 800 metrů, cca 2 kilometry severně od Starého Města. Na severu s ní sousedí rovněž židovská čtvrť Ramat Eškol, na severovýchodě židovská Giv'at ha-Mivtar, na východě administrativní distrikt Kirjat Menachem Begin a arabská čtvrť Šejch Džarach. Leží na dotyku z bývalou Zelenou linií, která do roku 1967 rozdělovala Jeruzalém. Za ní směrem k západu, tedy již uvnitř mezinárodně uznávaných hranic státu Izrael, leží čtvrtě Šmu'el ha-Navi a Sanhedrija. Na jihu leží při Zelené linii čtvrť Arzej ha-Bira. Podél jihovýchodního okraje čtvrti prochází dálnice číslo 60 (\"Sderot Chajim Bar Lev\").\n\nDo roku 1967 zde bylo území nikoho oddělující linie kontroly Izraele a Jordánska. Čtvrť vznikla roku 1972. Jméno je odvozeno od konfigurace terénu, který zde stupňovitě stoupá (\"Ma'alot\" = schody). Původně byla čtvrť navržena pro 4000 obyvatel a architekt ji pojal včetně vnitřních dvorů, pěších zón a dětských hřišť. Postupně zde došlo k přílivu ultraortodoxních Židů. Sídlí tu slavná ješiva Ješivat Or Sameach.\n\nPlocha této městské části dosahuje 380 dunamů (0,38 kilometru čtverečního).\n\n"}
{"id": "694553", "url": "https://cs.wikipedia.org/wiki?curid=694553", "title": "Seznam latinských patriarchů v Konstantinopoli", "text": "Seznam latinských patriarchů v Konstantinopoli\n\nSeznam titulářů latinského patriarchátu konstantinopolského\n\n\nPatriarchát se po znovudobytí Konstantinopole Byzantinci roku 1261 stal titulem \"in partibus\".\n\"titul zrušen v roce 1964\"\n\n"}
{"id": "694554", "url": "https://cs.wikipedia.org/wiki?curid=694554", "title": "Návštěvníci z Mlčící planety", "text": "Návštěvníci z Mlčící planety\n\nNávštěvníci z Mlčící plantety je první knihou z \"Kosmické trilogie\" britsko-irského autora C. S. Lewise. Jedná se o sci-fi román s výrazným vlivem náboženské tematiky. Kniha poprvé vyšla v roce 1938 v anglickém nakladatelství The Bodley Head v Londýně.\n\n\n\n"}
{"id": "694556", "url": "https://cs.wikipedia.org/wiki?curid=694556", "title": "Ondřej Zamazal", "text": "Ondřej Zamazal\n\nOndřej Zamazal (* 23. ledna 1981, Most) je český televizní redaktor. Pracuje jako reportér, moderátor a komentátor v České televizi. Specializuje se na lední hokej, florbal, plavání a další sporty. Přímo v dějišti se podílel na vysílání z olympijských her v Pekingu 2008 a Vancouveru 2010. Jako reportér se účastnil 6 mistrovství světa v hokeji (2004-11) a jako komentátor a reportér 7 MS ve florbalu (2003-12). Je známý širokým úsměvem, kterým doprovází svá vystoupení na televizní obrazovce. V letech 2009 a 2011 se přihlásil do konkurzu na generálního ředitele České televize, ale byl vyřazen kvůli chybějícím formalitám, resp. vypadl v první fázi volby. Zabývá se i vědeckou činností, ve svém postgraduálním studiu se zaměřuje na fungování médií v Československu ve 40. a 50. letech a jejich roli v politických procesech. V redakci sportu ČT má přezdívku \"Doktor\".\n\n\nKaždý rok znamená začátek v dané části.\n\n"}
{"id": "694558", "url": "https://cs.wikipedia.org/wiki?curid=694558", "title": "Luisa Savojská", "text": "Luisa Savojská\n\nLuisa Savojská (11. září 1476, Point d'Ain – 22. září 1531, Gretz-sur-Loign), vévodkyně z Anjou, Angoulême, Nemours a Auvergne, matka francouzského krále Františka I.\n\nNarodila se jako dcera savojského vévody Filipa II. Savojského a Markéty, dcery bourbonského vévody Karla I. Bourbonského.\n\n16. února roku 1488 se v Paříži jako dvanáctiletá provdala za Karla z Angoulême (1459 – 1. ledna 1496). Z manželství vzešli dva potomci, dcera a syn:\n\nLuisa se zabývala politikou a diplomacií. Vychována v renesanční Itálii, podporovala literaturu a umění a za pomoci svého zpovědníka Cristofora Numai vychovala i své děti v duchu italské renesance. Usilovala pro ně o zajištění co nejlepší budoucnosti. Když v roce 1496 zemřel její manžel, přesídlila ke dvoru francouzského krále Ludvíka XII. Malý František se rychle stal oblíbencem krále, který ho v roce 1514 oženil se svou dcerou Klaudií. Ludvík zemřel v roce 1515 bez mužských potomků a František se stal jeho nástupcem na francouzském trůně.\n\n4. února roku 1515 Luisa získala titul \"vévodkyně z Angoulême\", 15. dubna roku 1524 titul \"vévodkyně z Anjou\", v tomtéž roce dále titul \"vévodkyně z Nemours\", který v roce 1528 postoupila svému nevlastnímu bratru Filipovi Savojskému.\n\nProtože její matka byla jednou ze sester posledního vévody z hlavní linie domu Bourbonů, po smrti vévodkyně z Bourbonu – Zuzany Luisa ohlásila své nároky na vévodství Auvergne a další majetky Bourbonů. Musela o ně soupeřit s vdovcem po Zuzaně, Karlem z Bourbon-Montpensier. Podporována svým synem nabídla Luisa Karlovi sňatek. Bourbon však tento návrh odmítl, což zapříčinilo, že Luisa proti němu začala u dvora intrikovat; v jejichž důsledku byl Karel vypovězen a jeho majetek zkonfiskován. Útočiště nalezl na dvoře nepřítele Francie, císaře Karla V. Byl velitelem císařských jednotek během války s Francií a zahynul v roce 1527. O rok později dostala Luisa titul \"vévodkyně z Auvergne\".\n\nVévodkyně Luisa hrála aktivní roli v utváření politiky svého syna, zvláště v prvních letech jeho panování. V době jeho nepřítomnosti vystupovala jako regent Francie. V roce 1529 se podílela na francouzsko-španělských rokováních, která vyvrcholila 3. srpna Mírem z Cambrai, zvaného také \"Dámský mír\", neboť smlouvu podepsaly Luisa a teta císaře Karla Markéta Habsburská.\n\nLuisa zemřela v roce 1531 ve věku 55 let. Byla pohřbena v Bazilice Saint-Denis v Paříži. Všechny její tituly byly po její smrti připojeny k francouzské koruně.\n\n"}
{"id": "694562", "url": "https://cs.wikipedia.org/wiki?curid=694562", "title": "Menachem Elon", "text": "Menachem Elon\n\nMenachem Elon (: מנחם אלון, žil 1. listopadu 1923 – 6. února 2013) byl izraelský právník a soudce, který v letech 1977 až 1993 působil jako soudce Nejvyššího soudu a zároveň v letech 1988 až 1993 jako místopředseda Nejvyššího soudu. V roce 1983 v prezidentské volbě neúspěšně kandidoval proti Chajimu Herzogovi.\n\nNarodil se v německém Düsseldorfu a v důsledku vzestupu nacismu v roce 1934 společně s rodinou emigroval do Nizozemska a o rok později do britské mandátní Palestiny. Studoval halachu (židovské náboženské právo) v Hebronské ješivě a vystudoval právo na Hebrejské univerzitě v Jeruzalémě, kde se později stal profesorem. Mimo jiné též působil jako hostující profesor na právnických školách Harvard University a New York University.\n\nNapsal řadu děl na téma židovského náboženského práva a v průběhu svého působení v pozici soudce izraelského Nejvyššího soudu ve svých názorech často čerpal z principů židovského práva. Jeho soudní rozhodnutí zahrnují zákaz uvádění povahy neortodoxních konverzí do izraelských občanských průkazů a návrat dívky, která byla předána k adopci bez souhlasu rodičů.\n\nSehrál klíčovou roli ve hnutí Mišpat ivri (Hebrejské právo). Mezi jeho díla se řadí čtyřsvazkové dílo \"Jewish Law : History, Sources, Principles\", zabývající se židovským právem, které je využíváno k akademickým účelům a pro výuku izraelských studentů práva. V roce 1979 mu byla za jeho počiny v oblasti práva udělena Izraelská cena.\n\nV roce 1983 kandidoval s podporou pravicové strany Likud v prezidentské volbě proti Chajimu Herzogovi. Volbu prohrál poměrem hlasů 57 ku 61. Měl pět dětí, mezi něž patří bývalý člen Knesetu a ministr Binjamin Elon a někdejší ředitel Ješivat ha-Kotel rabín Mordechaj Elon.\n\nZemřel 6. února 2013 ve věku 89 let.\n\n"}
{"id": "694568", "url": "https://cs.wikipedia.org/wiki?curid=694568", "title": "Gare de la Défense", "text": "Gare de la Défense\n\nGare de la Défense je podzemní nádraží ve městě Puteaux. Nachází se v obchodní čtvrti La Défense v blízkosti mrakodrapu Grande Arche. Nádraží slouží příměstské železnici RER (linka RER A), kterou provozuje společnost RATP a pro vlaky na trati Saint-Lazare – Versailles (linky Transilien), které provozuje společnost SNCF. Mimo to slouží jako konečná linky 2 tramvajové dopravy. Podzemním tunelem je propojeno se stejnojmennou stanicí, kde je možné přestoupit na linku 1 pařížského metra. Zatímco v roce 1973 činil počet denních pasažérů 4420 osob, v roce 2003 to již bylo 31 500.\n\nAčkoliv trať Paříž-Saint-Lazare – Versailles existuje od roku 1839, nádraží zde nebylo zřízeno. Teprve v dubnu 1959 bylo otevřeno provizorní nádraží kvůli výstavě květin v nově otevřeném Centre des nouvelles industries et technologies (Centrum nového průmyslu a technologií). Toto nádraží ale fungovalo pouze pro účely výstavy, běžné vlaky zde nezastavovaly. Definitivní nádraží zde bylo otevřeno 15. února 1970, když byla prodloužena trať RER A. V roce 1976 bylo nádraží zakryto betonovou deskou, aby stejně jako ostatní typy dopravy v rozvíjející se čtvrti, bylo ukryto v podzemí.\n\nV roce 1993 při prodloužení linky T2 byly dvě koleje vyčleněny pro tramvajovou dopravu. Ta zde byla zprovozněna 2. července 1997.\n\nNádraží má 10 kolejí a 5 centrálních nástupišť pro RER A (4 koleje, 2 nástupiště), Transilien (4 koleje, 2 nástupiště) a tramvaj (2 koleje, 1 nástupiště).\n\nNádraží SNCF má jméno \"La Défense\" a linky Transilien obsluhují departementy Hauts-de-Seine a Yvelines: Transilien L vyjíždějí z nádraží Saint-Lazare a směřují do Versailles a L'Étang-la-Ville, Transilien U vyjíždějí z La Défense do La Verrière.\n\nNádraží RATP má jméno \"La Défense – Grande-Arche\" a slouží lince RER A.\n\nNádraží pro tramvajovou linku T2 rovněž provozuje RATP. Aby se nástupiště vyrovnalo s nárůstem v osobní dopravě v důsledku rozšíření tratě do Bezons a Paříže, bylo prodlouženo na 130 m, což je dvojnásobek délky tramvaje (65 m). Tím se umožní lepší parkování vozů. Navíc bude vybudován nový přístup, neboť dosavadní, který je společný pro část SNCF, již kapacitně během špičky nedostačuje.\n\nExistují dva plány na rozvoj tohoto nádraží. Jednak se počítá s prodloužením linky RER E ze stanice Haussmann – Saint-Lazare směrem na západ do stanice La Défense, aby ulehčila lince RER A. Nástupiště by mělo vzniknout pod budovou CNIT s možností přestupu na všechny typy dopravy.\n\nDruhým zvažovaným projektem je rozšíření nádraží také pro dálkové spoje. V červnu 2009 oznámil francouzský prezident Nicolas Sarkozy záměr vybudovat dvě vysokorychlostní tratě z Paříže do Normandie a z Paříže do Londýna přes Amiens. Spolu s nimi by mělo vzniknout i nové nádraží v časovém horizontu 2017-2020.\n\n"}
{"id": "694569", "url": "https://cs.wikipedia.org/wiki?curid=694569", "title": "Wesley College (Dublin)", "text": "Wesley College (Dublin)\n\nWesley College je soukromá střední škola v irském Dublinu. Byla založena 1. října 1845 irskou metodistickou církví, klade silný důraz na náboženské vzdělání pro všechny denominace a její součástí jsou jak mimoškolní aktivity, tak sport. Svým studentům nabízí možnost prozkoumat humanitní vědy, přírodní vědy, techniku, ekonomii a umění. Řadí se mezi přední školy v Dublinu.\n\nMezi absolventy školy patří například nositelé Nobelovy ceny George Bernard Shaw a Ernest Walton. Mezi další pak třeba bývalý izraelský prezident Chajim Herzog.\n\n"}
{"id": "694572", "url": "https://cs.wikipedia.org/wiki?curid=694572", "title": "Kořenové nadtěleso", "text": "Kořenové nadtěleso\n\nKořenové nadtěleso je pojem z matematiky, z abstraktní algebry. Pro těleso formula_1 a mnohočlen formula_2 z polynomiálního okruhu formula_3 se jím rozumí nadtěleso tělesa formula_1 generované kořenem polynomu formula_2.\n\nJednoduchým příkladem je těleso komplexních čísel, které je kořenovým nadtělesem tělesa reálných čísel a mnohočlenu formula_6. V tomto případě navíc kořenové nadtěleso obsahuje všechny kořeny polynomu, jedná se tedy o rozkladové těleso.\n\nTo ovšem není pravidlem, například máme-li těleso racionálních čísel formula_7 a polynom formula_8, pak kořenové nadtěleso formula_9 neobsahuje zbylé dva kořeny polynomu formula_10.\n"}
{"id": "694573", "url": "https://cs.wikipedia.org/wiki?curid=694573", "title": "Nikol Moravcová", "text": "Nikol Moravcová\n\nNikol Moravcová, vlastním jménem Nikola, (* 8. července 1987 Most) je česká moderátorka (Fashion TV, \"Talentmania\" na TV Nova), herečka a bloggerka (módy a individuálního turismu), bývalá modelka a cvičitelka aerobiku. V roce 2006 byla zvolena Miss Internet (zvítězila i v hlasování Miss Internet Press).\n\nV letech 2002–2006 studovala na soukromé Střední odborné škole podnikatelské v Mostě. Poté studovala na Vysoké škole finanční a správní bakalářský obor Marketingová komunikace, který úspěšně absolvovala v roce 2009 a získala titul Bc.\n\nÚčinkovala v několika reklamách (např. na Komerční banku – \"„Z jaké lásky? Pro peníze si ho beru!“\"), zahrála si v televizním seriálu \"Dokonalý svět\" (2010, TV Nova) a v prvním českém 3D filmu \"V peřině\" (2011, jako dívka Sen – zpěv za ni obstarala Helena Zeťová). Některé recenze její herecký výkon v tomto filmu nehodnotily příznivě.\n\nV roce 2012 moderovala spolu s Michaelou Štoudkovou pořad \"StyLife!\" na TV Pětka. Dalšími členkami týmu tohoto pořadu byly reportérka na akcích Linda Bartošová, módní policistka Alenka Šafratová a režisérka Barbora Petrová.\n\nOd podzimu 2012 moderovala pořad o módě \"Stylissimo.\" Do konce roku 2012 moderovala Fashion TV.\n\nV roce 2011 účinkovala v české verzi soutěže \"Wipeout\" (TV Nova), která se natáčela v roce 2010 v Argentině. Velmi ráda cestuje, v oblibě má zejména Asii (Srí Lanka, Bali, Thajsko, Maledivy).\n\n"}
{"id": "694574", "url": "https://cs.wikipedia.org/wiki?curid=694574", "title": "Herzog, Fox &amp; Ne'eman", "text": "Herzog, Fox &amp; Ne'eman\n\nHerzog, Fox & Ne'eman (: הרצוג, פוקס, נאמן ושות') je největší izraelská právnická firma. Byla založena 4. července 1972 třemi právníky: Chajimem Herzogem, pozdějším izraelským ministrem a prezidentem, Michaelem Foxem a Ja'akovem Ne'emanem, pozdějším ministrem financí a spravedlnosti. K roku 2009 zaměstnávala 170 právníků, z nichž 60 jsou partneři. Společnost se specializuje na občanské právo, korporátní právo, daňové a bankovní právo a duševní vlastnictví. Sídlem společnosti je Asia House v Tel Avivu.\n\n"}
{"id": "694577", "url": "https://cs.wikipedia.org/wiki?curid=694577", "title": "Turistická značená trasa 1673", "text": "Turistická značená trasa 1673\n\nV Novém Boru na hlavním náměstí (náměstí Míru) cesta začíná u rozcestníku značených tras. Modrá odtud vede společně s mezinárodní, červeně vyznačenou pěší trasou E10 na sever přes Arnultovice. V Arnultovicích (čtvrť Nového Boru) se modrá s červenou trasou rozchází, překonává železniční trať z Nového Boru na sever do Jedlové, podchází most s silniční trasou E442 a poté ostře stoupá po silničce do Polevska. Zde, po 4 km od startu je další rozcestník, odtud odbočuje trasa žlutá, modrá stále vedená po silnici prochází obcí směrem k obci Prácheň u Kamenického Šenova.\n\nZe silnice se odpojuje nedaleko lomu u vrcholku Klučky, kam vede vrcholová odbočka. Dvoupatrový čedičový lom Klučky připomíná stěnami nedaleké Varhany a je přírodní památkou. Modrá trasa po vrcholovém hřebenu prochází do obce Prácheň se známou památkou Panskou skalou (Varhany) , odkud je od startu daleko 8 km. \n\nOd ní pokračuje jižním směrem zprvu souběžně s žlutou trasou, rozdělují se na rozcestí pod Českou skálou, na jejíž vrchol 629 m. n.m. je vyznačená vrcholová odbočka. Z rozcestí je vedená modrá trasa dál k jihu lesem a loukami do obce Slunečná (od startu 12 km). Sestupuje obcí ke kostelu a přírodní památce Farská louka, míjí hřbitov, kde je pohřben herec Vlastimil Brodský) a lesem dál pokračuje k Manušicím, které jsou již součást České Lípy. U nich, po 15,5 km od startu, křižuje cyklostezku Varhany a potok Šporku a po dalších 3,5 km končí v českolipské čtvrti Střelnice u tamní stejnojmenné vlakové zastávky. \n\nProcházené území patří do povodí Ploučnice, administrativně do okresu Česká Lípa v Libereckém kraji.\n\nPodle turistického průvodce z roku 1984 byla v Nového Boru vedena 9 km dlouhá modrá trasa s označením 1634 do Práchně, odkud odbočila do Kamenického Šenova k bývalému hornímu nádraží, kde byl její konec. Kvůli vodárenskému pásmu po hřebeni u Práchně byla tehdejší trasa změněna.\nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Rozcestníky po trase byly doplněny tabulkou hlavního sponzora značení Lesy České republiky. \n\nAutem je trasa přístupná na obou koncích a zčásti i během trasy s dostatečnou možností parkování. Do řady obcí na trase jezdí meziměstská autobusová doprava linek ČSAD Česká Lípa, Česká Lípa je křižovatkou železničních tratí 080, 086 a 087. Do Manušic a Střelnice jezdí MHD z České Lípy.\n\n\n"}
{"id": "694584", "url": "https://cs.wikipedia.org/wiki?curid=694584", "title": "Grand Prix Monaka 1998", "text": "Grand Prix Monaka 1998\n\nGrand Prix Monaka 1998 (56e Grand Prix Automobile de Monaco), 6. závod 49. ročníku mistrovství světa jezdců Formule 1 a 40. ročníku poháru konstruktérů, historicky již 620. grand prix, se již tradičně odehrála na okruhu v Monte Carla.\n\n"}
{"id": "694585", "url": "https://cs.wikipedia.org/wiki?curid=694585", "title": "Grand Prix Kanady 1998", "text": "Grand Prix Kanady 1998\n\nGrand Prix Kanady 1997 ( XXXVI. Grand Prix Air Canada), 7. závod 49. ročníku mistrovství světa jezdců Formule 1 a 41. ročníku poháru konstruktérů, historicky již 621. grand prix, se uskutečnila na okruhu Circuit Gilles Villeneuve.\n\n"}
{"id": "694588", "url": "https://cs.wikipedia.org/wiki?curid=694588", "title": "Grand Prix Francie 1998", "text": "Grand Prix Francie 1998\n\nGrand Prix Francie 1998 (LXXXIV Mobil 1 Grand Prix de France) osmý závod 49. ročníku mistrovství světa jezdců Formule 1 a 41. ročníku poháru konstruktérů, historicky již 622. grand prix, se uskutečnila na okruhu Circuit de Nevers Magny-Cours.\n\n"}
{"id": "694589", "url": "https://cs.wikipedia.org/wiki?curid=694589", "title": "Tulák po hvězdách", "text": "Tulák po hvězdách\n\nTulák po hvězdách ( \"The Star Rover\") je dobrodružný a filosoficko-vědeckofantastický román, který napsal americký autor Jack London v roce 1915.\n\nRámcový příběh knihy vypráví v první osobě univerzitní profesor Darrell Standing, který si odpykává v kalifornské věznici San Quentin doživotní trest za vraždu. Vedení věznice se snaží zlomit jeho vůli mučením pomocí samovazby a tzv.svěrací kazajky, plachty, do které je lidské tělo utaženo tak silně, že krom znemožnění pohybu znemožňuje i řádné fungování organismu. Standings záhy zjišťuje, že je v těchto chvílích schopen dostat se do jistých transcendentálních stavů, ve kterých kráčí mezi hvězdami a prožívá zážitky z minulých životů.Nicméně jsem takto oděn kráčel mezihvězdným prostorem, nadšen vědomím, že jsem se vydal na velkou dobrodružnou pouť a že na jejím konci najdu všechny kosmické vzorce a objasním si nejzazší tajemství vesmíru. V ruce jsem držel dlouhou skleněnou tyčku. Bylo mi uloženo, že se musím koncem této tyčky dotknout každé hvězdy, kolem které půjdu. A věděl jsem s naprostou jistotou, že kdybych vynechal jen jedinou hvězdu, byl bych uvržen do nějaké nesmírné propasti nepředstavitelného a věčného trestu a viny.\n\nJednotlivé příběhy z minulosti formují styl této knihy. Jedná se o řadu silně napsaných, leč nepropojených a nedokončených okamžiků z různých období a kultur (např. Masakr v Mountain Meadows či příběh vládce starého Egypta). Jednotlivé příběhy mají různou hloubku i styl vyprávění a existuje teorie, že London plánoval napsat knihu o americkém západě a část materiálu použil pro tuto knihu.\n\nPodmínky ve věznici a rovněž pak použití \"kazajky\" se zakládají na rozhovorech s bývalým odsouzencem Edem Morellem, který byl odsouzen za vlakové loupeže v 90. letech 19. století a ve věznici San Quentin strávil 14 let (1896 - 1908), z čehož 5 let v samovazbě. London bojoval za jeho milost a po jeho propuštění se Ed stal častým návštěvníkem Londonova Beauty Ranche.\n\n\nV roce 1984 vydal LP album \"Tulák po hvězdách\" český zpěvák Petr Rezek. Stejnojmenná titulní píseň alba je cover-verzí písně Billie Hughese \"Martin Eden\", která vznikla pro italsko-německý televizní seriál z roku 1979 na motivy jiného z románů Jacka Londona, \"Martin Eden\".\n\nLondonův román použila v roce 2018 jako námět pro své album \"Tulák po hvězdách\" brněnská rocková skupina Progres 2.\n\n"}
{"id": "694590", "url": "https://cs.wikipedia.org/wiki?curid=694590", "title": "Grand Prix Velké Británie 1998", "text": "Grand Prix Velké Británie 1998\n\nGrand Prix Velké Británie 1998 (LI Foster's British Grand Prix) devátý závod 49. ročníku mistrovství světa jezdců Formule 1 a 41. ročníku poháru konstruktérů, historicky již 623. Grand Prix, se uskutečnila na okruhu Silverstone.\n\n"}
{"id": "694592", "url": "https://cs.wikipedia.org/wiki?curid=694592", "title": "Grand Prix Rakouska 1998", "text": "Grand Prix Rakouska 1998\n\nGrand Prix Rakouska 1998 (XXVII Großer A1 Preis von Osterreich), 10. závod 49. ročníku mistrovství světa jezdců Formule 1 a 41. ročníku poháru konstruktérů, historicky již 624. Grand Prix, se již tradičně jela na okruhu A1 Ring.\n\n"}
{"id": "694593", "url": "https://cs.wikipedia.org/wiki?curid=694593", "title": "Magenta (stanice RER v Paříži)", "text": "Magenta (stanice RER v Paříži)\n\nMagenta je podzemní nádraží příměstské železnice RER v Paříži, které se nachází v 10. obvodu východně od Severního nádraží. Slouží pro linku RER E. Podzemním tunelem je propojeno s tímto nádražím, kde je možné přestoupit na linky RER B a RER D a na stejnojmenné stanici na linky 4 a 5 pařížského metra. Ze Severního nádraží je možný další přestup na stanici La Chapelle, kde je možné přestoupit ještě na linku 2. V roce 2007 činil počet denních pasažárů 43 000.\n\nNádraží slavnostně otevřel premiér Lionel Jospin 12. července 1999 a pro veřejnost bylo zprovozněno 14. července.\n\nPůvodní název stanice v projektu byl \"Nord-Est\" (Sever-Východ), neboť stanice má propojit a umožnit přímý přestup mezi Severním a Východním nádražím. Jeho název je odvozen od blízkého Boulevardu de Magenta, který byl pojmenován podle vítězné bitvy u Magenty v Itálii, ve které 4. června 1859 Sardinské království spolu s Francií porazily Rakousko.\n\nAutory stavby jsou architekti Jean-Marie Duthilleul a Étienne Tricaud. Nádraží bylo postaveno v hloubce 30 m. Jeho délka je 228 m, šířka 55 m a výška 15 m. Přístupové chodby jsou vybaveny syrovým betonem a exotickým dřevem.\n\nV plánu je vystavění přestupního tunelu do stanice Château-Landon (linka 7) a k vzájemnému propojení Severního a Východního nádraží..\n\n"}
{"id": "694594", "url": "https://cs.wikipedia.org/wiki?curid=694594", "title": "Autokros", "text": "Autokros\n\nAutokros (mezinárodně autocross) je motoristický sport, jehož závody se jezdí na speciálních okruzích na nezpevněném povrchu (hlína, štěrk, písek, jíl). Vozy jsou dle konstrukce a výkonu rozděleny do několika divizí. Divize jsou následující: Racerbuggy v divizi (160, 125 a 250), Junior buggy, B1600 a Superbuggy. Dále pak \"plechové\" cestovní vozy a to s objemem motoru do 1600ccm a pohonem jedné nápravy a druhou divizí cestovních vozů touringcars s pohonem 4x4 a turbomotory. Autokros se jezdí v národních mistrovstvích, ale i mistrovství Evropy, které je nejvyšší autokrosovou ligou. \n\nPoprvé se autokrosové závody konaly v červenci 1947 ve Velké Británii. V Evropě se autokrosové závody konaly v roce 1968 v Gross Hofflein v Rakousku. Mistrovství České republiky v autokrosu se koná každý rok již od roku 1971 kdy se jel první závod v Československu.\n"}
{"id": "694595", "url": "https://cs.wikipedia.org/wiki?curid=694595", "title": "Grand Prix Německa 1998", "text": "Grand Prix Německa 1998\n\nGrand Prix Německa 1998 (LX. Großer Mobil 1 Preis von Deutschland), 11. závod 49. ročníku mistrovství světa jezdců Formule 1 a 41. ročníku poháru konstruktérů, historicky již 625. grand prix, se již tradičně odehrála na okruhu Hockenheimring.\n\n"}
{"id": "694598", "url": "https://cs.wikipedia.org/wiki?curid=694598", "title": "Kretingalė", "text": "Kretingalė\n\nKretingalė je městys v západní části Litvy, v historické oblasti Malé Litvy, v Klaipėdském kraji, na severním okraji Klaipėdského okresu, 7 km na jihovýchod od Kretingy, 17 km na severoseverovýchod od Klaipėdy, naproti přítoku říčky Bonė do řeky Danė, rozložený podél silnice č. 168 Klaipėda - Kretinga, na východ při železniční trati Klaipėda - Kretinga ( - Vilnius). Dominantou městysu je evangelický luterský kostel, postavený roku 1741 na místě dřívější dřevěné kaple z roku 1652 (původní dřevěnou věž, roku 1801 poškozenou větrem bylo nutno roku 1875 nahradit dnešní zděnou; za sedmileté války Rusové kostel vykradli, včetně zvonu, který byl navrácen až roku 1788) Kostel je zařazen do seznamu památek architetonického dědictví. Kostel je využíván také katolíky a také pro hudební akce. Dále je v městečku hřbitov, základní škola, filiálka Gargždajské knihovny , pošta (PSČ: LT-96044), železniční stanice, ambulance, jesle s mateřskou školou, kulturní dům, obchody, podniky: masného a nábytkářského průmyslu.\n\nVes Kretingalė je zmiňována od roku 1253. Počátkem 17. století byla založena evangelická (luterská) farnost, teprve v roce 1652 byla postavena dřevěná kaple a po zbourání na jejím místě zděný kostel (1741), ačkoliv měla farnost zpočátku kolem 4000 věřících (později až přes 5000). Koncem II. světové války si vojáci z kostela zřídili stáj pro koně. Po válce věřící kostel vyčistili, začaly se opět konat bohoslužby, ale když se začali chystat k opravám kostela, dozvěděla se o tom místní (sovětská) administrativa, kostel zamkli a později z něj udělali sklad sovchozu. Teprve 12. prosince roku 1988 byl Klaipėdský výkonný výbor (obdoba národních výborů v ČSSR) požádán o navrácení kostela věřícím a do 4 dní bylo žádosti vyhověno a kostel byl poté opraven.\n\nV roce 1854 tiskový činitel Malé Litvy farář Johann Ferdinand Kelch (1801 – 1877) založil přípravné kurzy do učitelského semináře. Koncem 19. století zde byly prodávány zakázané litevské knihy.\n\nDo roku 1806 se německy jmenovalo \"Adlig Crottingen\", do roku 1920 \"Neu-Krottingen, Deutsch Krottingen\". V litevštině bývalo známo jako Naujoji Kretinga. Neu-Krottingen a Naujoji Kretinga znamená \"Nová Kretinga\", Kretingalė je litevská zdrobnělina k názvu Kretinga.\n\n\n\n\n"}
{"id": "694600", "url": "https://cs.wikipedia.org/wiki?curid=694600", "title": "Jindřich I. Portugalský", "text": "Jindřich I. Portugalský\n\nJindřich I. Portugalský (portugalsky \"Dom Henrique, O Grande Inquisidor\", 31. ledna 1512, Lisabon – 31. ledna 1580, Almeirim) byl portugalský král v letech 1578–1580.\n\nJindřich se narodil jako pátý syn (osmé dítě) portugalského krále Manuela I. a jeho druhé manželky Marie Aragonské a jako takový si nečinil naděje na následnictví trůnu. Podobně jako řada mladších synů z panovnických rodů nastoupil duchovní kariéru a vzal si za své v tomto směru hájit portugalské zájmy v době, kdy vůdčí roli v katolické církvi na Iberském poloostrově hrálo Španělsko. Rychle vystoupal po žebříčku církevní hierarchie. Byl arcibiskupem v Braze, prvním arcibiskupem v Évoře a konečně arcibiskupem v Lisabonu. V letech 1539–1578 byl v pořadí druhým generálním (hlavním) inkvizitorem v Portugalsku a v této funkci byl oproti svému předchůdci důsledný, s čímž souvisely inkviziční procesy. Jeho role hlavního inkvizitora i krále byla hlavními portugalskými historiky zejména v 19. století, např. Alexandrem Herculanem, hodnocena značně negativně.\nByl vybrán za jednoho ze dvou favoritů na následnictví na papežský stolec na obou konkláve konaných v roce 1555, třebaže se neúčastnil ani jednoho z nich (Jindřichův bratr, portugalský král Jan III. poprosil svého bratrance, císaře Karla V., aby podpořil jeho kandidaturu při nákupu hlasů kardinálů).\n\nByl stoupencem nezávislosti Portugalska, avšak přivedl do země jezuity a využíval je rovněž v zámořských portugalských državách. V roce 1559 založil druhou, jezuitskou portugalskou universitu v Évoře, tedy ve městě, kde sídlil hlavní tribunál inkvizice a kde do konce 15. století koexistovaly největší komunity Židů i Maurů v zemi. V letech 1562–1568 byl regentem, když pečoval o nezletilého infanta Sebastiána I., vnuka svého nejstaršího bratra, krále Jana III. Když v roce 1578 mladý a bezdětný Sebastián zahynul v tragické bitvě u Alcácer-Quibir, vstoupil po obdržení zprávy o synovcově smrti v klášteře v Alcobaçe 28. srpna Jindřich na trůn Portugalska.\n\nKdyž se takto neočekávaně ve svých šedesáti šesti letech stal portugalským králem, hledal způsob, jak zajistit následnictví dynastie Avis. V rámci těchto snah žádal papeže o zproštění kněžského slibu se záměrem uzavřít manželství a zplodit následníka, avšak papež Řehoř XIII. jeho žádosti nevyhověl, jsa zavázán Habsburkům, v jejichž zájmu bylo, aby portugalský trůn zůstal prázdný. Přes tyto závažné problémy s následnictvím, ani přes svůj pokročilý věk, Jindřich I. nikdy nástupcem neustavil svého synovce Antonína (1531–1595), neboť neuznal jeho legitimitu: Antonín byl synem staršího Jindřichova bratra Luise, vévody z Beji (1506–1555), matematika a architekta i vyhlášeného válečníka, a \"Violanty Gómez\", konvertované židovky z Évory, mezi nimiž nebyl patrně nikdy uzavřen sňatek. Po otci se Antonín stal velmistrem Maltézského řádu v Portugalsku.\n\nKrál-kardinál zemřel 31. ledna roku 1580, po necelém roce a půl vlády dříve, než byl vybrán jeho nástupce. Jindřichovou smrtí nastala nástupnická krize, v níž se o práva k portugalskému trůnu se hlásili různí uchazeči. Kromě Antonína byl jedním z hlavních pretendentů španělský král Filip II., jehož ostatně vybrala i Regentská rada, ustanovená po Jindřichově smrti, avšak Antonín se nechal 24. července v Santarému prohlásit králem. Již o měsíc později však Filip uplatnil vedle práva, daného mu výběrem Regentské rady, i právo síly a vyslal vévodu z Alby, aby Portugalsko dobyl. Antonín byl v bitvě u Alcántary u Lisabonu poražen, následně padl velmi rychle i Lisabon a Filip se stal jako Filip I. portugalským králem, ovšem pod podmínkou, že se Portugalsko včetně jeho dalších zámořských teritorií nestanou španělskými provinciemi.\n\n"}
{"id": "694601", "url": "https://cs.wikipedia.org/wiki?curid=694601", "title": "Grand Prix Maďarska 1998", "text": "Grand Prix Maďarska 1998\n\nGrand Prix Maďarska 1998 (XIV Magyar Nagydíj) dvanáctý závod 49. ročníku mistrovství světa jezdců Formule 1 a 41. ročníku poháru konstruktérů, historicky již 626. grand prix, se uskutečnila na okruhu Hungaroring.\n\n"}
{"id": "694606", "url": "https://cs.wikipedia.org/wiki?curid=694606", "title": "Clarence Clemons", "text": "Clarence Clemons\n\nClarence Anicholas Clemons, Jr. (11. ledna 1942 – 18. června 2011), znám také pod přezdívkou The Big Man, byl americký saxofonista, zpěvák, hudební skladatel a herec, který se nejvíce proslavil jako člen skupiny E Street Band Bruce Springsteena, se kterou hrál od roku 1972 až do své smrti. Spolupracoval také s mnoha dalšími hudebníky, mezi které patří i Lady Gaga, se kterou nahrál několik měsíců před smrtí album Born This Way. Konkrétně píseň The Edge Of Glory a píseň Hair. Jeho žena avšak prozradila, že Clarence a Lady Gaga nahráli tři písně.\n\n"}
{"id": "694610", "url": "https://cs.wikipedia.org/wiki?curid=694610", "title": "Grand Prix Belgie 1998", "text": "Grand Prix Belgie 1998\n\nGrand Prix Belgie 1998 (LVI Foster's Belgian Grand Prix) třináctý závod 49. ročníku mistrovství světa jezdců Formule 1 a 41. ročníku poháru konstruktérů, historicky již 627. grand prix, se uskutečnila na okruhu Circuit de Spa-Francorchamps.\n\n"}
{"id": "694612", "url": "https://cs.wikipedia.org/wiki?curid=694612", "title": "E Street Band", "text": "E Street Band\n\nThe E Street Band je americká rocková skupina, založená v roce 1972 v New Jersey. Původní členové byli zpěvák a kytarista Bruce Springsteen, saxofonista Clarence Clemons, varhaník Danny Federici, bubeník Vini Lopez a baskytarista Garry Tallent.\n"}
{"id": "694615", "url": "https://cs.wikipedia.org/wiki?curid=694615", "title": "Oldřich Hilmera", "text": "Oldřich Hilmera\n\nOldřich Hilmera (29. března 1891 Veltrusy – 6. října 1948 Praha) byl český sbormistr a hudební skladatel.\n\nVystudoval střední školu v Rakovníku a učitelský ústav v Jičíně. Na pražské konzervatoři byl žákem Karla Boleslava Jiráka, Otakara Jeremiáše a v mistrovské škole pak Josefa Bohuslava Foerstera. Učil na učitelských ústavech v Praze a v Jičíně. Později se stal inspektorem středních škol a učitelských ústavů.\n\nZpíval v Pěveckém sdružení pražských učitelů pod vedením prof. Františka Spilky. V roce 1921 se stal sbormistrem pěveckého sdružení \"Křížkovský\", se kterým podnikl zájezdy do řady evropských zemí a získal i mezinárodní ocenění. Od roku 1938 až do své smrti v roce 1948 byl sbormistrem Pražského pěveckého sboru Smetana.\n\n\n\n\n\n\n\n"}
{"id": "694623", "url": "https://cs.wikipedia.org/wiki?curid=694623", "title": "Jiří Turek", "text": "Jiří Turek\n\nJiří Turek (* 1965, Praha) je český fotograf se specializací na reportážní, portrétní a módní fotografii.\n\nVystudoval stavební fakultu ČVUT, Institut výtvarné fotografie, od roku 1990 pracoval ve fotografickém oddělení MF Dnes. Jako fotoreportér doprovázel Václava Havla, působil jako žurnalista za válek v Bosně a Hercegovině a v zemích bývalého Sovětského svazu. V letech 2002–2006 žil a pracoval v New Yorku, kde fotografoval reklamu a zakázkové a reklamní portréty (například Rolling Stones, David Bowie, Luciano Pavarotti, Lou Reed, Sting a mnoho dalších).\n\nPořídil snímky na album s názvem Dylanovky (2007) hudebníka a zpěváka Roberta Křesťana a Druhé trávy nebo snímky pro kalendáři firmy Stock pro rok 2009 (Jitka Čvančarová).\n\nVěnuje se různým „zapomenutým“ technikám, černobílé fotografii nebo technologii „lithprint“.\n\nVystavoval v Leica Gallery New York (2006 reportáže z NY a „fashion na pomezí aktu“), Leica Gallery Prague (2008), v Habitat Centre v New Delhi v Indii a v Galerii Leica Praha (2011, umělecké reportáže ze světových měst \"CityLAB\").\n\n\n"}
{"id": "694625", "url": "https://cs.wikipedia.org/wiki?curid=694625", "title": "Italské fotbalové mistrovství 1899", "text": "Italské fotbalové mistrovství 1899\n\nDruhý ročník Campionato Nazionale di Football 1899 se konal od 2. dubna do 16. dubna roku 1899. Turnaje se účastnilo 5 klubů. Soutěž ovládl klub Janov CFC, který jí vyhrál již podruhé v řadě.\n\n"}
{"id": "694627", "url": "https://cs.wikipedia.org/wiki?curid=694627", "title": "Cité Universitaire (stanice RER v Paříži)", "text": "Cité Universitaire (stanice RER v Paříži)\n\nCité universitaire je nádraží příměstské železnice RER v Paříži, které se nachází ve 14. obvodu mezi parkem Montsouris a Cité universitaire. Slouží pro linku RER B. Přímo před hlavním vstupem na boulevardu Jourdan byla 16. prosince zprovozněna stanice tramvajové linky 3.\n\nNádraží vzniklo na lince železniční společnosti \"Paris-Orléans\" vedoucí do města Sceaux, která byla zprovozněna 7. června 1846. Nádraží bylo otevřeno v roce 1891 při přestavbě trati na běžný rozchod. Původní název stanice byl \"Sceaux-Ceinture\", neboť se zde přestupovalo mezi tratěmi Sceaux a Petite Ceinture. Nádraží bylo postaveno na povrchu, ale železniční koleje byly položeny do vyhloubeného příkopu, aby mohly podcházet městské hradby. Dnešní budova byla postavena v roce 1936. Od roku 1938 trať převzala \"Compagnie du Métropolitain de Paris\" (Společnost pařížského metra). Pro linku RER B začalo nádraží sloužit 9. prosince 1977.\n\n"}
{"id": "694629", "url": "https://cs.wikipedia.org/wiki?curid=694629", "title": "Emil Přikryl", "text": "Emil Přikryl\n\nEmil Přikryl (* 28. prosince 1945, Bílovec) je český architekt a profesor v Ateliéru architektonické tvorby Akademie výtvarných umění v Praze.\n\nNarodil se v rodině malíře a učitele výtvarné výchovy. V letech 1962–1968 vystudoval fakultu architektury Českého vysokého učení technického v Praze v ateliéru profesora Františka Cubra. V roce 1968 se František Cubr stal profesorem Školy architektury AVU. Emil Přikryl pokračoval ve studiu na AVU v letech 1968–1970 a 1971–1972. Současně se stal v roce 1969 členem Školky SIALu pod vedením Karla Hubáčka. V SIALU byli jeho kolegy například John Eisler, Miroslav Masák, Martin Rajniš a Jiří Suchomel.\n\nV roce 1982 pracoval půl roku v ateliéru Josefa Paula Kleihuese v Západním Berlíně. V Západním Berlíně také realizoval se svými kolegy ze SIALU sociální bytový dům pro IBA (Internationale Bauausstellung) Berlin.\n\nV roce 1990 opustil SIAL a byl jmenován docentem na Škole architektury AVU, kde působí dodnes. V roce 1991 byl jmenován profesorem. Ve stejném roce vystavoval se svými studenty na Benátském bienále.\n\nV roce 2010 byl v galerii v Lounech za celoživotní dílo a charakterní postoje vyznamenán Poctou České komory architektů. Nejvyšším oceněním v oboru v České republice.\n\n\n\n\n"}
{"id": "694631", "url": "https://cs.wikipedia.org/wiki?curid=694631", "title": "Jehuda Cvi Blum", "text": "Jehuda Cvi Blum\n\nJehuda Cvi Blum (: יהודה צבי בלום, narozený 1932) je izraelský profesor práva a diplomat. V letech 1978 až 1984 působil jako izraelský stálý zástupce při Organizaci spojených národů (OSN)\n\nNarodil se v Bratislavě v Československu a bar micva podstoupil v koncentračním táboře Bergen-Belsen. Po druhé světové válce emigroval roku 1945 do britské mandátní Palestiny. Vystudoval právo na Londýnské univerzitě a v roce 1965 začal přednášet na Hebrejské univerzitě v Jeruzalémě. Po zahájení akademické kariéry působil jako hostující profesor na řadě amerických právnických školách. V roce 1968 se stal odborným asistentem UNESCO (UNESCO Fellow) na univerzitě v Sydney. Téhož roku se stal členem právní rady OSN. V roce 1973 byl součástí izraelské delegace na 3. Konferenci OSN o námořním právu. O tři roky později byl členem izraelské delegace při 31. zasedání Valného shromáždění OSN. V letech 1978 až 1984 pak působil jako stálý izraelský zástupce při OSN.\n\nZ pozice stálého zástupce při OSN byl Blum k této organizaci často kritický a například prohlásil, že se z OSN, která by měla podporovat mír „stala aréna násilné rétoriky, která rozdmíchává plameny blízkovýchodního konfliktu.“ Americký deník \"The New York Times\" jej dále cituje: „Podstata blízkovýchodního konfliktu vždy byla a je přetrvávající nepřátelství arabských států proti židovskému národnímu obrození.“ Během svého působení v této funkci též podle titulku stejného deníku „vyhuboval“ skupině 133 amerických židovských studentů práva, kteří protestovali proti izraelské invazi do Libanonu a proti židovskému osadnictví na Západním břehu a v Pásmu Gazy. Ve své reakci zpochybnil jak faktografickou, tak morální pozici názoru studentů, když mimo jiné prohlásil, že studenti „nemají sebemenší náznak ochoty nést jakékoli osobní důsledky své povýšenosti a náhodných rad.“\n\nBlum byl rovněž členem izraelského vyjednávacího týmu, který dojednal mírovou smlouvu s Egyptem.\n\n\n"}
{"id": "694635", "url": "https://cs.wikipedia.org/wiki?curid=694635", "title": "ČZ 250 Sport", "text": "ČZ 250 Sport\n\nČZ 250 Sport je český motocykl, vzduchem chlazený dvoudobý jednoválec, vyráběný v letech 1937-1946 v České zbrojovce ve Strakonicích. Bylo vyrobeno celkem 4591 kusů tohoto typu a původní cena byla 5450,- Kčs. \n\nRám byl použit z motocyklu ČZ 175, do kterého byl zabudován motor 250 cm³. Zpočátku se řadilo rukou a na přání bylo montováno nožní řazení, později však jen řazení nožní.\n\n\n"}
{"id": "694636", "url": "https://cs.wikipedia.org/wiki?curid=694636", "title": "Hugo Gerhard Ströhl", "text": "Hugo Gerhard Ströhl\n\nHugo Gerhard Ströhl (24. září 1851 Wels – 7. prosince 1919 Mödling) byl slavný rakouský heraldik, jehož heraldické malby a výkresy jsou dodnes často reprodukovány.\n\nStröhl se narodil ve městě Wels v Horních Rakousích. Díky svému nadání se jako talentovaný žák dostal na Kunstgewerbeschule des Österreichischen Museums für Kunst und Industrie, později pojmenované Hochschule für angewandte Kunst, velmi uznávané a ceněné jako nejlepší rakouská umělecká škola, a nejlepší i v rámci města Vídeň, kde se nachází její sídlo. Po absolutoriu pracoval jako učitel malby a zároveň si založil soukromý ateliér. Jeho největší zálibou, která jej také proslavila, byly heraldické kresby a poštovní známky.\n\nPrávě jeho heraldické malby jsou dnes vysoce ceněny a již v jeho době byly v Rakousku-Uhersku a Německu velmi populární. Dodnes jsou často publikovány v reprintech a originály jeho prací jsou cenným sběratelským artiklem. Především jeho kniha heraldických kreseb znaků zemí Rakouska-Uherska, která vyšla pod názvem \"Österreichisch-Ungarische Wappenrolle\", jej velmi proslavila. Jeho kniha \"Heraldischer Atlas\" je dodnes považována za standard heraldické nauky v německy mluvících zemích. Je také tvůrcem mnoha obecních a městských znaků v Německu a Rakousku, z nichž nejznámější je jeho výtvarný návrh znaku města Vídně.\n\nMimo evropskou heraldiku, která jej proslavila nejvíce, se věnoval i heraldice v japonském stylu, která se zásadně liší od evropského pojetí heraldiky, a o které vydal knihu \"Nihon moncho\".\n\n\n"}
{"id": "694640", "url": "https://cs.wikipedia.org/wiki?curid=694640", "title": "FPScore", "text": "FPScore\n\nFPScore je česká počítačová hra z roku 2008, která využívá herní engine ze hry \"Quake III\". Hlavním autorem hry je programátor Adam Konrád, který ji vydal ve spolupráci s časopisem Score. Na vzniku projektu a se podílel tehdejší šéfredaktor Score, Jan Modrák. Většinu úprav po odchodu Adama Konráda udělal Otakar Pěnkava.\n\nHra obsahuje mapy, které jsou částečně inspirovány skutečností jako stanice metra Muzeum nebo radar v Brdech a Stoky, ale také klony map ze hry \"Counter-Strike,\" známé mapy Asault nebo Dust.\n\n29. června 2011 vyšel patch, který bsahuje nové zbraně, mapy a pár dalších vylepšení. Hra už je v některých aspektech na vyšší úrovni než \"Quake 3 Arena\", protože je v ní možné rozbíjet některé stěny, má více zbraní a lepší žebříky (dá se po nich i slézat). První servery přešly na novou verzi hry 4. července 2011.\n\nServery, na kterých byla hra provozována, byly od března 2012 do června 2012 vypnuty po tzv. denial of service útoku. Poté vyšla verze FPScore 1.35b pro Windows a Wine. Po vydání verze 1.35b byly servery opět spuštěny.\n\n\n"}
{"id": "694642", "url": "https://cs.wikipedia.org/wiki?curid=694642", "title": "Nils Lofgren", "text": "Nils Lofgren\n\nNils Lofgren (* jako Nils Hilmer Lofgren; 21. června 1951, Chicago, Illinois, USA) je americký kytarista, akordeonista, hudební skladatel a zpěvák, nejvíce známý jako člen skupin The E Street Band Bruce Springsteena a Crazy Horse Neila Younga.\n\n"}
{"id": "694644", "url": "https://cs.wikipedia.org/wiki?curid=694644", "title": "Fender Jazzmaster", "text": "Fender Jazzmaster\n\nFender Jazzmaster je elektrická kytara, vyráběná společností Fender Musical Instruments Corporation v letech 1958-1980 a od roku 1984 dodnes. Kytara je často, kvůli své podobnosti, zaměňována s kytarou Fender Jaguar. Kytara byla nejčastěji používaná v žánru surf rock.\n"}
{"id": "694646", "url": "https://cs.wikipedia.org/wiki?curid=694646", "title": "Razz", "text": "Razz\n\nRazz je pokerová hra, jedna z variant stud pokeru. Je podobný seven card studu s tím rozdílem, že v razzu se hráči snaží utvořit co nejnižší kombinaci - proto se této hře někdy také říká seven card stud low.\n\nRazz se hraje s klasickým balíčkem 52 pokerových karet. Pravidla se podobají seven card studu, ale hráči se místo vysoké kombinace snaží získat kombinaci co nejnižší. Nejlepší možnou kombinací v této hře je 5-4-3-2-A, které se někdy v pokerové mluvě říká „wheel“ nebo\n„bicycle“.\n\nTato hra se většinou hraje ve dvou až osmi lidech. Hraje se s limitem, to znamená, že pokud chce hráč navýšit sázku, musí tak učinit o předem danou částku. Před rozdáním karet musí každý hráč vložit ante, neboli povinnou sázku, jejíž výše je předem pevně stanovená. Po vložení ante dealer rozdá každému hráči tři karty - dvě otočené rubem nahoru (\"hole cards\") a jednu lícem nahoru (\"door card\").\n\nHru začíná hráč s nejvyšší door card, přičemž eso je nejnižší, král je nejvyšší a při shodě hodnot rozhoduje barva karty. Špády (♠) jsou nejvyšší, potom následují srdce (♥), káry (♦) a nejnižší jsou kříže (♣).\n\nZačínající hráč musí do hry vložit buď další povinnou sázku (\"bring-in\"), která je opět stanovena před začátkem hry, nebo může rovnou vsadit částku podle limitu. Od něj sázení pokračuje podle klasických pravidel stud pokeru. Po ukončení sázek je všem pokračujícím hráčům rozdána čtvrtá karta (\"fourth street\"). V tuto chvíli začíná sázení ten hráč, který má v současnou chvíli z lícem nahoru otočených karet utvořenou nejlepší kombinaci. Poté jsou zbývajícím hráčům rozdány páté karty (\"fifth street\") a sázení začíná podle stejných pravidel jako po fourth street s tím rozdílem, že výše všech sázek až do konce dané hry se zdvojnásobuje. Stejným principem je rozdána šestá karta (\"sixth street\"). Sedmá karta (\"seventh street\" nebo \"river\") se rozdává rubem nahoru a sázení začíná stejný hráč, který začínal na sixth street.\n\nPokud je po ukončení posledního kola sázek ve hře více než jeden hráč, ukazují se karty (\"showdown\"). Jako první je otočí ten, kdo jako poslední sázel. Pokud po riveru nikdo nesázel, ukazuje jako první karty hráč na první pozici od dealera. Bank vyhrává hráč s nejlepší kombinací. Při shodě hodnot nejlepší kombinace u dvou či více hráčů se bank rovnoměrně rozděluje a barva karet v tomto případě nehraje žádnou roli.\n\nPři vyhodnocování kombinací v razzu se používá systém „ace to five“. Účelem je ze sedmi karet sestavit co nejnižší pětikaretní kombinaci, přičemž eso je nejnižší a král nejvyšší kartou. Nízkou kombinací jsou myšleny karty různých hodnot - tudíž například K-Q-J-T-9, jakožto normálně velmi vysoká kombinace, poráží A-A-2-3-4, protože ta obsahuje pár es, tudíž tvoří kombinaci ještě vyšší. Pakliže má všech pět karet různé hodnoty, je nižší kombinací ta, jejíž nejvyšší karta má nejnižší hodnotu, tedy například K-5-4-3-2 je vyšší než Q-J-10-9-8, i přesto, že většina karet je nižších. Případné postupky a flushe (barvy) v razzu při vyhodnocování kombinací nehrají žádnou roli.\n\nVe velmi vzácných případech hry v osmi lidech může dojít balíček ještě před rozdáním riveru, protože kdyby pokračovali do riveru všech osm hráčů, k rozdání posledních karet by bylo potřeba celkem 56 karet v balíčku. V takovém případě se na riveru rozdá místo karty každému hráči jedna společná karta lícem nahoru, kterou všichni hráči sdílí.\n\nHráči A, B a C hrají razz poker 1$/2$. 1$ v tomto případě označuje malou sázku (všechny sázky až do fifth street) a 2$ sázku velkou (od fifth street dále).\n\nVšichni hráči dají do banku ante, které bylo předem stanoveno na 5 centů. Bank (pot) tedy v tuto chvíli obsahuje 15 centů.\n\nHráči dostanou tyto karty:\n\nHráč A - 5♦, 7♥, (lícem dolů), 8♦ (lícem nahoru),\n\nhráč B - 8♣, 9♥ (lícem dolů), 7♦ (lícem nahoru),\n\nhráč C - 8♥, 10♠ (lícem dolů), 8♠ (lícem nahoru).\n\nNejvyšší kartou lícem nahoru je 8, kterou drží zároveň hráči A a C. Protože je ale ♦ nižší než ♠, sázení začíná hráč C. Počáteční karty nemá úplně nejlepší, tudíž nechce sázet plnou částku a rozhodne se vložit do hry zatím pouze bring-in, který byl stanoven na 50 centů. Hráč A zvedá sázku na dolar, hráči B i C ho dorovnají. V banku je tedy 3,15 $ a dále pokračují všichni hráči.\n\nJako čtvrtou kartu dostane hráč A 10♦, hráč B A♠ a hráč C K♠.\n\nNyní začíná sázet hráč B, protože má nejnižší (a tudíž nejlepší) kombinaci z karet otočených lícem nahoru - 7♦ A♠. Jeho karty se mu líbí a vsadí jeden dolar. Hráč C, který drží vysoké karty, zahodí. Hráč A dorovná jeden dolar. V banku je 5,15 $.\n\nJako pátou kartu dostane hráč A 3♣, hráč B 5♥. Opět začíná sázet hráč B. Od tohoto kola se sázky zvyšují na dvojnásobek, tedy na 2 $. Hráč B vsází 2 $, Hráč A zvýší na 4 $, hráč B dorovná. V banku je 13,15 $.\n\nŠestá karta je 9♠ pro hráče A a J♥ pro hráče B. Nyní má již lepší kombinaci hráč A (odkryté 8♠ 10♦ 3♣ 9♠ je nižší kombinace než 7♦ A♠ 5♥ J♥ hráče B). Začíná tedy on a vsadí 2 $. Hráč B dorovná. V banku je 17,15 $.\n\nSedmá karta je rozdána lícem dolů a jedná se o 2♣ pro hráče A a 6♣ pro hráče B. V sedmém kole začíná se sázkami stejný hráč, jako v kole šestém, tedy A. Vsadí 2 dolary, hráč B zvýší na 4, hráč A dorovná. V banku je 25,15 $.\n\nProtože po riveru je ve hře ještě více než jeden hráč, dochází k otočení karet. Jako poslední navyšoval hráč B, otáčí tedy karty - 8♣ 9♥ 7♦ A♠ 5♥ J♥ 6♣, tedy 5 nejnižších karet dá kombinaci 8-7-6-5-A. Hráč A otočí 5♦, 7♥ 8♦ 10♦ 3♣ 9♠ 2♣, tedy 8-7-5-3-2. Vítězí tedy hráč A, protože první a druhou nejvyšší karty má stejné, jako hráč B (8 a 7), ale třetí už má nižší hodnotu (5 < 6). Připisuje si tedy 25,15 $.\n\nTurnaj v razzu se na World Series of Poker pravidelně pořádá od roku 1971, kdy jeho první ročník vyhrál Jimmy Casella a odnesl si hlavní cenu 10000 $. Mezi širokou veřejností ale dlouho neměl velké zastoupení, až do turnaje na WSOP v roce 2004, kdy byl turnaj, ve kterém nakonec zvítězil T. J. Cloutier, vysílán v televizi a tím tato hra vstoupila do povědomí pokerového světa.\n\nPřed tímto turnajem byla jedinou online hernou, která hry v razzu nabízela, herna Full Tilt Poker. Krátce po něm ho je nabídky přidal i Absolute Poker a v roce 2006 i gigant PokerStars. Díky kombinaci těchto dvou faktorů (mediální prezentace razzu a jeho uvedení do běžných heren) se k této hře dostala širší pokerová veřejnost a razz se stal oblíbenou variantou stud pokeru. Přesto je jeho dominantním působištěm internet a v klasických kasínech a pokerových hernách nepatří k těm nejběžnějším a nejzákladnějším hrám.\n"}
{"id": "694649", "url": "https://cs.wikipedia.org/wiki?curid=694649", "title": "ČZ 125 A", "text": "ČZ 125 A\n\nČZ 125 je český lehký motocykl, je to dvoudobý vzduchem chlazený jednoválec, vyráběný v letech 1945–1946 v České zbrojovce ve Strakonicích. \n\nMotocykl byl vyvíjen v letech 1942–43. Stavbou je podobný ČZ 98. Nový válec s objemem 125 cm³ dostal dva výfukové odvody. Kola byla z původního rozměru 26“ zmenšena na klasických 19“, s tím souvisí i zkrácení rámu a přední vidlice. Původní zůstala nádrž, podrámový kastlík nebo přední světlo. Bylo vyrobeno celkem 7703 kusů tohoto typu, zhruba polovina šla na vývoz. Jedná se o první ze série motocyklů \"ČZ 125\" (A, B, T, C).\n\n\n"}
{"id": "694652", "url": "https://cs.wikipedia.org/wiki?curid=694652", "title": "Hui Te-Rangiora", "text": "Hui Te-Rangiora\n\nHui Te-Rangiora, také Ui-Te-Rangiora (7. či 8. století, Polynésie), byl polynéský náčelník a mořeplavec, jenž údajně jako první doplul k ledovým krám Antarktidy. Legendy o jeho cestách po Tichomoří se po staletí předávají ústní tradicí na ostrově Rarotonga. Přesná doba jeho života a cest není známá, neboť je možné vycházet pouze z genealogických údajů, zachovaných ústní tradicí, tedy ze sčítání doby života jednotlivých generací.\n\nHui Te-Rangiora se plavil se na velké kánoi \"Te Ivi-O-Atea\". Toto jméno je možné přeložit jako „Ateovy kosti“, podle legendy byla loď namísto dřeva postavena z lidských kostí. Snad byly použity kosti mrtvých nepřátel, netvořily však zřejmě konstrukci lodi, ale jen některé výzdobné prvky. Dále byl na stavbu lodi pokácen posvátný strom \"Te Tamoko-o-te-Rangi\".\n\nPodle tradice se kolem roku 650 plavil daleko na jih od Nového Zélandu. Zde se setkal se značnou zimou a s holými skálami bez vegetace, které trčely k nebi přímo z moře. V mlhavém temném místě, kde nesvítí slunce, pokrývala moře pěna z rostliny aroowroot. Ve vodě se vlnily vlasy mořské ženy a byli tu také tajemní tvorové, potápějící se do velké hloubky. Tyto údaje jsou vykládány tak, že se dostal až na hranici jižní polární oblasti nebo ještě dál. Nedokázal přesně popsat, co viděl, protože polární noc, led a sníh byly mimo jeho znalosti a zkušenosti. Kadeře mořské ženy mohou být dlouhé mořské řasy, tajemní tvorové pak kytovci, tuleni nebo mroži. Holé skály rostoucí z moře jsou interpretovány jako ledovce. Škrob, získávaný v Tichomoří z rostliny aroowroot vypadá jako sníh.\n\nNěkteří badatelé se podle těchto údajů domnívají, že spatřil dokonce samotnou Antarktidu, respektive Rossovu ledovou bariéru. Byl by tak prvním člověkem, který Antarktidu zahlédl. Antropolog Peter Buck nevěří, že by se z teplého klimatu dostal bez problémů až k hranici zmrzlého moře a předpokládá, že se domorodé legendy o jeho plavbách později smísily s příběhy novověkých kolonizátorů – misionářů, obchodníků i velrybářů. Dosud nejjižnější doklady maorského osídlení byly nalezeny na Enderbyho ostrově.\n\n\n"}
{"id": "694656", "url": "https://cs.wikipedia.org/wiki?curid=694656", "title": "U Rozmoklé žáby", "text": "U Rozmoklé žáby\n\nPřírodní památka U Rozmoklé žáby se nachází u silnice mezi Mařenicemi a Heřmanicemi v Podještědí na hranicích okresu Liberec a Česká Lípa v Lužických horách poblíž ranče Malevil. Byla vyhlášena 1. června 2011 na území o rozloze 1,53 ha, přičemž až na nepatrnou část se tato lokalita nachází na katastru obce Mařenice v okrese Česká Lípa. Chráněné území je v péči Agentury ochrany přírody a krajiny ČR - regionálního pracoviště Liberecko.\n\nPřírodní památka leží na území Chráněné krajinné oblasti Lužické hory. Jedná se o pramennou úžlabinu, vyplněnou až tři metry mocnou vrstvou rašeliny. Předmětem ochrany jsou přechodová rašeliniště a rašelinné lesy, v nichž se vyskytují chráněné druhy hub a rostlin. Na ploše zhruba 1,5 hektarů zde roste vzácná rosnatka okrouhlolistá nebo vachta trojlistá. Některé velmi vzácné druhy hub, jako je kyjanka zakouřená a voskovečka Schulzerova, byly před jejich objevením ve zdejších vlhkých loukách již považovány za vyhynulé. Celkem se zde vyskytuje dvanáct druhů hub voskovek, z nichž některé patří mezi ohrožené či velmi ohrožené druhy. Příznivé podmínky k životu tu mají rovněž chráněné druhy obojživelníků, plazů nebo vzácných vážek, a to včetně silně ohrožené vážky jasnoskvrnné.\n\nChráněné území se skládá ze dvou částí, oddělených místní silnicí, která spojuje Mařenice a Heřmanice v Podještědí a po níž je vedena cyklotrasa č. 21 „Cesta k sousedům, Hřebenovka“. K přírodní památce nevede žádná turistická značená trasa a poblíž se nenachází ani žádná železniční trať.\n\n"}
{"id": "694657", "url": "https://cs.wikipedia.org/wiki?curid=694657", "title": "Josef Tekoa", "text": "Josef Tekoa\n\nJosef Tekoa (: יוסף תקוע, rodným jménem Josef Tokc'inski, : יוסף טוקצ'ינסקי; žil 4. března 1925 – 14. dubna 1991) byl izraelský diplomat, který v letech 1968 až 1975 zastával post stálého zástupce Izraele při Organizaci spojených národů (OSN), a prezident a následně kancléř Ben Gurionovy univerzity v Negevu (1975–1981, respektive 1981–1991).\n\nNarodil se ve Lvovicích v Polsku (dnešní Rusko) a v pěti letech emigroval s rodinou do Charbinu v Mandžusku a následně do Šanghaje, kde se jeho rodina aktivní v oblasti mezinárodního obchodu. Vystudoval právo na Université l'Aurore v Šanghaji a poté pokračoval ve studiu na Harvard University, kde v roce 1948 získal magisterský titul v oboru mezinárodních vztahů. Následně podnikl aliju do Izraele, kde se v roce 1949 stal právním poradcem na ministerstvu zahraničních věcí. V roce 1953 stál v čele izraelské delegace, která dojednávala podmínky příměří s Egyptem, Jordánskem, Sýrií a Libanonem a tuto pozici zastával po dalších pět let.\n\nV roce 1958 se stal členem izraelské delegace při Organizaci spojených národů. Následovaly velvyslanecké pozice v Brazílii (1960–1962) a v Sovětském svazu (1962–1965). Další dva roky působil v pozici náměstka generálního ředitele na ministerstvu zahraničních věcí a v roce 1968 se stal stálým zástupcem Izraele při OSN, kde působil až do roku 1975. V době jeho působení v této pozici byl Izrael napaden v jomkipurské válce (1973) a Tekoa při této příležitosti na půdě OSN pronášel tvrdé proslovy.\n\nPo svém návratu do Izraele byl zvolen prezidentem Ben Gurionovy univerzity v Negevu, kterým byl až do roku 1981, kdy byl zvolen kancléřem univerzity. Tento post pak zastával až do své smrti v roce 1991. Poslední rok svého života žil v New Yorku, kde pracoval na rozvojových projektech univerzity. Zemřel na infarkt myokardu.\n\nByl ženatý a se svou ženou Rut (v letech 1984 až 1991 byla předsedkyní izraelské pobočky Mezinárodní ženské sionistické organizace) měli tři děti, dceru Michel a syny Gilada a Jorama. Mluvil plynně několika jazyky, včetně angličtiny, francouzštiny, hebrejštiny a ruštiny. Ve městě Beerševa je na jeho počest pojmenována jedna z ulic.\n\nTehdejší izraelský velvyslanec ve Spojených státech Zalman Šoval o něm po jeho smrti prohlásil: „Byl bezesporu jedním z našich nejskvělejších a nejenergetičtějších mluvčí v OSN a bude sloužit jako vzor pro mnoho našich velvyslanců ve stejných pozicích. Popíral stereotyp diplomata, který se vyhýbá projevu v běžném jazyce a konfrontaci kdykoli to je možné. Jeho styl projevu byl energetický, možná i agresivní.“\n\n"}
{"id": "694661", "url": "https://cs.wikipedia.org/wiki?curid=694661", "title": "Truong Chinh", "text": "Truong Chinh\n\nTruong Chinh (vietnamsky Trường Chinh, vl. jménem Đặng Xuân Khu), 1907–1988 byl vietnamský politik, prezident VSR v letech 1981–1987.\n\nPřidal se k Vietnamské komunistické straně ve třicátých letech 20. století, brzy po jejím založení. Jako výraz svého obdivu k Mao Ce-tungovi si zvolil pseudonym Truong Chinh, což znamená \"Dlouhý pochod\". V letech 1940–56 byl prvním tajemníkem komunistické strany. Po účasti v odboji proti Francii a poté, co KS de facto ovládla severní Vietnam, vedl Truong Chinh na počátku padesátých let zemědělské reformy podle maovského vzoru, tyto reformy však skončily tragickým neúspěchem a hladomorem. Když se později většina vedení KS začala přiklánět k Sovětskému svazu, Truong Chinh nadále podporoval vztahy s Čínou. Proto po r. 1956 přišel o svůj post, ale nadále zůstal v politbyru.\nPo sjednocení Vietnamu v r. 1975 uspěl v mocenském boji uvnitř KS a v r. 1981 se stal prezidentem VSR. V této funkci zůstal až do r. 1987, kdy podal ze zdravotních důvodů i kvůli novým bojům uvnitř strany demisi. V r. 1986 byl po smrti Le Zuana znovu krátce generálním tajemníkem strany (červenec-prosinec). V letech 1960–1981 zastával také funkci předsedy Národního shromáždění. Psal rovněž poezii pod pseudonymem Song Hong (viet. Sóng Hồng).\n\n"}
{"id": "694664", "url": "https://cs.wikipedia.org/wiki?curid=694664", "title": "Octan draselný", "text": "Octan draselný\n\nOctan draselný (systematický název ethanoát draselný) (CHCOOK) je draselná sůl kyseliny octové.\n\nOctan draselný může být připraven reakcí zásady obsahující draslík, jako například hydroxidu draselného nebo uhličitanu draselného s kyselinou octovou:\n\n2 CHCOOH + KCO → 2 CHCOOK + CO + HO.\n\nOctan draselný může být použit jako odmrazovač místo chloridů, například chloridu vápenatého a chloridu hořečnatého.\nPoužívá se také jako přídavná látka do potravin jako konzervant nebo regulátor kyselosti, jeho E kód je E261. Má schopnost déle zachovat původní přirozenou barvu potravin rostlinného původu. V medicíně je tato látka využívána k léčení srdeční arytmie a jako diuretikum.\n"}
{"id": "694666", "url": "https://cs.wikipedia.org/wiki?curid=694666", "title": "Mistrovství světa v hokejbalu 2011", "text": "Mistrovství světa v hokejbalu 2011\n\nMistrovství světa v hokejbalu 2011 byla největší hokejbalová akce roku 2011.\n\nZápasy\n\nKonečná tabulka\n\nZápasy\n\nKonečná tabulka\n\nZápasy\n\nKonečná tabulka\n\nZápasy\n\nKonečná tabulka\n\nNezapočítává se do konečného pořadí.\n"}
{"id": "694674", "url": "https://cs.wikipedia.org/wiki?curid=694674", "title": "Mistrovství Evropy v basketbalu žen 2011", "text": "Mistrovství Evropy v basketbalu žen 2011\n\n33. mistrovství Evropy v basketbale žen proběhlo v období od 18. června do 3. července 2011 v Polsku. Turnaj byl zároveň kvalifikací na letní olympijské hry v Londýně 2012. Tým mistryň Evropy (Rusko) se kvalifikoval přímo, celky na 2. až 5. místě budou hrát dodatečnou olympijskou kvalifikaci.\n\nTurnaj se hrál ve třech polských městech. Zápasy v základních a osmifinálových skupinách se konaly v Bydhošti a Katovicích, závěrečná kola (zápasy o umístění a play-off) v Lodži.\n\n16 týmů bylo rozlosováno do čtyř skupin. V každé skupině hrály 4 celky jednokolově systémem každý s každým. Do osmifinálových skupin postoupily vždy tři nejlepší celky ze základních skupin, pro týmy na čtvrtých místech šampionát skončil.\n\nDvě osmifinálové skupiny byly tvořeny vždy šesti týmy. Tyto celky si do osmifinále přenesly výsledky zápasů ze základních skupin s týmy, které do osmifinálových skupin rovněž postoupily. V osmifinále poté odehrály další tři utkání s reprezentacemi z druhé základní skupiny, se kterými dosud nehrály. Vždy první čtyři celky v obou skupinách postoupily do vyřazovacích bojů o medaile, pro poslední dva týmy šampionát skončil.\n\nTýmy, které vypadly ve čtvrtfinále, hrály mezi sebou zápasy o umístění na 5.–8. místě.\n\n4. Česko\n\nTrenér: Lubor Blažek\n\n\n"}
{"id": "694680", "url": "https://cs.wikipedia.org/wiki?curid=694680", "title": "Ponorka typu 092", "text": "Ponorka typu 092\n\nPonorka typu 092 (jinak též 09-II, v kódu NATO třída Xia) je třída jaderných raketonosných ponorek námořnictva Čínské lidové republiky. Jedná se o první čínskou jadernou raketonosnou ponorku a zároveň první jadernou raketonosnou ponorku vyvinutou a postavenou v Asii. Předpokládala se stavba ještě dvou sesterských ponorek, kvůli technickým problémům však byla postavena pouze v jediném exempláři a námořnictvo se soustředilo na vývoj jejího následovníka. Ponorka je stále v aktivní službě, přičemž probíhá stavba druhé generace raketonosných ponorek typu \"094\".\n\nProgram stavby ponorek s jaderným pohonem ČLR zahájila v druhé polovině 50. let, tedy v době, kdy potřebovala asistenci i pro stavbu mnohem jednodušších diesel-elektrických typů. Vývoj realizovaný bez zahraniční pomoci trval dlouhá léta, přičemž v průběhu 60. let bylo rozhodnuto postavit nejprve jaderným reaktorem poháněný útočný typ \"091\" a s využitím takto získaných zkušeností následně zkonstruovat z něj odvozenou raketonosnou ponorku typu \"092\". Konstrukce ponorky typu \"092\" přitom začala v roce 1967.\n\nPonorku postavila loděnice Bohai ve městě Chu-lu-tao v provincii Liao-ning. Kýl ponorky s trupovým číslem 406 byl založen v září 1970, stavbu ale zpozdila náročnost technického řešení i události kulturní revoluce. Ke spuštění na vodu tak došlo po plných deseti letech a oficiálně byla ponorka zařazena do služby v srpnu 1983. Fakticky se z ní ale až do září roku 1987 nepodařilo úspěšně vypustit balistickou raketu. I v následujících letech však ponorku provázely technické problémy a vždy se pohybovala jen v pobřežních oblastech. V letech 1995–2001 byla ponorka modernizována a dostala střely JL-1A s prodlouženým doletem.\n\nKonstrukce tohoto typu je vychází z jaderných útočných ponorek typu \"091\" a obsahuje pouze 15% odlišných komponentů. Trup má kapkovitý tvar, oproti typu \"091\" však byl zpevněn a prodloužen. Hloubková kormidla jsou umístěna na věži, ocasní kormidla mají konvenční křížové uspořádání. Ponorka nese 12 kusů dvoustupňových balistických raket JL-1A (v kódu NATO CSS-N-3) s doletem okolo 2500 km. Každá raketa nese jednu jadernou hlavici. Další výzbroj představuje šest 533mm torpédometů se zásobou 12 torpéd. Jádrem pohonného systému je jeden tlakovodní reaktor. Lodní šroub je jeden. Ponořená ponorka dosahuje rychlosti 22 uzlů.\n\n"}
{"id": "694687", "url": "https://cs.wikipedia.org/wiki?curid=694687", "title": "Maison de la culture yiddish", "text": "Maison de la culture yiddish\n\nMaison de la culture yiddish/Bibliothèque Medem (česky \"Dům kultury jidiš/Knihovna Medem\") je kulturní instituce v Paříži, která byla založena v roce 2003. Jejím úkolem je poskytovat jazykové kursy jidiš, organizovat kulturní akce a opatrovat rozsáhlou sbírku knih psanou v jidiš. Sídlí v 10. obvodu v ulici \"Rue du Château d'Eau\" č. 29.\n\nInstituce vznikla z iniciativy \"Bibliothèque Medem\" založené v roce 1929 a \"Association pour l’enseignement et la diffusion de la culture yiddish\" (Asociace pro výuku a rozšiřování kultury jidiš). Na podzim 2003 se obě organizace sloučily a vytvořily společnou instituci s názvem \"Maison de la Culture Yiddish/Bibliothèque Medem\" (פאריזער יידיש־צענטער /מעדעם־ביבליאטעק).\n\nInstituce má dva základní cíle. Jednak má za úkol rozvíjet znalosti o jidiš v jazykových kursech a při kulturních akcích a dále pečovat o největší neuniverzitní sbírku děl v jidiš v Evropě. Knihovna čítá přes 30 000 knih, z nichž 20 000 je v jidiš a zbývající v ostatních jazycích. Knihovna se též účastní spolu s dalšími židovskými institucemi projektu \"Judaica Europeana\" spočívající v digitalizaci a zpřístupnění dokumentů o kultuře a dějinách židů v Evropě.\n\n"}
{"id": "694688", "url": "https://cs.wikipedia.org/wiki?curid=694688", "title": "Skoltská sámština", "text": "Skoltská sámština\n\nSkoltská sámština (\"sääˊmǩiõll\") je sámský jazyk z ugrofinské větve uralské jazykové rodiny. Mluví jí zhruba 400 lidí na severu Finska a asi jen 20 v Rusku. Kdysi se vyskytovala i na severu Norska v oblasti Neiden.\n\nPravopis byl vytvořen v roce 1973. Abeceda se skládá z 36 písmen:\n\nKromě těchto písmen se v cizích slovech používají i písmena \"q\", \"w\", \"x\" a \"ö\". Znak \"ˊ\" vyznačuje palatalizaci, pokud stojí za souhláskou.\n\nSkoltská sámština patří do východní skupiny sámských jazyků společně se sámštinou inarijskou, akkalskou, kildinskou a terskou. \nSkoltská sámština zahrnuje dva hlavní dialekty:\nDo skupiny severních dialektů skoltské sámštiny patří dialekty:\nRozdíly mezi těmito dvěma dialekty lze spatřit v nominativu plurálu u podstatných jmen, který je v neidenském dialektu vyjádřen zakončením na \"-k\", př. \"kuelek\" 'ryba', v paatsjokiském dialektu toto zakončení chybí, př.\"kue´l\".\nJižní skupina zahrnuje dialekty:\nNjuõ´ttjäu´rrské nářečí používá středovou souhlásku \"d\", zatímco suõ´nn'jelské používá frikatívu \"đ\": suõ´nn'jelský dialekt \n\"vue´đđded\" 'spát' oproti njuõ´ttjäu´rrskému \"vue´dded\", sââ´rvesjäu'rrskému \"vue´dde\"; suõ´nn'jelský dialekt \"ǩiđđ\" 'jaro' oproti njuõ´ttjäu´rrskému \"kidd\".\n\nSamohlásky se ve skoltské sámštině vyslovují s jinou intonací. Ta je dvojí: vysoká a nízká. Vysoké samohlásky mají své nízké protějšky.\nIntonace je často významotvorná.\nPříklad: \"kå´sse\" 'kašlou' (přít.čas, 3.os.mn.č.) - \"ko´sse\" 'kašlali' (min.čas, 3.os.mn.č.); \"e´tte\" 'zdají se, vypadají' (přít.čas, 3.os.mn.č.) - \"i´tte\" 'kašlali' (min.čas, 3.os.mn.č.)\n\nVe skoltské sámštině existuje 8 základních diftongů \"iõ\", \"iâ\", \"eâ\", \"eä\", \"uõ\", \"uä\", \"uâ\", \"uå\". \nU diftongů taktéž dochází k palatalizaci. Ta se projevuje ve výslovnosti zejména u diftongů, jejichž druhou složkou je zadní nebo středová samohláska.\nPokud je tedy druhá složka diftongu zadní nebo středová samohláska /â/, mají tyto diftongy svůj palatalizační protějšek zaznamenán v ortografii, př. /uå/ /uâ/ /iâ/ /eâ/ - /ue´/ /ue´/ /ie´/ /eä´/.\nJestliže je však druhou složkou středová samohláska /ō/, nejsou tyto tvary zaznamenány v ortografii, a jejich palatalizovaný protějšek vypadá dokonce velmi odlišně, př./iō/, /uō/ - /ii´/, /ui´/.\n\nDo kategorie jmen ve skoltské sámtštině se řadí jména podstatná a přídavná, která jsou rozdělena do 12 deklinačních typů.\n\nSkoltská sámština užívá 9 pádů: nominativ, akuzativ, genitiv, illativ, lokativ, komitativ, abesiv, essiv a partitiv. Koncovky těchto pádů se připojují ke kmeni, který je v silném či slabém stupni. Právě příslušnost k jedné z 12 deklinačních typů určuje, v jakém pádě použít slabý a silný stupeň. \n\n1. a 2. deklinační typ.\n\nK tomuto typu patří většina skoltských jmen, především jednoslabičných. Nepatří sem slova převzatá a odvozená. Kmen jména patřící do 1. typu je v nominativu singuláru vždy v silném stupni. V silném stupni jsou také illativ, essiv a partitiv jednotného čísla. Ostatní pády, včetně pádů plurálu, jsou ve slabém stupni. Tvary essivu a partitivu neexistují pro množné číslo. Př. \"võõr\" krev.\n\nTaké do druhého typu patří zejména jednoslabičná jména, avšak tvar kmene v nominativu singuláru je ve slabém stupni. Kmeny v ostatních pádech jsou v silném stupni. Př. \"maadd\" dno.\n\nOsobních zájmen ve skoltské sámštině existuje 9, kromě tvarů jednotného a množného čísla se u zájmen zachovaly i tvary duálu (na rozdíl od sloves, kde duál zanikl). \n\nOsobní zájmena se skloňují. Zájmena v jednotném čísle se skloňují ve všech 9 pádech, zájmena v množném čísle nemají tvar pro essiv a partitiv a duál nezná partitiv.\n\n\"tät\" ten, \"täk\" ti \n\"tõt\" tamten, \"tõk\" tamti\n\"tut\" tamten, \"tuk\" tamti\nVýznamy ukazovacíh zájmen jsou shodné s finštinou. Ve skoltšině \"tät\" odpovídá finskému \"tämä\" a používá se k poukázání na věc, která je v bezprostřední blízkosti mluvčího, \"tõt\" odpovídjící finskému \"tuo\" označuje věc vzdálenou, avšak viditelnou, a \"tut\" odpovídá finskému \"se\", které se používá, pokud se hovoří o věci vzdálené. Použití \"tut\" je častější také při běžné mluvě, kdy označuje věc, která už byla dříve zmíněna. \nNeurčitá zájmena jsou vyjádřena pomocí sufixů \"-ne\" a \"-a\".\n\"mii-ne\" něco \n\"ǩii-ne\" někdo\n\"kuäbbaž-ne\" kdokoliv, kterýkoli\n\"ǩii-a\" každý, všichni\n\"kuäbbaž-a\" každý\n\nZáporná zájmena se tvoří pomocí částice \"ni\", který stojí samostatně před vztažným zájmenem.\n\"ni mii\" nic\n\"ni ǩii\" nikdo\n\"ni kuäbbaž\" ani jeden\n\"mii\" co\n\"ǩii\" kdo\nVe skoltské sámštině se používá univerzální vztažné zájmeno \"kååʹtt\", které lze skloňovat v pádě i čísle a zastupuje vztažná zájmena \"kdo\", \"co\", \"který\". Pokud například toto vztažné zájmeno stojí ve větě v nominativu, má roli subjektu; pokud je v akuzativu, zastává roli přímého objektu. \n\"mii?\" - \"mõõk\" co? (sg. - pl.)\n\"ǩii?\" - \"ǩeäk\" kdo? (sg. - pl.)\n\"kuäbbaž?\" který (ze dvou)?\nTázací zájmena se skloňují stejně jako podstatná jména. \n1 õhtt\n2 kue´htt\n3 kolmm\n4 nellj\n5 vitt\n6 kutt\n7 čiččâm\n8 kääu´c\n9 ååu´c\n10 lååi\n100 čue´đ \n1000 dahat/doohhat\n1. vuõssâmõs\n2. nu´bb\n3. kuälmad\n4. neelljad\n5. viiđad\n6. kuuđad\n7. čiiččad\n8. kääucad\n9. ååu´c\n10. låågad\nSlovesa se ve skoltské sámštině časují ve 4 osobách (první, druhá, třetí a čtvrtá-neurčitá osoba), v čísle (jednotné a množné), v čase (přítomný, minulý, předpřítomný a předminulý) a ve čtyřech způsobech (indikativ, potenciál, kondicionál a imperativ). \nNa rozdíl od ostatních sámských jazyků se ve skoltské sámštině nevyskytují duálové slovesné koncovky.\nSlovesa jsou rozdělena do 4 typů, a to podle tvaru kmene. K těmto kmenům se poté přidávají koncovky mluvnických kategorií. Kmen může být zakončen na konsonant (konsonantický kmen) nebo na vokál (vokalický kmen), který se dále dělí na silný a slabý. \nPříklad koncovek pro přítomný čas u slovesa patřící k 1. slovesnému typu \"kuullâd\" slyšet.\n\n\"[*1] 3. os. sg. u sloves 1. typu nemá specifickou koncovku. U sloves 2. a 3. typu dochází k vložení epentetického -a- uvnitř kmene, např. mainsted\" říct \"mainst- → mainast\"\n\nPředpřítomný čas ve skoltštině se tvoří perifrasticky s pomocným slovesem \"leeʹd\" (být) v minulém čase. Na pomocném slovese se vyjadřuje osoba a číslo. U obou časů se významové sloveso vyskytuje ve formě minulého participia. \nPředpřítomný čas vyžaduje pomocné sloveso \"leeʹd\" v přítomném čase.\nVe skoltské sámštině existují čtyři způsoby: indikativ, potenciál, kondicionál a imperativ.\n\n\"[*2] Koncovky 2. os. sg. se různí podle slovesné třídy.\"\n\nVe skoltské sámštině existují 2 typy příslovcí:\nTato příslovce jsou odvozena od přídavných a také podstatných jmen. Příslovce odvozená od jmen náležících k 1. typu končí na sufix \"‑^ld\", příslovce odvozená od ostatních typů končí na sufix \"‑ânji\". Odvozená příslovce nejčastěji vyjadřují způsob.\n\nSkupina uzavřených příslovcí vyjadřuje většinou místo a čas. \nPříslovce času se vyskytují nejčastěji na začátku věty.\n\"ââʹn\" teď\n\"eiʹdde\" právě teď\n\"juʹn\" už \n\"sõrgg\" brzy\n\"teʹl\" potom\n\"tuâl-aa\" dávno\n\"eʹpet\" znovu\n\"pâi\" vždy\n\"täujja\" často\n\"jåhtta\" včera\n\"täʹbbe\" dnes\n\"jâđđa\" zítra\n\"tueʹlää\" ráno\n\"peivva\" přes den\n\"kõskkpeeiʹv\" v poledne\n\"jeäʹǩǩespeeiʹv\" odpoledne\n\"jeäʹǩǩää\" večer\n\"kõskkekka\" o půlnoci\n\"ekka\" v noci\n\"ǩeässa\" v létě\n\"čâhčča\" na podzim \n\"tälvva\" v zimě\n\"ǩeâđđa\" na jaře\n\n\"tääiʹb ~ tääiʹben\" tady/odtud\n\"tiiʹǩ\" tady (kam?)\n\"toʹb ~ toʹben\" tam/odtud\n\"tok\" tam (kam?)\n\"tâʹvven\" na/ze severu\n\"tââvas\" na sever\n\"saujâst\" na jihu\n\"sauʹjje\" na jih\n\"nuõrttjest\" na východě\n\"nuõrttja\" na východ\n\"viõsttrest\" na západě\n\"viõsttra\" na západ\n\"čiʹǯsbeäʹlnn\" nalevo\n\"čiʹǯsbeälla\" doleva\n\"vuäʹljsbeäʹlnn\" napravo\n\"vuäʹljsbeälla\" doprava\n\"ooudbeäʹlnn\" naproti\n\"mââibeäʹlnn\" za\n\"pââibeäʹlnn\" nad\n\"vuâlbeäʹlnn\" pod\n"}
{"id": "694689", "url": "https://cs.wikipedia.org/wiki?curid=694689", "title": "Aviv Kochavi", "text": "Aviv Kochavi\n\nAviv Kochavi (: אביב כוכבי, narozen 1964) je generálporučík Izraelských obranných sil, který od roku 2019 zastává funkci náčelníka Generálního štábu armády. V letech 2010 až 2014 vedl izraelskou vojenskou rozvědku Aman.\n\nV izraelské armádě začínal ve Výsadkářské brigádě, kam nastoupil roku 1982. V letech 1987 až 1988 působil v pozici velitele roty v rámci 890. praporu Echis. Následně se stal velitelem průzkumné roty Výsadkářské brigády. V roce 1993 dokončil bakalářké studium filosofie na Hebrejské univerzitě a byl jmenován operačním důstojníkem brigády a velitelem 101. praporu Patan. Následně působil jako velitel výcvikové základny Výsadkářské brigády a v letech 1996 až 1997 studoval magisterský obor veřejné správy na Harvard University. O rok později byl jmenován velitelem libanonské styčné jednotky Východní brigády.\n\nV roce 1999 se stal velitelem rezervní brigády Výsadkářské brigády a posléze samotným velitelem brigády. Během jeho působení v této funkci se útvar zapojil například do operace Obranný štít. V roce 2004 byl jmenován velitelem divize Gaza, které velel během izraelského stažení z Pásma Gazy a při operaci Letní déšť, která byla důsledkem únosu izraelského vojáka Gilada Šalita. V roce 2006 absolvoval další magisterský obor na Johns Hopkins University a o rok později se stal velitelem Operačního ředitelství. Z této pozice se podílel na plánování operace Lité olovo.\n\nJe ženatý a má tři děti.\n\n"}
{"id": "694690", "url": "https://cs.wikipedia.org/wiki?curid=694690", "title": "ČZ 76", "text": "ČZ 76\n\nČZ 76 \"„Kaktus“\" je první (pokud se nepočítá první motokolo, s pohonem předního kola, kterých bylo vyrobeno jen asi 20 kusů) vyráběné motokolo ve Strakonické České zbrojovce. Jedná se o dvoudobý jednoválec, vyráběný v letech 1932–1933. Bylo vyrobeno celkem jen 476 kusů a původní cena byla 2600,- Kč.\n\nVzorem rámu bylo jízdní kolo, rám byl vyztužen a byla zdvojena dolní rámová trubka. Motor uprostřed rámu má píst s deflektorem a nesnímatelnou hlavou válce, specifickým tvarem chladicích žeber připomínající kaktus. Startování pomocí šlapacích pedálů sloužících i k přišlápnutí do větších kopců. Pro snížení nákladů byl odvozen z motokol NSU. Přední vidlice je typu Springer (s tlačnýmí péry).\n\n\n"}
{"id": "694692", "url": "https://cs.wikipedia.org/wiki?curid=694692", "title": "Šenuda III.", "text": "Šenuda III.\n\nJeho Svatost Šenuda III. (občanským jménem Nazeer Gayed [nɑˈzˤiːɾ ˈɡæjjed], 3. srpna 1923, Asijút, guv. Asijút, Egypt – 17. března 2012) byl 117. alexandrijský patriarcha a papež Koptské pravoslavné církve. Byl také hlavou Svatého Synodu Koptského pravoslavného patriarchátu alexandrijského.\n\n"}
{"id": "694696", "url": "https://cs.wikipedia.org/wiki?curid=694696", "title": "Colorado Rockies (NHL)", "text": "Colorado Rockies (NHL)\n\nColorado Rockies byl profesionální americký klub ledního hokeje, který sídlil v Denveru ve státě Colorado. V letech 1976–1982 působil v profesionální soutěži National Hockey League. Rockies hrály ve své poslední sezóně ve Smytheově divizi v rámci Campbellovy konference. Své domácí zápasy odehrával v hale McNichols Sports Arena s kapacitou 16 384 diváků. Klubové barvy byly modrá, červená, zlatá a bílá.\n\nColorado Rockies se členem NHL stalo v roce 1976, když získalo licenci od Kansas City Scouts. V šesti sezonách, které strávili v NHL, skončili většinou ve spodních patrech tabulky. Výjimkou byla sezona 1977/1978, kdy ve Smytheově divizi obsadili 2. místo. Nutno ovšem dodat, že získaných 59 bodů v rámci celé NHL stačilo pouze na 13. místo (z osmnácti účastníků). Poprvé a naposledy se také podívali do playoff, ale konečnou pro \"horaly\" bylo hned první kolo, když vypadli s Philadelphií Flyers. Po sezoně 1981/1982 vedení klubu prodalo licenci New Jersey Devils a Colorado Rockies tak skončilo.\n\n\n\nZdroj: \n\n\n\nZdroj: \n\n\n\n"}
{"id": "694699", "url": "https://cs.wikipedia.org/wiki?curid=694699", "title": "Lithprint", "text": "Lithprint\n\nLithprint je fotografický tiskový proces, který používá standardní černobílý fotografický papír s litografickou vývojkou (často silně zředěnou standardní vývojkou), aby se dosáhlo tisku s tmavými stíny a měkkými a jasnými světly. Na rozdíl od klasického černobílého snímku je možné dosáhnout tónů, barev a jemných odstínů, čímž se oba procesy od sebe odlišují.\n\nTuto technologii používá český fotograf Jiří Turek, například ve svém cyklu \"cityLAB\", který vystavoval v Galerii Leica v Praze.\n\n"}
{"id": "694700", "url": "https://cs.wikipedia.org/wiki?curid=694700", "title": "Středočeská župa (1918–1924)", "text": "Středočeská župa (1918–1924)\n\nVe stejném roce, kdy vznikla samostatná Československá republika, se změnil i název neoficiální ligové soutěže na tzv. Středočeskou župu. Tento název se uchoval až do vzniku Československé fotbalové ligy v roce 1925. Během těchto sedmi sezon se odehrály dvě, ve kterých se konalo celostátní finále mezi vítězi jednotlivých regionálních soutěží (žup). To bylo v letech 1919 a 1922. Oba tyto ročníky vyhrál tým AC Sparta Praha a připsal si tak druhý a třetí mistrovský titul.\n\nRoku 1919 byla soutěž díky účasti týmů ze Západních Čech a Moravy povýšena na celonárodní a jejího vítěze AC Sparta Praha tak můžeme považovat za držitele mistrovského titulu Československé fotbalové ligy.\n\nRoku 1922 byla soutěž díky účasti týmů ze Západních Čech a Moravy povýšena na celonárodní a jejího vítěze AC Sparta Praha tak můžeme považovat za držitele mistrovského titulu Československé fotbalové ligy.\n"}
{"id": "694701", "url": "https://cs.wikipedia.org/wiki?curid=694701", "title": "Stevan Moljević", "text": "Stevan Moljević\n\nStevan Moljević (v srbské cyrilici Стеван Мољевић; 1888 Rudo - 1959 Sremska Mitrovica) byl srbský právník z Banja Luky, jeden z předních četniků.\n\nV meziválečném období byl aktivním předsedou britsko-jugoslávského klubu a francouzsko-jugoslávského klubu a po založení Srbského kulturního klubu se stal předsedou jeho místního sdružení v Banja Luce. Moljević se ale nejvíe proslavil jako autor spisu Homogena Srbija, který se stal hlavním manifestem politiky četniků.\n\nKomunisté ho zajali v roce 1946 a spolu s Dragoljubem Mihajlovićem čelil obviněním z válečných zločinů. Moljević byl odsouzen na 20 let vězení, zemřel v roce 1959 ve vězení ve Sremské Mitrovici.\n"}
{"id": "694706", "url": "https://cs.wikipedia.org/wiki?curid=694706", "title": "Kvalifikace na Mistrovství světa ve fotbale 2014", "text": "Kvalifikace na Mistrovství světa ve fotbale 2014\n\nV kvalifikaci na Mistrovství světa ve fotbale 2014 se národní týmy ze šesti fotbalových konfederací ucházely o 31 postupových míst na závěrečný turnaj, který se konal v Brazílii v červnu a červenci 2014. Kvalifikace se účastnilo 204 zemí, což vyrovnalo nejvyšší počet v historii.\n\n<nowiki>*</nowiki> Poloviny míst znamenají místa v mezikontinentální baráži.\n\nKvalfikační proces započal v červnu 2011 a skončil v listopadu 2013.\n\nHlavní los kvalifikace proběhl 30. července 2011 v Rio de Janeiru.\n\nVe všech zónách byla používána k určení pořadí ve skupinách následující kritéria:\n\n\n\"(52 týmů bojujících o 5 místenek)\"\n\nAfrická kvalifikace začala v listopadu 2011 předkolem, kterého se účastnilo nejhorších 24 afrických týmů podle žebříčku FIFA z července 2011. Ve skupinové fázi se dvanáctka vítězů předkola přidala k 28 přímo nasazeným celkům. Všech 40 týmů bylo rozlosováno do deseti skupin po čtyřech. Deset vítězů skupin se následně střetlo v baráži o 5 místenek na závěrečném turnaji.\n\n\"(42 týmů bojujících o 4 přímé místenky a jedno místo v mezikontinentální baráži)\"\n\nPětice nejlepších týmů z minulé kvalifikace byla nasazena přímo do třetí fáze, dalších 22 týmů bylo nasazeno do druhé fáze a nejhorších 16 začínalo v první fázi.\n\nV prvních dvou fázích hraných v červnu a červenci 2011 byly týmy rozlosovány do dvojic, ve kterých se utkaly doma a venku. Do třetí fáze postoupilo 15 vítězů druhé fáze, kde se přidali k pětici nasazených týmů. Celky byly rozlosovány do pěti skupin po čtyřech týmech, přičemž první dva týmy z každé skupiny postoupily do čtvrté fáze. V ní bylo 10 týmů rozlosováno do dvou skupin po pěti účastnících. První dva týmy z každé skupiny následně přímo postoupily na závěrečný turnaj, zatímco týmy na třetích místech se utkaly v baráži o místo v mezikontinentální baráži.\n\n\"(53 týmů bojujících o 13 místenek)\"\n\nEvropská kvalifikace začala v září 2012 po Mistrovství Evropy ve fotbale 2012. Týmy byly na hlavním losu 30. července 2011 rozlosovány do osmi skupin po šesti týmech a jedné pětičlenné skupiny. Devět vítězů jednotlivých skupin postoupilo přímo na mistrovství světa. Osm nejlepších týmů na druhých místech hrálo baráž o zbylé čtyři místenky.\n\n\"(9 týmů bojujících o 4 přímé místenky a jedno místo v mezikontinentální baráži)\"\n\nJihoamerické kvalifikace se účastní pouze 9 týmů, protože pořadatelská má účast na závěrečném turnaji jistou jako pořadatel. Celky utvořily jednu skupinu, ve které se utkaly každý s každým doma a venku. První čtyři postoupili přímo na závěrečný turnaj, zatímco celek na páté pozici čekala mezikontinentální baráž.\n\n\"(11 týmů bojujících o jedno místo v mezikontinentální baráži)\"\n\nČtveřice nejníže nasazených týmů se nejprve v první fázi utkala jednokolově každý s každým na centralizovaném místě o jedno postupové místo na Oceánský pohár národů 2012, který byl zároveň druhou fází kvalifikace na MS. Postupující z první fáze se zde přidal k sedmičce přímo nasazených týmů. Druhá fáze se hrála opět na jednom centralizovaném místě. Osmička týmů byla rozlosována do dvou skupin po čtyřech, přičemž první dva z každé skupiny postoupili do semifinále. Vítěz finále postoupil na Konfederační pohár FIFA 2013 a všichni semifinalisté postoupili do třetí fáze kvalifikace MS, kde utvořili čtyřčlennou skupinu, v níž se utkal dvoukolově každý s každým doma a venku. Vítěz této skupiny následně postoupil do mezikontinentální baráže.\n\n\"(35 týmů bojujících o 3 přímé místenky a jedno místo v mezikontinentální baráži)\"\n\nŠestice nejlepších podle žebříčku FIFA z března 2011 bylo nasazeno přímo do druhé fáze, dalších 19 týmů bylo nasazeno přímo do první fáze a nejhorších 10 se muselo účastnit předkola.\n\nPředkolo se hrálo systémem doma a venku v červnu a červenci 2011. Pětice postupujících byla v první skupinové fázi spolu s 19 nasazenými rozlosována do šesti skupin po čtyřech. Vítězové skupin následně postoupili do druhé skupinové fáze, kde se přidali k šestici přímo nasazených. Dvanáctka týmů zde byla rozlosována do tří skupin po čtyřech. První dva týmy z každé skupiny následně postoupily do třetí (finálové) fáze. Tam šestice týmů vytvořila jednu skupinu, ze které postoupily první tři týmy na mistrovství světa, zatímco tým na čtvrtém místě postoupil do mezikontinentální baráže.\n\nMezikontinentální baráže se hrály systémem doma a venku v listopadu 2013 a určily zbylé dva účastníky MS 2014.\n\nÚdaje platné pro všechny zóny v tomto kvalifikačním cyklu (včetně případných baráží):\n\n\n\n"}
{"id": "694711", "url": "https://cs.wikipedia.org/wiki?curid=694711", "title": "Žigulovské", "text": "Žigulovské\n\nŽigulovské (rusky «Жигулёвское», zkráceně \"Žiguli\") je značka ruského piva, vyráběná převážně v Samaře.\n\nV roce 1881 začal v Samaře rakouský šlechtic Alfred von Vacano vařit pivo «Венское» - typický vídeňský ležák s plnou nasládlou chutí a jantarovou barvou. Nápoj ruským konzumentům velmi zachutnal a stal se nejprodávanějším pivem v zemi. V roce 1934 došlo ke změně názvu - údajně poté, co pivovar navštívil Anastáz Ivanovič Mikojan a vyjádřil nespokojenost, že se nejlepší sovětské pivo jmenuje podle hlavního města buržoazního státu. Nové jméno bylo odvozeno od nedalekých Žigulovských vrchů (ty daly o třicet let později název i značce automobilů z nedalekého Togliatti). V osmdesátých letech tvořilo Žigulovské 80 % sovětské produkce piva a vyrábělo se v 735 závodech v celé zemi. Proto samarský pivovar neuspěl, když se na počátku ruského kapitalismu pokusil získat exkluzivní práva na tuto značku; soud opakovaně rozhodl, že \"Žigulovské pivo\" není ochranná známka, ale druh piva (jako třeba stout), který může vařit kdokoli.\n\nŽigulovské pivo obsahuje přes 4 % alkoholu a podíl mladiny okolo 11 %. Energiová hodnota činí přibližně 42 kcal/100 gramů.\n\nO Žigulovském pivě se ve svých dílech zmiňují Ivan Bunin, Vladimir Vysockij, Venědikt Vasiljevič Jerofejev nebo Sergej Lukjaněnko.\n\nKolem roku 2000 se samarský pivovar pokusil prosadit se svým výrobkem na britský trh, ale neuspěl - údajně proto, že název \"Žiguli\" evokoval zákazníkům slovo \"goolie\", označující ve slangu varlata.\n\n"}
{"id": "694715", "url": "https://cs.wikipedia.org/wiki?curid=694715", "title": "Jerry Cantrell", "text": "Jerry Cantrell\n\nJerry Fulton Cantrell Jr. (* 18. března 1966, Tacoma, Washington), je americký kytarista, zpěvák a skladatel, nejvíce známý díky grunge/metalové kapele Alice in Chains, jako sólový kytarista, vokalista a textař. Ve svých sólových projektech je hlavním zpěvákem. Bydlí v Los Angeles a volný čas tráví s rodinou na ranči v Oklahomě. Jeho dědeček se jmenoval Zdeněk a pocházel z okolí Plzně. Cantrell je na svůj původ hrdý. Jeho blizkými přáteli mimo členy jeho kapely byli členové skupiny Pantery - zejména bratři Dimebag Darrell a Vinnie Paul. Přátelský vztah má také s Philem Anselmem, ten hostoval u AIC v roce 2006.Bratrům Abbottovým také hostoval v písni \"Ashes to Ashes\" od Damageplan.\n\n\n\n"}
{"id": "694717", "url": "https://cs.wikipedia.org/wiki?curid=694717", "title": "155 North Wacker", "text": "155 North Wacker\n\n155 North Wacker je mrakodrap v Chicagu. Má 45 podlaží a s výšku 194,5 metrů. Výstavba probíhala v letech 2007–2009 podle projektu, který vypracovala společnost Goettsch Partners, Inc. Stojí v ulici Wacker Drive v městské čtvrti Chicago Loop.\n"}
{"id": "694720", "url": "https://cs.wikipedia.org/wiki?curid=694720", "title": "Chlorkyan", "text": "Chlorkyan\n\nChlorkyan (též CK) je anorganická sloučenina se vzorcem NCCl. Tento lineární, tříatomový pseudohalogenid je za běžných podmínek snadno kondenzující bezbarvý plyn. Je rozpustný ve vodě, alkoholech a diethyletheru. V laboratořích se častěji vyskytuje příbuzná sloučenina bromkyan, která je za pokojové teploty tuhou látkou a používá se v biochemické analýze a preparaci.\n\nPřestože se vzorec uvádí jako CNCl, molekula chlorkyanu je pospojována v posloupnosti ClCN. Uhlík a chlor jsou spojeny jednoduchou vazbou, uhlík a dusík vazbou trojnou. Molekula je lineární, jako u příbuzných halogenkyanů (NCF, NCBr, CNI). Chlorkyan se vyrábí oxidací kyanidu sodného chlorem. Reakce probíhá přes meziprodukt dikyan ((CN)).\nSloučenina v přítomnosti kyselin trimerizuje na heterocyklický 2,4,6-trichlor-1,3,5-triazin.\n\nChlorkyan s vodou pomalu hydrolyzuje za uvolňování kyanovodíku:\n\nChlorkyan je prekurzorem kyanidů sulfonylu a isokyanatanu chlorsulfonylu, užitečného reagencia v organické syntéze.\n\nChlorkyan je vysoce toxickým krevním jedem, kdysi se uvažovalo o použití jako chemická zbraň. Při kontaktu s očima a s dýchacími orgány způsobuje okamžitou otravu. Mezi příznaky patří otupělost, rhinorrhea (tečení z nosu), bolesti v krku, kašel, schvácenost, nauzea, zvracení, edém, bezvědomí, křeče, paralýza a smrt. Chlorkyan je zvlášť nebezpečný tím, že je podle amerických analytiků schopen procházet filtry ochranných masek. Je také nestabilní kvůli svému sklonu k polymerizaci, která někdy může probíhat i explozivně.\n\nChlorkyan je uveden na Seznamu 3 Konvence o chemických zbraních. Veškerá výroba musí být hlášena OPCW.\n\n"}
{"id": "694721", "url": "https://cs.wikipedia.org/wiki?curid=694721", "title": "Dubnové povstání", "text": "Dubnové povstání\n\nDubnové povstání roku 1876 proti Osmanské říši probíhalo v Bulharsku na jaře tohoto roku. Podnětem k němu bylo povstání v Bosně a Hercegovině, které propuklo v červnu 1875. Bulharští povstalci trpěli silným nedostatkem zbraní, nedobrou organizací a jejich úsilí bylo již v počátcích mařeno silnou přítomností tureckých vojsk, oddílů bašibozuků a Čerkesů. Poslední pokusy o odpor byly potlačeny do začátku června.\n\nNa přelomu let 1874 a 1875 se turecké hospodářství dostalo do hluboké krize, ke které spělo již od krymské války. Více než polovina státních příjmů byla určena na splácení zahraničního dluhu. Proto se vláda rozhodla zvýšit desátek (v naturáliích) z 10% na 12%. Běžní rolníci museli v tomto zastaralém feudálním systému v nejrůznějších dávkách odevzdávat až polovinu své úrody. Při tom museli odvádět roboty. Navíc byla zima 1874 - 1875 velmi tuhá a došlo ke katastrofálnímu suchu. Povstání v Bosně a Hercegovině začalo v červnu 1875. Bulhaři inspirováni bosenskými událostmi se začali pomalu připravovat k povstání. V nadšené atmosféře došlo k ukvapenému vyhlášení zahájení povstání bulharskými revolucionáři v Tǎrnovu na 16. září 1875. Bez náležité přípravy se k nim připojili obyvatelé Staré Zagory a rolníci ze starozagorského okolí. V Tărnovu však povstání odvolali. Ozbrojený oddíl ze Staré Zagory pod velením Georgi Ikonomova (1846 - 1876) se nedokázal spojit s rolníky. Oddíl táhl přes Starou planinu k Tǎrnovu, ale u obce Elchovo se srazil s tureckou domobranou - bašibozuky. Jeden z velitelů - Rusi Bakǎrdži - padl. Povstání na Starozagorsku bylo úspěšně potlačeno, zdejší obyvatelé byli krutě pronásledováni, vězněni a často věšeni bez soudního řízení.\nDalší pokusy proběhly v okolí Ruse (Ruščuku) a Šumenu. Neúspěšně se pokoušeli zajistit si spojení s bukurešťským zahraničním vedením. Neúspěch starozagorského povstání způsobil rozpory v Bulharském revolučním ústředním výboru (BRÚV). Dění na Balkáně však začínalo být vnímáno velmocemi a celoevropskou diplomacií jako značný problém, a tak byl činěn nátlak na Osmanskou říši, aby provedla reformy. Turecká vláda proto nechala sultána vydat 12. prosince 1875 \"ferman\", jímž měla být křesťanům přislíbena práva a rovnoprávnost (opětovné prohlášení).\n\nChristo Botev, člen BRÚV od srpna 1871, nesouhlasil s vedením výboru a odešel od něj. Vytvořil revolucionářskou skupinu tzv. „mladých“ soustředěnou v přístavu Giurgiu. Koncem prosince 1875 rozhodli zahájit povstání v Bulharsku 1. (13.) května 1876. Přibližně naplánovali rozdělení operací do čtyř revolučních krajů - trnovského, slivenského, vraćanského a plovdivského. Byli vybráni zvláštní zmocněnci „\"apoštolové\"“, kteří se ihned (počátkem ledna 1876) odebrali do těchto krajů a zahájili přípravy. Hlavním \"apoštolem\" byl v trnovském kraji Stefan Stambolov, slivenském Ilarion Dragostinov, vraćanském Stojan Zaimov a v plovdivském Panajot Volov. Dalšími významnými apoštoly byli Georgi Benkovski a Georgi Ikonomov.\n\nPanagjurište si zvolil za středisko povstání v části plovdivského kraje (dnes pazardžická oblast) Georgi Benkovski. Svolal na 14. (26.) dubna 1876 dvoudenní tajné shromáždění do Oborište, jehož se účastnilo 57 delegátů (8 z měst a 49 z vesnic). Na shromáždění se dostal agent turecké policie a proto byly z Plovdivu vyslány policejní oddíly na Koprivštici a Panagjurište. Také bylo vyzbrojeno místní muslimské obyvatelstvo. Vůdce povstaleckého hnutí v Koprivštici Todor Kableškov nechal svolat výbor, který rozhodl ihned, to znamená 20. dubna (2. května) 1876 zahájit povstání. Poté, co se zmocnili budovy místní turecké správy, \"konaku\", odeslali zprávu do Panagjurište o zahájení povstání. Po určitém váhání některých členů krajského revolučního výboru bylo rozhodnuto a definitivním zahájení povstání. Měla být vypálena města Pazardžik, Karlovo, Ichtiman a Zlatica, sídla turecké správy. Benkovski zformoval jezdecký oddíl, tzv. „létající oddíl“, a objížděl s ním celý kraj s výzvou k zahájení povstání. Zpráva se brzy roznesla do dalších krajů.\n\nPovstalci z obcí v okolí Koprivštice a Panagjurište se odebrali na vrch Eledžik, kde se opevňovali pod velením Gene Telijského, náčelníka vojenské rady. K prvním bojům došlo v okolí Strelče, jižně od Koprivštice a východně od Panagjurište, proti již dobře vyzbrojenému muslimskému obyvatelstvu. Další prudké boje se odehrály v Klisuře, kde bulharští obránci dvakrát odrazili útok přesily bašibozuků. Byli poraženi po zapálení obce. Panagjurište bylo brzy obklíčeno tureckou armádou i s dělostřelectvem. Boj vrcholil kolem 26. dubna (8. května). Po čtyřdenním boji bylo Panagjurište vypáleno, část obyvatelstva pobita, část uprchla ke Koprivštici. Vrch Eledžik byl obklíčen, a tak mu po zničení železniční stanice Belovo přispěchal na pomoc „létající oddíl“, obležení přerušil a další útoky úspěšně odrážel. Nakonec Benkovski s jezdeckou četou odjel na pomoc Panagjurištským a Eledžik byl obklíčen tureckým vojskem s dělostřelci, brzy ležení dobyli a všechny (i ženy a děti) pobili. „Létající oddíl“ se nestihl dostat k Panagjurište včas, a tak se otočil na Starou planinu, kde však byli cestou přepadeni ze zálohy a Benkovski zabit.\n\nV trnovském kraji se brzy dozvěděli o povstání, ale nebyli ještě úplně připraveni a zorganizováni. Vůdci se pokusili připravit shromáždění, ale to bylo Turky odhaleno. Většinu delegátů pozatýkali. Povstání měla lokální charakter, jednotlivá ohniska odporu byla roztroušena po kraji bez společného velení.\n\nOddíl z obcí Bjala Čerkva, Musina, Višovgrad a dalších o asi dvou stech poměrně slušně vyzbrojených mužích se vydal ke Gabrovu v čele s hajduckým popem Charitonovem a vojvodou Petrem Parmakovem, ale u Drjanovského kláštera byl obklíčen a po třech dnech urputné obrany byl díky nahodilému požáru poražen. Při nočním pokusu probít se pryč byla většina povstalců pobita, unikla jen menší skupinka. V Gabrově povstal oddíl o dvou stech mužích včetně s Canko Djustabanovem a podnítil povstání v okolních obcích Krǎvenik, Novo Selo (zde se vyznamenal Jonko Karagjozov ze Slevieva, později byl Turky oběšen) a Batoševo. V obcích bylo však povstání brzy potlačeno, a tak se oddíl opevnil na vrchu Maragidik, kde byl rozbit po dvoudenním boji proti Čerkesům. Dustajbanov byl zajat a oběšen.\n\nVe slivenském kraji došlo k méně významným pokusům bojovat proti Turkům. Vojvoda Stoil, hajducký velitel, poskládal dohromady 70 mužů. Turci je brzy našli a porazili v boji na Elenotvǎrdské planině. Padli zde např. tzv. \"apoštolové\" G. Obretenov a I. Dragostinov. Zbytek byl zajat u obce Binkos, včetně Stoila.\n\nPostupně v několika rumunských přístavech nastoupili 16. (28.) května 1876 bulharští dobrovolníci maskovaní jako zahradníci po skupinkách na rakouský parník \"Radetzki\". U bulharské pobřežní obce Kozloduj vytáhli zbraně a nechali se vysadit. Pak postupovali na Vraće s Christem Botevem v čele. Mířili dál na Starou planinu (pohoří Balkán), brzy pronásledováni oddíly Čerkesů a bašibozuků. Vraćanský revoluční kraj byl ale na povstání velmi špatně připraven a k oddílu se nepřidalo moc dalších povstalců. Botevův oddíl se pohyboval v kopcovitém kraji Veslec, severně od Mezdry. Dne 20. května (1. června) byl vypátrán v prostoru mezi vrchem Vola, Tausǎnica a Carskou Loukou. Byli obklíčeni, a tak rychle zaujali pozice na výšinách Kamara, Kupena a Okolčica a celý den se bránili. K večeru sestoupila většina ke studánce, ale Botev s několika druhy ještě obhlížel situaci na úpatí Kamary, kde byl náhle zasažen smrtícím nepřátelským výstřelem. Po jeho smrti byl oddíl rozprášen, z větší části pochytán a pobit.\n\nPolovojenské oddíly bašibozuků a Čerkesů ve spolupráci s pravidelnou osmanskou armádou ubily na 30 000 mužů, žen a dětí. Tři tisíce dětí osiřely. Mnozí Bulhaři byli uvězněni ve věznicích v Malé Asii. Bylo vypleněno a vypáleno kolem stovky obcí.\n\n\n"}
{"id": "694722", "url": "https://cs.wikipedia.org/wiki?curid=694722", "title": "Jan František Régis", "text": "Jan František Régis\n\nJan František Régis, francouzsky Jean François Régis, (31. ledna 1597, Fontcouverte, Francie – 30. prosince 1640, Lalouvesc, Francie) byl francouzský jezuitský misionář a kazatel. Katolická církev ho uctívá jako svatého.\n\nPocházel ze šlechtického rodu. Jeho starší bratr padl v bitvě u Villemur-sur-Tarn. Jan navštěvoval jezuitskou školu v Béziers a v 19 letech, 8. prosince 1616, vstoupil do jezuitského řádu. V roce 1631 byl vysvěcen na kněze. Svou misijní činnost zaměřil na hugenoty a horské oblasti Francie. Věnoval se také péči o potřebné. Žádal několikrát o povolení cesty do Severní Ameriky, to mu však bylo zamítnuto. Při jedné ze svých cest dostal zánět pohrudnice, a po několika dnech, během kterých nepřestal kázat, zemřel.\n\nBlahořečen byl v roce 1716, svatořečen 16. června 1737 Klementem XII.. Jeho svátek připadá na 31. prosinec. V USA je po něm pojmenovaná indiánská rezervace St. Regis Mohawk Reservation. Je patronem krajkářek a pomocníkem proti moru. Jeho hrob se stal poutním místem.\n"}
{"id": "694725", "url": "https://cs.wikipedia.org/wiki?curid=694725", "title": "Šenuda z Atripe", "text": "Šenuda z Atripe\n\nSvatý Šenuda (\"Šenut, Sinuthius\") z Atripe, zv. také Archimandrita (348–466) byl reformátor mnišského života, jeden z nejvýznamnějších starověkých spisovatelů v koptštině a archimandrita (opat) tzv. Bílého kláštera u Atripe v egyptské Thebaidě.\n\n\nPo svatém archimandritovi Šenudovi jesou pojmenovány čtyři kláštery koptské ortodoxní církve:\n\nV Anglii také existuje koptský pravoslavný kostel St Mary and St. Shenouda v Coulsdonu.\n\n\n"}
{"id": "694727", "url": "https://cs.wikipedia.org/wiki?curid=694727", "title": "Žernov (mlýnek)", "text": "Žernov (mlýnek)\n\nŽernov je pravěký ruční kamenný mlýnek na obilí.\n\nŽernov sestával ze sady dvou mlecích kamenů tvaru válcovitých disků. Spodní kámen (\"ležák\") byl pevný; horní kámen (\"běhoun\") byl na spodní kámen zabroušen a na ležáku se otáčel podél osového čepu. Mlýnek se roztáčel ručně, pomocí dřevěného kolíku zasazeného do otvoru na obvodu běhounu. Nejstarší žernovy nemají otvor pro kolík a předpokládá se proto, že byly roztáčeny pomocí řemene nebo provazu upevněného na obvodu běhounu. Obilí se do mlýnku sypalo středovým otvorem v běhounu, kolem čepu, který nevyplňoval celý prostor otvoru v běhounu.\n\nOd neolitické revoluce tvořilo zrno divokých trav a později i obilí podstatnou součást potravy. Zrno i obilí se konzumovaly zpravidla rozdrcené či rozemleté. Nejstarším nástrojem na zpracování zrna bylo jednoduchá kamenné drtidlo zvané \"zrnotěrka\", složené ze dvou kamenů. Na větší kámen se nasypalo zrno a menším kamenem se pohybem od sebe a k sobě roztíralo. Práce s drtidlem byla namáhavá a zdlouhavá, zvláště, pokud bylo potřeba vyrobit mouku, nikoli jen hrubě nadrcený \"šrot\". Zhotovení kilogramu mouky trvalo 1–3 hodiny. Od pátého století př.n.l. se začaly šířit tzv. mlýnky řeckého typu. Byla to vlastně zvětšená a zdokonalená drtidla. Těžký horní třecí kámen byl opatřen dlouhou rukojetí a kývavý pohyb kolem osy mimo třecí kámen zajišťovalo více lidí, zpravidla otroků. Otvorem v horním kameni propadávalo obilí postupně mezi oba kameny a drtilo se na mouku. V Čechách jsou doloženy „barbarizované mlýnky řeckého typu“, používající podobné principy, ale vyhotovené v menším provedení pro jednoho člověka.\n\nKomu přičíst vynález rotačního mlýnku není zatím zcela jasné. Objevují se v 3.–2. století před naším letopočtem v Itálii a ve Španělsku. Ke zprostředkování ideje rotačního mlýna mezi Středomořím a střední Evropou došlo spíše cestou ibersko-jihogalsko-severogalskou, než přímým kontaktem přes Alpy. Každopádně se žernovy v keltském prostředí ujaly a v posledním století před koncem letopočtu značně rozšířily.\n\nOsvojení výroby, distribuce a používání rotačních mlýnů znamenalo u Keltů podstatné zvýšení efektivity přípravy mouky a to až o 660 %. Keltské žernovy v Čechách měly zpravidla průměr 30–40 cm a výšku nad 11 cm. Běhoun byl zahloubený pro snazší nasypání obilí. Měl otvor pro osu a slepý otvor pro uchycení rukojeti. Ležák byl vypouklý se slepým otvorem pro uchycení osy hlubokým 2,8–6,6 cm. Celý žernov byl masivní a těžký. Jen běhoun vážil cca 30–35 kg.\n\nPokud mezi kameny není obilí, bývá skutečně obtížné s mlýnkem pohnout. Mletí vyžaduje zkušenost a zručnost. Při archeologických rekonstrukcích se ukázalo, že rychlý rotační pohyb není pro mletí optimální. Spíše se zdá, že s běhounem bylo potřeba otáčet velmi pomalu, nebo ještě spíš střídavě pootáčet na jednu a na druhou stranu. Tomu nasvědčuje i procentuální zastoupení asymetrických kamenů v českých laténských žernovech (cca 50 %). Semletá mouka při pokusech lemovala dolní hranu ležáku, zatímco hrubě umletý šrot padal dále od ležáku a bylo možné ho od mouky zhruba oddělit. Mlecí výkon zjištěný při rekonstrukcích se pohybuje od 4,5 kg do 32 kg umletého obilí za hodinu. Pokud byla potřeba jemná mouka, musela se po umletí přesívat, neboť jinak by obsahovala 50 % hrubého šrotu a 6 % celých zrn. Přesto to byl proti pravěkým drtidlům obrovský technologický pokrok.\n\nDistribuci a výrobu kamenných mlýnků je možno dobře sledovat v severní polovině Čech, kde více než 80 % nalezených žernovů je vyrobeno jen ze tří surovin: křemenného porfyru, znělce typu Kunětická Hora a arkózy, pocházejících ze tří petrograficky doložitelných lokalit.\n\nŽernovy z křemenného porfyru pocházejí z výrobního centra Malé Žernoseky – Oparno v areálu lovosické sídelní aglomerace. Distribuovány byly hotové mlýny i jejich polotovary. Odtud byly žernovy zásobovány keltské osady v Podkrušnohoří i velká oppida Stradonice, Závist, Hrazany. Největší vzdálenost na kterou byly distribuovány je vzdušnou čarou cca 120 km. Výroba žernovů v této lokalitě je známa i z raného středověku. Exploatační jámy pro surovinu na výrobu žernovů z doby laténské jsou jen několik set metrů daleko od exploatačních jam z časného středověku.\n\nŽernovy ze znělce typu Kunětická hora pocházejí z exploatačního centra a výrobního střediska u Pardubic. Odtud byla zásobována žernovy oblast východních Čech, část středních Čech s Kolínskem a celá spotřeba oppida České Lhotice. Žernovy z tohoto centra nebyly zatím nalezeny na oppidech Závist a Stradonice. Největší vzdálenost na kterou byly žernovy a polotovary distribuovány činí přímou čarou 113 km.\n\nV blízkosti Velkých Přílep byla těžena arkóza a distribuována v západním cípu Podkrušnohoří a na Slánsko. Toto produkční středisko mělo okrajový význam a pokrývalo podstatně menší území.\n\nU Třebušic a u Starého Kolína byly nalezeny žernovy z čediče typu Mayen, pocházející z Porýní. Distribuční vzdálenost je v tomto případě neuvěřitelných 500 km.\n\nZ výše uvedených příkladů výroby a distribuce je zřejmé, že v době laténské fungoval v Čechách čilý dálkový obchod, při kterém byly výrobky cíleně dopravovány na velké (několikadenní) vzdálenosti. V těchto souvislostech vypovídá dálkový obchod o stabilním uspořádání tehdejší společnosti, které zaručovalo přijatelnou bezpečnost na dlouhých distribučních trasách. I přes rozvinutou dílenskou výrobu a dělbu práce patřily žernovy mezi poměrně cenné výrobky. Část nálezů žernovů přitom pochází z cisteren. Například na Stradonickém oppidu bylo v jedné cisterně nalezeno pět žernovů. Toto deponování může mít kultovní motivy.\n\nPodle nálezů se zdá, že zrno se mlelo nejčastěji ve větších nadzemních kůlových domech, tj. nikoli v obytných prostorách. Zdá se, že rotační mlýnky byly používány jak na opevněných oppidech tak v rovinných sídlištích, tedy všemi vrstvami keltské společnosti.\n\nPodle Waldhausera se první rotační mlýnky dostaly do Čech jako importy z oblasti mezi středním Podunajím a Galií. Výroba v Čechách začíná těsně před obdobím oppid a v tomto období má i své maximum. Výroba končí v laténsko-římském období. S příchodem germánských kmenů a pádem keltské kultury se ve střední Evropě tato technologie, podobně jako znalost hrnčířského kruhu, na téměř tisíc let ztrácí.\n\nRuční kamenné mlýny byly na Moravě používány až do počátku 20. století.\n\nNa fotografii z Číny je zachycen novodobý žernov prodávaný v roce 2010 na trhu v Chaj-kchou. Podivuhodná je jak funkční podobnost s Keltským žernovem (vysoký a těžký běhoun, zahloubení běhounu pro snazší nasypávání obilí, otvor v boku běhounu pro kolík, …), tak i klika, která slouží k roztáčení žernovu. Z hlediska ergonomie ovládání je pravděpodobné, že takto mohl být řešen pohon i u mlýnků doby laténské.\n\n\n"}
{"id": "694728", "url": "https://cs.wikipedia.org/wiki?curid=694728", "title": "Rallye Český Krumlov 2011", "text": "Rallye Český Krumlov 2011\n\nRallye Český Krumlov 2011 byla třetí soutěží šampionátu Mezinárodní mistrovství České republiky v rallye 2011. Zvítězil zde Roman Kresta s vozem Škoda Fabia S2000.\n\nCelá soutěž se jela za deštivého počasí. V úvodu vedl Pavel Valoušek s vozem Peugeot 207 S2000, ale v druhé sekci první etapy se do vedení dostal Kresta. Valoušek navíc dostal penalizaci za rozražení retardéru. O třetí místo bojoval Václav Pech mladší s vozem Mitsubishi Lancer EVO IX R4 a Daniel Běhálek s vozem Subaru Impreza STI. O vedení v poháru vozů Renault Clio R3 spolu bojovali Jiří Trojan, Pavel Kundrát a David Štefan. Valoušek vyhrál poslední test, ale Kresta vedení udržel a vyhrál první etapu. Druhý byl Valoušek, třetí Pecha čtvrtý Běhálek.\n\nTaké v druhé etapě se dařilo zejména Krestovi, který stále zvyšoval svůj náskok na Valouška a Pecha. Jaromír Orsák s dalším Lancerem R4 po technické závadě odstoupil. Mezi historickými vozy vedl Jan Krejča na voze Škoda 130 LR. Mezi vozy s pohonem jedné nápravy vedl Emil Triner a druhý byl Jan Černý se Škodou Fábií R2. Roman Kresta vedení udržel a zvítězil v soutěži už posedmé. Druhý byl Valoušek, třetí Pech, čtvrtý Běhálek a pátý Roman Odložilík s další Fabií. \n\n"}
{"id": "694733", "url": "https://cs.wikipedia.org/wiki?curid=694733", "title": "Femme Fatale (píseň)", "text": "Femme Fatale (píseň)\n\n„Femme Fatale“ je skladba newyorské rockové hudební skupiny The Velvet Underground a německé zpěvačky Nico. Vyšla jako B-strana singlu „Sunday Morning“ v prosinci roku 1966 a na albu The Velvet Underground & Nico v březnu následujícího roku. Skladbu i celé album produkoval Andy Warhol a napsal ji kytarista Lou Reed. Píseň předělalo mnoho interpretů, mezi které patří i skupiny Big Star, R.E.M., Duran Duran a další. Jedná se o jednu z čtyř skladeb na tomto albu, ve které zpívá Nico.\n\nKapela píseň nahrála v dubnu 1966 v newyorském studiu společnosti Scepter Records nedlouho před jeho demolicí (již tehdy byla z podlahy vytrhána prkna a strženy některé zdi).\n\nJejí text pojednává o královně zlomených srdcí, přičemž jako inspirace je často uváděna Edie Sedgwick, která tou dobou, stejně jako kapela, spolupracovala s Warholem a působila v jeho ateliéru The Factory.\n"}
{"id": "694736", "url": "https://cs.wikipedia.org/wiki?curid=694736", "title": "Peter Graves", "text": "Peter Graves\n\nPeter Aurness (18. března 1926, Minneapolis, USA - 14. března 2010, Los Angeles, USA) byl americký herec a režisér.\n\nNarodil se v Minneapolis Rolfovi a Ruth Aurnessovým. Otec byl obchodníkem, matka novinářkou. Jeho rodina měla původ z Norska, Anglie a Německa. Peterův dědeček pocházel ze Skandinávie a jeho příjmení znělo původně \"Aursnes\", po přistěhování však si ho však pozměnil. Sám Peter později zvolil jako své umělecké jméno Peter Graves. Jeho starší bratr James Arness se také věnoval herectví a zemřel v roce 2011.\n\nPeter v roce 1944 vystudoval Southwest High School a ke konci 2. světové války sloužil u americké armády.\n\nPřed kamerou se poprvé objevil v roce 1951, konkrétně ve filmu \"Rogue River\". Poté v následujících letech hrál v mnoha celovečerních filmech. K těm nejznámějším a nejúspěšnějším patří snímky jako \"Stalag 17\", \"Lovcova noc\", \"Za řekou je Texas\", \"Armáda pěti mužů\", \"Připoutejte se, prosím\", \"Muži v černém 2\" a také seriály \"\", \"Vichry války\", \"Nulová šance\", \"Odložené případy\" nebo \"Dr. House\".\n\nKromě herectví se věnoval i režírování a pod jeho taktovkou se natáčely některé díly seriálů \"Mission:Impossible\" a \"Gunsmoke\".\n\nZa svou roli Jima Phelpse v seriálu \"\" byl v roce 1971 oceněn Zlatým globem. V roce 1997 byl pak oceněn i Emmy award za moderování pořadu \"Biography\".\n\nZa seriál \"Mission:Impossible\" byl v následujících letech ještě několikrát nominován jak na Zlatý globus, tak na cenu Emmy.\n\nGraves byl křesťanem a v roce 1950 se oženil s Joan Endress, se kterou byl ženatý až do své smrti. Měli spolu tři dcery, Kelly Jean, Claudii King a Amandu Lee, které jim zplodily 6 vnoučat. Graves zemřel 4 dny před svými 84.narozeninami 14. března 2010 v Los Angeles na zástavu srdce.\n\n\n\n"}
{"id": "694737", "url": "https://cs.wikipedia.org/wiki?curid=694737", "title": "Max Payne 2: The Fall of Max Payne", "text": "Max Payne 2: The Fall of Max Payne\n\nMax Payne 2 : The Fall of Max Payne je pokračování úspěšné střílecí hry z pohledu třetí osoby Max Payne. Hra se opět točí kolem života hlavního hrdiny Maxe Payna, newyorského policejního detektiva s tragickou minulostí. Tentokrát se hrdina opět vydává do ulic New Yorku, vyčistit jeho špínu a snažit se zapomenout na smrt své rodiny. Jeho parťákem se také později stává Mona Sax, postava z předchozího dílu, bývalá tanečnice ve strip klubu, později nájemná vražedkyně hledaná policií.\n\nNa začátku hry se ocitnete v nemocnici, kde je Max celý zakrvácený, má halucinace a bolesti. Později najde mrtvého policistu ležícího uprostřed sálu, přičemž získá první zbraň (Beretta M92) a zahlédne teroristu, který mluví do vysílačky. Zároveň v tu dobu také zabije prvního protivníka. Dále Max vstoupí do výtahu a jede do nižšího patra. Zahlédne svého policejního šéfa Jima Bravuru, následně během krátkého rozhovoru vtrhne do místnosti další terorista který Bravuru zavraždí. Max rychle mačká nižší patro a během toho terorista střelí do plynové bomby na vozíčku a ta se rozjede do vedlejšího výtahu který exploduje. Výtah s Maxem se uvolní a spadne. Po nárazu Maxovi upadnou pistole, které zapadnou do díry, takže je znovu neozbrojený. Když jde Max dál, uvidí sál, kde leží mrtvá Detektivka Wintersonová.\n\nVe hře máte mnoho zbraní, od Beretty až po M4 Carabine. Zblízka jde protivníka zbraní udeřit.\n\n\n\n<br>\n"}
{"id": "694741", "url": "https://cs.wikipedia.org/wiki?curid=694741", "title": "Samoobslužná pokladna", "text": "Samoobslužná pokladna\n\nSamoobslužné pokladny jsou zařízení umožňující zákazníkovi zaplatit za zakoupené zboží bez asistence zaměstnance prodejny. Jako náhrada za běžné pokladny obsluhované zaměstnancem prodejny jsou nasazovány především ve velkých supermarketech a hypermarketech.\n\nHistorie samoobslužných pokladen sahá do roku 1992, kdy byla první z nich nainstalována v prodejně řetězce Price Chopper Supermarkets v New Yorku. Tento systém byl vymyšlen a vytvořen doktorem Howardem Schneiderem a je též od roku 1992 patentován ve Spojených státech. Schneider své pokladny nazýval „roboty“ a předpokládal, že se stanou novým druhou služebních robotů s umělou inteligencí. V roce 1991 byla v Montrealu (ve Schneiderově garáži) založena společnost Optimal Robotics, která se měla zabývat právě návrhem a designem těchto robotů.\n\nSamoobslužné pokladny společnosti Optima Robotics fungovaly v síti řetězce Price Chopper Supermarkets natolik dobře, že se během devadesátých let rozšířily i do prodejen mnoha dalších obchodních řetězců, převážně v Kanadě a Spojených státech. Po svém vstupu na burzu a odchodu doktora Schneidera ze společnosti prodala společnost Optimal Robotics svou technologii společnostem NCR a Fujitsu a stáhla se z tohoto trhu. První prototyp samoobslužné pokladny NCR spatřil světlo světa v roce 1997. Od té doby se rozšířily po celém světě. V roce 2008 bylo nainstalováno celkem 92 600 pokladen. Do roku 2014 se očekává, že jejich počet vzroste na celkových 430 000.\n\nOd devadesátých let došlo pouze k nepatrným změnám v technologii. Například v roce 2009 si společnost IBM patentovala své pokladny jakožto systém obsahující více kontrolních zařízení, hlídajících, že zákazník opravdu kupuje dané zboží. Tuto schopnost ale mají i pokladny NCR a Fujitsu a měly ji i pokladny Optimal Robotics.\n\nU samoobslužné pokladny si zákazník sám naskenuje čárové kódy zboží. V případě ovoce, zeleniny, pečiva, či jiných produktů neobsahujících čárový kód, je na zákazníkovi, aby vybral dané zboží. K tomuto účelu má především dotekovou obrazovku, kterou s pokladnou komunikuje. Zvolené nebo naskenované zboží se musí zvážit na kontrolní váze a následně musí být přesunuto do taškové zóny. Tašková zóna obsahuje také váhu, která kontroluje, že váha zde odloženého zboží odpovídá očekávané váze, jakou by zboží mělo mít. K tomuto účelu mají pokladny přístup do databází obsahující průměrné váhy a odchylky jednotlivých produktů.\n\nZa úspěchem samoobslužných pokladen stojí i některé použité technologie, například použití jistého druhu umělé inteligence. Již od dob prvních zařízení společnosti Optimal Robotics jsou pokladny schopny se samy učit. Nemusely být od začátku naprogramovány na určitou váhu či barvu zboží. Místo toho si parametry jednotlivých produktů samy zjišťovaly a upravovaly. Pokud zákazník úspěšně a bez nutnosti zásahu obsluhy nakoupil pokladně dosud neznámé zboží, uložila si pokladna jeho váhu, barvu a jiné parametry. Jak bylo toto zboží postupně nakupováno znovu a znovu, upravovala si pokladna uloženou váhu podle odchylek jednotlivých kusů tohoto zboží. Tyto informace pak posílala i na další pokladny. To vše bylo založeno na tom, že zákazník je čestný a neoznačí jiné zboží a zároveň na tom, že zákazník neví, zda se již pokladna s tímto zbožím setkala, nebo je to pro ni poprvé. Kdyby totiž označil jiné zboží, než které opravdu kupuje (např. váha zboží by neodpovídala předpokládané váze), pokladna by přivolala zaměstnance prodejny, který by pokus o podvod odhalil.\n\nI samoobslužné pokladny však v některých případech vyžadují zásah zaměstnance prodejny. Například při koupi alkoholických či tabákových výrobků musí věk zákazníka potvrdit zaměstnanec, jelikož pokladna nemá možnost si toto ověřit. Stejně tak je zásah zaměstnance vyžadován například při stornování položek či neodpovídající váze vybraného zboží.\n\nPokladny akceptují různé možnosti platby od plateb mincemi, bankovkami či kreditními kartami. Na přání majitele pokladny mohou také akceptovat stravenky nebo slevové poukázky. Též dokážou rozpoznat věrnostní karty a například na ně přičíst odpovídající počet bodů.\n\nVýhodou pro zákazníka je především mnohem kratší čekání. Samoobslužné pokladny jsou menší a místo dvou až tří normálních pokladen s obsluhou se vejde i šest samoobslužných pokladen. Další výhodou, převážně pro prodejce, je úspora personálu. Stačí jeden zaměstnanec na čtyři až šest samoobslužných pokladen. Někteří nakupující mohou taktéž uvítat možnost, že nemusí s nikým komunikovat a mají vše ve svých rukou. Další výhodou může být taktéž zdání anonymity, kdy má zákazník pocit, že nikdo nesleduje, co kupuje. Toto je ovšem pouze zdání, jelikož zaměstnanec vidí všechny probíhající transakce na odděleném terminálu, označovaném jako RAP.\n\nTyto výhody jsou nejlépe zužitkovány při menších nákupech a pro ty také bývají samoobslužné pokladny většinou vyhrazeny, například do 10 ks zboží.\n\nPro plné a efektivní využití všech výhod samoobslužných pokladen jsou nezbytné jisté schopnosti a zkušenosti zákazníka. Nezkušený zákazník potýkající se s mnoha problémy může způsobit větší zpoždění, než jaké by způsobil nezkušený pokladní na běžné pokladně.\n\nProblémem může být také nutnost odkládání zboží do taškové zóny. Do této zóny totiž nesmí přijít nic jiného než zakoupené zboží, jelikož by změnilo váhu. Nelze si zde tedy odložit košík nebo tašku. Tento problém však může být vyřešen tím, že je váha nastavena na použití tašek a tašky jsou zde přítomny, ještě než začne zákazník odkládat zboží.\n\nProblémem může být i chybná činnost váhy, kdy špatně vyhodnotí váhu odloženého zboží. Zde je pak ale na vině špatná kalibrace. Problémový také může být nákup více kusů zboží, u kterého se může výrazněji lišit váha jednotlivých kusů, například ovoce, zelenina. Celková odchylka od předpokládané váhy pak může být větší, než je přípustné, a je vyžadováno potvrzení výjimky od zaměstnance.\n\nNěkteří lidé také mohou cítit pocit veřejného ponížení, pokud se jim nákup nedaří a pokladna stále hlásí chybu. \nPokladny mohou být také náchylné k některým pokusům o krádež, ale s velkým množstvím z nich si dokážou poradit. Například v roce 2007 byl zadržen muž, který se pokusil obejít systém tím, že na plazmové televizi vyměnil čárový kód za kód disku DVD za $4,88. \n\nAlternativním systémem k samoobslužné pokladně je systém čteček čárových kódů. Zákazník si při vstupu do prodejny vezme bezdrátovou čtečku čárových kódů a zboží, které kupuje, si naskenuje přímo u regálu, místo toho aby tak provedl až u pokladny. Čtečku na konci nákupu vloží do pokladního kiosku a ten si z ní stáhne naskenované kódy, podle kterých rozpozná nakoupené zboží. Stejně tak může čtečka naskenovat i věrnostní karty. Na kiosku pak zákazník zaplatí a obdrží účtenku. K zamezení krádeží je do obchodu omezený přístup, tedy nemohou zde nakupovat všichni bez omezení, a na základě náhodného výběru je nákup zákazníků překontrolován na běžné pokladně.\n\nV roce 2010 byl oznámen projekt open-source-self-check, který by měl za použití běžného hardwaru a volně dostupného opensource softwaru poskytnout dostupné samoobslužné pokladny za desetinu ceny nynějších komerčních zařízení.\n\n"}
{"id": "694745", "url": "https://cs.wikipedia.org/wiki?curid=694745", "title": "Seznam křesťanských klášterů v Egyptě", "text": "Seznam křesťanských klášterů v Egyptě\n\nEgypt je kolébkou mnišství a dodnes se v něm zachovaly velmi staré a z kulturního hlediska významné kláštery, z nichž nejznámější jsou:\n\n\n"}
{"id": "694747", "url": "https://cs.wikipedia.org/wiki?curid=694747", "title": "Wolfgang Hohlbein", "text": "Wolfgang Hohlbein\n\nWolfgang Hohlbein (* 15. srpna 1953 Výmar, Durynsko) je německý spisovatel sci-fi, fantasy a hororu fiction, který žije v blízkosti Neuss v Severním Porýní-Vestfálsku. Jeho manželka, Heike, je také spisovatelka a se svým manželem často spolupracuje. Wolfgang a Heike spolu mají dceru Rebeccu, která se rovněž věnuje psaní románů, v Česku vyšlo její dílo \"Vzhůru k nebesům\".\n\nPatří mezi nejčtenější německé autory současnosti. S psaním povídek začal již ve věku patnácti let. Spolu s manželkou napsal román \"Märchenmond\" (česky \"Kouzelný měsíc\"). S tímto dílem se zúčastnili literární soutěže, kterou vyhráli a román se stal během poměrně krátké doby bestsellerem.\n\nV současné době má na svém kontě více než dvěstě knih, z nichž značná část byla přeložena i do jiných jazyků (mimo jiné i do češtiny). I přes tyto úspěchy byl až v roce 2006 prvním dílem přeloženým do angličtiny román \"Märchenmond a\" publikován ve Spojených státech amerických. Sám tvrdí, že Hagen von Tronje (adaptace germánské legendy) je jeho vlastním nejoblíbenějším dílem. Patří mezi autory, jehož díla vyšla i v České republice. Zatím posledními díly, které se dostaly na český trh jsou dva díly trilogie \"Letopisy Elfů\" a tři díly z legendy o pokladu Nibelungů.\n\n"}
{"id": "694752", "url": "https://cs.wikipedia.org/wiki?curid=694752", "title": "Atriální natriuretický peptid", "text": "Atriální natriuretický peptid\n\nAtriální natriuretický peptid (ANP, též natriuretický peptid I. typu či dříve atriopeptin) je peptidický hormon a jeden z natriuretických peptidů, tedy látek, které regulují vylučování sodíku močí. Váže se na NP receptory a v cílových buňkách dochází k signalizaci přes cyklický GMP (což je mezi hormony výjimečné).\n\nANP je syntetizován ve svalovině srdečních síní. Nejprve je vyroben tzv. preproANP (151 aminokyselin), který je následně převeden na proANP (126 aminokyselin). ProANP je vylučován do krve, kde pomocí korinu dochází k rozštěpení proANP na dva peptidy, jeden o délce 28 a druhý 98 aminokyselin. Ten s 28 aminokyselinami je vlastní biologicky aktivní atriální natriuretický peptid.\n\nANP stimuluje vylučování sodíku, močení a relaxaci cév. Zároveň brání tvorbě reninu, vasopresinu a aldosteronu, což jsou vesměs látky s opačnými účinky na organismus. Dále má ANP schopnost snižovat buněčnou proliferaci a zamezovat hypertrofii.\n"}
{"id": "694755", "url": "https://cs.wikipedia.org/wiki?curid=694755", "title": "Sonya Eddy", "text": "Sonya Eddy\n\nSonya Eddy (* 17. června 1967 Concord, USA) je americká herečka.\n\nNarodila se v americkém Concordu a je také licencovanou zdravotní sestrou, čehož hojně využila v nejednom ze seriálů, do kterých byla jako herečka obsazena.\n\nPřed kamerou se poprvé objevila v roce 1995, konkrétně v seriálu \"The Drew Carey Show\". Poté byla obsazována spíše do menších filmových i seriálových rolí. První větší roli dostala až v roce 2007, konkrétně v seriálu \"General Hospital\", kde se objevila ve 372 epizodách.\n\nSpatřit jsme jí mohli také v seriálech jako \"Dr. House\", \"Pohotovost\" nebo \"Show Jerryho Seinfelda\". Zahrála si i v několika celovečerních snímcích, jako \"Sedm životů\" s Willem Smithem, \"Švindlíři\" s Nicolasem Cagem a Samem Rockwellem či \"Bláznivá školka\" s Eddie Murphym a Anjelicou Huston.\n\n\n"}
{"id": "694756", "url": "https://cs.wikipedia.org/wiki?curid=694756", "title": "Silvestr Hipman", "text": "Silvestr Hipman\n\nSilvestr Hipman, do roku 1951 Hippmann (23. července 1893 Čáslav – 16. března 1974 Praha), byl český hudební skladatel a kritik, spisovatel a překladatel.\n\nVystudoval práva na Karlově univerzitě a stal se úředníkem Všeobecného penzijního ústavu. Hudbu studoval soukromě, klavír u Adolfa Mikeše a skladbu u Otakara Šína a Jaroslava Řídkého. \n\nKromě svého zaměstnání, komponování a koncertní činnosti se věnoval organizaci hudebního života a popularizaci hudby. Byl jednatelem Umělecké besedy v Praze. Podílel se na založení Heroldova klubu a Společnosti Antonína Dvořáka. V Čáslavi založil Dusíkův ústav a muzeum. Zpracoval rovněž katalog Dusíkových skladeb. V Umělecké besedě pořádal tzv. \"Besední úterky\", které se rozšířily i mimo Prahu. V pražském Divadlo hudby se podílel na tvorbě vzdělávacích pořadů. Pro rozhlas napsal několik hudebních pořadů a rozhlasových her.\n\nByl hudebním referentem řady českých deníků a dopisoval i do zahraničních odborných periodik (italské \"Musica d’oggi\", belgické \"La Sirène\"). \n\n\n\nŘada písní, sborů a drobnější příležitostné skladby.\n\n\n\n"}
{"id": "694759", "url": "https://cs.wikipedia.org/wiki?curid=694759", "title": "Michal de Causis", "text": "Michal de Causis\n\nMichal z Brodu, zvaný de Causis, česky Súdný (před 1380, Německý Brod – asi 1432, Basilej) byl český kněz, prokurátor papežské kurie, známý z procesu s Janem Husem. Michal pocházel z Německého Brodu (dnes Havlíčkův Brod) a jeho mateřským jazykem byla němčina. \n\nPrvní zmínka o něm pochází z roku 1392, kdy se objevuje jako veřejný notář. Od roku 1399 byl farářem v kostele svatého Vojtěcha pod Zderazem v Novém Městě pražském. V roce 1404 se podílel na odvodňování (právní pomocí) dolů v Polsku. Později přijal od krále Václava značnou částku peněz na povznesení zlatých dolů v Jílovém, ale jejich opravu neprovedl a asi v roce 1408 utekl i s předem získanými penězi do Říma, kde se živil jako právník. Papež Jan XXIII. ho pak u papežské kurie jmenoval prokurátorem \"de causa fidei\". Jako takový v roce 1411 vypracoval žalobné články proti Husovi, v kterých Husa označil za viklefistu. I Husův prokurátor Jan z Jesenice se dostal s Michalem do sporu (kvůli svému úzkému spojení s Husem byl také označován za viklefistu), ovšem Jan nereagoval na žalobné články a v roce 1412 utekl z Říma, stejného roku také došlo k rozsudku nad Husem, v kterém byla zpřísněna klatba. Michal se také účastnil kostnického koncilu, kde se spojil se Štěpánem z Pálče a jako advokát Husových žalobců vedl proti Husovi a jeho stoupencům proces. Zemřel roku 1432 v Basileji. \n"}
{"id": "694761", "url": "https://cs.wikipedia.org/wiki?curid=694761", "title": "Leica Gallery Prague", "text": "Leica Gallery Prague\n\nLeica Gallery Prague je fotografická galerie v Praze.\n\nLeica Gallery Prague, o.p.s. vznikla v roce 2002 a je zaměřena výhradně na prezentaci fotografie. Původním působištěm bylo Nejvyšší purkrabství Pražského hradu. Tam galerie realizovala řadu výstav významných světových fotografů. V roce 2005 představila veřejnosti mobilní výstavní projekt „Galerie ve vlaku“. \nVýstava \"Workers\" Sebastiaa Salgada objela ve speciálně upravených železničních vagonech vybraná města České a Slovenské republiky. Následovaly další dva ročníky s projekty Antonína Kratochvila a manželů Wendersových. Od roku 2008 působí galerie v centru Prahy ve Školské ulici.\n\nMezi realizované výstavy patří projekty světových umělců jako jsou Mary Ellen Mark, Elliott Erwitt, Anton Corbijn, Helmut Newton, Edward Steichen, René Burri, Sebastião Salgado, Antonín Kratochvíl, Sarah Moon, Michel Comte, Andreas Bitesnich, Werner Bischof nebo Jim Marshall.\n\nOd srpna 2012 byla Leica Gallery Prague oficiálně přiřazena do rodiny Leica galerií, světové sítě galerií, působících při mateřské společnosti Leica Camera. V současné době je v tomto řetězci celkem 16 galerií na čtyřech kontinentech světa (Severní a Jižní Amerika, Evropa a Asie), a zároveň se jedná o přístupu dalších galerií.\n\nCílem galerie je zvyšování povědomí o fotografii mezi širokou veřejností a soustředí se zejména na českou a slovenskou fotografii. Ve Školské ulici je k vidění ročně šest výstav, které jsou provázeny rozmanitým doprovodným programem jako jsou pravidelné besedy s osobnostmi oboru fotografie, komentované prohlídky výstav, lektorské programy pro studenty a různé typy workshopů. Na prezentaci českých a slovenských fotografů spolupracuje Leica Gallery Prague také s řadou zahraničních galerijních subjektů. Galerie byla opakovaně vybrána k účasti na Paris Photo, jedné z největších přehlídek fotografie na evropském kontinentě.\n\nLeica Gallery Café je kavárna fungující společně s galerií. \n\nSpecializované fotografické knihkupectví Leica Gallery Prague má v sortimentu fotografické publikace od fotografických sborníků, monografie autorů až po sběratelské edice od českých i zahraničních autorů. Většina knih je v anglickém jazyce. \n\nLeica Gallery Prague příležitostně vydává vlastní katalogy k výstavám či monografie autorů.\n\nVýběr výstav:\n\n\n\n"}
{"id": "694763", "url": "https://cs.wikipedia.org/wiki?curid=694763", "title": "Chřen", "text": "Chřen\n\nChřen je tvar křestního jména (později překládaný i jako Křen – německy \"Kren\", chorvatsky \"hren\", srbsky \"рен/ren\", řecky \"χρένο/chreno\", jidiš \"חריין/khreyn\"), který se vyskytoval v 11. až 15. století. Ještě dnes se vyskytuje v Maďarsku křestní jméno \"Tormás\" s významem \"křen/torma\" (původně jméno \"Termacsu\" snad významem \"thermos\") či \"Krijn\" v Nizozemí (vyslovováno \"krejn\"), kde je populární i jméno Quirinus, které je poněmčeno jako \"Krein\". Podobný je i keltský výraz pro česnek/crem (také pálivou zeleninu – srov. latinské cremare/spálit) vyskytující se ve jménu řek a pak i sídel (např. Křemže).\n\n"}
{"id": "694765", "url": "https://cs.wikipedia.org/wiki?curid=694765", "title": "Svatý Menas", "text": "Svatý Menas\n\nSvatý Menas (také Minas, Mina, Mena, Mennas) (285 – asi 309) mučedník a divotvůrce je jedním z nejznámějších egyptských světců, uctívaný v celém křesťanstvu.\n\nNarodil se ve vesnici Niceous (Nakiyos nebo Nikiu) poblíž egyptské Memfidy, v patnácti letech vstoupil do římské armády, z níž po třech letech odešel, aby mohl Kristu sloužit jako poustevník na poušti. Zemřel jako mučedník pro křesťanskou víru.\n\nPo jeho popravě skryla ostatky jeho těla sestra v jednom kostele v Alexandrii, po skončení pronásledování bylo podle zjevení patriarchy sv. Atanáše jeho tělo přeneseno na velbloudovi do pouště u jezera Marjut, kde velbloud odmítl jít dále. Na hrobě mučedníka vznikl kostel a klášter, nedaleko vytryskl pramen léčivé vody. Proto si poutníci odnášeli vodu ve zvláštních lahvích, které jsou archeologicky doloženy po celém Středomoří i v Británii. Klášter zanikl, ale na přání koptského papeže Kyrilla VI. byl ve druhé polovině 20. století vybudován nový klášter. Po Sv. Menovi je nazvána obec San Menaio na poloostrově Gargano v Itálii.\n\n"}
{"id": "694766", "url": "https://cs.wikipedia.org/wiki?curid=694766", "title": "Seznam největších zaměstnavatelů v Česku", "text": "Seznam největších zaměstnavatelů v Česku\n\nNásledující seznam obsahuje největší zaměstnavatele se sídlem v Česku.\n\n\"Kurzívou\" jsou uvedeny podniky, jejichž majoritním vlastníkem je veřejná správa. V případě konsolidovaných celků (skupin) počet zaměstnanců zahrnuje také případné zaměstnance zahraničních dceřiných společností.\n\nPočty zaměstnanců u ministerstev jsou včetně podřízených organizačních složek. Uvedeny subjekty či skupiny subjektů s počtem zaměstnanců nad 1 000.\n\n"}
{"id": "694767", "url": "https://cs.wikipedia.org/wiki?curid=694767", "title": "Švédská rallye", "text": "Švédská rallye\n\nŠvédská rallye je rallyeová soutěž a součást Mistrovství světa v rallye pořádaná ve Švédsku. Jedná se o zimní rallye, která se jezdí na sněhu.\n\nPrvní ročník byl pořádán v roce 1950 pod názvem Rallye Půlnočního slunce v okolí města Värmland. Odpočátku byla soutěž pořádána z kraje února. Švédská rallye 1967 změnila pořadatelské město na Karlstadt, zázemí soutěže a týmy ale fungují ve městě Hagfors. Švédská rallye 1973 se stala součástí prvního ročníku Mistrovství světa v rallye 1973. Od té doby nebyly pořádány pouze dva ročníky. V roce 1974 nebyla soutěž pořádána kvůli ropné krizi a v roce 1990 kvůli nedostatku sněhu. Stejnými problémy byla postižena i Švédská rallye 2005, kdy u vozů nefungovaly pneumatiky s hroty.\n\nCharakteristikou tratí je Švédsko shodné s finskou rallye, jediný rozdíl je v zimních podmínkách. Soutěž je náročná na navigaci, protože v zasněžené krajině jsou špatně vidět orientační body. Zpočátku zde vždy vítězili skandinávští jezdci. Teprve Švédská rallye 2004 přinesla zlom, když ji vyhrál Sebastien Loeb. Nejúspěšnější jezdec zde je Stig Blomqvist, který zde vyhrál sedmkrát. Z toho dvakrát s vozy Audi Quattro a čtyřikrát s vozy Saab 96. Pětkrát zde vyhrál Marcus Grönholm, třikrát s vozem Peugeot 206 WRC a dvakrát s vozem Ford Focus RS WRC.\n"}
{"id": "694768", "url": "https://cs.wikipedia.org/wiki?curid=694768", "title": "Kočky neberem", "text": "Kočky neberem\n\nKočky neberem byla pop-punková / hard rocková hudební skupina z Mladé Boleslavi. Kapela se začala dávat dohromady v roce 2004, ale aktivní se stala až v roce 2007. V únoru 2015 oznámila ukončení činnosti.\n\nV roce 2004 začal sbormistr a učitel hudby Milan Klipec dávat ve svém studiu dohromady kapelu z jeho žáků. 6. října 2004 vzniká první zkušební formace kapely Kočky neberem, tehdy ještě bez názvu.\nSamotný název \"Kočky neberem\" vymyslel také Milan Klipec, když kapela měla zahrát na prvním koncertě a nevěděli, jaký vybrat název. Od té doby se v kapele často mluvilo o změně názvu, ale vždy se došlo k závěru, že i přes velmi zavádějící formulaci to je velice originální a nechali si ho.\n\nPrvní oficiální demo CD kapely, obsahující většinu převzatých písniček, ale už i první 3 vlastní. CD se prodávalo jen na koncertech a mělo celkem slušný úspěch. Kapela demo nahrála v ART Studiu Milana Klipce v Mladé Boleslavi.\n\nPrvní singl kapely a zároveň první zkušenost s profesionálním studiem. Singl obsahuje písničku Hoří v plné a zkrácené verze. Byla to první písnička, která se objevila i v éteru rádií. Písnička Hoří se stala jednou z nejhranějších na koncertech kapely.\n\nDalší singl, který obsahoval 3 písničky. Celej Svět, Pro Tebe a Cirkus Inferno. Singl byl nahráván v nejprestižnějším českém studiu SONO Records. Písnička Pro Tebe se pravidelně objevuje v rádiích. Cirkus Inferno se stal jednou z nejoblíbenějších písniček na koncertech u lidí.\n\nV roce 2009 zvítězila v anketě popularity na okrese Mladá Boleslav, v roce 2010 zvítězila v anketě popularity Středočeského kraje a také v celostátní vyhledávací soutěži kapel v Modré Vopici, díky které natočili singl Cirkus Inferno ve studiu SONO Records. V zimě roku 2010 se také kapela poprvé objevuje v televizi. Nahrála vstup do online televize Balcony TV. V roce 2011 se kapela dostala do českého finále celosvětové soutěže Emergenza festival, kde skončila na 3. místě a dostala se tak na Sázavafest 2011. Také se dostala do finále soutěže o festival Natruc a do top 12 v soutěži Šance Muzikus o festival Rock for People.\nZa další úspěchy kapela považuje koncerty s kapelami Mig 21, Mňága a Žďorp, UDG, Švihadlo, Rybičky 48, Nightwork, Prague Ska Conspiracy, Medvěd 009, Mandrage a další.\n\nKapela byla stylově velice různorodá. Hlavní žánry ovlivňující styl kapely byly Metal, Punk-rock, Pop-punk, Hard rock či SKA.\n\n"}
{"id": "694770", "url": "https://cs.wikipedia.org/wiki?curid=694770", "title": "Rallye Šumava 2011", "text": "Rallye Šumava 2011\n\nRallye Šumava 2011 je název druhého podniku šampionátu Mezinárodní mistrovství České republiky v rallye 2011. Soutěž byla zrušena po tragické havárii, kdy vůz číslo 22 Jiřího Skoupila havaroval na druhém testu a jezdec na místě zemřel. Žádné výsledky nebyly započítány.\n\nJiž před oficiálním zrušením soutěže se většina ostatních jezdců rozhodla ze soutěže odstoupit.\n"}
{"id": "694774", "url": "https://cs.wikipedia.org/wiki?curid=694774", "title": "Schwangau", "text": "Schwangau\n\nSchwangau je obec, která se nachází v okrese Ostallgäu v Bavorsku, v Německu. Obec leží 4 km od většího města Füssen a pouhých 1,5 km od Hohenschwangau.\n\nKromě Schwangau k obci náleží místní části Alterschrofen, Brunnen, Erlisholz, Hohenschwangau, Horn, Mühlberg a Waltenhofen. Obec nemá železniční stanici, ale vedou zde autobusové linky.\n\nNejvětší přínos financí pro tuto oblast je především turistický ruch a zemědělství.\nV oblasti se nachází slavný zámek Neuschwanstein.\n"}
{"id": "694780", "url": "https://cs.wikipedia.org/wiki?curid=694780", "title": "Výhrada (mezinárodní právo)", "text": "Výhrada (mezinárodní právo)\n\nVýhrada k mezinárodní smlouvě je námitka, kterou některá z jejích smluvních stran dává proti některému z jejích ustanovení a chce tak vůči sobě vyloučit jeho právní účinek. Smyslem je umožnit přístup ke smlouvě co nejširšímu počtu států. V minulosti převládal názor, že k přijetí výhrady je nutný souhlas všech smluvních stran, po druhé světové válce však vzrostl počet mnohostranných smluv a toto stanovisko se zmírnilo. Stát se nyní nestane účastníkem smlouvy jen v případě, že jeho výhradu nepřijme žádný z ostatních smluvních států. Smlouva může výhrady výslovně zakázat nebo povolit, pokud je výčet povolených výhrad taxativní, jsou ostatní zakázány. Obecně však není povolena výhrada, která by byla neslučitelná s předmětem a účelem smlouvy. Výhrady jsou upraveny ve článcích 19–23 Vídeňské úmluvy o smluvním právu.\n\nVýhrada musí být učiněna k autentifikovanému textu smlouvy při některém z aktů, kterým stát dává najevo svůj definitivní souhlas být smlouvou vázán (nejčastěji ratifikace). Nelze ji podat dodatečně, ale je možné jí později odvolat. \n\nPokud některý stát podá výhradu k některému ustanovení mezinárodní smlouvy a ostatní státy s tím souhlasí, pak se ve vztahu mezi státem, který podal výhradu, a ostatními státy použije dané ustanovení ve znění této výhrady, ale mezi ostatními státy navzájem bez této výhrady. Pokud by některý ze států (např. jeden stát ze šesti) podal proti výhradě námitku, pak ve vztahu mezi státy, které podaly výhradu a námitku se dané ustanovení vůbec nebude používat a mezi státem, který podal výhradu, a ostatními se použije ve znění výhrady. Poslední případ je, když někdo proti výhradě podá nejenom námitku, ale zároveň prohlásí, že se necítí takovouto smlouvou ve vztahu ke státu, který podal výhradu, vázán. Pak by se tato smlouva používala mezi všemi státy, ale ve vztahu mezi státem, který podal výhradu, a státem, který s tím nesouhlasí, jakoby vůbec neexistovala.\n"}
{"id": "694783", "url": "https://cs.wikipedia.org/wiki?curid=694783", "title": "Kevin Youkilis", "text": "Kevin Youkilis\n\nKevin Edmund Youkilis (* 15. března 1979, Cincinnati, Ohio, USA) je bývalý americký baseballista. Hrál americkou Major League Baseball za týmy Boston Red Sox, Chicago White Sox a New York Yankees. V roce 2014 působil v japonské lize v týmu Tohoku Rakuten Golden Eagles.\n\nJe dvojnásobným vítězem Světové série z let 2004 a 2007.\n\n"}
{"id": "694787", "url": "https://cs.wikipedia.org/wiki?curid=694787", "title": "FH Wiener Neustadt", "text": "FH Wiener Neustadt\n\nVyšší odborná škola Wiener Neustadt (německy: \"Fachhochschule Wiener Neustadt\", zkr. \"FH Wiener Neustadt\" nebo \"FHWN\") je rakouská vysoká škola ve Vídeňském Novém Městě, která nabízí vzdělání v oblasti techniky, ekonomiky, zdravotnictví, sportu a bezpečnosti.\n\nV letech 1994-2004 nabízela škola pouze magisterské studium. V roce 2004 bylo studium, na základě Boloňského procesu, rozděleno na nové stupně - bakalářský a magisterský. Bakalářské studium trvá šest semestrů a magisterské čtyři.\n\nFHWN byla založena jako první škola svého typu v celém Rakousku v roce 1994. V současné době nabízí škola přibližně 3 tisíce míst pro studenty ve 3 kampusech ve městech Wiener Neustadt, Wieselburg a Tulln. Studium na této škole úspěšně absolvovalo již více než 4 a půl tisíce studentů.\n\nDíky internacionalizaci vzdělání má škola výměnné programy s více jak 60 zahraničními vysokými školami. Většina oborů je vyučována v němčině, nicméně škola nabízí i mezinárodní obory v angličtině. Například v roce 2003 byl spuštěn obor \"Mezinárodní obchodní poradenství\" (anglicky: \"Business Consultancy International\"), kde je zastoupeno více jak 50 národností.\n\n"}
{"id": "694788", "url": "https://cs.wikipedia.org/wiki?curid=694788", "title": "Cinéma du réel", "text": "Cinéma du réel\n\nCinéma du réel (česky doslovně \"Opravdové / Reálné kino\") je mezinárodní filmový festival dokumentárních filmů, který organizuje Bibliothèque publique d'information (Bpi) v Paříži. Festival je významný pro dokumentární kinematografii ve Francii i v zahraničí. Každoročně nabízí odborníkům i široké veřejnosti zhruba 200 filmů promítaných v různých sekcích jak přímo v Centre Georges Pompidou, tak i v jiných promítacích sálech v Paříži i v Île-de-France.\n\nFestival založili Jean-Michel Arnold a Jean Rouch z Bpi v roce 1978, aby nahradil podobný festival \"L'Homme regarde l'homme\" (Člověk pozoruje člověka), který založil v roce 1975 Jacques Willemont.\n\n\n\n\n\n"}
{"id": "694792", "url": "https://cs.wikipedia.org/wiki?curid=694792", "title": "Allgäu", "text": "Allgäu\n\nAllgäu je oblast nacházející se na jih od bavorského Švábska a východního Bádenska-Württemberska. Spadá tak do oblasti sousedící s Rakouskem. Allgäu netvoří územně správní jednotku.\n\nOblast je oblíbená mezi turisty především díky krásné krajině a nedotčené přírodě. Alpské oblasti Allgäu nad 2 000 metrů nadmořské výšky jsou oblíbená místa pro zimní sporty. Ve východní části Allgäu se nachází světoznámý zámek Neuschwanstein.\nAllgäu je proslulá také díky mlékárenskému průmyslu.\n\nNa jihu se vypínají Algavské Alpy, které však nejsou součástí oblasti samé.\n\n"}
{"id": "694793", "url": "https://cs.wikipedia.org/wiki?curid=694793", "title": "Prüferova grupa", "text": "Prüferova grupa\n\nV teorii grup se pro prvočíslo \"p\" rozumí Prüferovou \"p\"-grupou taková \"p\"-grupa, v které má každý prvek \"p\" \"p\"tých odmocnin. Pro každé \"p\" existuje (až na izomorfismus) právě jedna Prüferova grupa a je značena formula_1.\n\nPrüferovy grupy jsou pojmenovány po německém matematikovi Heinzovi Prüferovi. Jedná se o spočetné Abelovy grupy. Prüferovy grupy mohou být reprezentovány podmnožinou komplexní jednotkové kružnice, do které jsou zařazeny právě všechny formula_2té odmocniny z jedné \n(násobení odpovídá skládání otáčení).\n\nPrüferovy grupy jsou divizibilní grupy, t.j. rovnice formula_3 má řešení pro libovolné celé číslo formula_4 a libovolný prvek grupy formula_5. Naopak každá divizibilní Abelova grupa je izomorfní přímému součtu Prüferových grup a kopií aditivní grupy racionálních čísel formula_6.\n"}
{"id": "694795", "url": "https://cs.wikipedia.org/wiki?curid=694795", "title": "RAC Rallye", "text": "RAC Rallye\n\nRAC Rallye, nebo také Rallye Velké Británie či Velšská rallye je označení britského podniku v šampionátech Mistrovství světa v rallye.\n\nJedná se o jednu z nejstarších soutěží šampionátu. Často se konala jako poslední podnik a rozhodovalo se v ní o titulech. Soutěž je vždy náročná charakteristikou trati a proměnlivým počasím. První ročníky se jely v letech 1932 až 1939 a prvním vítězem byl Loughborough s vozem Lancaster. Opět byla soutěž pořádána od roku 1951, kdy Appleyard vyhrál s vozem Jaguar XK 120. Ročníky 1957 a 1967 nebyly pořádány. Od soutěže RAC Rallye 1973 je soutěž součástí Mistrovství světa. Prvním vítězem se stal Timo Mäkinen s vozem Ford Escort RS 1600. RAC Rallye 1981 vyhrál Hannu Mikkola s vozem Audi Quattro A1 jako první s pohonem všech kol. Od té doby zde tyto vozy dominují. RAC Rallye 1996 byla zařazena do kalendáře Mistrovství světa v rallye 1996 ale jen pro kategorii W2L. Tehdy zde zvítězil Armin Schwarz s vozem Toyota Celica GT-Four ST-205.\nPrvní hattrick zde s vozem Saab 96 slavil v letech 1960 až 1962 Erik Carlsson. Do RAC Rallye 1989 zde od té doby až na dvě výjimky vítězili skandinávští jezdci. Pouze RAC Rallye 1972 a RAC Rallye 1976 vyhrál Roger Clark s Escortem. RAC Rallye 1973, RAC Rallye 1974 a RAC Rallye 1975 znamenaly hattrick pro Timo Mäkinena. 3 vítězství má i Colin McRae ze soutěží RAC Rallye 1994, RAC Rallye 1995 a RAC Rallye 1997. První dvě vítězství vybojoval s vozem Subaru Impreza 555 a třetí s Imprezou WRC. Ročníky Rallye Velké Británie 1998, Rallye Velké Británie 1999 a Rallye Velké Británie 2000 vynesly hattrick dalšímu jezdci Subaru World Rally Teamu, kterým byl Richard Burns. Tři vítězství zde vybojovali i Marcus Grönholm (Rallye Velké Británie 2001, Velšská rallye 2006 a Velšská rallye 2007) a Sebastien Loeb (Velšská rallye 2008, Velšská rallye 2009 a Velšská rallye 2010). Nejúspěššnější jezdci jsou čtyřnásobní vítězové Hannu Mikkola (1978, 1979, 1981 a 1982) a Petter Solberg (2002, 2003, 2004 a 2005).\nNa soutěži se vždy dařilo týmu Škoda Motorsport, který často vyhrával v nižších kategoriích. V roce 1972 se tu radoval Sveisvoll s vozem Škoda 120 S. V letech 1975, 1976 a 1977 zde vyhrál John Haugland s vozy Škoda 120 S a Škoda 130 RS. RAC Rallye 1982 vyhrál Kalnay s vozem Škoda 120 LS Rallye a tento úspěch zopakoval na RAC Rallye 1983 Ladislav Křeček. RAC Rallye 1993 a 1994 vyhrál svou skupinu vůz Škoda Favorit 136 L/A Rallye, kdy tyto úspěchy vybojovali Emil Triner a Pavel Sibera. Největším úspěchem je absolutní třetí místo, které vybojoval Stig Blomqvist s vozem Škoda Felicia Kit Car v ročníku 1996, čtvrté místo, které vybojoval Bruno Thiry s vozem Škoda Octavia WRC v roce 1999 a pátá pozice Schwarze z roku 2001 se stejným vozem.\n"}
{"id": "694799", "url": "https://cs.wikipedia.org/wiki?curid=694799", "title": "Lubango", "text": "Lubango\n\nLubango je hlavní město angolské provincie Huila. Při posledním sčítání lidu byla jeho populace 100 757. Do roku 1975 neslo město název Sá da Bandeira. Město je také oficiálně nejchladnějším místem Angoly. Nejnižší naměřená teplota činí -2 °C.\nV roce 1882, přibližně 1000 portugalských osadníků přišlo z ostrova Madeira do oblasti dnešního města. Osada zde byla založena roku 1885. V tomtéž roce se v oblasti usídlilo 40 rodin z JAR. Původní jméno Grootfontein bylo nahrazeno portugalskou vládou názvem SA de Bandeira. Protože místní kmen odmítl žít ve městě, stalo se SA de Bandeira prvním angolským městem v bílou většinou. \nMěsto bylo stavěno ku obrazu portugalské architektury a portugalských zvyklostí. Město se rozvíjelo jako významné centrum zemědělství a dopravní centrum s vlastním letištěm a nádražím.\n\nPo získání nezávislosti Angoly na Portugalsku v návaznosti na události z 25. dubna roku 1974, bylo město přejmenováno na Lubango. Během angolské občanské války v letech 1975-2002, Lubango sloužilo jako hlavní základna kubánských, SWAPO a vládních jednotek. Kvůli občanské válce prudce klesla ekonomická vyspělost Angoly i oblasti. Ovšem po skončení občanské války v roce 2002, město navázalo na velký ekonomický růst před válkou a stalo se ekonomickým centrem oblasti.\nEkonomika města je založena na zemědělství, zejména masných výrobcích, obilovinách, sisalu, tabáku, ovoci a zelenině z okolních oblastí. \nS nadmořskou výškou 1760 m nad mořem, je Lubango jedním z nejvýše položených měst v Angole. Během dne je počasí horké a vlhké v noci se však velmi ochladí. Roční průměrná teplota je 18 °C. Nejchladnějším měsícem je červen, kdy se mohou objevovat i mrazy.\n"}
{"id": "694805", "url": "https://cs.wikipedia.org/wiki?curid=694805", "title": "Wikinomie", "text": "Wikinomie\n\nWikinomie - \"Jak masová spolupráce mění svět a obchod\" je kniha od Dona Tapscotta a Anthonyho D. Williamse zaměřená na současné internetové trendy nejen pro byznys, ale i pro různé kreativní činnosti. Je to kniha, která vyšla v originále v roce 2006 (v češtině v roce 2010) a jejímž cílem je ukázat firmám cestu nových přístupů a inovací k získání větší prestiže i zisků. Hlavní myšlenka knihy vychází z předpokladu, že lidstvo stojí na počátku nové éry, kdy slovo dostává i jednotlivec, který se díky online prostředí a novým nástrojům může podílet na vzniku celosvětové online encyklopedie (např. Wikipedie) nebo může pomoci vylepšit nový software (např. Linux) apod. Možnosti počátku 21. století vedou lidstvo ke kolaborativní ekonomice: \"(...) kde firmy mohou existovat vedle sebe s miliony samostatných tvůrců, kteří se mohou propojovat a společně vytvářet hodnoty (prostřednictvím děl, obsahů aj.) ve volně propojených sítích.\" \n\n\nNástrahy wikonomie (kolaborativní ekonomiky) jsou podobné jako u crowdsourcingu (wikinomii lze chápat jako jeden z možných způsobů realizace crowdsourcingu). Patří sem zejména:\n"}
{"id": "694812", "url": "https://cs.wikipedia.org/wiki?curid=694812", "title": "Inkvizitor (Červený trpaslík)", "text": "Inkvizitor (Červený trpaslík)\n\nInkvizitor (anglicky \"The Inquisitor\") je druhá epizoda páté série (a celkově dvacátá šestá) britského sci-fi sitcomu \"Červený trpaslík\". Poprvé byla odvysílána 27. února 1992 na stanici BBC2.\n\nČerveného trpaslíka navštíví Inkvizitor, samoopravovací android, jenž se toulá vesmírem a podrobuje každou žijící bytost soudu, zda vedla plnohodnotný život. Lister s Krytonem jsou Inkvizitorem odsouzeni k zániku, vzpomínky ostatních na ně jsou vymazány. Dvojice se odhodlá samozvanému soudci postavit.\n\nLister si čte komiksovou verzi Vergilovy Aeneidy. Rimmer se mu posmívá, že je to to jediné, co kdy četl kromě leporela. Dave zpochybňuje manévr s trojským koněm a navrhuje rčení danajský dar (podle Řeků) změnit na dacanský dar (podle Trójanů).\n\nNěco se zmocní vlády nad Kosmikem a ten zamíří zpět na Červeného trpaslíka. Je to Inkvizitor, samoopravovací android, jenž navštíví každou duši v dějinách kosmu a podrobí ji soudu, zda vedla užitečný život. Aby byl soud spravedlivý, soudí každého jeho vlastní já. Pokud se dotyčný nedokáže obhájit, je vymazán z historie a nahrazen tím, komu nikdy nebyl dán dar života (neoplodněná vajíčka, spermie, jež neuspěly).\n\nNa Červeném trpaslíku je každý z členů jeho posádky podroben soudu. Rimmer a Kocour jsou sobecká a povrchní stvoření, jež nikdy neměla na to stát se něčím víc (to odporuje dílům, ve kterých vystupuje Arnoldovo alter ego Eso Rimmer) a jejich existence je tak obhájena. Lister a Kryton mohli velice snadno vést mnohem užitečnější život, avšak nikdy se o to ani nepokusili, proto jsou shledáni nehodní své existence. Inkvizitor je nejprve spoutá k sobě okovy na rukou i na nohách, vymaže všechny vzpomínky na ně a vše, co kdy ve svém životě učinili; poté se chystá odstranit i jejich fyzickou podobu.\nV poslední chvíli se objeví Kryton z budoucnosti, motorovou pilou uřízne Inkvizitorovi jeho ruku s rukavicí ovládající časoprostorové kontinuum a kopne ji směrem k Listerovi a Krytonovi. Zatímco jim Kryton z budoucnosti vysvětluje, jak bude on (a později tedy i současný Kryton) zabit, rozmáčkne mu Inkvizitor hlavu o stěnu. Jeho poslední slovo, jímž se jim snaží poradit s dešifrováním ovládání rukavice je „Enig“.\n\nLister s Krytonem uniknou, dorazí k zamčeným dveřím, ale Holly je nepustí dál, protože je již nezná. Později se objeví rovněž Kocour s Rimmerem, kteří na ně již také zapomněli. Rimmer je chce zabít, v čemž mu zabrání nový Lister, jenž zaujal Daveovo místo v časoprostorovém kontinuu. Pak Arnie navrhne, aby je vyvezli nahoru do vězení. Avšak zaútočí na ně Inkvizitor a svými paprsky zabije nového Listera a nového Krytona. Lister sebere ze země ruku nového Listera, jenž byl doslova rozmetán na kusy. Tuto ruku použije k otevření dveří hangáru (ty jsou vybaveny čtečkou papilárních linií) a i s Krytonem se uchýlí do Kosmiku.\nKryton rozluští ovládání Inkvizitorovy rukavice, je to varianta dešifrovacího systému Enigma (jeho poslední slova), pomocí rukavice nechá jejich pouta zestárnout o půl milionu let, ta se tak změní v prach. Do Kosmiku za nimi přijdou Rimmer s Kocourem, rozhodli se postavit na jejich stranu proti Inkvizitorovi.\n\nVšichni se odeberou do skladiště na Červeném trpaslíkovi, kde mají podle Krytona z budoucnosti svést s Inkvizitorem rozhodující bitvu. Kocoura s Rimmerem Inkvizitor zabije, Listera nejprve omladí a pak z něj udělá starce, když se jej chystá vymazat, odláká Kryton jeho pozornost, takže jej Lister může zmrazit paprskem z rukavice.\n\nKryton se vrátí zpět v čase, aby jim umožnil získat časovou rukavici. Lister mezitím odnese Inkvizitora nad jakousi hlubokou propast na lodi, kde jej pověsí. Když Inkvizitor přijde k sobě, domlouvá Listerovi, že není schopen jej zabít. Dave zapálí provaz, na kterém Inkvizitor visí, ten se přepálí, avšak Lister jej na poslední chvíli zachytí a Inkvizitorovi tak zachrání život. Poté mu vysvětlí, že jej zachránil proto, že jej jako svého zachránce nyní nemůže vymazat z historie, protože jinak by zemřel. Dokonce mu vrátí jeho rukavici času. Inkvizitor však namítá, že pokud jej vymaže, nebude moci jeho život ohrozit zavěšením nad propastí a může jej tedy vygumovat bez rizika. Lister hraje překvapeného a smířeného s osudem, Inkvizitor něco naťuká na své rukavici, avšak paprsek nevyjde prstem, ale zápěstím, jde o zpětný paprsek rukavice času (kterou Kryton přeprogramoval), jenž Inkvizitora vymaže z historie včetně jeho svévolných zásahů do ní. Časoprostorové kontinuum se obnoví, objeví se Kryton, Rimmer a Kocour.\nKryton na počátku epizody popisuje Aeneidu jako \"epos o Agamemnónově boji o Helenu Trojskou\". Ačkoliv se v ní píše též o Trojském koni, dílo jako celek není o Agamemnonovi či Trojské Heleně (o obou se dočteme více v Homérově \"Iliadě\").\n\nRimmer přirovná Listera s Krytonem, které Inkvizitor připoutal k sobě k Sydneymu Poitierovi a Tonymu Curtisovi ve filmu \"Útěk v řetězech\".\n\n"}
{"id": "694819", "url": "https://cs.wikipedia.org/wiki?curid=694819", "title": "František Bíroš", "text": "František Bíroš\n\nFrantišek Bíroš (15. listopad 1913, Likavka u Ružomberka - 2. listopad 1944, poblíž osady Bahníky) byl československý voják a velitel výsadku Manganese.\n\nNarodil se 15. listopadu 1913 v Likavce v chudé rodině. Otec Ján byl lesním dělníkem, matka Johana, rozená Šťastná byla zemědělskou dělnicí. Měl více sourozenců, ale dospělosti se dožili jen dva bratři. Otec zemřel v roce 1923 na následky zranění. V Likavci absolvoval obecnou školu a v Ružomberoku 2 roky měšťanské. Poté se vyučil číšníkem a pracoval v nádražním bufetu v Ružomberoku. 1. října 1935 nastoupil základní vojenskou službu u telegrafního praporu v Turčianskom Svätém Martině. Po roce služby byl povýšen na svobodníka a 20. září 1937 propuštěn do zálohy. Pracoval v Ružomberoku jako drážní dělník až do 16. června 1938, kdy byl povolán na mimořádné vojenské cvičení spojené s činnou službou v období mobilizace. Po propuštění do zálohy pracoval jako textilní dělník v Ružomberoku.\n\nDne 24. května 1939 přešel do Polska, kde byl v Krakově prezentován do československého vojska. Polsko opustil v červnu téhož roku a po připlutí do Francie byl zařazen do Cizinecké legie. Po vypuknutí II. světové války byl prezentován u československého zahraničního vojska a zařazen k telegrafnímu praporu. Bojů o Francii se nezúčastnil.\n\nPo příchodu do Anglie byl znovu zařazen k telegrafistů. 28. října 1940 byl povýšen na desátníka. Dokončil měšťanskou školu a 2. července 1942 byl povýšen na četaře. Po vytipování k výcviku pro plnění zvláštních úkolů absolvoval od 9. ledna do 10. února praxi na čs. vojenské radiostanici (včetně pobytu v nemocnici po prodělané fraktuře nohy). Od 12. února 1943 do 10. dubna 1944 absolvoval zdokonalovací výcvik na čs. vojenské radiostanici, konspirační cvičení a parakurz. Dále potom prodělal individuální spojovací cvičení, kurz výcviku práce s Eurikou a S-Phonem a opakovací parakurz. Dne 2. května 1944 se v hodnosti četaře přesunul na vyčkávací stanici v Itálii.\n\nPo půlnoci 10. června 1944 byl s ostatními příslušny skupiny vysazen u Veľkých Uherců. Podařilo se mu nalézt spojení na odboj a stal se členem štábu připravujícího SNP. Pracoval pod velením kpt. Krátkého jako telegrafista. Po potlačení povstání ustoupil s ostatními 28. října 1944 na Donovaly. Dne 2. listopadu byl poblíž obce Bahníky zastřelen příslušníky německých jednotek, kterými byl předcházející den při zátahu zajat.\n\nV září 1945 bylo exhumováno jeho tělo a 26. září pohřbeno s vojenskými poctami v rodné obci. 1. prosince 1945 byl in memoriam povýšen až na poručíka pěchoty a 18. července 1948 byl povýšen na nadporučíka pěchoty v záloze.\n\nV roce 1991 mu byla v rodné obci odhalena pamětní deska.\n\n\n"}
{"id": "694822", "url": "https://cs.wikipedia.org/wiki?curid=694822", "title": "Fontcouverte (Aude)", "text": "Fontcouverte (Aude)\n\nFontcouverte je francouzská obec v departementu Aude.\n\n\"Počet obyvatel\"\n\n\n"}
{"id": "694826", "url": "https://cs.wikipedia.org/wiki?curid=694826", "title": "Aféra Francop", "text": "Aféra Francop\n\nAféra Francop byl námořní incident na širém moři ze dne 4. listopadu 2009, při němž se Izraelské vojenské námořnictvo zmocnilo nákladní lodi \"MV Francop\" ve východní části Středozemního moře a zabavilo stovky tun zbraní směřujících údajně z Íránu pro Hizballáh. Incident je též známý pod vojenským názvem jako operace Čtyři druhy.\n\nIzraelské velení obdrželo výzvědnou informaci, že loď \"MV Francop\" přepravuje zbraně pocházející z Íránu a určené pro Hizballáh. Loď byla zadržena asi 160 km od pobřeží Izraele, poblíž Kypru.\n\n4. listopadu 2009 byla loď vyzvána vysílačkou z izraelského raketometného člunu, aby zastavila a podrobila se prohlídce. Námořní komando Šajetet 13 pak vstoupilo na palubu bez jakéhokoli odporu. Podle sdělení námořnictva posádka nebyla do pašerácké akce zasvěcena a při prohlídce spolupracovala. Vojáci otevřeli přepravní kontejnery a objevili bedny se zbraněmi a municí, ukryté za pytli s polyetylénovým granulátem. Mluvčí Izraelských obranných sil (IOS) řekl, že na lodi byly „desítky kontejnerů s množstvím zbraní, maskované jako civilní náklad mezi stovkami dalších kontejnerů na palubě“. Vojáci pak loď eskortovali do izraelského přístavu Ašdod, kde byla podrobena důkladné prohlídce.\n\nPodle IOS byl náklad naložen v egyptské Damietě, kam dorazil z íránského Bandar Abbasu 25. října. Loď směřovala dále do Limassolu na Kypru a Latakie v Sýrii. Podle IOS byla zásilka určena Hizballáhu, který bojoval proti Izraeli v druhé libanonské válce 2006. Po válce RB OSN v rezoluci č. 1701 zakázala posílání zbraní Hizballáhu.\n\nVelitel izraelského námořnictva řekl, že zabavených zbraní bylo desetkrát více než při operaci Noemova archa (aféra Karine A). Zásilka zbraní vážila 320 tun a byla uložena v kontejnerech s íránským dopravním označením.\n\nZabavená zásilka obsahovala 9000 minometných granátů, 2125 raket typu Kaťuša ráže 107 mm, 685 raketových roznětek, 690 raket ráže 122 mm, 21 100 tříštivých ručních granátů F-1 a 566 220 nábojů do samopalu AK-47. Izraelská armáda odhadla, že zásilka představuje asi desetinu zásob Hizballáhu. Jde o největší zásilku zbraní, které Izrael kdy zabavil.\n\n5. listopadu 2009 pozvala izraelská armáda a ministerstvo zahraniční vyslance a diplomaty ze 44 zemí, vojenské přidělence 27 armád a mezinárodní média k prohlídce zbraní a munice zabavené na lodi \"Francop\".\n\nIzraelský prezident Šimon Peres prohlásil: „Celý svět dnes vidí obrovský rozpor mezi prohlášeními Sýrie a Íránu a jejich skutečnými činy. Zadržení lodi má nejen zásadní vojenský význam, ale i význam politický. S fakty se nedá polemizovat.“ Ministerský předseda Benjamin Netanjahu to nazval „válečným zločinem, který vyžaduje svolání mimořádného zasedání Rady bezpečnosti“.\n\nHizballáh vydal tiskové prohlášení, ve kterém popřel „jakoukoli spojitost se zbraněmi, které prý sionistický nepřítel zabavil na palubě Francopu“. Mluvčí Palestinské samosprávy Ghassan Chatíb prohlásil, že „jelikož izraelské vedení ani společnost nechtějí mír, používají jakoukoli záminku, aby se vyhnuly mírovým závazkům, jako je tomu i v případě íránské zásilky“.\n\nJeden z hlavních komentářů v íránských médiích tvrdil, že „Izraelská propaganda“ měla odvrátit pozornost od údajných válečných zločinů Izraele během operace Lité olovo. Syrský ministr zahraničí Walid Muallem řekl: „Někteří oficiální piráti na moři, někdy vystupující jako námořnictvo, jindy jako inspektoři, se snaží poškodit obchodní styky mezi Sýrií a Íránem. Tato loď nevezla íránské zbraně do Sýrie a neobsahovala žádný vojenský materiál pro výrobu zbraní v Sýrii. Tato loď vezla obchodní zboží ze Sýrie do Íránu.“ Když Izrael zveřejnil fotografie nákladu, agentura IRNA prohlásila zasílací doklady od \"ministerstva Sepah\" za padělané s poukazem, že ministerstvo Sepah bylo přejmenováno na ministerstvo obrany již před 20 lety a že \"žádná země neposílá tajné zásilky zbraní do jiné země s kompletním označením zásilky\". Izraelské ministerstvo zahraničí odpovědělo, že celní nálepky 'Sepah' se vyskytovaly na některých starších bednách s municí (7.62 mm náboje, 122 mm rakety a 106 mm protitankové granáty).\n\n"}
{"id": "694829", "url": "https://cs.wikipedia.org/wiki?curid=694829", "title": "Štefan Košina", "text": "Štefan Košina\n\nŠtefan Košina (12. ledna 1915, Ľutová – 28. listopadu 1983, Velká Británie) byl československý voják a příslušník výsadku Manganese.\n\nNarodil se 12. ledna 1915 v Ľutovcích v okrese Bánovce nad Bebravou. Otec Štefan vlastnil malé hospodářství, matka Zuzana, rozená Antalová byla v domácnosti. Měl sedm sourozenců.\n\nV rodné obci absolvoval obecnou školu a poté pracoval na rodinném hospodářství. V roce 1934 odešel do Čech, kde pracoval v zahradnictví; nejprve u Mělníka a později u Slaného. 1. října 1937 nastoupil základní vojenskou službu u pěšího pluku v Jihlavě. Od 5. května do září 1938 sloužil u jednotek SOS. Po okupaci Čech a Moravy se vrátil na Slovensko. Nejprve sloužil jako voják, později jako příslušník finanční stráže.\n\n6. července 1939 překročil hranice směrem do Polska. Po krátkém pobytu v táboře v Malých Bronovicích se po začátku II. sv. války dostal přes Rumunsko do Francie. 11. listopadu byl zařazen do československého zahraničního vojska a v jeho řadách se účastnil bojů o Francii. 1. února 1940 byl povýšen na svobodníka.\n\n26. června 1940 se dostal do Anglie. Zařazen byl ke 2. pěšího praporu. Již v hodnosti desátníka byl na podzim 1941 zařazen do výcviku pro zvláštní úkoly. Od 21. února 1942 do dubna 1944 absolvoval základní sabotážní kurz, parakurz a kurz průmyslové sabotáže, dále potom dokončovací kurz, výcvik v zaměstnání a kurz střelecký. Prodělal kurz obsluhy naváděcího radiomajáku Eureka, opakovací parakurz a dokončovací kurz. 22. dubna 1944 se již v hodnosti rotného v Londýně oženil, z manželství se narodila dcera, manželství bylo ale brzy rozvedeno. 2. května 1944 byl přesunut na vyčkávací stanici v Itálii.\n\nDne 10. června 1944 po půlnoci byl s ostatními příslušníky skupiny vysazen poblíž Veľkých Uherců. Skupině se s obtížemi podařilo nalézt napojení na odboj a dostat se do štábu pro přípravu SNP. Byl podřízen kpt. Krátkému a pracoval jako telegrafista. Po potlačení povstání společně s ostatními 28. října 1944 ustoupil na Donovaly.\n\nV noci 1. listopadu 1944 byl zajat německými jednotkami. U výslechu v Banské Bystrici se mu dle připravené legendy podařilo vyšetřovatele přesvědčit, že je tesař nakupující dřevo. Jeho doklady byly uznány za pravé a následně byl propuštěn. Ve své rodné obci byl zajat ruskými partyzány a jako potenciální zrádce byl vyslýchán. Po propuštění se mu podařilo dostat se do jiné partyzánské jednotky, v jejíž řadách se dostal do Svobodovy armády.\n\nDne 11. června 1945 se ohlásil na MNO. 29. ledna 1946 byl povýšen na nadporučíka pěchoty v záloze. V řadách armády setrval do 13. listopadu 1946. Poté odešel na Slovensko, kde pracoval jako správce vojenského penzionu. V červnu 1948 emigroval přes Německo do Anglie. Tam se živil jako dělník a a později jako technik. V roce 1952 se znovu oženil, z manželství vzešly dvě dcery. V roce 1958 získal britské občanství.\n\nZemřel 28. listopadu 1983 na následky zranění po pádu ze schodů.\n\n\n"}
{"id": "694830", "url": "https://cs.wikipedia.org/wiki?curid=694830", "title": "Drahomír Vaňura", "text": "Drahomír Vaňura\n\nDrahomír Vaňura (8. března 1915, Moravské Bránice – 2. listopadu 1944 poblíž osady Bahníky) byl československý voják a příslušník výsadku Manganese.\n\nNarodil se 8. března v Moravských Bránicích. Otec Jan pracoval u dráhy, matka Anna, rozená Chrástová byla v domácnosti. Měl dva bratry. Obecnou školu a čtyři třídy gymnázia absolvoval ve Zvolenu. Poté se v Novém Mestě nad Váhom vyučil elektromontérem. Maturitu získal v roce 1939 na Vyšší elektrotechnické průmyslové škole v Bratislavě. Po návratu do Čech pracoval jako montér a později jako úředník u ČSD. Vojenskou službu nevykonal z důvodu udělení studijního volna.\n\n21. prosince 1939 se z Brna přes Maďarsko, Turecko, Sýrii a Bejrút dostal do Francie. Po prezentaci byl zařazen k telegrafnímu praporu. Bojů o Francii se nezúčastnil. 7. července 1940 se dostal do Anglie a byl zařazen ke štábní rotě a později přeložen k telegrafní. Absolvoval školu pro důstojníky a 28. října 1942 povýšen na svobodníka aspiranta.\nZačátkem roku 1943 byl zařazen do výcviku pro zvláštní úkoly. Od 8. ledna 1943 do 10. dubna 1944 absolvoval základní sabotážní kurz, parakurz a speciální radiovou přípravu. Výcvik dále pokračoval v přípravě na civilní zaměstnání, konspiračním cvičením a již v hodnosti četaře aspiranta absolvoval pokračovací parakurz, spojovací cvičení a kurz práce s Eurikou a S-Phone. Výcvik zakončil opakovacím parakurzem. 2. května 1944 se s ostatními příslušníky své skupiny přesunul do Itálie.\n\nDne 10. června 1944 po půlnoci byl s ostatními příslušníky skupiny vysazen poblíž Veľkých Uherců. Skupině se s obtížemi podařilo nalézt napojení na odboj (určitou dobu se ukrýval v Bratislavě) a dostat se do štábu pro přípravu SNP. Byl podřízen kpt. Krátkému a pracoval jako telegrafista. Po potlačení povstání společně s ostatními 28. října 1944 ustoupil na Donovaly. 2. listopadu byl poblíž obce Bahníky zastřelen příslušníky německých jednotek, kterými byl předcházející den při zátahu zajat.\n\nJeho tělo bylo 20. září 1945 exhumováno a 28. září 1945 pohřbeno s vojenskými poctami na hřbitově v Brně. 1. prosince 1945 byl in memoriam povýšen do hodnosti podporučíka spojovacích vojsk a dále na poručíka spojovacích vojsk. 18. července 1948 byl in memoriam povýšen do hodnosti nadporučíka spojovacích vojsk.\n\n\n"}
{"id": "694831", "url": "https://cs.wikipedia.org/wiki?curid=694831", "title": "Mistrovství Evropy v basketbalu mužů 2011", "text": "Mistrovství Evropy v basketbalu mužů 2011\n\n37. mistrovství Evropy v basketbalu mužů se konalo ve dnech 31. srpna – 18. září v litevských městech Kaunas, Vilnius, Šiauliai, Panevėžys, Alytus a Klaipėda. Turnaje se zúčastnilo 24 týmů. Mistrem Evropy se stali basketbalisté Španělska.\n\n Španělsko – Polsko 83-78 (22-15, 22-16, 17-21, 22-26) \n\n31. srpna 2011 (15:15 ) - Cido Arena (Panevėžys)\nRozhodčí: Damir Javor (SVN), Sergej Michajlov (RUS), Petri Mäntylä (FIN)\nŠpanělsko: Calderón (-), Navarro (23), Rudy (4), P. Gasol (29), M. Gasol (16); Rubio (-), Reyes (1), Claver (-), San Emeterio (3), Llull (-), Ibaka (7), Sada (-)\nPolsko: Koszarek (19), Kelati (18), Berisha (-), Szewczyk (10), Hrycaniuk (12); Łapeta (-), Skibniewski (4), Waczyński (-), Pamuła (3), Leończyk (6), Szczotka (6), Wiśniewski (-)\n\n31. srpna 2011 (17:45) - Cido Arena (Panevėžys)\nRozhodčí: Zoran Šutulović (MON), Spyros Gontas (GRE), Sergij Zaščuk (UKR)\nTurecko: Kerem Tunçeri (2), Ömer Onan (10), Hidayet (14), Ersan (6), Ömer Aşık (4); Cenk (8), Sinan (1), Preldžić (9), İzzet (2), Oğuz (5), Ender (4), Enes (14)\n\nPortugalsko: Da Silva (9), Andrade (5), Santos (5), Miranda (8), Évora (12); Tavares (5), Costa (-), Minhava (3), Sousa (-), Fonseca (4), Silva (3), Gonçalves (2)\n31. srpna 2011 (21:00) - Cido Arena (Panevėžys)\nRozhodčí: Sreten Radović (CRO), Robert Vyklický (CZE), Petar Obradović (BIH)\nLitva: Kalnietis (7), Pocius (6), Kaukėnas (16), Jankūnas (2), Javtokas (4); Songaila (5), Jasaitis (11), Valančiūnas (-), Lavrinovič (12), Jasikevičius (13), Petravičius (4)\n\nVelká Británie: Adegboye (-), Reinking (13), Deng (25), Freeland (14), Clark (15); Lawrence (-), Lenzly (-), Sullivan (2), Boateng (-)\n\n1. září 2011 (15:15) - Cido Arena (Panevėžys)\nRozhodčí: Robert Vyklický (CZE), Petar Obradović (BIH), Miroslav Tomov (BUL)\n\nPortugalsko: Da Silva (2), Andrade (11), Santos (9), Miranda (13), Évora (6); Tavares (17), Costa (3), Minhava (2), Fonseca (4), Silva (-), Gonçalves (6)\n\nŠpanělsko: Calderón (7), Navarro (17), Rudy (9), P. Gasol (20), M. Gasol (10); Rubio (5), Reyes (10), Claver (-), San Emeterio (1), Llull (2), Ibaka (4), Sada (2)\n\n1. září 2011 (17:45) - Cido Arena (Panevėžys)\nRozhodčí: Sreten Radović (CRO), Damir Javor (SVN), Petri Mäntylä (FIN)\nVelká Británie: Adegboye (2), Reinking (6), Sullivan (3), Deng (22), Clark (-); Lawrence (-), Lenzly (3), Van Oostrum (4), Freeland (7), Boateng (4), Johnson (10)\nTurecko: Kerem Tunçeri (5), Ömer Onan (14), Hidayet (7), Ersan (4), Ömer Aşık (7); Cenk (6), Sinan (2), Preldžić (15), İzzet (2), Oğuz (12), Ender (5), Enes (11)\n\n1. září 2011 (21:00) - Cido Arena (Panevėžys)\nRozhodčí: Spyros Gontas (GRE), Zoran Šutulović (MON), Sergej Michajlov (RUS)\n\nPolsko: Koszarek (6), Kelati (16), Berisha (10), Szewczyk (10), Hrycaniuk (5); Łapeta (8), Skibniewski (4), Waczyński (-), Pamuła (6), Leończyk (4), Szczotka (2), Wiśniewski (6)\n\nLitva: Kalnietis (19), Kaukėnas (11), Jasaitis (8), Jankūnas (6), Javtokas (1); Delininkaitis (7), Pocius (10), Songaila (14), Valančiūnas (7), Lavrinovič (6), Jasikevičius (8)\n2. září 2011 (15:15) - Cido Arena (Panevėžys)\nRozhodčí: Zoran Šutulović (MON), Sergej Michajlov (RUS), Robert Vyklický (CZE)\n\nŠpanělsko: Calderón (2), Navarro (3), Rudy (11), P. Gasol (21), M. Gasol (18); Rubio (4), Reyes (10), Claver (4), San Emeterio (2), Llull (3), Ibaka (8), Sada (-)\n\nVelká Británie: Lenzly (2), Reinking (9), Deng (17), Freeland (4), Clark (14); Adegboye (8), Van Oostrum (-), Sullivan (5), Boateng (2), Johnson (8)\n\n2. září 2011 (17:45) - Cido Arena (Panevėžys)\nRozhodčí: Damir Javor (SVN), Petri Mäntylä (FIN), Miroslav Tomov (BUL)\n\nPortugalsko: Da Silva (12), Andrade (8), Santos (12), Miranda (9), Évora (2); Tavares (13), Costa (13), Minhava (2), Fonseca (2), Gonçalves (-)\nPolsko: Koszarek (18), Kelati (8), Szczotka (1), Hrycaniuk (8), Szewczyk (13); Berisha (16), Łapeta (2), Skibniewski (4), Waczyński (-), Leończyk (11)\n\n2. září 2011 (21:00) - Cido Arena (Panevėžys)\nRozhodčí: Sreten Radović (CRO), Spyros Gontas (GRE), Sergij Zaščuk (UKR)\nTurecko: Kerem Tunçeri (2), Ömer Onan (10), Hidayet (9), Ersan (20), Ömer Aşık (11); Cenk (-), Preldžić (7), Oğuz (2), Ender (2), Enes (5)\nLitva: Kalnietis (9), Kaukėnas (11), Jasaitis (11), Jankūnas (7), Javtokas (4); Pocius (9), Songaila (12), Lavrinovič (-), Jasikevičius (7), Petravičius (5)\n\n4. září 2011 (15:15) - Cido Arena (Panevėžys)\nRozhodčí: Spyros Gontas (GRE), Petar Obradović (BIH), Sergij Zashchuk (UKR)\nVelká Británie: Adegboye (6), Reinking (9), Deng (31), Freeland (4), Clark (5); Lawrence (3), Lenzly (17), Van Oostrum (-), Sullivan (-), Archibald (3), Boateng (-), Johnson (7)\n\nPortugalsko: Da Silva (4), Andrade (24), Santos (9), Miranda (10), Évora (8); Costa (-), Minhava (18), Fonseca (-), Silva (-), Gonçalves (-)\n\n4. září 2011 (17:45) - Cido Arena (Panevėžys)\nRozhodčí: Zoran Šutulović (MON), Sergej Mikhajlov (RUS), Miroslav Tomov (BUL\nPolsko: Koszarek (7), Kelati (11), Szczotka (-), Hrycaniuk (15), Szewczyk (12); Berisha (21), Łapeta (2), Skibniewski (9), Pamuła (3), Leończyk (4)\nTurecko: Kerem Tunçeri (6), Ömer Onan (9), Hidayet (13), Ersan (14), Ömer Aşık (4); Cenk (-), Sinan (-), Preldžić (11), İzzet (-), Oğuz (5), Ender (2), Enes (19)\n\n4. září 2011 (21:00) - Cido Arena (Panevėžys)\nRozhodčí: Sreten Radović (CRO), Damir Javor (SVN), Petri Mäntylä (FIN)\n\nLitva: Kalnietis (7), Kaukėnas (11), Jasaitis (6), Jankūnas (8), Javtokas (7); Delininkaitis (3), Pocius (11), Songaila (4), Valančiūnas (13), Lavrinovič (3), Jasikevičius (6)\nŠpanělsko: Calderón (12), Navarro (22), Rudy (8), P. Gasol (17), M. Gasol (8); Rubio (-), Reyes (4), Llull (5), Ibaka (15), Sada (-)\n\n5. září 2011 (15:15) - Cido Arena (Panevėžys)\nRozhodčí: Spyros Gontas (GRE), Robert Vyklický (CZE), Miroslav Tomov (BUL)\nVelká Británie: Adegboye (2), Reinking (9), Deng (28), Freeland (27), Clark (7); Lenzly (7), Archibald (6), Johnson (2)\n\nPolsko: Koszarek (15), Kelati (14), Szczotka (-), Szewczyk (10), Hrycaniuk (15); Berisha (19), Łapeta (2), Skibniewski (-), Waczyński (-), Pamuła (-), Leończyk (6)\n\n5. září 2011 (17:45) - Cido Arena (Panevėžys)\nRozhodčí: Sreten Radović (CRO), Zoran Šutulović (MON), Damir Javor (SVN)\n\nŠpanělsko: Calderón (5), Navarro (9), Rudy (11), Ibaka (9), M. Gasol (12); Rubio (-), Reyes (11), San Emeterio (-), Llull (-), Sada (-)\nTurecko: Kerem Tunçeri (-), Ömer Onan (5), Hidayet (12), Ersan (6), Ömer Aşık (12); Sinan (-), Preldžić (18), Ender (10), Enes (2)\n\n5. září 2011 (21:00) - Cido Arena (Panevėžys)\nRozhodčí: Sergej Mikhajlov (RUS), Petar Obradović (BIH), Sergij Zashchuk (UKR)\nPortugalsko: Da Silva (10), Andrade (16), Santos (9), Miranda (5), Évora (8); Tavares (14), Costa (-), Minhava (2), Sousa (-), Fonseca (3), Silva (-), Gonçalves (2)\nLitva: Kalnietis (10), Pocius (14), Jasaitis (12), Jankūnas (6), Valančiūnas (8); Kaukėnas (13), Delininkaitis (4), Songaila (6), Lavrinovič (8), Jasikevičius (14), Javtokas (3)\n\n Srbsko – Itálie 80-68 (10-18, 25-11, 22-24, 23-15)\n\n31. srpna 2011 (15:15) - Šiaulių Arena (Šiauliai)\nRozhodčí: Christos Christodoulou (GRE), Volodymyr Drabikovskyj (UKR), Marius Ciulin (ROM)\n\nSrbsko: Teodosić (15), Tepić (15), Kešelj (7), Savanović (5), Krstić (8); Rašić (5), Bjelica (3), Marković (2), Perović (6), Mačvan (14)\nItálie: Hackett (7), Belinelli (9), Mancinelli (8), Gallinari (15), Cusin (2); Maestranzi (-), Carraretto (2), Bargnani (22), Mordente (3), Cinciarini (-), Datome (-)\n31. srpna 2011 (17:45) - Šiaulių Arena (Šiauliai)\nRozhodčí: Ademir Zurapović (BIH), Renaud Geller (BEL), Aleksandar Milojević (MAC)\nFrancie: Parker (31), Batum (10), Gélabale (11), Diaw (14), Noah (10); Albicy (-), Traoré (2), Piétrus (3), De Colo (4), Tchicamboud (4)\nLotyšsko: Strēlnieks (6), Blūms (32), Kuksiks (6), Bērziņš (3), Šeļakovs (-); Meiers (8), Dairis Bertāns (3), Freimanis (11), Jurevičus (-), Jeromanovs (-), Mejeris (-), Dāvis Bertāns (9)\n\n31. srpna 2011 (21:00) - Šiaulių Arena (Šiauliai)\nRozhodčí: Srđan Dožai (CRO), Apostolos Kalpakas (SWE), Anton Machlin (RUS)\nNěmecko: Schaffartzik (10), Hamann (-), Benzing (12), Nowitzki (25), Kaman (18); Herber (8), Schultze (-), Ohlbrecht (6), Schwethelm (9), Pleiß (-), Staiger (2), Jagla (1)\n\nIzrael: Nissim (-), Halperin (7), Pnini (20), Eliyahu (11), Green (3); Ohayon (-), Naimi (7), Blu (6), Mekel (2), Burstein (5), Kadir (3)\n\n1. září 2011 (15:15) - Šiaulių Arena (Šiauliai)\nRozhodčí: Srđan Dožai (CRO), Marius Ciulin (ROM), David Berekashvili (GEO)\nLotyšsko: Strēlnieks (12), Blūms (15), Dāvis Bertāns (2), Bērziņš (-), Šeļakovs (-); Meiers (2), Dairis Bertāns (10), Freimanis (19), Jurevičus (1), Kuksiks (16), Mejeris (-)\nSrbsko: Teodosić (9), Tepić (5), Kešelj (5), Savanović (19), Krstić (23); Rašić (4), Paunić (10), Bjelica (2), Marković (2), Perović (9), Mačvan (4)\n\n1. září 2011 (17:45) - Šiaulių Arena (Šiauliai)\nRozhodčí: Christos Christodoulou (GRE), Apostolos Kalpakas (SWE), Aleksandar Milojević (MAC)\n\nIzrael: Ohayon (-), Halperin (15), Pnini (3), Blu (14), Green (3); Nissim (2), Mekel (9), Burstein (3), Eliyahu (15), Kadir (4), Kokia (-)\nFrancie: Parker (21), Batum (15), Gélabale (13), Diaw (6), Noah (9); Seraphin (5), Albicy (-), Kahudi (3), Traoré (8), Piétrus (-), De Colo (3), Tchicamboud (2)\n\n1. září 2011 (21:00) - Šiaulių Arena (Šiauliai)\nRozhodčí: Volodymyr Drabikovskyj (UKR), Ademir Zurapović (BIH), Renaud Geller (BEL)\nItálie: Hackett (5), Belinelli (15), Carraretto (-), Gallinari (17), Cusin (2); Mancinelli (11), Bargnani (8), Mordente (4), Cinciarini (-)\nNěmecko: Schaffartzik (11), Hamann (-), Benzing (14), Nowitzki (21), Kaman (17); Herber (6), Schultze (-), Ohlbrecht (4), Schwethelm (3)\n\n2. září 2011 (15:15) - Šiaulių Arena (Šiauliai)\nRozhodčí: Volodymyr Drabikovskyj (UKR), Aleksandar Milojević (MAC), David Berekashvili (GEO)\nSrbsko: Teodosić (6), Tepić (4), Kešelj (15), Savanović (24), Krstić (18); Rašić (5), Paunić (-), Bjelica (2), Marković (5), Perović (3), Mačvan (7)\n\nIzrael: Nissim (16), Halperin (18), Pnini (9), Blu (16), Eliyahu (14); Naimi (-), Mekel (-), Burstein (-), Kadir (7)\n2. září 2011 (17:45) - Šiaulių Arena (Šiauliai)\nRozhodčí: Christos Christodoulou (GRE), Marius Ciulin (ROM), Anton Machlin (RUS)\n\nLotyšsko: Strēlnieks (2), Blūms (4), Kuksiks (19), Mejeris (-), Meiers (5); Dairis Bertāns (8), Freimanis (4), Jeromanovs (-), Dāvis Bertāns (5), Bērziņš (5), Šeļakovs (10)\n\nItálie: Hackett (2), Belinelli (11), Carraretto (2), Gallinari (7), Bargnani (36); Maestranzi (-), Mancinelli (8), Mordente (3), Cinciarini (-), Cusin (-), Datome (2)\n2. září 2011 (21:00) - Šiaulių Arena (Šiauliai)\nRozhodčí: Srđan Dožai (CRO), Ademir Zurapović (BIH), Apostolos Kalpakas (SWE)\nFrancie: Parker (32), Batum (14), Gélabale (10), Diaw (2), Noah (8); Seraphin (2), Traoré (4), Piétrus (2), De Colo (2)\nNěmecko: Schaffartzik (12), Hamann (7), Benzing (3), Nowitzki (20), Kaman (8); Herber (-), Schultze (-), Ohlbrecht (1), Schwethelm (7), Pleiß (-), Staiger (6), Jagla (1)\n4. září 2011 (15:15) - Šiaulių Arena (Šiauliai)\nRozhodčí: Ademir Zurapović (BIH), Anton Makhlin (RUS), David Berekashvili (GEO)\n\nIzrael: Nissim (-), Halperin (9), Pnini (12), Blu (11), Eliyahu (26); Ohayon (7), Naimi (9), Mekel (7), Burstein (3), Kadir (5), Green (2)\nLotyšsko: Strēlnieks (8), Blūms (27), Kuksiks (12), Bērziņš (2), Šeļakovs (14); Meiers (5), Dairis Bertāns (7), Freimanis (4), Jurevičus (2), Dāvis Bertāns (7)\n4. září 2011 (17:45) - Šiaulių Arena (Šiauliai)\nRozhodčí: Srđan Dožai (CRO), Marius Ciulin (ROM), Aleksandar Milojević (MAC)\n\nItálie: Hackett (10), Belinelli (19), Carraretto (7), Gallinari (18), Bargnani (22); Maestranzi (-), Mancinelli (4), Mordente (4), Cusin (-), Datome (-)\nFrancie: Parker (8), De Colo (4), Batum (20), Diaw (21), Noah (10); Seraphin (-), Albicy (2), Kahudi (-), Traoré (11), Piétrus (4), Tchicamboud (3), Gélabale (8)\n\n4. září 2011 (21:00) - Šiaulių Arena (Šiauliai)\nRozhodčí: Christos Christodoulou (GRE), Volodymyr Drabikovskyj (UKR), Renaud Geller (BEL)\n\nNěmecko: Schaffartzik (11), Hamann (10), Benzing (5), Nowitzki (25), Kaman (10); Herber (3), Schultze (-), Ohlbrecht (-), Schwethelm (-), Pleiß (-), Staiger (-)\nSrbsko: Teodosić (12), Tepić (8), Kešelj (6), Mačvan (5), Krstić (15); Rašić (5), Marković (2), Savanović (18), Perović (4)\n\n5. září 2011 (15:15) - Šiaulių Arena (Šiauliai)\nRozhodčí: Ademir Zurapović (BIH), Apostolos Kalpakas (SWE), Anton Makhlin (RUS)\n\nIzrael: Ohayon (4), Halperin (10), Pnini (22), Blu (17), Eliyahu (16); Nissim (7), Mekel (3), Burstein (-), Kadir (10), Green (7)\n\nItálie: Hackett (15), Belinelli (6), Carraretto (-), Gallinari (19), Bargnani (26); Maestranzi (-), Mancinelli (16), Mordente (5), Cinciarini (5), Cusin (-), Datome (3)\n\n5. září 2011 (17:45) - Šiaulių Arena (Šiauliai)\nRozhodčí: Marius Ciulin (ROM), Aleksandar Milojević (MAC), David Berekashvili (GEO)\nLotyšsko: Strēlnieks (2), Dairis Bertāns (15), Dāvis Bertāns (5), Mejeris (-), Šeļakovs (5); Meiers (11), Freimanis (13), Blūms (2), Jurevičus (-), Jeromanovs (-), Kuksiks (27), Bērziņš (-)\nNěmecko: Schaffartzik (11), Hamann (4), Benzing (11), Nowitzki (11), Kaman (11); Herber (2), Schultze (6), Ohlbrecht (-), Schwethelm (4), Pleiß (11), Staiger (8), Jagla (2)\n\n5. září 2011 (21:00) - Šiaulių Arena (Šiauliai)\nRozhodčí: Christos Christodoulou (GRE), Srđan Dožai (CRO), Renaud Geller (BEL)\n\nSrbsko: Teodosić (11), Tepić (2), Kešelj (25), Savanović (10), Krstić (22); Rašić (11), Bjelica (2), Marković (3), Perović (4), Mačvan (6)\nFrancie: Parker (24), Batum (18), Gélabale (11), Diaw (15), Noah (14); Seraphin (11), Albicy (-), Kahudi (4), Piétrus (-), De Colo (-), Tchicamboud (-)\n\n \n Černá Hora – Makedonie 70-65pp (15-14, 10-16, 24-19, 12-12 - 61-61, 9-4)\n31. srpna 2011 (15:30) - Alytaus Arena (Alytus)\nRozhodčí: Luigi Lamonica (ITA), Marek Ćmikiewicz (POL), Emin Moğulkoç (TUR)\n\nČerná Hora: Cook (8), Bakić (6), Dašić (20), Dragičević (12), Vraneš (2); Vučević (7), Jeretin (6), Šćepanović (-), Borisov (-), Mihailović (-), Bjelica (-), Peković (9)\nMakedonie: McCalebb (17), Ilievski (8), V. Stojanovski (7), Antić (11), Samardžiski (5); Sokolov (5), D. Stojanovski (4), Čekovski (8)\n\n31. srpna 2011 (18:00) - Alytaus Arena (Alytus)\nRozhodčí: Miguel Ángel Pérez (SPA), Milivoje Jovčić (SER), Juris Kokainis (LAT)\nŘecko: Calathes (13), Zisis (13), Papanikolaou (5), Fotsis (9), Bourousis (12); Xanthopoulos (2), Vasiliadis (-), Mavroidis (-), Bramos (10), Koufos (10), Sloukas (-), Kaimakoglou (2)\n\nBosna a Hercegovina: Vasiljević (9), Domercant (7), Ikonić (-), Teletović (6), Kikanović (15); Gordić (12), Bavčić (1), Đedović (8), Bajramović (9)\n\n31. srpna 2011 (21:00) - Alytaus Arena (Alytus)\nRozhodčí: Robert Lottermoser (GER), David Chambon (FRA), Fernando Rocha (POR)\nChorvatsko: Draper (-), Simon (4), Bogdanović (27), Andrić (6), Barać (-); Tomić (14), Popović (12), Stipčević (3), Tomas (2), Markota (11), Žorić (5)\nFinsko: Koponen (14), Huff (11), Salin (13), Muurinen (7), Kotti (6); Koivisto (6), Nikkilä (2), Lee (7), Mäkäläinen (-), Möttölä (3), Rannikko (10)\n\n1. září 2011 (15:30) - Alytaus Arena (Alytus)\nRozhodčí: Luigi Lamonica (ITA), David Chambon (FRA), Jurgis Laurinavičius (LIT)\nBosna a Hercegovina: Vasiljević (9), Domercant (6), Đedović (19), Teletović (23), Kikanović (9); Gordić (14), Jazvin (-), Ikonić (9), Bavčić (-), Bajramović (5)\nČerná Hora: Cook (16), Bakić (-), Dašić (14), Dragičević (13), Vučević (6); Jeretin (12), Šćepanović (3), Borisov (-), Mihailović (-), Vraneš (-), Bjelica (6), Peković (16)\n1. září 2011 (18:00) - Alytaus Arena (Alytus)\nRozhodčí: Miguel Ángel Pérez (SPA), Juris Kokainis (LAT), Emin Moğulkoç (TUR)\n\nFinsko: Koponen (21), Huff (5), Salin (6), Muurinen (2), Kotti (1); Koivisto (-), Nikkilä (1), Lee (13), Mäkäläinen (-), Möttölä (5), Virtanen (6), Rannikko (1)\n\nŘecko: Calathes (6), Zisis (14), Papanikolaou (2), Fotsis (9), Bourousis (19); Xanthopoulos (-), Vasiliadis (5), Mavroidis (2), Bramos (9), Koufos (7), Sloukas (2), Kaimakoglou (6)\n1. září 2011 (21:00) - Alytaus Arena (Alytus)\nRozhodčí: Robert Lottermoser (GER), Milivoje Jovčić (SER), Fernando Rocha (POR)\n\nMakedonie: McCalebb (19), Ilievski (18), V. Stojanovski (5), Antić (15), Gečevski (10); Sokolov (-), D. Stojanovski (2), Čekovski (1), Samardžiski (8)\nChorvatsko: Draper (13), Simon (10), Bogdanović (11), Andrić (1), Barać (4); Tomić (10), Popović (3), Stipčević (-), Tomas (5), Markota (12), Žorić (7)\n\n3. září 2011 (15:30) - Alytaus Arena (Alytus)\nRozhodčí: Robert Lottermoser (GER), Milivoje Jovčić (SER), Fernando Rocha (POR)\n\nFinsko: Rannikko (7), Koponen (14), Huff (7), Kotti (10), Lee (12); Koivisto (17), Nikkilä (2), Muurinen (4), Salin (9), Mäkäläinen (-), Möttölä (10), Virtanen (-)\nBosna a Hercegovina: Vasiljević (2), Domercant (25), Đedović (2), Teletović (6), Kikanović (7); Gordić (-), Nešović (-), Jazvin (-), Ikonić (8), Milošević (2), Bavčić (1), Bajramović (11)\n3. září 2011 (18:00) - Alytaus Arena (Alytus)\nRozhodčí: Luigi Lamonica (ITA), David Chambon (FRA), Jurgis Laurinavičius (LIT)\n\nŘecko: Calathes (7), Zisis (9), Papanikolaou (1), Fotsis (16), Bourousis (10); Xanthopoulos (2), Vasiliadis (3), Mavroidis (1), Bramos (-), Koufos (3), Sloukas (-), Kaimakoglou (6)\nMakedonie: McCalebb (27), Ilievski (6), V. Stojanovski (2), Antić (12), Gečevski (11); Sokolov (-), D. Stojanovski (3), Čekovski (11), Samardžiski (-)\n\n3. září 2011 (21:00) - Alytaus Arena (Alytus)\nRozhodčí: Miguel Ángel Pérez (SPA), Marek Ćmikiewicz (POL), Emin Moğulkoç (TUR)\n\nChorvatsko: Draper (9), Simon (9), Bogdanović (6), Žorić (3), Tomić (26); Andrić (3), Popović (23), Stipčević (-), Markota (8), Rudež (-), Barać (-)\nČerná Hora: Cook (5), Bakić (-), Dašić (12), Dragičević (17), Peković (9); Vučević (4), Jeretin (18), Šćepanović (7), Borisov (-), Mihailović (-), Vraneš (-), Bjelica (9)\n\n4. září 2011 (15:30) - Alytaus Arena (Alytus)\nRozhodčí: Miguel Ángel Pérez (SPA), Emin Moğulkoç (TUR), Juris Kokainis (LAT)\nMakedonie: McCalebb (18), Ilievski (2), V. Stojanovski (16), Antić (14), Gečevski (8); Sokolov (6), D. Stojanovski (-), Čekovski (4), Samardžiski (4)\nFinsko: Rannikko (1), Koponen (11), Huff (6), Kotti (9), Lee (10); Koivisto (11), Nikkilä (-), Muurinen (6), Salin (8), Mäkäläinen (-), Möttölä (8)\n4. září 2011 (18:00) - Alytaus Arena (Alytus)\nRozhodčí: Robert Lottermoser (GER), Milivoje Jovčić (SER), Fernando Rocha (POR)\n\nČerná Hora: Cook (4), Šćepanović (5), Dašić (2), Dragičević (4), Peković (15); Vučević (4), Jeretin (7), Bakić (-), Borisov (6), Mihailović (-), Bjelica (8)\nŘecko: Zisis (4), Xanthopoulos (2), Bramos (4), Koufos (19), Bourousis (2); Vasiliadis (11), Calathes (12), Fotsis (14), Papanikolaou (3), Mavroidis (-), Sloukas (-), Kaimakoglou (-)\n\n4. září 2011 (21:00) - Alytaus Arena (Alytus)\nRozhodčí: Luigi Lamonica (ITA), Marek Ćmikiewicz (POL), Jurgis Laurinavičius (LIT)\n\nBosna a Hercegovina: Vasiljević (3), Domercant (23), Đedović (9), Teletović (26), Kikanović (2); Gordić (-), Ikonić (10), Bavčić (7), Bajramović (12)\nChorvatsko: Draper (8), Simon (11), Bogdanović (16), Žorić (6), Tomić (23); Andrić (1), Popović (10), Stipčević (1), Markota (4), Rudež (-)\n5. září 2011 (15:30) - Alytaus Arena (Alytus)\nRozhodčí: David Chambon (FRA), Jurgis Laurinavičius (LIT), Marek Ćmikiewicz (POL)\nFinsko: Rannikko (2), Koponen (10), Huff (6), Kotti (11), Lee (12); Koivisto (6), Nikkilä (2), Muurinen (5), Salin (8), Mäkäläinen (-), Virtanen (9)\nČerná Hora: Cook (4), Mihailović (2), Dašić (2), Dragičević (7), Peković (16); Vučević (4), Jeretin (9), Bakić (-), Borisov (14), Bjelica (7)\n\n5. září 2011 (18:00) - Alytaus Arena (Alytus)\nRozhodčí: Miguel Ángel Pérez (SPA), Robert Lottermoser (GER), Juris Kokainis (LAT)\n\nŘecko: Calathes (9), Zisis (9), Bramos (2), Fotsis (17), Koufos (7); Xanthopoulos (-), Bourousis (11), Vasiliadis (17), Papanikolaou (-), Kaimakoglou (2)\nChorvatsko: Draper (3), Simon (11), Bogdanović (4), Andrić (9), Tomić (10); Popović (14), Stipčević (2), Markota (-), Rudež (-), Žorić (2), Barać (14)\n5. září 2011 (21:00) - Alytaus Arena (Alytus)\nRozhodčí: Luigi Lamonica (ITA), Milivoje Jovčić (SER), Fernando Rocha (POR)\n\nMakedonie: McCalebb (22), Ilievski (7), V. Stojanovski (4), Antić (15), Gečevski (13); Mirakovski (-), Sokolov (-), D. Stojanovski (5), Čekovski (7), Samardžiski (2)\nBosna a Hercegovina: Vasiljević (9), Domercant (5), Đedović (15), Teletović (8), Kikanović (5); Gordić (4), Ikonić (5), Bavčić (-), Bajramović (12)\n\n Belgie – Gruzie 59-81 (11-20, 13-17, 18-21, 17-23)\n\n31. srpna 2011 (15:30) - Švyturio Arena (Klaipėda)\nRozhodčí: Ilija Belošević (SER), Seffi Shemmesh (ISR), Csaba Cziffra (HUN)\n\nBelgie: Van Rossom (-), Lauwers (8), Faison (7), Beghin (13), Van den Spiegel (4); Moors (7), Oveneke (-), Steinbach (-), Tabu (2), Muya (6), De Zeeuw (-), Mbenga (12)\n\nGruzie: Tsintsadze (8), Markoishvili (5), Sanikidze (13), V. Boisa (10), Pachulia (16); Gamqrelidze (1), A. Boisa (2), Shermadini (7), Parghalava (-), Haynes (4), Shengelia (13), Tskitishvili (2)\n\n31. srpna 2011 (18:00) - Švyturio Arena (Klaipėda)\nRozhodčí: Juan Carlos Arteaga (SPA), Oļegs Latiševs (LAT), Tomas Jasevičius (LIT)\nSlovinsko: Lakovič (6), Ožbolt (4), Z. Dragič (12), Slokar (4), Lorbek (18); Smodiš (-), Udrih (3), Murič (-), G. Dragič (13), Jagodnik (3), Begić (4)\n\nBulharsko: Rowland (20), Kostov (7), Videnov (14), D. Ivanov (5), Vărbanov (4); K. Ivanov (5), Marinov (-), Avramov (2), Georgiev (2), Banev (-)\n\n31. srpna 2011 (21:00) - Švyturio Arena (Klaipėda)\nRozhodčí: Fabio Facchini (ITA), Murat Biricik (TUR), Oliver Krause (GER)\nRusko: Bykov (8), Ponkrašov (3), Chrjapa (8), Kirilenko (20), Mozgov (4); Voronševič (6), Fridzon (12), Šved (10), Monja (2)\n\nUkrajina: Zabirčenko (5), Burtt (7), Pustozvonov (6), Pečerov (6), Kravcov (12); Lukašov (3), Kolčenko (9), Saltovets’ (-), Liščuk (13), Kozlov (3), Fesenko (-)\n1. září 2011 (15:30) - Švyturio Arena (Klaipėda)\nRozhodčí: Fabio Facchini (ITA), Oliver Krause (GER), Neil Wilkinson (ENG)\nBulharsko: Rowland (22), Georgiev (3), Videnov (17), D. Ivanov (3), Vărbanov (4); K. Ivanov (8), Kostov (6), Avramov (-), Janev (3), Banev (2)\nBelgie: Van Rossom (17), Lauwers (-), Faison (3), Beghin (13), Van den Spiegel (12); Moors (9), Tabu (8), Muya (3), De Zeeuw (-), Mbenga (-)\n1. září 2011 (18:00) - Švyturio Arena (Klaipėda)\nRozhodčí: Juan Carlos Arteaga (SPA), Tomas Jasevičius (LIT), Murat Biricik (TUR)\nGruzie: Tsintsadze (2), Markoishvili (21), Sanikidze (10), V. Boisa (-), Pachulia (11); Gamqrelidze (-), Shermadini (-), Haynes (7), Shengelia (3), Tskitishvili (4)\nRusko: Bykov (2), Ponkrašov (-), Chrjapa (1), Kirilenko (20), Šabalkin (-); Voronševič (5), Mozgov (6), Fridzon (9), Šved (7), Antonov (3), Monja (12)\n\n1. září 2011 (21:00) - Švyturio Arena (Klaipėda)\nRozhodčí: Ilija Belošević (SER), Seffi Shemmesh (ISR), Oļegs Latiševs (LAT)\n\nUkrajina: Zabirčenko (6), Burtt (14), Pustozvonov (5), Pečerov (2), Kravcov (1); Lukašov (5), Kolčenko (8), Lypovyj (3), Liščuk (9), Kozlov (-), Fesenko (11)\nSlovinsko: Lakovič (4), Ožbolt (4), Z. Dragič (7), Lorbek (12), Begić (14); Slokar (5), Smodiš (9), Udrih (6), Murič (2), G. Dragič (5), Jagodnik (-)\n\n3. září 2011 (15:30) - Švyturio Arena (Klaipėda)\nRozhodčí: Ilija Belošević (SER), Neil Wilkinson (ENG), Tomas Jasevičius (LIT)\nUkrajina: Zabirčenko (12), Burtt (17), Pustozvonov (-), Liščuk (5), Kravcov (7), Lukašov (-), Kolčenko (18), Pečerov (3), Fesenko (5)\nBulharsko: Rowland (9), Videnov (10), Janev (-), D. Ivanov (9), Vărbanov (4); K. Ivanov (9), Kostov (10), Avramov (5), Georgiev (-), Banev (-)\n\n3. září 2011 (18:00) - Švyturio Arena (Klaipėda)\nRozhodčí: Juan Carlos Arteaga (SPA), Seffi Shemmesh (ISR), Oliver Krause (GER)\nSlovinsko: Lakovič (22), Z. Dragič (15), Murič (-), Smodiš (3), Begić (2); Slokar (-), Rupnik (-), Ožbolt (21), Udrih (-), G. Dragič (2), Jagodnik (10), Lorbek (12)\nGruzie: Tsintsadze (5), Markoishvili (16), Sanikidze (10), V. Boisa (3), Pachulia (22); Gamqrelidze (6), Shermadini (-), Haynes (6), Shengelia (6), Tskitishvili (1)\n3. září 2011 (21:00) - Švyturio Arena (Klaipėda)\nRozhodčí: Fabio Facchini (ITA), Oļegs Latiševs (LAT), Csaba Cziffra (HUN)\nRusko: Bykov (3), Chvostov (1), Chrjapa (6), Kirilenko (9), Mozgov (7), Voronševič (17), Fridzon (22), Šved (2), Šabalkin (2), Antonov (7), Monja (-), Ponkrašov (3)\nBelgie: Van Rossom (2), Moors (2), Faison (14), Beghin (8), Van den Spiegel (4); Steinbach (2), Tabu (1), Lauwers (5), Muya (5), De Zeeuw (8), Mbenga (7)\n\nRozhodčí: Fabio Facchini (ITA), Oļegs Latiševs (LAT), Murat Biricik (TUR)\nGruzie: Tsintsadze (14), Markoishvili (14), Sanikidze (8), V. Boisa (1), Pachulia (6); Gamqrelidze (-), Shermadini (4), Haynes (7), Shengelia (12), Tskitishvili (3)\nUkrajina: Zabirčenko (3), Burtt (11), Pustozvonov (5), Liščuk (7), Kracsov (2); Lukašov (5), Kolčenko (2), Lypovyj (-), Saltovec (-), Pečerov (11), Kozlov (-), Fesenko (7)\n4. září 2011 (18:00) - Švyturio Arena (Klaipėda)\nRozhodčí: Juan Carlos Arteaga (SPA), Seffi Shemmesh (ISR), Csaba Cziffra (HUN)\n\nBulharsko: Rowland (14), Videnov (17), Marinov (4), D. Ivanov (23), Vărbanov (2); K. Ivanov (9), Kostov (4), Avramov (2), Georgiev (2), Yanev (-)\nRusko: Bykov (2), Chvostov (-), Chrjapa (12), Kirilenko (25), Mozgov (15); Voroncevič (2), Fridzon (13), Šved (7), Antonov (7), Monja (6), Ponkrašov (-)\n\n4. září 2011 (21:00) - Švyturio Arena (Klaipėda)\nRozhodčí: Ilija Belošević (SER), Tomas Jasevičius (LIT), Neil Wilkinson (ENG)\nBelgie: Van Rossom (-), Muya (2), Faison (13), Beghin (9), Van den Spiegel (16); Moors (4), Steinbach (5), Lauwers (9), De Zeeuw (3), Mbenga (-)\nSlovinsko: G. Dragič (18), Udrih (2), Z. Dragič (6), Smodiš (4), Begić (14); Slokar (7), Lakovič (5), Rupnik (-), Murič (2), Jagodnik (5), Lorbek (7)\nRozhodčí: Fabio Facchini (ITA), Tomas Jasevičius (LIT), Oliver Krause (GER)\n\nGruzie: Tsintsadze (1), Markoishvili (13), Sanikidze (18), V. Boisa (3), Pachulia (13); Shermadini (-), Haynes (15), Shengelia (6), Tskitishvili (-)\n\nBulharsko: Rowland (25), Videnov (9), Marinov (9), D. Ivanov (12), Vărbanov (-); K. Ivanov (15), Kostov (-), Avramov (9), Georgiev (-), Banev (-)\n\n5. září 2011 (18:00) - Švyturio Arena (Klaipėda)\nRozhodčí: Juan Carlos Arteaga (SPA), Ilija Belošević (SER), Oļegs Latiševs (LAT)\nSlovinsko: G. Dragič (4), Ožbolt (8), Z. Dragič (7), Lorbek (14), Begić (6); Slokar (5), Lakovič (8), Smodiš (7), Murič (5), Jagodnik (-)\nRusko: Bykov (5), Chvostov (-), Chrjapa (10), Kirilenko (8), Mozgov (5), Voroncevič (18), Fridzon (5), Šved (5), Antonov (4), Monja (3), Ponkrašov (2)\n5. září 2011 (21:00) – Švyturio Arena (Klaipėda)\nRozhodčí: Seffi Shemmesh (ISR), Murat Biricik (TUR), Neil Wilkinson (ENG)\n\nUkrajina: Zabirčenko (4), Burtt (9), Pustozvonov (4), Liščuk (2), Kravcov (13); Lukašov (8), Kolčenko (10), Lypovyj (5), Saltovec (2), Pečerov (15), Kozlov (-), Fesenko (2)\nBelgie: Van Rossom (17), Muya (2), Faison (5), De Zeeuw (10), Van den Spiegel (5); Moors (-), Oveneke (-), Steinbach (-), Lauwers (13), Mbenga (9)\n\n Německo – Španělsko 68-77 (15-16, 18-20, 22-20, 13-21)\n\n7. září 2011 (15:30) - Siemens Arena (Vilnius)\nRozhodčí: Christos Christodoulou (GRE), Fernando Rocha (POR), Marek Ćmikiewicz (POL)\nNěmecko: Schaffartzik (7), Hamann (7), Benzing (10), Nowitzki (19), Kaman (15); Herber (7), Schultze (-), Ohlbrecht (-), Schwethelm (3), Pleiß (-), Staiger (-)\nŠpanělsko: Calderón (2), Navarro (14), Rudy (6), P. Gasol (19), M. Gasol (24); Rubio (-), Reyes (-), San Emeterio (12), Llull (-), Ibaka (-)\n\n7. září 2011 (18:00) - Siemens Arena (Vilnius)\nRozhodčí: Fabio Facchini (ITA), Seffi Shemmesh (ISR), Sergej Michajlov (RUS)\nTurecko: Ender (2), Ömer Onan (8), Hidayet (13), Ersan (10), Ömer Aşık (10); Sinan (-), Preldžić (11), Kerem Tunçeri (-), Oğuz (6), Enes (4)\nFrancie: Parker (20), Batum (13), Gélabale (3), Diaw (3), Noah (7); Seraphin (2), Kahudi (8), Traoré (8), Piétrus (4), De Colo (-)\n\n7. září 2011 (21:00) - Siemens Arena (Vilnius)\nRozhodčí: Luigi Lamonica (ITA), Damir Javor (SVN), Oļegs Latiševs (LAT)\n\nSrbsko: Teodosić (16), Tepić (12), Kešelj (6), Savanović (16), Krstić (21); Rašić (3), Bjelica (2), Marković (2), Perović (4), Mačvan (8)\n\nLitva: Kalnietis (19), Kaukėnas (8), Jasaitis (9), Jankūnas (13), Javtokas (4); Pocius (13), Songaila (2), Valančiūnas (18), Jasikevičius (14)\n\n9. září 2011 (15:30) - Siemens Arena (Vilnius)\nRozhodčí: Fabio Facchini (ITA), Spyros Gontas (GRE), Apostolos Kalpakas (SWE)\n\nŠpanělsko: Calderón (8), Navarro (14), Rudy (2), P. Gasol (26), M. Gasol (20); Rubio (2), Reyes (4), Claver (2), San Emeterio (2), Llull (2), Ibaka (1), Sada (1)\n\nSrbsko: Teodosić (6), Tepić (8), Kešelj (3), Mačvan (6), Krstić (12); Paunić (3), Bjelica (4), Marković (1), Savanović (11), Perović (5), Marjanović (-)\n\n9. září 2011 (18:00 h) - Siemens Arena (Vilnius)\nRozhodčí: Luigi Lamonica (ITA), Robert Vyklický (CZE), Aleksandar Milojević (MAC)\nNěmecko: Hamann (8), Herber (-), Benzing (-), Nowitzki (19), Kaman (20); Schultze (-), Schaffartzik (10), Schwethelm (14), Pleiß (-), Jagla (2)\n\nTurecko: Ender (5), Ömer Onan (6), Hidayet (9), Ersan (4), Ömer Aşık (19); Cenk (-), Preldžić (7), Kerem Tunçeri (3), Oğuz (3), Enes (11)\n\n9. září 2011 (21:00) - Siemens Arena (Vilnius)\nRozhodčí: Christos Christodoulou (GRE), Fernando Rocha (POR), Petri Mäntylä (FIN)\n\nLitva: Kalnietis (4), Kaukėnas (5), Jasaitis (13), Songaila (9), Javtokas (6); Delininkaitis (-), Pocius (6), Jankūnas (4), Valančiūnas (12), Lavrinovič (2), Jasikevičius (6)\n\nFrancie: Parker (19), Batum (9), Diaw (4), Piétrus (4), Noah (9); Seraphin (-), Kahudi (3), Traoré (4), De Colo (21)\n\n11. září 2011 (15:30) - Siemens Arena (Vilnius)\nRozhodčí: Luigi Lamonica (ITA), Damir Javor (SVN), Petri Mäntylä (FIN)\nSrbsko: Teodosić (20), Tepić (12), Kešelj (-), Savanović (14), Krstić (8); Paunić (-), Bjelica (3), Marković (3), Perović (8), Mačvan (-)\n\nTurecko: Kerem Tunçeri (8), Ömer Onan (11), Hidayet (8), Ersan (10), Ömer Aşık (5); Preldžić (8), Oğuz (-), Ender (6), Enes (11)\n\n11. září 2011 (18:00) - Siemens Arena (Vilnius)\nRozhodčí: Sreten Radović (CRO), Oļegs Latiševs (LAT), Miroslav Tomov (BUL)\nFrancie: Albicy (8), Batum (9), Diaw (5), Piétrus (2), Traoré (16); Seraphin (18), Kahudi (1), De Colo (10), Tchicamboud (-)\n\nŠpanělsko: Calderón (-), Navarro (16), Rudy (15), P. Gasol (11), M. Gasol (9); Rubio (-), Reyes (10), Claver (8), San Emeterio (4), Llull (9), Ibaka (10), Sada (4)\n11. září 2011 (21:00) - Siemens Arena (Vilnius)\nRozhodčí: Fabio Facchini (ITA), Spyros Gontas (GRE), Sergej Michajlov (RUS)\nLitva: Kalnietis (9), Kaukėnas (19), Jasaitis (8), Songaila (4), Javtokas (8); Pocius (2), Jankūnas (2), Valančiūnas (15), Jasikevičius (17)\nNěmecko: Hamann (-), Schwethelm (3), Benzing (18), Nowitzki (16), Kaman (25); Herber (-), Schultze (-), Schaffartzik (13), Staiger (-), Jagla (-)\n\n Gruzie – Makedonie 63-65 (12-13, 14-16, 18-25, 19-11)\n\n8. září 2011 (15:30) - Siemens Arena (Vilnius)\nRozhodčí: Robert Lottermoser (GER), Ademir Zurapović (BIH), Marius Ciulin (ROM)\nGruzie: Tsintsadze (1), Markoishvili (8), Sanikidze (15), V. Boisa (4), Tskitishvili (20); Gamqrelidze (1), A. Boisa (-), Shermadini (1), Haynes (6), Shengelia (7)\n\nMakedonie: McCalebb (27), Ilievski (6), V. Stojanovski (8), Antić (8), Gečevski (4); Mirakovski (-), Sokolov (3), D. Stojanovski (4), Čekovski (-), Samardžiski (5)\n\n8. září 2011 (18:00) - Siemens Arena (Vilnius)\nRozhodčí: Miguel Ángel Pérez (SPA), Srđan Dožai (CRO), Tomas Jasevičius (LIT)\nFinsko: Rannikko (11), Koponen (10), Huff (14), Kotti (6), Lee (11); Koivisto (4), Nikkilä (2), Muurinen (-), Salin (-), Mäkäläinen (-), Virtanen (2)\n\nRusko: Bykov (8), Pankrašov (-), Chrjapa (7), Kirilenko (14), Mozgov (11); Voronševič (11), Fridzon (6), Šved (12), Shabalkin (2), Antonov (2), Monja (6)\n\n8. září 2011 (21:00) - Siemens Arena (Vilnius)\nRozhodčí: Juan Carlos Arteaga (SPA), Sreten Radović (CRO), Renaud Geller (BEL)\n\nSlovinsko: Lakovič (14), Ožbolt (3), Z. Dragič (10), Smodiš (5), Lorbek (10); Slokar (-), Udrih (-), Murič (1), G. Dragič (9), Jagodnik (-), Begić (8)\nŘecko: Calathes (7), Zisis (19), Bramos (7), Kaimakoglou (2), Bourousis (8); Xanthopoulos (-), Vasiliadis (5), Fotsis (7), Papanikolaou (6), Mavroidis (2), Koufos (6)\n\n10. září 2011 (15:30) - Siemens Arena (Vilnius)\nRozhodčí: Juan Carlos Arteaga (SPA), Emin Moğulkoç (TUR), Volodymyr Drabikovskyj (UKR)\n\nGruzie: Haynes (8), Markoishvili (10), Sanikidze (16), V. Boisa (-), Tskitishvili (5); Gamqrelidze (7), A. Boisa (2), Shermadini (13), Parghalava (-), Shengelia (12)\n\nFinsko: Rannikko (10), Koponen (12), Huff (10), Kotti (12), Lee (5); Koivisto (14), Nikkilä (4), Muurinen (11), Salin (7), Mäkäläinen (2)\n\n10. září 2011 (18:00) - Siemens Arena (Vilnius)\nRozhodčí: Miguel Ángel Pérez (SPA), David Chambon (FRA), Murat Biricik (TUR)\nMakedonie: McCalebb (19), Ilievski (14), V. Stojanovski (11), Antić (-), Gečevski (8); Sokolov (-), D. Stojanovski (3), Čekovski (7), Samardžiski (6)\nSlovinsko: G. Dragič (20), Ožbolt (-), Z. Dragič (4), Jagodnik (2), Lorbek (4); Slokar (2), Lakovič (9), Rupnik (-), Smodiš (2), Udrih (5), Murič (5), Begić (6)\n\n10. září 2011 (21:00) - Siemens Arena (Vilnius)\nRozhodčí: Ilija Belošević (SER), Robert Lottermoser (GER), Juris Kokainis (LAT)\n\nŘecko: Calathes (7), Zisis (10), Kaimakoglou (5), Fotsis (10), Bourousis (5); Xanthopoulos (-), Vasiliadis (-), Papanikolaou (3), Mavroidis (4), Bramos (8), Koufos (15)\nRusko: Bykov (4), Pankrašov (3), Chrjapa (11), Kirilenko (13), Mozgov (19); Voronševič (6), Fridzon (6), Šved (15), Antonov (-), Monja (6)\n\n12. září 2011 (15:30) - Siemens Arena (Vilnius)Rozhodčí: Miguel Ángel Pérez (SPA), Robert Lottermoser (GER), Marek, Ćmikiewicz (POL)\n\nSlovinsko: Lakovič (11), Z. Dragič (10), Murič (3), Lorbek (14), Begić (8); Slokar (13), Ožbolt (1), Smodiš (-), Udrih (-), G. Dragič (7), Jagodnik (-)\nFinsko: Rannikko (6), Koponen (14), Huff (13), Muurinen (2), Kotti (7); Koivisto (2), Nikkilä (3), Lee (7), Salin (2), Mäkäläinen (-), Möttölä (4), Virtanen (-)\n\n12. září 2011 (18:00) - Siemens Arena (Vilnius)\nRozhodčí: Ilija Belošević (SER), Ademir Zurapović (BIH), Marius Ciulin (ROM)\n\nŘecko: Calathes (7), Zisis (5), Papanikolaou (4), Fotsis (10), Bourousis (13); Xanthopoulos (-), Vasiliadis (15), Mavroidis (6), Bramos (-), Koufos (6), Sloukas (3), Kaimakoglou (4)\n\nGruzie: Haynes (11), Markoishvili (8), Sanikidze (6), Tskitishvili (3), Shermadini (10); Gamqrelidze (9), V. Boisa (-), A. Boisa (2), Parghalava (-), Shengelia (11)\n\n12. září 2011 (21:00) - Siemens Arena (Vilnius)\nRozhodčí: Juan Carlos Arteaga (SPA), Srđan Dožai (CRO), Emin Moğulkoç (TUR)\nRusko: Bykov (8), Ponkrašov (-), Chrjapa (4), Kirilenko (2), Mozgov (8); Voronšvič (4), Fridzon (11), Šved (14), Antonov (4), Monja (8), Chvostov (-)\nMakedonie: McCalebb (16), Ilievski (6), D. Stojanovski (3), Antić (15), Samardžiski (9); Sokolov (-), V. Stojanovski (6), Čekovski (6)\n\n Španělsko – Slovinsko 86-64 (16-23, 19-8, 36-14, 15-19)\n\n14. září 2011 (18:00) - Žalgirio Arena (Kaunas)\nRozhodčí: Christos Christodoulou (GRE), Ilija Belošević (SER), Oļegs Latiševs (LAT)\nŠpanělsko: Calderón (9), Navarro (26), Rudy (8), P. Gasol (19), M. Gasol (7); Rubio (-), Reyes (3), Claver (-), San Emeterio (2), Llull (3), Ibaka (9), Sada (-)\n\nSlovinsko: Lakovič (3), Z. Dragič (2), Murič (4), Lorbek (7), Begić (10); Slokar (4), Rupnik (2), Ožbolt (6), Smodiš (6), Udrih (-), G. Dragič (14), Jagodnik (6)\n\n14. září 2011 (21:00) - Žalgirio Arena (Kaunas)\nRozhodčí: Luigi Lamonica (ITA), Damir Javor (SVN), Fernando Rocha (POR)\n\nMakedonie: McCalebb (23), Ilievski (12), V. Stojanovski (15), Antić (8), Samardžiski (7); Sokolov (-), D. Stojanovski (-), Čekovski (2)\nLitva: Kalnietis (9), Kaukėnas (6), Jasaitis (9), Songaila (12), Javtokas (13); Pocius (2), Jankūnas (4), Valančiūnas (3), Lavrinovič (-), Jasikevičius (7)\n\n15. září 2011 (18:00) - Žalgirio Arena (Kaunas)\nRozhodčí: Juan Carlos Arteaga (SPA), Sreten Radović (CRO), Petri Mäntylä (FIN)\nFrancie: Parker (18), Batum (15), Gélabale (-), Diaw (-), Noah (5); Seraphin (-), Albicy (-), Kahudi (2), Traoré (6), Piétrus (2), De Colo (16)\nŘecko: Calathes (7), Zisis (6), Kaimakoglou (6), Fotsis (9), Bourousis (17); Xanthopoulos (-), Vasiliadis (-), Papanikolaou (4), Bramos (2), Koufos (5)\n\n15. září 2011 (21:00) - Žalgirio Arena (Kaunas)\nRozhodčí: Miguel Ángel Pérez (SPA), Robert Lottermoser (GER), Ademir Zurapović (BIH)\nRusko: Bykov (4), Ponkrašov (5), Chrjapa (11), Kirilenko (14), Mozgov (8); Voronševič (11), Fridzon (9), Šved (10), Antonov (-), Monja (5)\nSrbsko: Teodosić (20), Paunić (-), Kešelj (6), Savanović (9), Krstić (13); Bjelica (5), Marković (2), Perović (7), Mačvan (5)\n Španělsko – Makedonie 92-80 (26-18, 18-27, 27-17, 21-18)\n\n16. září 2011 (17:30) - Žalgirio Arena (Kaunas)\nRozhodčí: Fabio Facchini (ITA), Srđan Dožai (CRO), Spyros Gontas (GRE)\nŠpanělsko: Calderón (3), Navarro (35), Rudy (2), P. Gasol (22), M. Gasol (11); Rubio (5), Reyes (-), Llull (3), Ibaka (11)\nMakedonie: McCalebb (25), Ilievski (15), V. Stojanovski (6), Antić (17), Samardžiski (12); Sokolov (-), D. Stojanovski (3), Čekovski (2)\n16. září 2011 (21:00) - Žalgirio Arena (Kaunas)\nRozhodčí: Luigi Lamonica (ITA), Ilija Belošević (SER), Christos Christodoulou (GRE)\n\nFrancie: Parker (22), Batum (19), Diaw (6), Piétrus (4), Noah (7); Kahudi (2), Traoré (8), De Colo (9), Gélabale (2)\nRusko: Bykov (7), Ponkrašov (-), Chrjapa (9), Kirilenko (21), Mozgov (12); Voronševič (-), Fridzon (3), Šved (7), Antonov (4), Monja (8)\n Španělsko – Francie 98-85 (25-20, 25-21, 25-21, 23-23)\n\n18. září 2011 (21:00) - Žalgirio Arena (Kaunas)\nRozhodčí: Luigi Lamonica (ITA), Ilija Belošević (SER), Sreten Radović (CRO)\nŠpanělsko: Calderón (17), Navarro (27), Rudy (14), P. Gasol (17), M. Gasol (11); Rubio (-), Reyes (2), Claver (-), San Emeterio (-), Llull (4), Ibaka (4), Sada (2)\nFrancie: Parker (26), Batum (10), Diaw (12), Piétrus (4), Noah (11); Seraphin (4), Albicy (1), Kahudi (3), Traoré (4), De Colo (2), Tchicamboud (-), Gélabale (8)\n\n Makedonie – Rusko 68-72 (13-17, 17-19, 20-16, 18-20) \n\n18. září 2011 (17:30) - Žalgirio Arena (Kaunas)\nRozhodčí: Juan Carlos Arteaga (SPA), Christos Christodoulou (GRE), Robert Lottermoser (GER)\n\nMakedonie: McCalebb (22), Ilievski (16), D. Stojanovski (-), Antić (13), Samardžiski (6); Mirakovski (2), Sokolov (-), V. Stojanovski (5), Čekovski (4)\nRusko: Bykov (5), Ponkrašov (-), Voronševič (10), Kirilenko (18), Mozgov (10); Fridzon (7), Šved (5), Antonov (7), Monja (10)\n\n Slovinsko – Litva 77-80 (20-19, 13-25, 24-19, 20-17)\n15. září 2011 (15:30) - Žalgirio Arena (Kaunas)\nRozhodčí: Fabio Facchini (ITA), Srđan Dožai (CRO), Spyros Gontas (GRE)\n\nSlovinsko: Lakovič (7), Z. Dragič (10), Murič (-), Lorbek (16), Begić (11); Slokar (-), Ožbolt (9), Smodiš (8), Udrih (-), G. Dragič (16)\nLitva: Kalnietis (17), Kaukėnas (10), Jasaitis (4), Songaila (12), Javtokas (9); Pocius (6), Jankūnas (2), Valančiūnas (8), Lavrinovič (-), Jasikevičius (12)\n\n16. září 2011 (15:00) - Žalgirio Arena (Kaunas)\nRozhodčí: Sreten Radović (CRO), Damir Javor (SVN), Sergej Michajlov (RUS)\n\nŘecko: Calathes (10), Zisis (18), Papanikolaou (4), Fotsis (16), Bourousis (27); Xanthopoulos (-), Vasiliadis (-), Mavroidis (2), Bramos (6), Koufos (4), Kaimakoglou (-)\nSrbsko: Teodosić (6), Paunić (3), Kešelj (22), Savanović (9), Krstić (15); Bjelica (2), Marković (4), Perović (2), Mačvan (14)\n Litva - Řecko 73-69 (14-20, 18-17, 24-11, 17-21)\n\n17. září 2011 (21:00) - Žalgirio Arena (Kaunas)\nRozhodčí: Miguel Ángel Pérez (SPA), David Chambon (FRA), Marius Ciulin (ROM)\n\nLitva: Kalnietis (11), Kaukėnas (10), Jasaitis (7), Jankūnas (10), Javtokas (10); Delininkaitis (-), Pocius (13), Songaila (12), Valančiūnas (-), Jasikevičius (-)\nŘecko: Calathes (16), Bramos (-), Papanikolaou (9), Fotsis (13), Bourousis (4); Xanthopoulos (-), Vasiliadis (13), Koufos (14), Sloukas (-)\n\n Slovinsko – Srbsko 72-68 (27-20, 17-19, 20-12, 8-17)\n\n17. září 2011 (18:00) - Žalgirio Arena (Kaunas)\nRozhodčí: Srđan Dožai (CRO), Emin Moğulkoç (TUR), Tomas Jasevičius (LIT)\n\nSlovinsko: Lakovič (15), Z. Dragič (6), Murič (8), Lorbek (8), Begić (2); Slokar (-), Ožbolt (9), Smodiš (3), G. Dragič (21), Jagodnik (-)\nSrbsko: Teodosić (3), Paunić (-), Kešelj (5), Savanović (12), Perović (13); Bjelica (12), Marković (9), Marjanović (2), Mačvan (12)\n1. Španělsko\n\nTrenér: Sergio Scariolo\nAsistent trenéra: Ricard Casas\n\n2. Francie\n\nTrenér: Vincent Collet\nAsistenti trenéra: Ruddy Nelhomme,\nJacques Commeres\n\n3. Rusko\n\nTrenér: David Blatt\nAsistenti trenéra: Dmitrij Šakulin\n\n4. Makedonie \n\n\n5. Litva \n\n\n6. Řecko \n\n\n7. Slovinsko \n\n\n8. Srbsko \n\n\n9. Německo \n\n\n10. Finsko \n\n\n11. Turecko \n\n\n12. Gruzie \n\n\n13. Chorvatsko \n\n\n14. Bulharsko \n\n\n15. Velká Británie \n\n\n16. Izrael \n\n\n17. Ukrajina \n\n18. Polsko \n\n\n19. Bosna a Hercegovina \n\n\n20. Itálie \n\n\n21. Černá Hora \n\n\n22. Lotyšsko \n\n\n23. Belgie \n\n\n24. Portugalsko \n\n\n"}
{"id": "694834", "url": "https://cs.wikipedia.org/wiki?curid=694834", "title": "Hawarden (Saskatchewan)", "text": "Hawarden (Saskatchewan)\n\nHawarden je vesnice v kanadské provincii Saskatchewan.\n\nPodle kanadského sčítání lidu z roku 2006 mělo Hawarden 75 obyvatel žijících v 43 příbytcích. Od roku 2001 jich přibylo 31,6%. Střední věk činil 35,7 roku (u mužů 43,5 a u žen 32,5).\n\n\n"}
{"id": "694837", "url": "https://cs.wikipedia.org/wiki?curid=694837", "title": "Ruediger Schache", "text": "Ruediger Schache\n\nRuediger Schache je německý spisovatel, psycholog, nezávislý novinář, učitel, vedoucí seminářů a přednášející. Především se zabývá výzkumem lidského vědomí.\n\nVystudoval ekonomii a psychologii. Po studiích pracoval mnoho let jako manažer v jednom z nejúspěšnějších průmyslových podniků v Německu.\nNa svých cestách po USA, Mexiku a Asii a též během dvou let strávených v léčebném centru v Brazílii absolvoval řadu rozmanitých školení. To vše mu pomohlo k hlubokému a úplnému přehledu o souvislostech osobní reality, lásky, vztahů a smyslu lidského bytí, o vnitřních a vnějších souvislostech týkajících se témat, která určují náš život.\n\nTajemství přitažlivosti srdce (2009)\n\nTajemství sedmi závojů (2010)\n\nTajemství plánu vašeho života (2011)\n\nTajemství síly srdce (česky 2011)\n\nTajemství Boha (česky 2012)\n\nTato kniha odhaluje existenci tajemné síly vyzařování a přitažlivosti, která v nás všech působí a určuje náš život. Veškeré znalosti objasňuje v deseti tajemstvích, která jsou vysvětlena na skutečných příbězích. Každé tajemství v sobě skrývá prastaré poznání. Kdo se jím řídí, sám určuje, co se stane, a s tímto novým vědomím dokáže přitahovat ty, po nichž touží.\n\nZávoj je jakási síla, která má vliv na to, že svět kolem nás, bližní i sebe sama vnímáme určitým způsobem, jenž bývá často v rozporu s tím, jaká je skutečnost. Autor v sedmi krocích vysvětluje síly, které zahalují naše vnímání, a ukazuje nám cestu od starých vzorů, obav, vnitřních konfliktů a sebeklamů. Dozvíme se, jak léčivě působí osobní pravdivost a naučíme se stále více milovat sebe i druhé. Pokud přijmeme to, co je, a porozumíme tomu, vnitřně se osvobodíme a dokážeme svůj život utvářet podle vlastních představ.\nVe své nové knize se autor věnuje otázkám: Co je smyslem mého vlastního života? Jak ve skutečnosti vzniká to, co pociťuji jako štěstí, a jak se k němu dostat? Popisuje zde, jak má každý člověk svůj osobní plán duše a tudíž i jedinečnou cestu určení k naplněnému životu. Popisuje dále jaký význam mají rodina, naše tělo, nadání a schopnosti. Po přečtení této knihy by měl být každý schopný nalézt naplnění, štěstí a osobní smysl svého života.\n\n"}
{"id": "694843", "url": "https://cs.wikipedia.org/wiki?curid=694843", "title": "Ha-Giv'a ha-Carfatit", "text": "Ha-Giv'a ha-Carfatit\n\nHa-Giv'a ha-Carfatit nebo ha-Giv'a ha-Corfatit (: , : , \"al-Telat al-Faransíja\", doslova \"Francouzský Vrch\", nazýváno též Giv'at Šapira, , \"Šapirův Vrch\") je židovská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 800 metrů, cca 3 kilometry severně od Starého Města. Na severu s ní sousedí arabská čtvrť Šu'afat, na jihu hora Skopus a na ní areál Hebrejské univerzity, na jihovýchodě je to arabská čtvrť Isavija. Na jihozápadě leží židovské čtvrti Giv'at ha-Mivtar a administrativní distrikt Kirjat Menachem Begin. Nachází se na vyvýšenině, ze které k západu vychází údolí vádí Nachal Cofim, k východu klesá terén do údolí vádí Nachal Og, které směřuje do Judské pouště. Podél západního okraje čtvrti prochází dálnice číslo 60 (\"sderot Chajim Bar Lev\"), která se tu kříží s dálnicí číslo 1. V roce 2011 byla do čtvrtě dobudována tramvajová trať.\n\nByla založena roku 1971 na místě, které bylo již předtím známo jako \"Francouzský vrch\", patrně podle plukovníka Frenche, který zde prý žil a je pohřben na nedalekém britském hřbitově. Kvůli chybnému překladu pak bylo jméno plukovníka zaměněno za adjektivum \"francouzský\". Oficiální název Giv'at Šapira připomíná Chajima Moše Šapiru, izraelského politika a vůdce náboženského sionismu. Cílem vzniku čtvrtě bylo dosáhnout židovskou územní kontinuitu s areálem univerzity na hoře Skopus. Žije zde cca 7000 obyvatel, podle jiného údaje 6631 obyvatel. Nachází se tu mnoho synagog. Populace je ale zčásti i tvořena sekulárními rodinami. Žijí zde mnozí učitelé a studenti z Hebrejské univerzity. Součástí čtvrti je samostatný urbanistický obvod Cameret ha-Bira, který byl zřízen roku 1972 na jejím jihovýchodním okraji. Za vznikem Cameret ha-Bira stála skupina židovských imigrantů převážně z USA. Oficiálně je Giv'at Šapira společným názvem pro dvě podčásti, ha-Giv'a ha-Carfatit a Cameret ha-Bira, ale v praxi bývá název ha-Giv'a ha-Carfatit používán na obě a oficiální pojmenování Giv'at Šapira není rozšířeno.\n\nŽije zde cca 7000 obyvatel, podle jiného údaje 6631 obyvatel. Plocha této městské části dosahuje 2018 dunamů (2,018 km²).\n\n"}
{"id": "694846", "url": "https://cs.wikipedia.org/wiki?curid=694846", "title": "Gare de Reuilly", "text": "Gare de Reuilly\n\nGare de Reuilly (česky \"Nádraží Reuilly\") je zrušená železniční stanice v Paříži. Nachází se ve 12. obvodu na adrese 181, \"avenue Daumesnil\". Nádraží bylo v provozu v letech 1859–1985. Od roku 2003 je budova využívána jako spolkový dům zdejšího obvodu.\n\nNádraží bylo umístěno na trati spojující nádraží Bastily a město Vincennes, která byla otevřena 22. září 1859. Trať byla postupně protažena až do města Verneuil l'Étang (1892). Nádraží bylo pojmenováno po zdejší čtvrti Reuilly. V roce 1969 přestalo být spolu s tratí využíváno pro osobní dopravu a v roce 1985 zde byla zrušena i nákladní doprava.\n\nV roce 1985 SNCF prodala asi 10 hektarů bývalé železniční tratě včetně nádraží městu Paříži, které tento prostor rekonstruovalo. Nádražní budova byla nejprve využívána jako kanceláře agentury, která prováděla obnovu prostoru. Po skončení projektu byla budova rekonstruována a přeměněna na společenský a spolkový dům 12. obvodu, který slavnostně otevřel pařížský starosta Bertrand Delanoë 13. prosince 2003.\n\n"}
{"id": "694847", "url": "https://cs.wikipedia.org/wiki?curid=694847", "title": "Svatý Bišoi z Nitrie", "text": "Svatý Bišoi z Nitrie\n\nSvatý Pišoj z Nitrie (koptsky Abba Pišoi, v pravoslavné tradici Paisij Veliký) (320 - 14. července 417) je v tradici Koptské pravoslavné církve znám jako \"\"Hvězda pouště\"\" nebo \"\"Miláček Našeho dobrého Spasitele\"\" a je jedním z otců egyptské pouště.\n\n"}
{"id": "694848", "url": "https://cs.wikipedia.org/wiki?curid=694848", "title": "Cameret ha-Bira", "text": "Cameret ha-Bira\n\nCameret ha-Bira (: צמרת הבירה, doslova \"Vrchol hlavního města\") je židovská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce cca 800 metrů, cca 3 kilometry severoseverovýchodně od Starého Města. Na severu s ní sousedí židovská čtvrť ha-Giva ha-Carfatit (\"Francouzský Vrch\"), za jejíž součást bývá někdy považována. Na jihu je to arabská čtvrť Isavija, dále hora Skopus a na ní areál Hebrejské univerzity. Nachází se na vyvýšenině, ze které k východu klesá terén prudce do údolí vádí Nachal Og, které směřuje do Judské pouště. Podél severního a východního okraje čtvrti prochází dálnice číslo 1.\n\nOficiálně tvoří Cameret ha-Bira spolu se sousední ha-Giva ha-Carfatit čtvrť oficiálně nazývanou Giv'at Šapira. V praxi ale bývá užíváno jméno ha-Giva ha-Carfatit pro obě urbanistické části. Byla založena roku 1972. Za jejím vznikem stála skupina židovských imigrantů převážně z USA.\n\n"}
{"id": "694851", "url": "https://cs.wikipedia.org/wiki?curid=694851", "title": "Deklarace o názvu a postavení chorvatského spisovného jazyka", "text": "Deklarace o názvu a postavení chorvatského spisovného jazyka\n\nDeklarace o názvu a postavení chorvatského spisovného jazyka, (chorvatsky Deklaracija o nazivu i položaju hrvatskog književnog jezika) byla vydána 17. března 1967 celkem sedmnácti kulturními institucemi s Maticí chorvatskou v čele. Vydání tohoto dokumentu odstartovalo proces známý později jako Chorvatské jaro a zasadilo velké rány jazykové jednotě Chorvatů a Srbů.\n\nDeklerace se ostře vymezila vůči srbskému jazyku; považovala společný srbochorvatský jazyk za jen jako výmluvný termín, sloužící k pronikání srbské terminologie a používání typicky srbských výrazů do chorvatského prostředí i kultury. Jako řešení považovali signatáři, což bylo něco přes stovku chorvatských intelektuálů (včetně například Miroslava Krleži, takový přístup, kdy by se v Chorvatsku používal výhradně chorvatský jazyk, dále přeložení všech dokumentů a zákonů. Kromě slovinského a makedonského jazyka by tak nyní svazové instituce musely vše překládat ještě znovu, do jazyka chorvatského. Rozdělen však zůstal Svaz komunistů Chorvatska. Mnozí se obávali nárůstu nacionalismu a rozbití křehké chorvatsko-srbské jednoty, byť i v oblasti jazykové. Proti dekleraci vystoupil např. vlivný chorvatský komunista Vladimir Bakarić, který 31. března 1967 prohlásil, že se jedná o \"dokument nepřátelský k jednotě a dnešní fázi revoluce\".\n\nPopularita tohoto dokumentu mezi Chorvaty postupem času rostla. Velkou odezvu našel u řady studentů. Na přelomu 60. a 70. let se počet členů Matice chorvatské zněkolikanásobil.\n\nV Srbsku a na svazové úrovni vyvolala deklerace z jedné strany odpor, z druhé však i odpověď \"stejnou mírou\". Několik desítek osob sepsalo dokument predlog za razmišljanje (návrh k zamyšlení), ve kterém odsoudilo jak vídeňskou jazykovou dohodu jihoslovanských obrozenců, tak i Novosadskou dohodu z roku 1954 (které byly uznány za mrtvý dokument. Naopak chtěli vlastní oddělený srbský jazyk, což by znamenalo také i změnu pro srbskou menšinu v Chorvatsku. Rozklížení chorvatsko-srbských vztahů byla pro Jugoslávii velmi vážná otázka. Zahraniční tisk, který si celé záležitosti všiml, mluvil o krizi, jakou země od války dosud nezažila. Jugoslávské komunistické vedení se problému velice obávalo.\n\n"}
{"id": "694852", "url": "https://cs.wikipedia.org/wiki?curid=694852", "title": "Mini Countryman", "text": "Mini Countryman\n\nMini Countryman je crossover třídy SUV, který od roku 2010 vyrábí britská automobilka Mini. Jedná se o první velký, čtyřdveřový vůz produkovaný pod jménem této automobilky. Je to též první Mini vybavené pohonem všech kol.\n\nVůz je k dispozici s pohonem dvou nebo všech kol. Pohon všech kol nazvaný ALL4 pracuje s proměnnou distribucí točivého momentu v závislosti na trakčních podmínkách a progresivním odpojováním zadní nápravy v závislosti na rychlosti.Na výběr jsou dva zážehové motory ve čtyřech specifikacích, atmosférický (Countryman One 72kW a Countryman Cooper 90kW) a přeplňovaný turbodmychadlem twin-scroll (Countryman S, 135kW,s volitelným ALL4 pohonem), oba o objemu 1,6l. Vznětové varianty pohanějí přeplňované vznětové motory 1,6 a 2,0 litru v různých nastavení výkonu, vzestupně One D, Cooper D a Cooper SD, poslední dva jmenované s možností ALL4\n\nVůz je vyráběn v rakouském městě Graz, v automobilkou BMW vedeném závodě konstrukční firmy Magna-Steyr.\n\nTato závodní verze je určená pro Rallye Dakar a poprvé startovala na Rallye Dakar 2011. Vůz je technicky shodný s typem BMW X3 Raid. Na Rallye Dakar 2012 zvítězil s tímto vozem Stéphane Peterhansel.\n\nS tímto vozem se tovární tým Mini Motorsport Prodrive účastnil soutěží poprvé v sezoně Mistrovství světa v rallye 2011. Jedná se o vůz kategorie World Rally Car postavený podle nových předpisů. Vůz pohání přeplňovaný zážehový čtyřválec o objemu 1,6 litru. Automobil má šestistupňovou převodovku Xtrac.\n\nTýmovými jezdci jsou Kris Meeke a Daniel Sordo.\n\nTento vůz byl vyvíjen společně s typem WRC, ale je určen pro skupinu Super 2000. Řada dílů je shodných, ale je použit jiný restriktor u turbodmychadla\n"}
{"id": "694854", "url": "https://cs.wikipedia.org/wiki?curid=694854", "title": "Kirjat Menachem Begin", "text": "Kirjat Menachem Begin\n\nKirjat Menachem Begin (: קריית מנחם בגין, doslova \"Město Menachema Begina\") je židovská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma. Je pojmenována po bývalém premiérovi Menachemu Beginovi.\n\nJde o komplex několika budov veřejného celostátního významu. Alternativně bývá nazýván též Kirjat ha-Memšala, קריית הממשלה, \"Vládní město\" (nezaměňovat s Kirjat ha-Memšala v západní části Jeruzaléma). Zdejší komplex sestává z objektu Ministerstva bydlení a výstavby Izraele, Ministerstva vnitřní bezpečnosti Izraele a Ministerstva vědy a technologie Izraele.\n\nLeží v nadmořské výšce necelých 800 metrů, cca 2 kilometry severně od Starého Města. Na jihu s ní sousedí arabská čtvrť Šejch Džarach, na východě areál britského hřbitova a dále k východu se zvedá hora Skopus, na níž stojí kampus Hebrejské univerzity. Na severu odtud se rozkládají židovské čtvrtě ha-Giva ha-Carfatit a Giv'at ha-Mivtar, na západě rovněž židovská Ma'alot Dafna. Prochází jí dálnice číslo 60 (\"Sderot Chajim Bar Lev\"). V roce 2011 byla podél ní dobudována tramvajová trať.\n\n"}
{"id": "694859", "url": "https://cs.wikipedia.org/wiki?curid=694859", "title": "Letiště Lubango", "text": "Letiště Lubango\n\nLetiště Lubango ( ; IATA: SDD, ICAO: FNUB) je letiště blízko města Lubanga, hlavního města angolské provincie Huíla.\n\nLetiště se nalézá 1761 metrů nad hladinou moře. Povrch přistávací plochy je z asfaltu a plocha samotná je dlouhá 2917 metrů a široká 45 metrů.\n\n"}
{"id": "694863", "url": "https://cs.wikipedia.org/wiki?curid=694863", "title": "Homer miluje Flanderse", "text": "Homer miluje Flanderse\n\nHomer miluje Flanderse ( ) je 16. díl páté série amerického animovaného seriálu \"Simpsonovi\".\n\nHomer se chystá na fotbalový zápas mezi Shellbyvillskými Žraloky a Springfieldskými Atomy. Lístky jsou vyprodány, ale v rádiu vyhlásí soutěž o poslední dva. Vyhraje je Flanders a nabídne Homerovi, aby šel na zápas s ním. Homer se s Nedem nečekaně spřátelí. Začnou spolu trávit tolik času, že Homerovo přátelství přeroste v obtěžování. Při společném výletě vyjdou najevo propastné rozdíly mezi rodinami a Ned začne Homera nenávidět. V kostele se oba opět usmíří, ale Homera Ned časem omrzí a vše se vrátí do starých kolejí.\n"}
{"id": "694866", "url": "https://cs.wikipedia.org/wiki?curid=694866", "title": "Šárka (Fibich)", "text": "Šárka (Fibich)\n\nŠárka (Op. 51) je opera (zpěvohra) o třech jednáních českého skladatele Zdeňka Fibicha na libreto české překladatelky a kritičky Anežky Schulzové na námět staročeské pověsti. Poprvé byla provedena dne 28. prosince 1897 v Národním divadle v Praze. Jde o nejznámější a nejhranější Fibichovo hudebně-dramatické dílo.\n\n\"Šárka\" je druhá z oper vzniklých spoluprací Anežky Schulzové a Zdeňka Fibicha a současně třetí opera Fibichovy „lyrické“ nebo též „erotické trilogie“ po \"Bouři\" (1893–94) a \"Hedy\" (1894–95). Tyto tři opery vznikly v rychlém sledu a Fibich začal komponovat \"Šárku\" ještě před premiérou \"Hedy\" (12. února 1896). Pohnutkou ke vzniku \"Šárky\" byla nejspíše soutěž na novou operu, kterou vyhlásil správní výbor Družstva Národního divadla v listopadu 1895 se lhůtou do konce dubna 1897 a s podmínkou, že látky k pracím přihlášeným do soutěže „musí býti bezpodmínečně vzaty ze život českého a sice buď nynějšího nebo historického“. Znamenalo to jisté, patrně okolnostmi vynucené přeorientování Fibichovy tvorby, která byla od poloviny 70. let 19. století (opera \"Blaník\") inspirována především „světovými“ tématy (antika, Schiller, Byron, Shakespeare). V návaznosti na kompozici \"Šárky\" se však Fibich zaobíral i jinými tématy z české historie: složil například scénickou hudbou k historickému dramatu Julia Zeyera \"Neklan\" (1896) a následně i předehru \"Oldřich a Božena\" (1898), pozůstatek plánované opery.\n\nTéma dívčí války v té době v očích veřejnosti připomenulo zejména první vydání Jiráskových \"Starých pověstí českých\" roku 1894. Z předchozích zpracování látky lze připomenout Zeyerův básnický cyklus \"Vyšehrad\" (1880), na základě kterého básník vytvořil i libreto \"Šárka\" původně určené pro Antonína Dvořáka, nebo libreto \"Vlasty skon\" z roku 1885, které jeho autor Karel Pippich nabízel ke zhudebnění (vedle Smetany a Dvořáka) Fibichovi, dokonce s věnováním, ale které skladatel tehdy odmítl (nakonec je zhudebnil Otakar Ostrčil).\n\nK rozhodnutí napsat operu na téma \"Šárky\" dospěli Schulzová a Fibich zřejmě již v prosinci roku 1895 a autorka vytvořila libreto – v němž se opírala především o čtyřdílnou epickou báseň \"Šárka\" Jaroslava Vrchlického z roku 1874 – velmi rychle tak, aby Fibich mohl již 21. ledna 1896 začít s kompozicí. Instrumentaci pak začal v červenci a věnoval jí většinu dovolené v alpském Attersee, již 16. července až 31. srpna 1896 strávil s Anežkou Schulzovou a její rodinou. Podle zachovalé korespondence se na instrumentaci podílela i samotná Anežka, která ostatně byla Fibichovou žačkou v kompozici a vypracovávala i klavírní výtahy z jeho děl. Celou partituru dokončil 10. března 1897, těsně před dubnovou uzávěrkou soutěže. Doba kompozice Šárky se tedy časově shoduje se stabilizací a definitivním řešením vztahu mezi skladatelem a jeho libretistkou. jak svědčí zmíněná dovolená, trávil Fibich mnoho času mimo svou rodinu. V září roku 1897 ji pak definitivně opustil a požádal manželku o rozvod, ke kterému však do konce jeho života nedošlo.\n\nSvou nejslavnější operu Fibich komponoval s přesným určením pro Národní divadlo, pro české obecenstvo a pro soutěž, o niž měl zájem z prestižního i finančního hlediska. Za svého vážného konkurenta považoval pouze Antonína Dvořáka, který však konkurs neobeslal, zato se jí účastnili Karel Kovařovic s \"Psohlavci\" a Josef Bohuslav Foerster s \"Evou\" a Fibich byl velmi zklamán, když první cena připadla jeho žáku Kovařovicovi. Přičítal část viny Otakaru Hostinskému, který se ze soukromých důvodů vzdal členství v porotě, což zapříčinilo delší roztržku mezi nimi.\n\nPremiéra Šárky v pražském Národním divadla se konala 28. prosince 1897 a dílo bylo bezvýhradně přijato obecenstvem i kritikou, slovy Ladislava Dolanského „s nepopiratelnou srdečností“. I Fibichovi trvale naklonění kritici vyzdvihovali národní prvek (Emanuel Chvála v \"Politik\": „Šárka jest české národní umělecké dílo a stojí svým lidovým svérázem nade všemi dosavadními hudebně-dramatickými výtvory Fibichovými.“), tím spíše ji vítali kritikové, kteří skladateli dosud vytýkali kosmopolitismus a wagnerismus (Karel Knittl: „«Fibich je náš», můžeme nyní plným právem zvolati.“). Naplnil se tak Fibichův záměr, jak jej popsal psal svému nakladateli F. A. Urbánkovi 11. srpna 1896: \"Dle mého náhledu bude Šárka pravou národní operou, jež má upevniti mé místo jakožto českého skladatele.\" Ani tato Fibichova opera se nevyhnula satirickým šlehům např. v \"Humoristických listech\", ty si však braly na mušku především zjevnou proemancipační tendenci příběhu.\n\nŠárka se za Fibichova života hrála devatenáctkrát, tedy byla jednoznačně úspěšnější než všechny jeho dřívější opery, které ostatně vytlačila z repertoáru. Byla také první Fibichovou operou, která se vyrazila mimo Prahu, i když prozatím jen do skromného českého divadla v Brně.\n\nKlavírní výtah opery vydal roku 1897 F. A. Urbánek, o rok později bylo vydáno i libreto. Partituru a hlasy vydalo později nakladatelství Dilia.\n\nOpera \"Šárka\" Leoše Janáčka vznikla ještě před Fibichovou \"Šárkou\", a to na libreto Julia Zeyera. Zeyer však nedal Janáčkovi souhlas k použití libreta a tato opera měla premiéru až mnohem později, roku 1925.\n\nVolbou tématu \"Šárky\" se Schulzová a Fibich vystavili dvěma základním problémům a výzvám. Především se jednalo o téma smetanovské. Opera dějově a chronologicky přímo navazuje na Smetanovu \"Libuši\", rozvíjí téma zpracované Smetanou ve třetí symfonické básni z cyklu \"Má vlast\", Eliška Krásnohorská nabízela operní zpracování \"Šárky\" Smetanovi ještě roku 1882. Právě problém srovnání se Smetanou vedl Antonína Dvořáka k odmítnutí Zeyerova libreta \"Šárky\" stejně jako Fibicha k dřívějšímu odmítnutí Pippichova libreta \"Vlasty skon\". Vedle toho bylo obtížné zpracovat téma dívčí války a „českých Amazonek“, aniž by byl výsledek ihned srovnáván s valkýrami z Wagnerova \"Prstenu Nibelungova\". Fibich si byl obojího nebezpečí vědom a zřejmě proto škrtl již hotové zhudebnění věštby Šárky a vzpomínání Vlasty v 1. dějství, které se příliš přibližovalo těmto vzorům. Přesto měl koncem 90. let 19. století již dostatek sebevědomí, aby se látky chopil.\n\nAnežka Schulzová se při tvorbě libreta poučila z kritik \"Hedy\": nenachází se zde balet, vynechala původně plánovanou svatební scénu. Vycházela zejména z básně svého učitele Vrchlického, z něhož přebírala přímo některé verše. Vrchlického pojetí legendárního příběhu s důrazem na erotickou stránku se shodovalo se záměry a akcenty obou autorů opera. Základem zveršování byl nerýmovaný pětistopý trochej, což byla forma, kterou Fibich preferoval proti rýmům i proti prosté próze. Jedná se o nejlepší literární práci Schulzové jak na úrovni jazyka, který je bohatý, zvukomalebný a citlivě rozlišený podle postav a situací, tak z hlediska dramatického. Scény se střídají se značným divadelním účinkem; příkladem může být ve druhém dějství zarámování ústřední milostné scény živými a bojovnými ženskými sbory, ve třetím dějství pak kontrast první scény se sólovým ženským hlasem na pozadí mužského sboru (Šárka a Přemyslova družina) a druhé scény se sólovým mužským hlasem na pozadí ženského sboru (Ctirad a Vlastina družina). Příběh známý z různých zpracování přizpůsobila libretistka svému a skladatelově založení a záměru a doplnila další prvky, zejména samotný motiv zamilování Šárky do Ctirada a její následné zrady na ženách (což odůvodňuje i změnu tragického závěru, kdy oproti pověsti Ctirad zůstává naživu a umírá Šárka). Hlavní hrdinové jsou zřejmou autostylizací autorů opery, Karel Mlejnek hovoří o „povahové nespoutanosti impulzivní Šárky a mužném zjevu Ctiradově“. Tím, že se vášnivá Šárky stala zosobněním bojovnice, se navíc změnila interpretace Vlasty, kterou všechny starší prameny tradičně představovaly jako bojovnou fanatičku (ještě i Pippichův a Ostrčilův \"Vlasty skon\"). U Schulzové je Vlasta zosobněním důstojnosti a práva, její požadavky přednášené Přemyslovi před obřadem za zemřelou Libuši vyjadřují v podstatě dobový ženský emancipační program.\n\nPro autory i pro první obecenstvo byl nejzjevnější tematický i hudební vztah \"Šárky\" s \"Libuší\"; Anna Hostomská hovoří v tomto smyslu o Fibichově „těsném přimknutí ke Smetanovi“. Jedinou jednající postavou, která obě opery spojuje, je kníže Přemysl. Jeho textová i hudební charakteristika nejvíce navazuje na \"Libuši\", přesto není centrální postavou. Libretistka ztotožňuje Šárku a Vlastu s bezejmennými děvami třímajícími „meč kárající“ a „desky pravodatné“ v soudní scéně ze Smetanovy opery a samotná kněžna Libuše je zpřítomněna výslovným hudebním citátem v okamžiku, kdy na ni Přemysl a Vlasta (kterou J. Jiránek rovněž považuje za „smetanovskou postavu“) vzpomínají v prvním dějství. Mezi oběma operami jsou však i zásadní rozdíly. Zatímco v \"Libuši\" je základní politické, národní téma, je představována slavná historie národa a milostná zápletka je jen epizodická, spočívá těžiště \"Šárky\" v subjektivním milostném vztahu titulní hrdinky a Ctirada, společenská výpověď je, až na emancipační motiv, výrazně vedlejší. Zcela mimo svět \"Libuše\" je pak místy převládající dekadentní atmosféra \"Šárky\", pesimismus libreta přecházející až v náznaky nihilismu, kontrast \"extaticky prožívané pohlavnosti\" s bojem a násilím. I „barbarské“ tajemné rituály v \"Šárce\" mají málo společného s důstojnými a patetickými obřady v \"Libuši\".\n\nSmetanovým prostřednictvím i přímo poukazuje Šárka také k Richardu Wagnerovi. Celé téma ženských bojovnic bývá spojováno s valkýrami a zejména začátek 2. dějství stavebně velmi připomíná začátek 3. dějství \"Valkýry\", Šárka je považována za českou Brünnhildu a její duet se Ctiradem ve 2. dějství je srovnáván s duetem Siegmunda a Sieglindy v 1. dějství zmíněné Wagnerovy opery. Týž duet však hlavním tématem změny vzájemné vášnivé nenávisti ve vášnivou lásku připomíná též duet hlavních hrdinů z 1. dějství \"Tristana a Isoldy\". „Nekonečnou melodii“ \"Šárky\" provazuje řada příznačných motivů spojených s jednotlivými postavami (včetně mrtvé Libuše) i koncepty (boj, Přemyslovo vojsko), z nichž nejvýraznější je motiv Šárčin. Podobně jako v dalších Fibichových operách je zde bezchybná a výrazná deklamace českého textu, která se pohybuje plynule od recitativního „sprechgesangu“ po rozmáchlé melodie lyrických arios. Titulní role je psána pro typicky wagnerovský dramatický soprán, jaký v té době na scéně Národního divadla ztělesňovala Růžena Maturová. Zatímco \"Nevěsta messinská\" je z Fibichova díla nejbližší Hostinského interpretaci Wagnera a byla ve své době považována za „nejcizejší“, vlastnímu Wagnerovu konceptu „priority dramatické hudby“ se nejvíce přibližuje právě \"Šárka\" a lze říci, že právě ona je nejwagnerovštější Fibichovu operou, ačkoli dobová kritika i Anežka Schulzová tvrdily opak.\n\nV dramatické stavbě se však \"Šárka\" prohřešuje proto většině wagnerovských zásad a naopak využívá postupů velké opery, a to jak uzavřená čísla (Ctiradova píseň ve 2. jednání, Šárčina árie ve 3. jednání), tak zejména mohutné sbory a ansámbly, obřady oběti za mrtvou Libuši v 1. dějství a modlitba k Moraně při mučení Ctirada ve 3. dějství. Závěrečná scéna s bouří, zjevením Šárčiných družek zahubených ranami mužů a její sebevraždou patří mezi nejspektakulárnější v české opeře. V jiných ohledech však je Fibich originální a překonává wagnerovsko-smetanovské i velkooperní dědictví. Typické je v tomto ohledu bohatství zkratkovitých motivů, jež jsou zde vzájemně propojeny pomocí monotematismu, tj. nové melodie často vznikají variací melodie předchozí, jakož i metodou kontrastu a gradace. Důsledná organizace hudebního materiálu vede v důsledku až k atonalitě (scéna Šárčina odsouzení Vlastou).\n\nPodobně jako v ostatních Fibichových skladbách z 90. let 19. století lze některé motivy v původní formě nalézt v klavírním cyklu \"Nálady, dojmy a upomínky\": tak Přemyslovo téma se ozývá v Náladě č. 219, Ctiradovy motivy se objevují v Dojmu č. 295 a Upomínce č. 352. Tato vazba však není tak úzká jako o předcházejících dvou oper „lyrické trilogie“, spíše lze pozorovat obecnou souvztažnost mezi melodikou \"Šárky\" a III. řady \"Nálad\". Na Fibicha výjimečně se objevuje citace písně \"Proč, kalino, v struze stojíš\" Ctiradem ve 2. dějství. Tento nápěv pochází ze sbírky \"36 nápěvů světských písní českého lidu ze XVI. století\" sestavené Otakarem Hostinským a v opeře slouží nejen k navození archaické atmosféry, ale i jako poklona tomuto Fibichovu příteli.\n\nTěžištěm opery je rozsáhlý, dramatický a bohatě strukturovaný a gradovaný milostný duet Šárky a Ctirada zabírající většinu 2. dějství. Je považován za „jednu z nejkrásnějších milostných scén české operní tvorby“, jeden z „nejerotičtějších v české operní tvorbě“, ba i za „jeden z nejkrásnějších aktů celé české i světové operní literatury“. Na jeho jedinečnosti se podílí nejen vášnivá milostná lyrika, ale současně též podmanivě vykreslená atmosféra lesa, který byl Fibichovým milovaným a hudebně často zachyceným prostředím.\n\n\"Šárka\" byla svými autory zamýšlena a kritikou i divadly dlouho považována za „lidovou operu“. Vývoj hudebnědivadelní a praxe a výchovy však způsobil, že v současnosti je ve všech hlasových oborech nouze o dramatické „wagnerovské“ hlasy, jaké tato opera vyžaduje. Rovněž inscenování děje odehrávajícího se v mýtické době je v současném divadle obtížným úkolem pro režiséry i scénografy.\n\nŠárka měla ze všech Fibichových oper u českého obecenstva největší úspěch. V Národním divadle se stala nadlouho repertoárovou operou, další nastudování se datují z let 1903, 1905, 1910, 1917, 1925, 1938, 1943, 1945, 1950, 1956 (83 repríz) a naposledy 1971. Poslední \"Šárka\" v Národním divadle zazněla 30. června 1979.\n\nJeště za skladatelova života byla 2. prosince 1898 uvedena v premiéře v brněnském českém divadle, jako první Fibichova opera na této scéně. Její osudy zde byly podobné jako v Praze: další inscenace měly premiéru v letech 1900, 1904, 1907, 1913, 1917, 1921, 1931, 1934, 1938, 1948, 1950 a naposledy 1970. Na třetí české profesionální scéně té doby, v Městském divadle v Plzni, byla poprvé uvedena roku 1902. V (Moravské) Ostravě byla uvedena poprvé roku 1920 a poté v letech 1934, 1943, 1950, a 1956, v Olomouci poprvé roku 1921.\nI v dalších českých divadlech byla hrávána v meziválečné době, ale i v poválečné pravidelně až do 60. let (vedle výše zmíněných inscenací po roce 1945: Liberec 1946, Opava a Plzeň 1947, Ústí nad Labem 1948 a 1950, Plzeň 1954, Opava 1955, Ústí nad Labem 1957, Olomouc 1964, Plzeň a Liberec 1965, České Budějovice 1966). Po inscenaci libereckého Divadla F. X. Šaldy roku 1980 nastala dlouhou dobu mezera.\n\nDosud poslední \"Šárku\" na českém jevišti uvedli režisér Jiří Pokorný, dirigent Petr Kofroň a scénograf Jan Štěpánek v Divadle J. K. Tyla v Plzni roku 2000 (premiéra 29. ledna, derniéra 29. listopadu), pod záštitou UNESCO jako jedinou fibichovskou operní inscenaci k 150. výročí narození a 100. výročí úmrtí skladatele. Vzbudila u části obecenstva značný odpor kvůli přesazení děje do 20. století a údajné drastičnosti režijního zpracování poslední scény. V době první republiky ji rovněž často uvádělo Slovenské národní divadlo (premiéra 10. března 1920, další nastudování 1921, 1924, 1925, 1931). Jedinou poválečnou inscenaci \"Šárky\" na Slovensku uvedlo Státní divadlo v Košicích roku 1955.\n\nOproti tomu za hranice \"Šárka\" pronikala obtížněji. Fibich na ni upozornil Gustava Mahlera a doufal v její provedení ve Vídni, k tomu však nedošlo.\n\nV poměrně nedávné době (1996) byla Fibichova nejznámější opera velmi úspěšně uvedena na Operním festivalu ve Wexfordu (Irsko). V roce 1998 byla koncertně předvedena ve Vídni s Evou Urbanovou v titulní roli; záznam tohoto koncertu je dostupný na CD.\n\nV náročné titulní úloze se představily všechny významné české sopranistky od první představitelky Růženy Maturové přes Emu Destinovou, Marii Podvalovou až naposledy po Evu Urbanovou.\n\n(Obětní háj blíže Vyšehradu, rozbřesk) Na schodech obětiště sedí Vlasta a vzpomíná na zemřelou Libuši (árie \"Stínové vy duší zemřelých\"). Tam ji nachází divoká bojovnice Šárka, která právě skolila dravce a klade ho na obětní oltář. Vyčítá Vlastě nečinnost nyní, kdy je ženám po Libušině smrti upírán podíl na veřejném životě (arioso \"Zaduněly rány pádné v štít\"). Nejvíce proti ženám pohrdavými úsměšky i rozhodujícím vlivem na Přemysla brojí vladyka Ctirad. Scházejí se i další děvy ve skleslé náladě a vzpomínají na Libušiny časy. Šárka je ale burcuje k odporu (\"Hoj, vy děvy malé mysli!\") a Vlasta se k ní připojuje. Brzy má na obětiště dorazit Přemysl s družinou. Děvy mu přednesou ještě jednou svou žádost, jinak se zvednou k odporu (sbor se sóly \"Slyšte, věční, prosby hlas\").\n\nNa místo obřadu v pomalém procesí přicházejí kněží, kníže Přemysl a jeho bojovníci v čele se Ctiradem. Na oltář jsou kladeny žertvy. Přemysl všechny vítá k oběti a vroucí árií vzpomíná na Libuši (\"Přízeň bohů všem!… Větve dvě, hle, úzce spolu\"). Poté kněz Vitoraz vede obětní rituál ke Svarohovi (modlitba žreců \"Bože věčný, vládce světla, tmy\"). Když v této modlitbě muži vyjadřují svůj svatý nárok na vládu, Šárka se neudrží, vtrhne mezi ně a žertvu rozmetá. Muži pro ni požadují smrt za bezbožnost a nastává potyčka mezi muži a ženami. Ctirad Přemyslovi na Šárce dokládá nespolehlivost a nezodpovědnost žen.\n\nSituaci se podaří uklidnit a Vlasta knížeti důstojně tlumočí stesky žen (árie \"Jako blahý ohlas doby zašlé\"). Připomíná mu, že za vlády Libuše – jejíž ztráty tak tklivě želí – měly ženy plnou účast na vládě, vojenství, soudnictví i náboženství. Přemysl však má jasno: žena má právo na mužovu úctu a lásku, ale nic více. Kníže je ochoten na důkaz dobré vůle upustit od potrestání Šárky, ta se však tímto blahosklonným přístupem cítí uražena. Vyzývá kteréhokoli z mužů – nejlépe Ctirada – na souboj. Ale Ctirad se jí vysměje: nehodlá „sílu měřit v půtce směšné s ženou“. Rozlícená Šárka se na něj vrhá se zbraní, ale Vlasta ji zadrží: nechť rozhodnou zbraně v pravidelném boji.\n\n(Hustý divoký les pod Děvínem, soumrak) Na mýtinu přichází část žen vedená Vlastou v plné zbroji (sbor \"Hejá! Hejá!\"). Vracejí se z vítězného boje – Zbislav s celým rodem i čeledí byli pobiti, ale i řady děv prořídly. I další družina děv vedená Radkou hlásí úspěch: podařilo se jim vypálit a vyvraždit celou dědinu „krutého nepřítele děv“ lecha Poleje, jehož hlavu přinášejí. Ve třetí skupině přivádějí Libina a Svatava houf zajatých žen: na svatbě Ctiradova přítele Sobka se zmocnily nevěsty a ostatních žen a odvádějí je na Děvín.\n\nOd poslední skupiny se Šárka dozví, že se Ctirad vydal ihned svého druha pomstít, a to s takovým spěchem, že zanechal družinu za sebou a blíží se sám. Šárka žádá Vlastu, aby se s ním mohla utkat. Vlasta ji varuje před použitím lsti, ale svoluje. Šárka má svůj plán: nechá se přivázat k velikému dubu. Ostatní děvy se schovají a vyrazí na znamení rohu, který jí nechají po boku. Nejprve ji však musí ujistit, že je krásná a že jí Ctirad nemůže odolat (scéna Šárky a sboru děv \"Jako temný stín tu zášť se plíží!… Krásná! Krásná jsi!\").\n\nPřipoutaná Šárka osamí na mýtině zalité světlem zapadajícího slunce (árie \"Vše ticho kolem, Les jen šumí\"). Vzpomíná na své šťastné dětství a na dávný sen o štěstí, který se marně snaží potlačit pěstováním bojovné nenávisti ke Ctiradovi. Blíží se Ctirad zpívaje si (píseň \"Měsíc bílý v doubravinu\"). Je překvapen, že nalézá spoutanou půvabnou Šárku. Ta předstírá, že ji zmučily Vlastiny děvy, když se zastávala zajatých žen, a od Ctirada – svého dávného nepřítele – očekává jen smrt. Ale Ctirad jí místo toho nabízí svou záštitu (árie \"Ano, nenáviděl jsem\"). Osvobozená Šárka je pohnuta jeho šlechetným chováním a stejně jako u Ctirada se její dřívější nenávist proměňuje v dosud potlačovanou lásku (milostný duet \"Ach, ty jsi slunce mé\"). Šárka mu prozrazuje zamýšlenou lest a prosí jej, aby uprchl, ale sebevědomý a bojechtivý Ctirad sám zatroubí na roh a přivolá tak ukryté děvy. Ač se jim postaví s mečem, bojovnice jej hladce přemohou a byly by jej na místě zahubily, kdyby jej Šárka nevzala pod ochranu jako svého osobního zajatce.\n\n(Pusté kamenité údolí mezi skalami) Šárka unikla a nyní přivádí Přemyslovo vojsko k Děvínu. Její jedinou myšlenkou je zachránit Ctiradův život. Ale Přemysl i jeho mužové jsou k jejímu úmyslu podezřívaví. Když jim Šárka ukazuje Ctiradův meč, domnívají se, že vladyka je mrtev, a kníže vydává Šárku své družině k potrestání. Ale ta přísahá, že Ctirad je dosud naživu a že jej chce zachránit, a na důkaz svých slov se bodne do ramene (scéna přísahy \"Slyš, věčná obloho, z níž střely smrtící\"). Přemysl jí uvěří. Na Šárčin pokyn se jeho bojovníci skryjí.\n\nDěvy s Vlastou v čele přivádějí Ctirada na mučení a smrt (Ctiradova árie \"Jen sporých chvílí zákmit prchavý… Já nelekám se, smrti chladná\"). Děvy chystají oběť bohyni Moraně (sbor \"Morano svatá! Morano hrozná!\"). Do cesty se jim staví Šárka; prosí Vlastu o milost a volný odchod pro sebe i Ctirada (arioso \"Viz, tak slabá jsem, že v prosbě ruce spínám\"). Děvy jsou však neoblomné – budiž tedy se Ctiradem souzena i ona. Nato dá Šárka signál Přemyslovu vojsku, které brzy děvy vytlačí směrem k Děvínu.\n\nZůstávají sami jen Ctirad a Šárka. Vladyka jí děkuje za záchranu, ujišťuje ji o své lásce a chce ji odvést. Boj mezitím končí pobitím žen. Šárku tíží dvojí zrada. Zjeví se jí přízraky mrtvých družek stoupajících k nebesům, které ji zvou k sobě a věští, že by na zemi nikdy nedošla pokoje. Ctiradovy pokusy Šárku uchlácholit a zadržet jsou marné. Nešťastná dívka se vrhá se skály a připojuje k mrtvým družkám; Ctirad zůstává sám (scéna Šárky, Ctirada a ženského sboru \"Mé to dílo!… Ty duše mrtvých\").\n\n\n"}
{"id": "694867", "url": "https://cs.wikipedia.org/wiki?curid=694867", "title": "Peugeot 504", "text": "Peugeot 504\n\nPeugeot 504 je automobil vyšší střední třídy, který v letech 1968 až 1983 vyráběla francouzská automobilka Peugeot. Jeho předchůdcem byl Peugeot 404 a jeho nástupcem Peugeot 505.\n\nVyráběl se jako sedan, kombi, kupé, kabriolet a pick-up. Poprvé byl představen na autosalonu v Paříži v roce 1968. Automobil byl zvolen Evropským automobilem roku 1969.\n\n\nTento závodní vůz byl velmi úspěšná na afrických soutěžích. Zvítězil na Safari rallye 1978.\n\nTento automobil byl postaven podle předpisů skupiny 4 a spadal do skupiny B. Homologace proběhla v roce 1982. Vůz byl určen primárně pro závody Safari rallye a Rallye Pobřeží slonoviny. K pohonu sloužil vidlicový šestiválec o objemu 1971 cm. Automobil měl pohon všech kol. Vůz vybojoval sedmé místo na Safari rallye 1983 a patnácté na Safari rallye 1984.\n"}
{"id": "694869", "url": "https://cs.wikipedia.org/wiki?curid=694869", "title": "Ramot (Jeruzalém)", "text": "Ramot (Jeruzalém)\n\nRamot (: רמות, doslova \"Výšiny\", nazýváno též Ramot Alon, רמות אלון, \"Alonovy výšiny\") je židovská čtvrť v severozápadní části Jeruzaléma v Izraeli, situovaná z větší části ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 700 metrů, cca 5 kilometrů severozápadně od Starého Města. Na východě s ní sousedí židovská čtvrť Ramat Šlomo, na jihovýchodě průmyslová zóna Har Chocvim. Nachází se na vyvýšené náhorní terase, která je na východě a jihu ohraničena zářezem údolí potoka Sorek, do kterého z prostoru čtvrti ústí boční vádí Nachal Ramot, a na západě údolím vádí Nachal Šmu'el, na jehož protější straně stojí arabská vesnice Bajt Iksa. Terén stoupá dál k severu, kde již vstupuje na odlesněné planiny mimo městské hranice Jeruzaléma, tedy na Západní břeh Jordánu. Zde leží historická lokalita s arabskou vesnicí Nabi Samwil a muslimským i židovským posvátným místem (hrobka Samuela). Severně od Ramot byla počátkem 21. století zčásti zbudována Izraelská bezpečnostní bariéra, která od Jeruzaléma oddělila některé arabské oblasti. Čtvrtí prochází lokální silnice číslo 436 z Jeruzaléma do izraelské osady Giv'at Ze'ev. Jižně od čtvrti probíhá dálnice číslo 1. Podél východního okraje Ramot pak prochází nová dálniční komunikace \"Sderot Menachem Begin\".\n\nByla založena roku 1974. Jméno je odvozeno od biblického popisu smrti proroka Samuela z 1. knihy Samuelovy 25,1: „\"Když Samuel zemřel, všechen Izrael se shromáždil a oplakával ho. Pochovali ho v jeho domě v Rámě. A David nato sestoupil do Páranské stepi\"“ Nynější čtvrť byla plánovitě zbudována jako soustava několika samostatných urbanistických okrsků. Ramot Alef, Ramot Bet, Ramot Gimel, Ramot Dalet a Ramot Polin. Později byl název rozšířen na Ramot Alon (podle Jigala Alona, izraelského politika). Nachází se tu samostatná občanská vybavenost jako školy, zdravotnická zařízení i pracovní místa. V 90. letech 20. století sem zamířila výrazná přistěhovalecká vlna z bývalého SSSR a Etiopie. V posledních deseti letech roste podíl ultraortodoxních Židů. Ti se soustřeďují zejména do části Ramot Polin na severu čtvrti. Výstavba zde stále pokračuje.\n\nPlocha této městské části dosahuje 4979 dunamů (4,979 kilometru čtverečního).\n\n"}
{"id": "694872", "url": "https://cs.wikipedia.org/wiki?curid=694872", "title": "PokerStars", "text": "PokerStars\n\nPokerStars je největší světovou online pokerovou hernou. Mimo online hraní je hlavním sponzorem několika velkých živých pokerových turnajů, jako například European Poker Tour (EPT).\n\nPokerStars zahájil svoji činnost 11. září 2001, kdy spustil beta provoz svého pokerového softwaru, přičemž hráči mohli hrát pouze o herní peníze. 12. prosince téhož roku se rozběhla jeho plná verze, která již umožňovala hrát o reálné peníze.\n\n\"Rational Enterprises\", firma, která PokerStars zaštiťuje, byla založena Isaiem Scheinbergem. Původně sídlila na Kostarice, ale v roce 2005 se přesunula na ostrov Man. Důvody byla 0% daň z příjmů a mimo jiné taky absence zákona, který by zakazoval přijímat sázky od amerických občanů. Odtud působí do dnes.\n\n15. dubna 2011 zasáhla americká vláda proti online pokerovým hernám, které nabízeli služby v USA. FBI zablokovala domény heren a úplně od nich odstřihla americké hráče. Události, o kterých se mluví jako o Černém pátku online pokeru, nejtvrději dopadly na dvě největší herny PokerStars a Full Tilt. Zatímco herna PokerStars nadále pokračovala ve zbytku světa v provozu a zablokovaným americkým hráčům postupně vyplatila jejich prostředky, u herny Full Tilt vyšlo důsledku zásahu vyšetřovatelů najevo nezodpovědné až podvodné hospodaření s hráčskými vklady. To vedlo k úplnému uzavření herny a několika soudním procesům s jejími představiteli.\n\nV průběhu roku 2012 se představitelé PokerStars dohodli s americkou vládou na odkoupení uzavřené herny Full Tilt. V rámci obchodu byli po více než roce vyplaceni také hráči Full Tiltu a herna byla znova spuštěna. Herna PokerStars obchodem posílila svou pozici trhu, ale jejím cílem bylo také očištění pověsti online pokeru i jména společnosti ve Spojených státech.\n\nV červnu 2014 odkoupila hernu PokerStars i s hernou Full Tilt od jejích zakladatelů Isaie a Marka Scheinbergových poměrně neznámá kanadská společnost Amaya za 4,9 miliardy dolarů. Jedním z hlavních důvodů transakce mělo být usnadnění návratu herny na americký trh. Federální obvinění jejích dosavadních majitelů kvůli událostem okolo Černého pátku byly pro úspěšné získání provozní licence ve Spojených státech nepřekonatelnou překážkou. První a zatím poslední licenci, která platí pouze pro stát New Jersey, herna získala v říjnu 2015 a na začátku roku 2016 tu také spustila provoz.\n\nV lednu 2017 se herna PokerStars stala první společností, která získala licenci pro provoz online pokeru v České republice podle nového zákona o hazardu, který vstoupil v účinost 1. ledna 2017.\n\nHerna PokerStars nabízí turnaje a cash games v deseti různých variantách pokeru (např. Texas hold 'em, Razz, Five card draw, ...) a několik mixed games (HORSE, HOSE, ...), ve kterých se herní varianty mění po určitém čase.\n\nCash games se hrají od nejnižších limitů (0,01 $/0,02 $) až po limity velmi vysoké (1000 $/2000 $).\n\nTurnajovou vlajkovou lodí herny je nedělní Sunday Million, který je se svým 215 $ buy-inem (vstupným) a garancí výher 1 milionu dolarů, největším každotýdenním online pokerovým turnajem.\n\nPokerStars nabízí kromě pokeru také další produkty, jako online Casino PokerStars nebo sázkovou kancelář BetStars. BetStars se stala první zahraniční společností provozující kurzové sázky, která získala licenci pro provoz od Ministerstva financí České republiky. Stalo se tak prakticky deset měsíců od chvíle, kdy v platnost vešel nový loterijní zákon. PokerStars Casino licenci pro český trh nevlastní a služby tedy nejsou přístupné pri české hráče.\n\n\n\n\n"}
{"id": "694874", "url": "https://cs.wikipedia.org/wiki?curid=694874", "title": "Ramot Polin", "text": "Ramot Polin\n\nRamot Polin (: רמות פולין, doslova \"Polské výšiny\") je židovská čtvrť v severozápadní části Jeruzaléma v Izraeli, situovaná ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce necelých 800 metrů, cca 6 kilometrů severozápadně od Starého Města. Na jihu s ní sousedí lidnatá židovská čtvrť Ramot, jejíž podčástí Ramot Polin je. Nachází se na vyvýšené náhorní terase, která je na východě ohraničena zářezem údolí potoka Sorek a na západě údolím vádí Nachal Šmu'el, na jehož protější straně stojí arabská vesnice Bajt Iksa. Terén stoupá dál k severu, kde již vstupuje na odlesněné planiny mimo městské hranice Jeruzaléma, tedy na Západní břeh Jordánu. Zde leží historická lokalita s arabskou vesnicí Nabi Samwil a muslimským i židovským posvátným místem (hrobka Samuela). Severně od Ramot Polin byla počátkem 21. století zčásti zbudována Izraelská bezpečnostní bariéra, která od Jeruzaléma oddělila některé arabské oblasti. Čtvrtí prochází lokální silnice číslo 436 z Jeruzaléma do izraelské osady Giv'at Ze'ev.\n\nVznikla jako jeden z pěti urbanistických souborů tvořících čtvrť Ramot budovanou od roku 1974. V jejím rámci se Ramot Polin odlišuje atypickou architekturou a vysokým podílem ultraortodoxních Židů.\n\n"}
{"id": "694875", "url": "https://cs.wikipedia.org/wiki?curid=694875", "title": "Restaurant na konci vesmíru", "text": "Restaurant na konci vesmíru\n\nRestaurant na konci vesmíru je v pořadí druhou knihou ze satirické sci-fi „trilogie v pěti dílech“ Stopařův průvodce Galaxií od britského autora Douglase Adamse.\n\nV tomto pokračování Zafod po své zkušenosti s Vírem totální perspektivy poručí počítači Srdce ze zlata, aby ho společně s Arthurem, Fordem a Trillian dopravil někam, kde by se mohli najíst. Ocitnou se tak v Milliwayově Restaurantu na konci vesmíru. Později kvůli nedokončenému teleportovacímu zařízení je čtveřice rozdělena. Trillian a Zafod se vydávají hledat muže, který vládne vesmíru, zatímco Arthur a Ford se stanou svědky založení lidské rasy na Zemi.\n\n\n"}
{"id": "694877", "url": "https://cs.wikipedia.org/wiki?curid=694877", "title": "Futurologický kongres", "text": "Futurologický kongres\n\nFuturologický kongres je soubor sci-fi povídek polského spisovatele Stanisława Lema. Stejnojmenná povídka poprvé vyšla v roce 1971 ve sbírce povídek \"Bezsenność\". \n\nČesky kniha vyšla v nakladatelství Svoboda v roce 1977. Hlavní postavou černohumorné antiutopie je Ijon Tichý. Titulní povídka Futurologický kongres popisuje svět budoucnosti, založený na průmyslově vyráběných iluzích. Na motivy této povídky byl natočen animovaný film Kongres.\n\n\nIjon Tichý se zúčastňuje kongresu futurulogů, který se koná v hotelu Hilton v Kostarikaně. Během kongresu dochází k protivládnímu povstání, které vláda potlačuje za pomoci halucinogenních drog. Osazenstvo hotelu se stahuje do kanalizace, ale Tichý je zraněn a poté zmrazen, aby mohl být vyléčen v budoucnosti.\nBudoucí svět připomíná Utopii. Tichý ale postupně zjišťuje, že tato utopie je pouze zdánlivá - je založena na masivním používání drog, které před obyvateli skrývají neutěšenou skutečnost. Když dospěje k poznání, jak hluboký je úpadek pod drogami navozenou fasádou, likviduje jednoho z tvůrců tohoto světa, a sám umírá. Zjišťuje však, že to celé byla jen halucinace, způsobená drogami, které pronikly i do kanalizace pod Hiltonem.\n"}
{"id": "694879", "url": "https://cs.wikipedia.org/wiki?curid=694879", "title": "Letiště Dundo", "text": "Letiště Dundo\n\nLetiště Dundo se nachází poblíž města Dundo v provincii Lunda Norte v Angole.\n\nLetiště má k dispozici jednu přistávací dráhu o délce 1971 metrů a šířce 24,5 metrů, která je vylitá asfaltem.\n\nNa letiště létá jediný dopravce a to TAAG Angola Airlines, který zajišťuje pravidelné spoje do města Luanda.\n"}
{"id": "694880", "url": "https://cs.wikipedia.org/wiki?curid=694880", "title": "Dundo", "text": "Dundo\n\nDundo je hlavním městem provincie Lunda Norte, která na severu sousedí s Demokratickou republikou Kongo. Město má dlouholetou hornickou tradici. Součástí města je letiště, fotbalový stadion Sagrada Esperança a také muzeum.\nBylo založeno v blízkosti místa, kde v roce 1912 byly nalezeny diamanty a samotný rozvoj obce byl řízený soukromou společností Diamang, až roku 1977 , kdy se jej angolská vláda rozhodla znárodnit . Do roku 1980 vytěžily doly v Dundo asi 10% roční světové produkce diamantů, ovšem po vypuknutí občanské války v Angole se produkce výrazně snížila.\n"}
{"id": "694883", "url": "https://cs.wikipedia.org/wiki?curid=694883", "title": "Dva proti Říši", "text": "Dva proti Říši\n\n\"„Dne 27. května 1942 byl v Praze spáchán atentát na zastupujícího říšského protektora SS-Obergruppenführera Heydricha“\", stojí na obálce knihy Dva proti Říši, která popisuje události dlouho před atentátem, jeho důsledky i podrobný pohled na život českého odboje a exilových výsadkářů v Protektorátu. Kniha je prvotinou českého spisovatele-právníka Jiřího Šulce a v roce 2007 byla oceněna jako Kniha roku v soutěži Literární cena Knižního klubu.\n\nAutor při psaní knihy vycházel téměř výhradně ze skutečných událostí a osob. Jak je uvedeno v \"Poznámce autora\" v závěru knihy – „Jen dvě postavy v celé knize jsou ryze fiktivní“.\n\nRomán byl vydán i jako audiokniha, kterou načetl Ladislav Frej.\n\nRomán je rozdělen na tři hlavní části a Epilog. Protože skutečnost a důsledky atentátu na Heydricha jsou všeobecně známy a je vysoká pravděpodobnost, že čtenář již dopředu předpokládá nějaký vývoj událostí, autor v knize s tímto faktem pracuje a napětí udržuje méně známými epizodami a rychlými změnami scén (téměř až filmově-scenáristickou formou).\n\n\n"}
{"id": "694885", "url": "https://cs.wikipedia.org/wiki?curid=694885", "title": "Projektivní prostor", "text": "Projektivní prostor\n\nProjektivní prostor je geometrická a algebraická struktura. \n\nAbstraktně se pro vektorový prostor formula_1 nad komutativním tělesem formula_2 definuje projektivní prostor formula_3 jako množina všech jeho (neorientovaných) směrů (tj. jednorozměrných vektorových podprostorů):\nresp. ekvivalentně jako množina tříd ekvivalence na množině nenulových vektorů formula_5, pokud relaci ekvivalence definujeme jako (lineární závislost vektorů):\npro nějaké formula_7.\n\nProjektivní prostor formula_8-rozměrného vektorového prostoru nad tělesem formula_2 se také někdy značí formula_10 a jeho dimenze se definuje jako formula_11\n\nSpeciálním případem projektivního prostoru je reálná projektivní rovina formula_12, kterou dostaneme volbou formula_13.\n\nJednorozměrný komplexní projektivní prostor (komplexní projektivní přímka) formula_14 je difeomorfní dvourozměrné sféře. Jedná se dokonce o holomorfní varietu.\n\nFanova rovina je nejmenší projektivní rovina skládající se ze 7 bodů a 7 přímek, dostaneme ji jako formula_15, kde formula_16 je dvouprvkové těleso.\n\nPro reálný resp. komplexní vektorový prostor formula_1 konečné dimenze má projektivní prostor formula_3 přirozenou strukturu hladké variety. Tato varieta je kompaktní.\n"}
{"id": "694891", "url": "https://cs.wikipedia.org/wiki?curid=694891", "title": "Loreburn (Saskatchewan)", "text": "Loreburn (Saskatchewan)\n\nLoreburn je vesnice v kanadské provincii Saskatchewan. Nachází se 16 km severně od Elbow a 16 km jihovýchodně od provinčního parku Danielson Provincial Park, který se rozkládá poblíž přehrady Gardiner Dam vytvářející nádrž Lake Diefenbaker. Obcí procházejí silnice Highway 19 a Highway 44.\n\nPodle sčítání lidu z roku 2001 žilo v Loreburnu 143 obyvatel v 71 příbytcích. Od roku 1996 se počet obyvatel snížil o 4,7%. Střední věk obyvatelstva činil 40,3 roku (u mužů 36,8 a u žen 43,0).\n\n\n"}
{"id": "694893", "url": "https://cs.wikipedia.org/wiki?curid=694893", "title": "Jelena Bonnerová", "text": "Jelena Bonnerová\n\nJelena Georgijevna Bonnerová (rusky \"Елена Георгиевна Боннэр\"; 15. února 1923 Merv, Chórezmská LSR – 18. června 2011 Boston, Massachusetts, USA) byla sovětská disidentka a aktivistka v oblasti lidských práv, manželka sovětského fyzika Andreje Sacharova.\n\nNarodila se v sovětském Turkmenistánu jako Lusik Alichanova, dcera arménského prominentního komunisty a tajemníka Kominterny Georgije Alichanova (původním jménem Gevork Alichanjan) a židovské komunistické aktivistky Ruth Bonnerové. Měla mladšího bratra Igora, který se stal námořním důstojníkem. Oba její rodiče byli v roce 1937 zatčeni v průběhu Stalinovy „Velké čistky“; její otec byl popraven a matka strávila 8 let v táboru nucených prací v Karagandě (Kazachstán) a poté musela žít na přikázaném místě (vnitřní vyhnanství). Obětí Stalinovy čistky se stal i Jelenin strýc Matvěj Bonner, který byl jako 41letý popraven, a jeho žena, která rovněž musela žít na přikázaném místě. Po Stalinově smrti v r. 1953 byli všichni čtyři zproštěni obvinění (rehabilitováni).\n\nJiž ve 40. letech se Jelena snažila pomáhat rodinám politických vězňů. Za II. světové války sloužila jako zdravotní sestra a byla dvakrát zraněna a v roce 1946 byla s poctami propuštěna z armády jako válečný invalida. Po válce vystudovala pediatrii na I. Leningradském lékařském institutu a v roce 1965 vstoupila do Komunistické strany Sovětského svazu. V té době již byla provdána za svého spolužáka z lékařského institutu Ivana Semjonova, se kterým měla dvě děti: Taťjánu a Alexeje.\n\nNa sklonku 60. let se stala aktivistkou sovětského hnutí za lidská práva a v roce 1968 byla jednou z těch, kdo podporovaly osoby zatčené za to, že demonstrovaly na Rudém náměstí v Moskvě proti potlačení pražského jara sovětskými tanky. (Za tuto solidaritu s Československem jí byl v roce 2003 udělen Řád T.G. Masaryka II. třídy.) Pronásledování ze strany státních orgánů a státních tajných služeb (KGB) zatěžovalo život její rodiny a mělo za následek rozvod a později i vystěhování dětí do Spojených států (v roce 1977 a 1978).\n\nBoj za lidská práva sblížil Jelenu s Andrejem Sacharovem – otcem sovětské vodíkové bomby a bojovníkem za lidská práva, který v roce 1969 ovdověl. V roce 1972 se Jelena za Sacharova, vdovce se třemi dětmi (dvě dcery a syn), provdala. V roce 1975 dovolil sovětský režim Jeleně vycestovat na Západ, aby podstoupila operaci svého válečného zranění oka. V témže roce byl Sacharov vyznamenán Nobelovou cenou míru, avšak sovětský režim mu zakázal vycestovat, aby mohl tuto cenu převzít. Jelena, která byla v té době lékařsky ošetřována v Itálii, zajela do Osla a převzala cenu pro svého manžela.\n\nV roce 1976 se Bonnerová stala zakládající členkou Moskevské helsinské skupiny. Od ledna 1980, kdy byl Sacharovovi přikázán pobyt v Gorkém - městě uzavřeném pro cizince, stala se vyčerpaná a veřejně odsuzovaná Bonnerová jediným Sacharovovým spojením se světem. Cestovala mezi Moskvou a Gorkým s jeho dopisy. V roce 1981 drželi Sacharov a Bonnerová nebezpečnou ale nakonec úspěšnou hladovku, dík které Jelenina snacha Jelizaveta Alexejeva dostala od úřadů výjezdní vízum, aby se mohla odjet do Spojených států ke svému manželovi Alexeji Semjonovovi. V dubnu 1984 však byla Bonnerová zatčena za „antisovětskou agitaci a propagandu“ a odsouzena k pětiletému exilu v Gorkém. Sacharovovy dlouhé a bolestné hladovky přiměly nakonec nového sovětského vůdce Michaila Gorbačova, aby povolil Bonnerové cestu do Spojených států, kde podstoupila srdeční operaci zavádějící šestinásobný bypass.\n\nV prosinci 1986 dovolil Gorbačov Sacharovovi a Bonnerové návrat do Moskvy. O tři roky později - 14. prosince 1989 - však Sacharov umírá. V reakci na to Bonnerová zakládá Nadaci Andreje Sacharova a také Sacharovův archiv v Moskvě.\n\nBonnerová zůstála upřímným stoupencem demokracie a lidských práv v Rusku i na celém světě. Připojila se k obráncům ruského parlamentu Dumy v době srpnového puče (1991) a podpořila Borise Jelcina v době ústavní krize v roce 1993. Na protest proti tomu, co nazvala „genocidou čečenského lidu“, odstoupila v roce 1994 z Jelcinova Výboru pro lidská práva a stala se otevřeným odpůrcem ruského vojenského zasahování v Čečně a kritikem Kremlu, do kterého se prý pod vládou Putina vrací „kágébácké autoritářství“. Byla také kritická ke způsobu řešení izraelsko-palestinského konfliktu a vyjádřila obavy ze vzestupu antisemitismu v Evropě. Bonnerová byla prvním signatářem antiputinského manifestu „Putin musí odejít“ zveřejněného 10. března 2010 a pokračujícího v sériích demonstrací.\n\nPoslední roky svého života dělila mezi Moskvu a Spojené státy, kde žily její dvě děti, pět vnuků a jeden pravnuk.\n\nBonnerová byla pohřbena po boku svého druhého manžela na hřbitově Vostrjakovo v Moskvě. Rodina vyzvala účastníky pohřbu, aby na obřad nenosili květiny, aby raději věnovali příspěvek Nadaci Andreje Sacharova.\n\n"}
{"id": "694900", "url": "https://cs.wikipedia.org/wiki?curid=694900", "title": "LMFAO", "text": "LMFAO\n\nLMFAO je americké electro-popové duo z Los Angeles v USA. Jejími členy jsou Redfoo (Stefan Kendal Gordy, 3. září 1975, který je sám DJ) a SkyBlu (Skyler Husten Gordy, 23. srpen 1986). Jejich hudba většinou oslavuje párty život a pití. Styl, který hrají, sami označují jako \"party rock\". Název LMFAO je zkratka z anglického \"Laughing My Fucking Ass Off\", velmi volně přeloženo, \"poseru se smíchy\", používaná především při internetové komunikaci. Oba uvádí, že název jejich skupiny jim vymyslela jejich babička.\n\nStarší z dvojice LMFAO je synem zakladatele nahrávací společnosti Motown Berryho Gordy Jr. Mladší SkyBlu je vnuk Berryho Gordyho. Sami členové LMFAO jsou vlastně strýc a synovec. LMFAO založili v roce 2006.\n\nJejich první CD \"Party Rock\" vydali 7. července 2009. Umístilo se na 33. místě v Billboard 200 a 2. v U.S. Dance Chart. První singl \"I'm in Miami Bitch\" vyšel již v prosinci 2008 a obsadil 58. místo v žebříčku Billboard Hot 100. Druhý singl \"La La La\" vypustili do světa až více jak po roce, v září 2009, a stejně jako zbylé dva singly z alba nesklidil takový úspěch, jako singl první – třetí \"Shots\" s Lil Jonem (68. místo v Hot 100) a čtvrtý \"Yes\", který se v Hot 100 neumístil.\n\nV roce 2010 spolupracovali s Davidem Guettou na písni \"Gettin' Over You\", který se stal celosvětovým hitem. Poté LMFAO začali nahrávat své druhé studiové album \"Sorry for Party Rocking\", které vyšlo 21. června 2011. První singl z tohoto alba, \"Party Rock Anthem\", je nejúspěšnější píseň v jejich kariéře. Umístil se na prvním místě v osmi zemích světa a v několika dalších se umístil v top ten. Druhý singl vydaný 27. května 2011 se jmenuje \"Champagne Showers\", na kterém spolupracovali s anglickou zpěvačkou Natalií Kills. Třetí úspěšný singl se jmenuje \"Sexy and I Know It\". Po klipu Party Rock Anthem, jejich popularita raketově stoupala. Klip se stával pomalu jedním z nejhranějších na světě. Jejich fanoušci si udělali z jejich hudby svůj životní styl. \n\nV neposlední řadě jsou LMFAO známí svým stylem oblečení, který si vymysleli. Jedná se o velice barevné a originální kousky, podle názvu jejich klipů, oplývají také: zebro-tygro-gepardími vzory. Právě jejich styl z nich dělá i velice výjimečnou skupinu, což lidé v této době vyhledávají. Redfoo je vegan. \n\nMezi tanečníky LMFAO patří také jedna z nejlepších tanečních skupin na světě Quest crew a další nadaní tanečníci. Této skupině se říká Party Rock Crew a na veřejnosti se s jejich crew prezentuje spíše Redfoo než Skyblu, pokud se nejedná o koncerty a turné.\n\n\nLMFAO, 24. února 2012 představilo svojí show v rámci celosvětového koncertního turné i v Praze. Koncert se měl konat v holešovickém klubu SaSaZu, ale jelikož bylo do chvíle vyprodáno rozhodli se čeští pořadatelé pro větší Tipsport arénu. Show měla obsahovat předskokany a hosty v podobě: Colette Carr, skupiny Far East Movement a dalším překvapením měla být Natalia Kills. Bohužel management LMFAO měl problémy a ve hře zůstali pouze předskokani FEM a nový zpěvák Matthew Koma. K tomu se koncertu ze zdravotních důvodů nemohl účastnit Skyblu a tak byla show ochuzena o jednoho z hlavních členů skupiny.\n21. září 2012 vydalo duo prohlášení oznamující jejich hiatus. Redfoo řekl: \"\"Mám pocit, že jsme to dělali už dlouho. Tak pět, šest let.\"\" Skyblu prohlásil, že i nadále jsou všichni jedna rodina, ale každý se chce teď věnovat vlastním zájmům a stylům. Média obletěla svět se zprávou, že LMFAO skončilo a už se nikdy k této tvorbě nevrátí. Fanoušci byli velmi pobouření a dožadovali se znovuobnovení této skupiny. Nakonec se vydalo prohlášení, ve kterém zní, že LMFAO se vrátí ještě lepší a silnější než předtím, ale ne hned.\n"}
{"id": "694903", "url": "https://cs.wikipedia.org/wiki?curid=694903", "title": "Stadion Muammara Kaddáfího", "text": "Stadion Muammara Kaddáfího\n\nStadion Muammara Kaddáfího (západopaňdžábsky: قذافی سٹیڈیم, anglicky: Gaddafi Stadium) je kriketovým stadionem nalézajícím se ve městě Láhaur v Pákistánu, na kterém hraje svoje domácí zápasy pákistánská reprezentace a 2 láhaurské kluby z Pákistánské kriketové superligy Lions a Eagles.\n\nStadion byl vybudován v roce 1959 dagestánským architektem Nasreddinem Murat-Khanem a pojmenován Lahore Stadium. V roce 1974 byl přejmenován na počest libyjského vůdce plukovníka Muammara Kaddáfího a v letech 1995–96 přestavěn k potřebám Mistrovství světa v kriketu 1996 architektem Nayyarem Alim Dadou. Dada obehnal stadion červenou zdí, nainstaloval plastová sedadla místo stávajících betonových lavic, uzavřel spodní prostory tribuny a vybudoval v nich obchody, restaurace a kanceláře a vybavil stadion moderními reflektory umělého osvětlení s vlastním zdrojem záložní energie. Stadion má kapacitu 60 000 diváků.\n\nPrvním zápasem odehraným na stadionu bylo přátelské utkání mezi domácím Pákistánem a Austrálií dne 21. listopadu 1959. V roce 1996 Pákistán spolupořádal Mistrovství světa v kriketu a na stadionu se odehrála celkem 4 utkání včetně finále mezi Srí Lankou a Austrálií, které se odehrálo dne 17. června 1996, a ve kterém nakonec zvítězila Srí Lanka v poměru 245/3:241/7. Další významnou událostí byl teroristický útok na srílanskou kriketovou reprezentaci, ke kterému došlo 3. března 2009 na náměstí Svobody v Láhauru pouhých 500 metrů od stadionu, kde se v ten den měl odehrát přátelský zápas Pákistán – Srí Lanka. Při útoku bylo zraněno celkem 7 hráčů Srí Lanky a asistent trenéra Paul Fabrace, dále byl také zraněn rezervní rozhodčí zápasu Ahsan Raza, o život přišlo 8 lidí (6 pákistánských policistů a 2 civilisté).\n\n"}
{"id": "694906", "url": "https://cs.wikipedia.org/wiki?curid=694906", "title": "Mistrovství světa ve fotbale hráčů do 17 let 2011", "text": "Mistrovství světa ve fotbale hráčů do 17 let 2011\n\nMistrovství světa ve fotbale hráčů do 17 let 2011 se konalo od 18. června do 10. července v Mexiku. Turnaj, pořádaný pod patronací FIFA, byl čtrnáctým v pořadí a odehrával se ve městech: Mexico City, Guadalajara, Monterrey, Morelia, Santiago de Querétaro, Pachuca a Torreón. Obhájcem titulu bylo Švýcarsko, které vyhrálo MS 2009 v Nigérii. Na turnaji mohli hrát hráči narození po 1. lednu 1994 (včetně). Vítězem se stala mexická fotbalová reprezentace do 17 let.\n\n Tým se účastnil poprvé v historii.\n\nTurnaje se účastnilo celkem 24 zemí, které postoupily z kvalifikace. Ty byly rozlosovány do šesti skupin po čtyřech týmech. Ve skupinách se utkal každý s každým. Nejlepší dva týmy z každé skupiny a čtyři nejlepší celky ze žebříčku týmů na třetích místech postoupily do play off, které se hrálo podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n\nVe vyřazovacích bojích se hrálo 2 × 45 minut, případně 2 × 15 minut prodloužení, pokud se nerozhodlo, kopaly se penalty.\n\n----\n\n"}
{"id": "694914", "url": "https://cs.wikipedia.org/wiki?curid=694914", "title": "Luena", "text": "Luena\n\nLuena je město ve východní části Angoly a je hlavním městem provincie Moxico. V roce 2010 tu žilo asi 85 000 obyvatel.\n\nMěsto Luena je především známé díky hrobu bývalého vůdce Národního svazu za úplnou nezávislost Angoly, Jonasi Savimbimu, který byl zastřelen ve vojenském konfliktu s vojskem Angoly 22. února 2008. 3. ledna 2008 byla Savimbiho hrobka demolována čtyřmi členy mládežnické sekce MPLA (Lidové hnutí za osvobození Angoly) byli zatčeni a obviněni\n"}
{"id": "694915", "url": "https://cs.wikipedia.org/wiki?curid=694915", "title": "Letiště Luena", "text": "Letiště Luena\n\nLetiště Leuna ( ; IATA:LUO, ICAO: FNUE) je letiště u města Luena, které je hlavním městem provincie Moxico v Angole.\n\nLetiště se nalézá 1329 metrů nad hladinou moře. Má jednu vyasfaltovanou přistávací dráhu dlouhou 2400 metrů a širokou 39,5 metrů.\n\nNa letiště pravidelně létá jen jedna společnost, a to TAAG Angola Airlines, která z letiště létá do města Luanda.\n"}
{"id": "694918", "url": "https://cs.wikipedia.org/wiki?curid=694918", "title": "Kostel Panny Marie (Broumov)", "text": "Kostel Panny Marie (Broumov)\n\nŘímskokatolický kostel Panny Marie zvaný „Pod lipami“ je hřbitovní kostel na broumovském městském hřbitově a jedna z nejstarších dochovaných dřevěných staveb v Čechách.\n\nPodle pověsti byl kostel založen v roce 1177 (tedy krátce po založení obce v roce 1171). Byl údajně postaven jakousi pohanskou šlechtičnou, která na tomto místě přijala křest. Šlechtična rovněž měla věnovat kostelu svou perlovou čelenku, která je dnes uložena v městském muzeu.\n\nPrvní písemná zmínka o kostele je z roku 1383, kdy je označován jako „starý farní kostel“ nebo „český kostel“. Samotná stavba je z roku 1449, přestavovaná v 16. století a roku 1811.\n\nVe dnech 17. až 20. června 1421 oblehla husitská vojska pod vedením Čeňka z Vartemberka a Hynka Krušiny z Lichtenburka Broumov. Vlastní město nedobyli ale vyplenili jeho předměstí. Přitom byl vážně poškozen nebo zničen i kostel Panny Marie. V literatuře jsou uváděny domněnky, že kostel nebyl zničen zcela, protože strop kostela je z doby předhusitské. Současné práce tuto domněnku vyvracejí.\n\nPo požáru v roce 1449 proběhla oprava kostela do podoby, v jaké je znám dnes. Jako rok dokončení se uvádí rok 1450, pro toto vročení ale nejsou známy žádné důkazy. V roce 1550 byla obnovena věžička poté, co ji strhl vítr. Další oprava věžičky proběhla v roce 1811. V polovině 18. století byla nad kněžiště vestavěna zvonice, která ale nepřevyšuje hřeben střechy. Současně byl zbudován nový oltář a za ním zřízena sakristie.\n\nOchoz byl původně uzavřen prkennými stěnami. V době války o bavorské dědictví byla ale na rozkaz pruského generála Heinricha Wilhelma von Anhalt v roce 1779 prkna stržena. Od té doby je ochoz na všech stranách otevřený.\n\nV roce 2008 byl kostel prohlášen národní kulturní památkou.\n\nKostel je jednolodní orientovaná stavba. Na kamenné podezdívce a prahu z dubových trámů stojí hrázděná dubová konstrukce, pobitá zevnitř i zvenčí prkny. Okolo celého kostela je otevřený ochoz, krytý pultovou střechou. Kostel měl původně dva vstupy, jeden na západní a druhý na severní straně. Během úpravy v 18. století byl zřízen i třetí vstup do nově vzniklé sakristie. Oba původní vstupy mají portály s gotickou profilací. Vnitřní prostor je rozdělen na loď, kněžiště s trojbokým závěrem a sakristii. Na západní straně lodi je kruchta. Strop je trámový, pobitý rovněž prkny.\n\nPrkna stropu jsou ozdobena šablonovou výmalbou. Jde o  bílé motivy na červenohnědém podkladu, otisky provedené temperovou barvou. Motivy jsou rostlinné, lovecké (zajíc, jelen), heraldické (gryf, slezská orlice s písmenem S) a dále texty gotickou frakturou.\n\nStarší autoři považovali tuto výzdobu za předhusitskou a odvozovali z toho, že původní kostel nebyl v roce 1421 zcela zničen. Novější autoři datují tuto výzdobu do období obnovení kostela po roce 1450. Je zde značná podobnost s výzdobou dřevěných kostelů v jižním Polsku (například kostel svatého Michala Archanděla v Dębnie Podhalańském). Hanna Pieńkowska odvozuje tento druh výzdoby od italských textilních vzorů.. Tomáš Edel dokazoval na příkladech gotického nábytku (skříně, truhly), že i v Čechách byla v 15. století tato dekorace běžná. Podobná výzdoba stěn je pozdější.\n\nOba oltáře byly přestavěny do dnešní podoby v období rokoka.\n\nObraz Panny Marie (olejomalba 109 x 260 cm), který dal namalovat opat Wolfgang Selender v roce 1609. V horní části obrazu je Panna Marie s Nejsvětější trojicí a devíti anděli, kteří nesou nástroje Kristova umučení. Ve střední části jsou patroni země České (svatí: Václav, Ivan, Vít, Zikmund, Ludmila, Vojtěch, Cyril a Metoděj, Prokop, pět bratří. V dolní části obrazu je pak nejstarší známé vyobrazení města Broumova.\n\nEpitaf Heinricha Maxima Fabricia, jeho ženy Dorothey rozené Clamtin a jejich dětí z roku 1665. Olejomalba malíře Damsmana. V horní části je korunování Panny Marie, v dolní části je pak zpodobněn donátor s rodinou.\n\n\nCenné umělecké předměty z výzdoby kostela jsou dnes umístěny v broumovském klášteře. V některých případech jsou nahrazeny kopiemi nebo reprodukcemi.\n\n"}
{"id": "694922", "url": "https://cs.wikipedia.org/wiki?curid=694922", "title": "HIV/AIDS v Africe", "text": "HIV/AIDS v Africe\n\nHIV/AIDS je hlavním problémem veřejného zdraví, a také nejčastější příčinou úmrtí v Africe. Přestože je Afrika domovem 14,5% obyvatel Země, odhaduje se, že na tomto kontinentě žije 67% všech nakažených. V Africe se v roce 2009 úmrtnost na AIDS pohybovala okolo 72%.\nSpolečný program OSN pro HIV/AIDS (UNAIDS) předpověděl výsledky pro tento region do roku 2025. Kulminace či případný pokles počtu úmrtí do roku 2012 bude nahrazen prudkým nárůstem počtu úmrtí a počtu infikovaných s počtem 9 miliónů nově infikovaných. \n\nBez správné zdravotní péče a účinných léků (např. antiretrovirotika), které jsou k dispozici ve vyspělých zemích, nebude schopno velké množství lidí brzy pracovat a budou vyžadovat stále nákladnější zdravotní péči, což povede k totálnímu kolapsu společnosti a ekonomiky v daných zemích.\n\nNedávná studie uvedla, že původ AIDS je v západní Africe. Minulé teorie spojovaly tuto nemoc s konzumací opičího masa v Kamerunu a také se sexuálními praktikami s těmito zvířaty, ale tyto teorie byly zpochybněny. Podle současných teorií se sice měl virus přenést z opic, přesněji ze šimpanzů, a to během kolonizačního období, kdy se virus v lidské populaci usadil okolo roku 1930.\n\nExistuje mnoho sociálních faktorů, které ovlivňují šíření nemoci. Mezi hlavní činitele šíření patří církev, která má na místní obyvatele obrovský vliv, a proto je zde malé procento lidí, kteří používají sexuální ochranné prostředky.\nMnoho afrických vůdců považuje zmínky o epidemii za vykonstruované a překroucené. Odmítají názory vědecké komunity. Velmi častá je též skutečnost, že představitelé o problému vědí, ale kvůli vysoké míře zkorumpovanosti se peníze vydané na boj s nemocí ztratí.\nKdyž člen rodiny onemocní virem HIV nebo i jinou nemocí, členové rodiny prodají všechny jeho věci, aby měli na jeho léčbu. V mnoha afrických zemí, ale zdravotnická zařízení chybí. Díky světovým organizacím se tento problém daří zmenšovat, avšak stále chybí kvalifikovaný personál.Nejvíce zdravotních pracovníků je v zemi z Austrálie, Kanady a USA.\nAfrické zdravotnictví je těžce zasažené takzvaným odlivem mozků, kdy veškeré lékařské kapacity na vyšší úrovni odchází do zahraničí, aby měly lepší pracovní podmínky. Nejlepším příkladem je Manchester a Malawi, kdy v Manchesteru bylo více původem malawijských lékařů, než tomu bylo v samotném Malawi.\nDo této části Afriky spadají země Uganda, Keňa, Demokratická republika Kongo, Republika Kongo, Gabon, Rovníková Guinea, Středoafrická republika, Rwanda, Burundi, Etiopie a Eritrea.\nV roce 1982 byla Uganda prvním státem, který nahlásil případy HIV. Následovala jej Keňa v roce 1984 a poté Tanzanie roku 1985.\n\nNěkteré oblasti východní Afriky se začíná projevovat procentuální pokles nakaženosti obyvatelstva virem HIV. Na začátku roku 1990 bylo 13% obyvatel Ugandy HIV pozitivních, ale do konce roku 2010 klesla míra nakaženosti obyvatelstva na 6,5%. Mezi lety 1997-1998 byla míra nakaženosti v Keni 13,6%, která klesla na dnešních 6,3%. Nakaženost obyvatelstva je stále vysoká, ale tato data ukazují pozitivní vývoj situace.\n\nDo oblasti Západní Afriky spadají země Mauritánie, Senegal, Gambie, Kapverdy, Guinea-Bissau, Guinea, Sierra Leone, Libérie, Pobřeží slonoviny, Ghana, Togo, Benin, Kamerun, Nigérie, Mali, Burkina Faso a Niger.\n\nHIV nákaza ve Svazijsku je bezprecedentně nejvyšší na světě. U všech dospělých je 26,1 procent nakažených, a více než 50% nakažených je mezi dospělými ve věku 20 let. Tento fakt téměř zastavil hospodářský a společenský pokrok, což dovedlo společnost na pokraj anarchie.\n\nEpidemie HIV ve Svazijsku způsobila, že průměrný věk v této zemi je jen 32 let, což je nejméně na světě. Druhý nejnižší průměrný věk je v Angole, 38 let. HIV způsobuje ve Svazijsku 61% úmrtí. Ročně umře ve Svazijsku 2% populace na HIV nebo AIDS.\n\nMezi HIV/AIDS a tuberkulózou je velmi silná vazba, a to především právě v Subsaharské Africe. Tuberkulóza je celosvětově největším zabijákem žen v reprodukčním věku a nejčastější příčinou úmrtí lidí nakažených virem HIV.\nVzhledem k tomu, že virus HIV zničil imunitní systém téměř čtvrtině obyvatel zasažených oblastí, je přenos tuberkulózy nezastavitelný a nemoc zasahuje i zdravé lidi.\n"}
{"id": "694924", "url": "https://cs.wikipedia.org/wiki?curid=694924", "title": "Vala (programovací jazyk)", "text": "Vala (programovací jazyk)\n\nProjekt Vala je jedním z oficiálních projektů GNOME a usiluje o rozšíření možností vývoje nativně běžících aplikací o výhody, které jsou typické pro vývoj kódu kompilovaného do byte code (např. platforma Mono) a interpretovaného kódu (např. Python). V rámci projektu byl navržen programovací jazyk Vala.\n\nV rámci Valy je vyvíjen překladač Valy a navrhovány jazyky Vala a Genie. S projektem Vala úzce souvisí projekt aplikačního frameworku Dova.\n\nJazyk Vala se velmi podobá jazyku C#. Většina rozdílů mezi oběma jazyky vyplývá ze zamýšleného odlišného principu překladu a ze zaměření Valy na platformu GNOME. Jazyk Vala je nejvýznamnějším jazykem projektu Vala.\n\nPřeklad Valy neprobíhá obvyklým způsobem. Překladač zdrojový kód naparsuje a transformuje jej na strojový kód v jazyce C, který je ekvivalentní původnímu zdrojovému kódu v jazyce Vala. Při této transformaci využívá v GNOME běžnou abstrakci typů přes GObjecty (GLib Object System). Získaný strojový kód v C je určen k překladu do zvoleného formátu spustitelných souborů (např. executable and linkable format (ELF)) ve standardním kompilátoru GCC jako běžný C zdrojový kód. Překladač vala compiler (program valac) umožňuje všechny tyto fáze překladu provést buď na jednou, nebo provést pouze transformaci do zdrojového kódu v C. \n\nVala se primárně zaměřuje na GNOME, které vyžaduje Linux nebo příbuzné UNIXové systémy. Přesto lze překlad Valy provést na jakémkoli systému, na kterém je dostupná knihovna GLib a překladač GCC nebo jeho porty.\n\nJazyk Genie se inspiruje jazykem Python. Překlad zdrojového kód Genie je analogický překladu Valy. Význam Genie je okrajový.\n\nTento ukázkový minimální program typu Hello world vypíše řetězec \"Ahoj\".\n\nPřekladač valac tento kód uložený v souboru demo.vala během překladu transformuje na následující kód v jazyce C. Jeho uložení se provede příkazem \"valac demo.vala -C\".\n\nVstupní bod je při čistě objektově orientovaném programování statickou metodou hlavní třídy programu. Třídy jsou obvykle potomky GLib.Object (zkráceně jen Object). Následuje \"neminimalistický\" Hello World program v objektovém stylu:\n\nZáklady syntaxe Valy, způsob komentování, nejběžnější operátory a predikáty (např. +, ++, %, <) a nejběžnější klíčová slova pro řízení průchodu kódem (např. for, if, while) se neliší od C, C++, Javy, C# a dalších podobných jazyků.\n\nNormou jazyka definované primitivní datové typy jsou prázdný typ (void), celé číslo (int, long, short, char), celé číslo s garantovaným platformově nezávislým rozsahem (int8, int16, int32, int64), pravdivostní hodnota (bool) s možnými hodnotami pravda (true) a nepravda (false), reálná čísla (float, double), reference na UTF-32 řetězec znaků (string), typ proměnné (Type).\n\nDále Vala umožňuje programátorovi definovat vlastní:\n\nDále Vala obsahuje následující:\n\n\nVala poměrně nečekaným způsobem pracuje s řetězci a zavádí operátor @.\n\nKoncepce objektů ve Vala má tyto zvláštnosti:\n\nNásledující ukázkový kód demonstruje použití standardních getterů a setterů u vlastností prvni_mereni a druhe_mereni, definování vlastních getterů a setterů u vlastnosti mereni a různě pojmenované konstruktory.\n\nVala umožňuje přistupovat ke konvenčně pojmenovaným metodám tříd přes speciální úspornou syntaxi. Nejčastěji se využívají indexery, přetypování na řetězec, řezy, definování iterátoru a definování prvků množiny. Použití ukazuje následující příklad.\n\nV rozumných případech již tyto metody přirozeně definuje norma jazyka. Konkrétně je předdefinováno převádění čísel na řetězec, řezy (slice) řetězců, iterátory u množin a podobně. Často používané řezy řetězců fungují ve Vale stejně jako v Pythonu.\n\nDále Vala přináší různá experimentální rozšíření syntaxe. Například experimentální řetězení výrazů (chained relational expressions) umožňuje codice_7 zapsat jednoduše jako codice_8. Jednotlivá experimentální rozšíření jsou dostupná pouze při použití příslušných přepínačů při překladu.\n\nMnožství další syntaxe a sémantiky nějakým způsobem přímo souvisí s použitím na platformě GNOME. Tomuto tématu se věnuje následující podkapitola.\n\nVala následujícími způsoby využívá knihovnu GLib se systémem GObject.\n\n\nDalší používané knihovna je Gee, která definuje datové kontejnery ArrayList, HashMap, HashSet a podobně. Každý typ má metodu read_only_view, která vrací snímek stavu kontejneru umožňující pouze čtení. Pro práci se vstupy a výstupy (např. diskové operace) se používá knihovna GIO.\n\nPráce s vlákny a časování spouštění kódu ve Vale staví na GLib. Asynchronní metody využívají knihovnu GIO:\n\nK integraci s GNOME slouží i většina atributů kódu.\n\nPři vývoji pokročilejších aplikací se vždy využívá populárních softwarových knihoven. Kompilace pak vyžaduje jisté vývojářské soubory a metainformace o knihovnách, které standardně spravuje systém pkg-config. Databázi pro utilitu pkg-config tvoří textové .pc soubory umístěné v adresáři /usr/lib/pkgconfig a v překrývajícím adresáři /usr/local/lib/pkgconfig. Příklad obsahu .pc souboru týkajícího se GTK+ je:\n\nPotřebné informace pro kompilaci vypíše příkaz codice_18. Příkladem použití je codice_19.\n\nVala při překladu získává metainformací právě z pkg-configu (např. jména, umístění, softwarové závislosti). Rozhraní knihoven je \"přepsáno\" do Valy ve speciálních .vapi souborech. Tyto bindy se generují poloautomaticky utilitami vapigen a vala-gen-introspect. Vapi soubory jsou umístěny v adresáři /usr/share/vala/vapi/ a překrývající lokální adresář /usr/local/share/vala/vapi/. Bindy knihoven jsou rozčleněny do pěti větví.\n\nV současnosti již existují bindy pro všechna důležitá rozhraní GNOME.\n\nNásledující demonstrační výstřižek kódu využívá knihovnu GTK+. Při kompilaci je nutné specifikovat jméno požadované knihovny GTK v systému pkg-config. Kód bude pravděpodobně kompilován proti nejnovější třetí hlavní verzi GTK (codice_20) nebo proti častěji používané druhé verzi (codice_21).\n\nVala umožňuje přímý přístup k paměti s pomocí ukazatelů. Z výkonnostní důvodů Vala nekontroluje platnost ukazatelů a rozsahů polí, proto čtení nebo zapisováním do nealokované paměti vyvolá přímo POSIXový signál segmentation fault.\n\nAlgoritmus garbage collection je založen na prostém počítání referencí. Ve výjimečných situací se dá chování garbage collectoru upravit:\n\nKlíčové slovo weak označuje referenci, která má být při počítání referencí ignorována. Klíčové slovo weak řeší typicky situaci, kdy reference vytvoří cyklus. V okamžiku, kdy není cyklus přerušen, existuje na každou referenci odkaz a tudíž nemůže být provedeno uvolnění paměti.\n\nVlastnictví paměti určuje, která reference je rozhodná pro uvolnění paměti. Klíčové slovo unowned označuje referenci, která nevlastní paměť. Příklad pro použití demonstruje následující elementární kód.\n\nPři odstraňování reference vrácené funkcí nevlastnena_reference() je uvolněn soukromý člen o, což může poškodit třídu. Člen o by měl být vlastněn třídou. Proto by funkce nevlastnena_reference měla mít následující prototyp.\n\nVlastnictví převádí klíčové slovo owned. \n\nAtribut Compact označuje třídy, které nebudou registrovány a spravovány typovým systémem GLib.\n\nAtribut CCode s parametrem ref_function (resp. unref_function) u třídy určuje funkci, která se volá při vzniku (resp. zániku) reference na třídu.\n\nJazyk Vala se podobá C# mnohem více než C++, Javě a jiným jazykům. Vala a C# se blíží k sobě například v následujících ohledech:\n\nHlavní rozdíly v samotných jazycích jsou:\n\nV současnosti nejsou plně implementovány všechny vlastnosti jazyka Vala, které bude mít stabilní verze. V nejbližších verzích se předpokládá doimplementování vlastností přetěžování symbolů, iterátory (další význam klíčového slova yield), zapečetění třídy (klíčové slovo seal) a generických delegátů. Je pravděpodobné, že budoucí verze Valy rozšíří definici jazyka. Možnosti systému správy paměti budou pravděpodobně v dalších stabilních verzích Valy rozšířeny. Přidáním těchto nových rysů do Valy dojde k přiblížení Valy a C#. O přidání LINQ se neuvažuje.\n\nExistují dvě hlavní implementace jazyka C#. Originální .NET Framework je dostupná pouze pro operační systémy Microsoft Windows, čímž se míjí se zaměřením Valy na GNOME. Z důvodu odlišných cílových platforem si Vala a C# na .NETu přímo nekonkurují. Reimplementace .NETu framework Mono je dostupná i pro UNIXové operační systémy.\n\nFramework Mono je ve velké míře binárně kompatibilní s .NETem; výhodou Mona oproti Vale je možnost snadného portování na systémy Windows. Naopak nevýhody Mona z hlediska nasazení na GNOME jsou:\n\nPředpokládá se, že v budoucnu Vala z GNOME zcela vytlačí C#/Mono.\n\nProjekt Vala se zatím nachází ve vývojových verzích, přestože je Vala už plně použitelná pro běžný vývoj. Ve Vale již byly vyvinuty některé aplikace převážně určené pro GNOME.\n\nVývoji softwaru ve Vale se věnuje GNOME Foundation. Příklady softwaru vytvořeného nadací ve Vale jsou:\n\nVe Vale je napsána také LaTeXila, editor pro TeX a LaTeX.\n\nVývoji uživatelských aplikací ve Vale se věnuje nezisková organizace Yorba. Jejími produkty jsou prohlížeč obrázků Shotwell, plugin Valencia pro vývoj v jazyce Vala v Geditu, nelineární střižna videa Lombard a pokročilý multikanálový záznamník zvuku Fillmore.\n\nIniciativa ElementaryOS vyvíjí linuxovou distribuci, v níž uživatelské aplikace budou napsány ve Vale. Iniciativa vyvíjí nové uživatelské aplikace Postler (mailový klient), Maya (kalendář), Wingpanel a Plank (dockování aplikací), Slingshot (spouštěč), App Center (softwarové centrum), Marlin (souborový manažer), Devkit (vývojářský nástroj), Beatbox (hudební přehrávač) a přepisuje slovník Purple z Pythonu do Valy.\n\nZdrojový kód ve Vale lze vyvíjet například v již zmíněné Valencii, v Anjutě, MonoDevelop nebo prostředí Valaide. Při ladění programů napsaných ve Vale se dají pochopitelně nasadit i osvědčené pomůcky používané vývojáři v C/C++.\n\nV roce 2008 Jamie McCracken představil jazyk Genie, který využívá projekt Vala. Nepřesně řečeno Genie je jazyk Vala zapisovaný syntaxí jazyka Python. Přípona souborů se zdrojovým kódem je .gs.\n\nNásledující ukázkový minimální program typu Hello world vypíše řetězec \"Ahoj\".\n\nKnihovna Gee (Libgee – GObject collection library) se využívá ve Vale k práci s množinami, multimnožinami, frontami a další podobnými strukturami. Definovaná rozhraní jsou Iterable, Iterator, Map a Multimap. Od Itereble je odvozeno Collection, od kterého je odvozeno List, Set, Multist, Queue, Deque. Knihovna obsahuje různé implementace těchto rozhraní.\n\nKnihovna Gee je napsána ve Vale, a proto Gee spolupracuje s GLib a Gobjecty. Výhodou řešení je, že při ukládání/vybírání prvků a při destrukci objektů korektně funguje počítání referencí a mechanismus garbage collection.\n\nDova je vysokoúrovňový aplikační framework napsaný výhradně v jazyce Vala. Projekt Dova se v současnosti nachází v rané fázi vývoje. Součásti projektu Dova jsou:\n\nOficiální překladač valac je jediným existujícím překladačem jazyka Vala. Chování překladače určují použité přepínače. Důležité přepínače například umožňují provést pouze kompilaci bez slinkování (přepínač -c), určit přepínače pro překlad mezikódu v jazyce C překladačem GCC (přepínač -X), uložit informace pro debuggování v GNU Debugger (přepínač -g), uložit vygenerovaný C kód (přepínač -C), určit umístění GObject-Introspection repository souborů (přepínač --gir a --girdir) nebo vytvořit .vapi soubor (přepínač --vapi).\n\nPřekladač Valy je celý napsán ve Vale (tj. překladač má vlastnost self hosting). Bez překladače valac není možné iniciálně sestavit zdrojové kódy překladače valac. Proto balíček se zdrojovými kódy ve Vale obsahuje i překlad do strojového kódu v jazyce C.\n\nPřeklad lze provést několika způsoby. Různé implementace se vybírají volbou tzv. profilu glib, posix nebo dova (např. přepínač --profile=dova).\n\nProfily posix a dova zatím neimplementují celý standard jazyka.\n\n"}
{"id": "694931", "url": "https://cs.wikipedia.org/wiki?curid=694931", "title": "Marek Szufa", "text": "Marek Szufa\n\nMarek Franciszek Szufa (1954 - 18. června 2011 Płock, Polsko) byl polský letec, vicemistr polska v akrobatickém létání, člen reprezentačního týmu. Od roku 1978 pracoval u polských aerolinek LOT, byl pilotem boingu 767.\n\nZemřel 18. června 2011, když se s letounem Christen Eagle II během akrobatického manévru zřítil do řeky Visly.\n"}
{"id": "694934", "url": "https://cs.wikipedia.org/wiki?curid=694934", "title": "Observatoř Teide", "text": "Observatoř Teide\n\nObservatoř Teide ( \"Observatorio del Teide\") je astronomická observatoř na španělském ostrově Tenerife. Společně s observatoří Roque de los Muchachos na blízkém ostrově La Palma tvoří tzv. Evropskou severní observatoř. Je spravována Kanárským astronomickým institutem (Instituto Astrofísico de Canarias, zkratka IAC). Nachází se v nadmořské výšce 2 400 metrů, zdejší kvalita vzduchu zajišťuje dobré podmínky např. pro pozorování Slunce.\n\n\n"}
{"id": "694938", "url": "https://cs.wikipedia.org/wiki?curid=694938", "title": "Kostel Nejsvětější Trojice (Mělník)", "text": "Kostel Nejsvětější Trojice (Mělník)\n\nŘímskokatolický kostel Nejsvětější Trojice v Mělníku je jednolodní poutní kostel nacházející se v místní části Chloumek. Je společně s přilehlými ambity chráněn jako kulturní památka České republiky.\n\nByl postaven v gotickém slohu zřejmě ve druhé polovině 15. století a přestavován v letech 1588, 1605, 1718 a 1765, takže jeho nynější podoba je barokní. Loď kostela je obdélníková s valenou klenbou, k trojboce zakončenému presbytáři je na severní straně přistavěna sakristie. Před západním průčelím se nachází předsíň s volutovým štítem.\n\nProstor kolem kostela, využívaný z větší části jako hřbitov, byl ve druhé polovině 17. století uzavřen ze tří stran ambity. Středem ambitu na západní straně prochází hlavní vstupní brána, oba krajní ambity byly zakončeny kaplí – na severní straně byla zasvěcena svatému Gothardovi (nyní slouží jako márnice), na jižní Panně Marii (nyní čekárna pro pozůstalé).\n\nPřes protesty církve, památkářů i veřejnosti byl kostel v 70. letech 20. století upraven na smuteční síň.\n\nV roce 2005 byla obnovena tradice trojických poutí, konaných zde od 16. století až do 50. let 20. století.\n\nV jižním ambitu je při kostele pohřben profesor Jindřich Matiegka, antropolog a lékař, rektor Univerzity Karlovy.\n\n"}
{"id": "694939", "url": "https://cs.wikipedia.org/wiki?curid=694939", "title": "Talpijot Mizrach", "text": "Talpijot Mizrach\n\nTalpijot Mizrach (: תלפיות מזרח, doslova \"Východní Talpijot\") je židovská čtvrť v jižní části Jeruzaléma v Izraeli, situovaná z větší části v bývalém nárazníkovém pásmu, které do roku 1967 oddělovalo Západní a Východní Jeruzalém a které bylo okupováno Izraelem v roce 1967 a začleněno do hranic Jeruzaléma.\n\nLeží v nadmořské výšce přes 700 metrů, cca 3 kilometry jižně od Starého Města. Na východě s ní sousedí arabské čtvrti Arab al-Savahira, al-Savahira al-Garbija a Džebel Mukabir, na severu etnický smíšená židovsko-arabská čtvrť Abu Tor, na jihovýchodě arabská Umm Lisun, na jihu arabská Sur Bahir, na jihozápadě leží administrativně samostatná židovská vesnice Ramat Rachel, na západě pak zástavba Talpijot Mizrach přechází plynule do sousední židovské čtvrti Talpijot, která již leží z větší části za Zelenou linií, jež do roku 1967 rozdělovala Jeruzalém. Čtvrť je situována na vyvýšených pahorcích, které k východu a jihovýchodu klesají prudce do hluboce zaříznutých údolí vádí Nachal Kidron a Nachal Darga, která pak směřují do Judské pouště.\n\nUž v dobách mandátní Palestiny si tuto lokalitu vybral pro svou rezidenci nejvyšší komisař britské správy v této zemi. V letech 1948-1967 zde potom existovala rozsáhlá nárazníková zóna o ploše několika kilometrů čtverečních, která oddělovala území pod kontrolou Izraele a Jordánska. Nynější obytná čtvrť tu byla založena roku 1972. Zpočátku bývala nazývána s odkazem na dřívější využití Armon ha-Naciv (ארמון הנציב, \"Guvernérův palác\"). Po roce 2000 prodal sousední kibuc Ramat Rachel některé své zemědělské pozemky a došlo zde k další zástavbě, která územně propojila Talpijot Mizrach a Talpijot. Poblíž vjezdu do čtvrti se rozkládá správní centrum v atypické budově, kterou navrhl Matthias Gretz. V 80. letech 20. století ve čtvrti vyrostla promenáda, která nabízí výhledy na Staré Město. Na pomezí se sousední čtvrtí Talpijot leží urbanistický okrsek Kirjat Morija, který spravuje Židovská agentura. Vedle něj je areál cvičné farmy, kterou zde ještě před rokem 1948 založila Rachel Jana'it Ben Cvi. Nyní slouží pro účely zemědělského výzkumu Hebrejské univerzity.\n\nV roce 1980 zde při výstavbě čtvrti byl objeven takzvaný Talpijotský hrob s cennými arfetakty z biblických dob, které podle některých badatelů mohou být přímo spojené s Ježíšem.\n\nČtvrť je plánována pro populaci 20 000 lidí a je stavebně téměř zcela dobudována. Populaci tvoří sekulární a nábožensky sionistické rodiny.\n\n"}
{"id": "694944", "url": "https://cs.wikipedia.org/wiki?curid=694944", "title": "Grand Prix Itálie 1998", "text": "Grand Prix Itálie 1998\n\nGrand Prix Itálie 1998 (LXIX Gran Premio Vodafone d'Italia), 14. závod 49. ročníku mistrovství světa jezdců Formule 1 a 40. ročníku poháru konstruktérů, historicky již 628. grand prix, se již tradičně odehrála na okruhu v Monze.\n\n"}
{"id": "694950", "url": "https://cs.wikipedia.org/wiki?curid=694950", "title": "Masudija", "text": "Masudija\n\nMasudija (: מסעודיה) je arabská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce přes 750 metrů, na dotyku se severním okrajem Starého Města na předpolí Damašské brány. Na východě s ní sousedí arabská čtvrť Bab az-Zahra. Leží na Zelené linii, která do roku 1967 rozdělovala Jeruzalém. V trase bývalé Zelené linie nyní probíhá dálnice číslo 60 (\"Sderot Chejim ha-Handasa\"). V roce 2011 byla podél ní dobudována tramvajová trať. Západně od ní pak leží židovské čtvrti Musrara, Me'a Še'arim a Bejt Jisra'el. Nachází se na ploché vyvýšenině přiléhající k Starému Městu.\n\nJižně odtud, na místě dnešní ulice \"Rechov ha-Nevi'im\" a parkoviště před Damašskou bránou, stávala od roku 1890 židovská čtvrť Batej Nisan Bak (בתי ניסן ב\"ק). Při nepokojích v Palestině roku 1929 zde bylo zabito 19 Židů. Židé se pak odtud většinou vystěhovali, zbytek Židů odešel v důsledku první arabsko-izraelské války. Po roce 1967 byla oblast opětovně osídlena zčásti Židy.\n\n"}
{"id": "694953", "url": "https://cs.wikipedia.org/wiki?curid=694953", "title": "Grand Prix Lucemburska 1998", "text": "Grand Prix Lucemburska 1998\n\nGrand Prix Lucemburska 1998 (V Großer Warsteiner Preis von Luxemburg), 15. závod 49. ročníku mistrovství světa jezdců Formule 1 a 40. ročníku poháru konstruktérů, historicky již 629. grand prix, se již odehrála na okruhu Nürburgring.\n\n"}
{"id": "694958", "url": "https://cs.wikipedia.org/wiki?curid=694958", "title": "Rallye San Remo 2010", "text": "Rallye San Remo 2010\n\nRallye San Remo 2010 byla desátou soutěží šampionátu Intercontinental Rally Challenge 2010. Vyhrál zde Paolo Andreucci s vozem Peugeot 207 S2000. Soutěž měřila 220 km a měla jedenáct rychlostních zkoušek.\n\nShakedown vyhrál Kris Meeke s Peugeotem před jezdci týmu Škoda Motorsport v pořadí Jan Kopecký a Juho Hänninen. Meeke pak vítězil i na úvodním testu. Druhý byl Hänninen s vozem Škoda Fabia S2000 a třetí Giandomenico Basso s vozem Fiat Grande Punto Abarth S2000. Kvůli poruše na voze Proton Satria Neo S2000 odstoupil Nial McShea a po havárii odstoupil Andreas Mikkelsen s vozem Ford Fiesta S2000. Na druhém testu vyhrál Andreucci a posunul se na druhé místo. Další dva testy vyhrává Meeke a Andreucci. Právě Andreucci se pak posouvá do vedení. Na posledním testu vítězí Basso a posouvá se na celkové první místo. Za ním je pořadí Andreucci, Rosseti, Meeke, Hänninen, Bryan Bouffier, Freddy Loix a Kopecký. \n\nV druhé etapě vyhrál první test Hänninen před Andreuccim a Bassem. Andreucci tak opět získal první průběžné místo. Bouffier měl defekt a propadl se na dvanácté místo. Poslední tři testy vyhrávají Hänninen, Andreucci a Loix. Basso měl problémy s převodovkou a Rossetiho postihl defekt, oba se tak propadli pořadím. Andreucci vedení udržel, na druhé místo se posunul Hänninen a na třetí Loix.\n\n"}
{"id": "694960", "url": "https://cs.wikipedia.org/wiki?curid=694960", "title": "Grand Prix Japonska 1998", "text": "Grand Prix Japonska 1998\n\nGrand Prix Japonska 1998 (XXIV Fuji Television Japanese Grand Prix), byl 16. závod 49. ročníku mistrovství světa jezdců Formule 1 a 40. ročníku poháru konstruktérů, historicky již 630. grand prix, se již tradičně odehrála na okruhu v Suzuce.\n\n"}
{"id": "694962", "url": "https://cs.wikipedia.org/wiki?curid=694962", "title": "Milan Švankmajer", "text": "Milan Švankmajer\n\nMilan Švankmajer (27. října 1928 Libčice nad Vltavou – 25. června 2003) byl český historik, který se specializoval na ruské novověké dějiny. Publikoval i pod pseudonymem Anežka Svobodová.\n\n"}
{"id": "694964", "url": "https://cs.wikipedia.org/wiki?curid=694964", "title": "FK SK Polanka nad Odrou", "text": "FK SK Polanka nad Odrou\n\nFotbalový klub SK Polanka nad Odrou je slezský fotbalový klub z Ostravy, hrající od sezóny 2011/12 Přebor Moravskoslezského kraje. Klub byl založen v roce 1932 pod názvem FK SK Polanka nad Odrou.\n\nMyšlenka na založení klubu se zrodila před více než sedmdesáti lety u pana Josefa Hlaváče, u kterého se scházela mládež zajímající se o fotbal. Fotbalový klub SK Polanka byl založen v roce 1932. Prvním předsedou FK byl zvolen p. Karel Koruňák. Mužstvo bylo zařazeno do III. třídy Slezské fotbalové župy. K nejaktivnějším členům patřili - J. Hlaváč, B. Nebel, F. Karamon, J. Bílý, A. Martínek, F. Berger, A. Prauzek atd. V roce 1934 mužstvo postoupilo do II. třídy Slezské fotbalové župy, kde dosahovalo dobrých výsledků. V říjnu 1938, po okupaci, byl nucen FK svou činnost ukončit a majetek klubu byl zabaven.\n\nČinnost obnovil FK po válce v roce 1945. Na ustavující valné hromadě, byl zvolen předsedou p. B. Vozník st. Od podzimu, bylo mužstvo zařazeno do mistrovských soutěží. V kádru mužstva byli A. Řehulka, M. Kunc, Vl. Vrtný, J. Prauzek, F. Vnek, B. Dluhoš, V. Martínek, J. Matěj, J. Bajgar, F. Berger, A. Hruboš, F. Hurník, J. Kotek, K. Holuša, A. Fulneček, J. Vozník, J. Chmelař, J. Kubín, F. Ševčík, A. Pyrdek. Hrálo se na hřišti za humny. Později bylo hřiště přesunuto na pozemek u učitelských bytů (nynější sídlo fa RAPPA), kde došlo k rozvoji kopané v Polance, až do roku 1963. Největším úspěchem v tomto období, byl v roce 1960 postup mužstva do I.A třídy. Trenérem mužstva byl p. J. Prauzek a hráči B. Bartoš, A. Židek, St. Lubojacký, A. Vozník, V. Neuvirt, J. Berger, J. Mazur, L. Macák, M. Klimša, A. Foltýn, Z. Navalaný, J. Vijačka, P. Válek, J. Bartoš, M. David, Z. Planka st., J. Gelnar, A. Vypior, F. Bugaj, M. Dziža, M. Sojka a další.\n\nVýznamným mezníkem ve vývoji kopané v Polance bylo vybudováni sportovního areálu u ZŠ. Výstavba byla ukončena v roce 1963. V tomto období hrálo mužstvo I. B třídu se střídavými výsledky. Vyvrcholením tohoto období, byl v roce 1970 postup do I. A třídy, pod vedením trenéra Z. Navalaného. Osu mužstva tvořili hráči A. Foltýn, B. Vozník, J. Hurník, P. Válek, A. Chmelař, V. Rykala, J. Tomášek, J. Kunc, J. Konečný, J. Beliančin, J. Hurník, J. Konečný, B. Řehulka, L. Prauzek, J. Rodovský, Z. Neuvirt, J. Burian, L. Lubojacký, J. Wojnar.\n\nV dalším období hrálo mužstvo v I. B třídě a bylo postupně doplňováno dalšími hráči, většinou odchovanci FK / J. Vašík, R. Veverka, K. Matěj, S. Kyloušek, J. Rykala, M. Neuvirt, F. Friedel, Z. Planka ml., J. Vitoš, J. Ševčík, K. Žižka, L. Planka, P. Platoš, I. Homola, Z. Strakoš, J. Němec, J. Rädisch, J. Bugaj, J. Šipka, I. Figala, P. Hodoň do mužstva se vrátili L. Prauzek a A. Návrat. Novou posilou byl A. Magera.\n\nV roce 1982 byla dokončena rozsáhlá rekonstrukce sportovního areálu, včetně vybudování nové travnaté plochy a škvárového hřiště. Na přestavbě areálu se podílela řada členů a příznivců FK, největší zásluhu na jeho obnově měl stávající předseda L. Kunc. K zahajovacímu utkání přijel úřadující mistr ligy Baník Ostrava. V roce 1983 valná hromada schválila osamostatnění FK SK Polanka a začíná výkonnostní vzestup. Mužstvo mužů pod vedením Z. Planky st. postoupilo do I. A třídy a v dalším roce do krajského přeboru, kde mužstvo vedli Z. Planka st.a L. Prauzek. Mužstvo bylo doplněno K. Krakovčíkem, J. Moravcem, J. Šwiderským, L. Juráskem, M. Vyležíkem, J. Goláněm, M. Rozhonem, B. Šindlerem a Z. Ryglem.\n\nV roce 1986 mužstvo sestupuje do I. A třídy, kde hraje až do roku 1990, odkdy začíná nejúspěšnější kapitola FK. Mužstvo pod vedením Z. Planky st. postupuje do KP. Novými trenéry se stávají V. Rykala a A.Návrat , mužstvo je doplněno o zkušené hráče Z. Svatoňského a J. Moravčíka a mladé hráče J. Kozelského, J. Pytla, R. Dronga, Z. Neuvirta, R. Rodovského, L. Biolka, L. Benu, J. Miku, R. Ogrodníka, S. Strakoše, I. Vypiora, D. Kvitu, J. Hoňka, A. Flídra. V roce 1991 postupuje do divize. Po ročním působení mužstvo sestupuje do krajského přeboru a v následném roce do I. A třídy. Kádr doplňují I. Šajer, R. Šolc, L. Vlk, V. Gren, K. Tomášek, R. Gattnar, T. Chmelař, D. Sabel, D. Kaspřík, D. Krayzel, R. Nitka, J. Neuvirt, T. Planka, Z. Konečný, P. Rodovský, P. Bartoš, M. Wonka, M. Skurka, D. Vozník, R. Planka, R. Bartoš, P. Prauzek, P. Novák.\n\n\"Aktuální k datu: 6. července 2015\"\n\nFK SK Polanka nad Odrou „B“ je rezervním týmem Polanky nad Odrou, který od sezony 2014/15 hraje Ostravský městský přebor (8. nejvyšší soutěž).\n\n\n"}
{"id": "694965", "url": "https://cs.wikipedia.org/wiki?curid=694965", "title": "Silvan (Jeruzalém)", "text": "Silvan (Jeruzalém)\n\nSilvan nebo Silwan (: סילואן, : سلوان, oficiálně hebrejsky Kfar ha-Šiloach, כפר השילוח) je etnicky smíšená arabsko-židovská čtvrť v centrální části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce necelých 700 metrů, necelý 1 kilometr vně jižního okraje Starého Města. Je situována v údolí Nachal Kidron, na západních svazích Olivové hory a s ní sousedící hory Har ha-Mašchit. Na protější straně údolí Kidron se zvedá hora Sijón, podél níž sem ústí boční údolí vádí Nachal Hinom. Na východě s ní sousedí arabská čtvrť Džebel Batan al-Hawa a Ras al-Amud, na jihu pak etnicky smíšená Abu Tor. Leží nedaleko Zelené linie, která do roku 1967 rozdělovala Jeruzalém.\n\nV lokalitě se nacházejí tři vydatné prameny \"Ajn Umm-el Daradž\", \"Bir Ijov\" a \"Brechat ha-Šiloach\" (tedy pramen Gichon). Ve starověku fungovaly jako hlavní zdroj vody pro Jeruzalém. Na nízkém hřbetu naproti Brechat ha-Šiloach se nacházejí pohřební jeskyně z doby Prvního chrámu. Sloužily zejména bohatým rodinám kmene Jehuda. V římském období byly jeskyně používány pro dobývání kamene a v byzantském období tu útočiště nacházeli mniši. Od 16. století se tu rozvíjela malá vesnice místních arabských pastevců. Roku 1912 byla vesnice připojena k Jeruzalému.\n\nPo konci první arabsko-izraelské války byla čtvrť v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se částí sjednoceného Jeruzaléma. Zástavba má rozptýlený, částečně vesnický charakter. Některé rodiny se nadále věnují zemědělství, ale většina pracuje v městských profesích v Jeruzalému. Žije tu 13 000 lidí. Čtvrť má i novověkou tradici židovského osídlení. V roce 1885 se v jižní části Silvanu usadila velká skupina jemenitských Židů. Ti byli vyhnáni za Arabského povstání v roce 1938. Z jejich osídlení ale zůstaly jen skromné pozůstatky (například žlábky ve vstupních dveřích, kde byly dříve umístěny mezuzy). Oblast je turisticky využívána. Po roce 1967 se zde usadily četné židovské rodiny. V severní části se soustřeďují u archeologické lokality Město Davidovo (Ir David). Celkem tu žije cca 500 židovských obyvatel. Čtvrť je občas místem arabských pouličních nepokojů a sporů ohledně požadavků na demolice arabských i židovských staveb zbudovaných bez úředního povolení.\n\nPlocha této městské části dosahuje 506 dunamů (0,506 kilometru čtverečního) pro lokalitu Ir David a 537 dunamů pro vlastní Silvan. V roce 2000 v nich žilo 4067 a 9187 lidí a v roce 2002 4129 a 9994 lidí.\n\n"}
{"id": "694966", "url": "https://cs.wikipedia.org/wiki?curid=694966", "title": "Politechnika Warszawska PW-6", "text": "Politechnika Warszawska PW-6\n\nPolitechnika Warszawska PW-6 je polský dvoumístný cvičný středoplošný kluzák kompozitové konstrukce.\n\nV letech 1990–1993 vznikl na Varšavské polytechnice pod vedením konstruktéra Romana Świtkiewicze projekt kluzáku PW-5 Smyk. Ten byl v roce 1994 vybrán organizací FAI jako monotyp Světové třídy. Kluzák PW-6 byl konstruován jako pokračovací cvičný typ s vyššími výkony. Prototyp byl zalétán v roce 1998. Typovou certifikaci získal v roce 2000. Výroba probíhala od roku 2000 v PZL-Świdnik a od roku 2007 v továrně Zaklad Szybowcowy Jezow.\n\n\n\n"}
{"id": "694973", "url": "https://cs.wikipedia.org/wiki?curid=694973", "title": "Typový systém", "text": "Typový systém\n\nTypový systém lze v informatice definovat jako „tvárný syntaktický rámec pro klasifikování výrazů podle toho, jaký druh hodnoty vypočítávají“. Typový systém porovnává datové typy a výpočty ve výrazech a tím umožňuje zajistit, že nedojde k typovým chybám. Různé operace očekávají různé datové typy a typový systém zajišťuje, aby nebyly použity hodnoty, pro které nemá operace smysl.\n\nKompilátor může k uložení hodnoty použít staticky definovaný datový typ a pak na ni aplikovat příslušný typ výpočtu. Například kompilátor jazyka C používá datový typ \"float\", který je podle IEEE 754 reprezentován jako 32bitové číslo, a používá pro něj speciální strojové instrukce určené pro výpočty s pohyblivou řádovou čárkou.\n\nÚroveň typových omezení a způsob jejich posuzování mají vliv na \"typování\" daného programovacího jazyka. Programovací jazyk může v případě typového polymorfizmu přiřadit každému typu další operace s různými konkrétními algoritmy. Teorie typů řeší typové systémy, i když konkrétní typové systémy vycházejí z praktických otázek jako je architektura počítače, implementace překladače a konstrukce programovacího jazyka.\n\nPřiřazování datových typů (tj. \"typování\") dává význam sekvencím bitů. Typy se obvykle asociují s hodnotami v paměti nebo objekty jako jsou proměnné. Jelikož je každá hodnota v počítači pouze sekvence bitů, hardware proto nedokáže na tomto základě sám rozlišovat mezi adresou v paměti, kódem instrukce, znakem, celým číslem, číslem s plovoucí řádovou čárkou atd. Jak má sekvence bitů chápat, určuje programátor v programu prostřednictvím datových typů.\n\nV dnešních jazycích programátor pracuje s abstraktnějšími typy než je bit a konkrétní implementace pomocí (ne nutně \"sekvence\") bitů ho zpravidla nezajímá. Tu určuje tvůrce kompilátoru. Pro programátora je podstatné, že z bitové reprezentace lze jednoznačně rekonstruovat původní hodnotu. Samozřejmě konkrétní implementace se projevuje, např. v rozsahu čísel a znaků, nepřenositelnosti programů apod.\n\nMezi hlavní funkce poskytované typovým systémem patří:\n\nProgram obvykle sdružuje jednotlivé hodnoty s jedním konkrétním typem (i když typ může mít víc než jeden podtyp). Jiné entity, jako jsou objekty, moduly, komunikační kanály, závislosti nebo dokonce samy typy se můžou spojit s typem. Některé implementace se označují následujícími označeními (i když se jedná o technicky odlišné pojmy):\n\n\"Typový systém\", který je stanovený pro každý programovací jazyk, hlídá chování napsaných programů a zakazuje chování mimo tato pravidla. Účinný systém obvykle poskytuje jemnější ovládání než je typový systém.\n\nFormálně teorie typů studuje typové systémy. Komplikovanější systémy (např. závislé typy), umožňují pro jemněji zrnité programové specifikace ověření typovou kontrolou, za cenu toho, že typ nebo jiné vlastnosti budou nerozhodnutelné a kontrola typu je závislá na uživateli dodaných důkazech. Je náročné najít dostatečně expresivní typový systém, který splňuje bezpečným způsobem všechny programové praktiky v typové bezpečnosti, jak výstižně řekl Mark Manasse:\n\nTento zásadní problém řešíme pomocí teorie typů, abychom se ujistili, že programy mají smysl. Zásadním problémem této teorie je, že programy nemusí mít význam, který je jim připisován. Z toho vyplývá, že se snažíme hledat bohatší typové systémy.\n\nTypová kontrola přispívá k správnosti programu (správnosti programu), ale nemůže ji zaručit, protože kontroluje \"pouze\" typy. V závislosti na konkrétním typovém systému může vydat program špatný výsledek, i když je správně napsaný (asi myšleno typově správně) a kompilátor nehlásí žádné chyby. Například dělení nulou u většiny programovacích jazyků nespadá do typové kontroly, ale je to běhová chyba. Pokud chceme dokázat, že je program bez obecnějších vad, použijeme k tomu jiné druhy formálních metod známé jako analýza programu. Formální metody jsou při vývoji a testování softwaru široce používanou empirickou metodou pro zjištění chyb, které typová kontrola nemůže odhalit.\n\nNěkteré úlohy typového odvozování jsou i nerozhodnutelný problém.\n\nK ověřování a omezování typů – \"typové kontrole\" - dochází buď při kompilaci (statická kontrola) nebo za běhu (dynamická kontrola). Pokud specifikace jazyka vyžaduje silnou typovou kontrolu (to zn. více či méně umožňuje pouze automatické typové konverze, které neztrácí informace), můžeme říct, že je proces \"silně typovaný\", pokud ne, pak je \"slabě typovaný\". Tyto pojmy však nejsou používány v striktním slova smyslu.\n\nProgramovací jazyk používá statickou typovou kontrolu, když se typová kontrola provádí při kompilaci na rozdíl od běhu. Mezi staticky typované jazyky patří ActionScript 3, Ada, C, C++, C#, D, Eiffel, F#, Fortran, Go, Haskell, JADE, Java, ML, Objective-C, OCaml, Pascal, Perl (s ohledem na rozlišení skalárů, polí, hashí a subrutin) a Scala. Statická typová kontrola je omezená forma ověření správnosti programu (viz typová bezpečnost), protože umožňuje zachytit mnoho chyb typů už v rané fázi vývoje. Statická typová kontrola vyhodnotí informace o typech, které budou stanoveny při kompilaci a navíc je schopná ověřit, že podmínky budou platit pro všechna spuštění programu a tím se eliminuje potřeba provádět typovou kontrolu při každém spuštění. Tím, že vynecháme typovou kontrolu při běhu, může být běh programu efektivnější (tj. rychlejší nebo se sníží nároky na paměť) a umožní to další optimalizace.\n\nJelikož se určují informace o typu už při kompilaci, nemají statické kontroly typu informace o typech, které jsou k dispozici jen při běhu programu, proto musí být kontrola opatrná. Musí odmítnout programy, které se správně chovají až při běhu, protože správné typy nelze určit staticky. Například máme výraz codice_2, který je při běhu vždy vyhodnocen jako codice_3, program obsahuje kód\n\nbude zamítnuto jako špatný typ, protože statická analýza nemůže určit jestli nebude vybrán příkaz codice_5. Konzervativní chování statických kontrol je výhodné, jestliže codice_2 bude vyhodnocen jako codice_7 jen zřídka: Statická typová kontrola dokáže detekovat chybu typu v málo používaných větvích programu. Bez statické kontroly se ani u kódu, který je na 100% pokryt testy nemusí povést takovou chybu objevit. Testy mohou mít problémy s rozpoznáním tohoto druhu chyb, protože musíme brát v úvahu kombinace všech míst, kde jsou hodnoty vytvořeny a kde jsou používány.\n\nNejpoužívanější staticky typované jazyky nejsou formálně typově bezpečné. Mají „mezery“\nve specifikaci programovacího jazyka, které umožňují programátorům psát kód, který obchází statickou kontrolu typů, a tak může nastat další škála problémů. Například většina C jazyků obsahuje\ntype punning a Haskell má vlastnosti jako codice_8: takové operace můžou být nebezpečné za běhu tím, že mohou způsobit nežádoucí chování způsobené nesprávným zadáním hodnot.\n\nPro statickou typovou kontrolu není rozhodující, zda a jak často programátor musí do zdrojového kódu typy psát. Podstatné je, že se typy dají určit během kompilace. Pokud je píše, kompilátor má jednodušší práci a vystačí si s typovou kontrolou, jinak musí využít typové odvozování (jinde řčeno typové usuzování).\n\nO programovacím jazyce řekneme, že je dynamicky typovaný, když je většina typové kontroly prováděna za běhu, místo při kompilaci. Při dynamické typové kontrole mají typy hodnoty, ale ne proměnné a to znamená, že proměnná může ukazovat na hodnotu jakéhokoli typu. Jazyky s dynamickou typovou kontrolou jsou například APL, Erlang, Groovy, JavaScript, Lisp, Lua, Matlab/GNU Octave, Perl (pro uživatelsky definované typy, ne však pro vestavěné typy), PHP, Prolog, Python, Ruby, Smalltalk, Tcl a Clojure.\n\nImplementace dynamicky typovaných jazyků obyčejně spojuje run-time objekty s „tagy“, které obsahují informace o jejich typu. Tyto run-time klasifikace se používají k implementaci typových kontrol a expedují přetížené funkce, ale můžeme také využít dynamické ovládání, pozdní vazbu a podobné styly, které by byly ve staticky typovaném jazyce přinejmenším těžkopádné, protože vyžadují použití variantních typů nebo podobných vlastností.\n\nObecněji, jak je vysvětleno níže, může dynamická typová kontrola vylepšit podporu dynamických vlastností programovacího jazyka jako jsou generování typů a funkce založené na run-time datech. (Přesto dynamicky\ntypované jazyky nemusí podporovat některé nebo dokonce žádné tyto funkce a některé \"dynamické programovací jazyky\" jsou dokonce staticky typované). Na druhou stranu dynamické typování poskytuje \"a priori\" záruk: dynamicky typovaný jazyk přijímá a pokouší se spustit i programy, které by byly při statické kontrole posouzeny jako neplatné a to buď kvůli chybě v programu nebo kvůli tomu, že statická typová kontrola je příliš konzervativní.\n\nDynamická typová kontrola může vést na runtime chyby, to znamená že hodnota může mít za běhu nečekaný typ a je na ní aplikována neplatná operace. Takové chyby se mohou vyskytnout až daleko za místem, kde je programovací chyba, neboli místa, kde dostala data nesprávný datový typ. Chyby tohoto typu se většinou špatně objevují.\n\nRuntime kontroly dynamických jazykových systémů můžou být potenciálně složitější než kontroly staticky typovaných jazyků, jelikož můžou použít dynamické informace i veškeré informace ze zdrojového kódu. Nicméně runtime kontrola uplatňuje podmínky jen při konkrétním spuštění a kontroly se opakují při každém spuštění programu.\n\nPři vývoji v dynamicky typovaných jazycích se často používají nejrůznější programovací praktiky, jako například testování. Testování je klíčové při profesionálním vývoji softwaru a je zejména důležité právě v dynamicky typovaných jazycích. V praxi se testování provádí kvůli zajištění správného fungování programu, přičemž lze odhalit mnohem širší rozsah chyb než statickou typovou kontrolou, ale naopak nelze souhrnně najít chyby, které detekuje statická typová kontrola.\n\nPřítomnost statické typové kontroly v programovacím jazyce nemusí nutně znamenat absenci všech dynamicky typovaných mechanizmů. Například Java a některé další zdánlivě staticky typované jazyky podporují downcasting a jiné typové operace, které jsou závislé na běhové typové kontrole formou dynamického přetypování. Obecněji řečeno, většina programovacích jazyků podporuje mechanizmy pro přiřazení přes různé 'druhy' dat, jako jsou disjunktní spojení, variantní typy a polymorfní objekty: I když se nejedná o interakci s typovými komentáři nebo typovou kontrolou, jsou tyto mechanizmy podobné implementaci dynamické typové kontroly. Viz programovací jazyk, kde je další diskuze o interakci mezi statickou a dynamickou typovou kontrolou.\n\nNěkteré jazyky, jako například Clojure, jsou ve výchozím nastavení dynamicky typované, ale toto chování lze přepsat pomocí explicitních typových hintů tak, že výsledek je typován staticky. Jedním z důvodů pro použití těchto hintů je využití statického typování v částech kódu, které jsou citlivé na výkon.\n\nVerze .NET frameworku 4.0 podporuje variantu dynamického typování pomocí jmenného prostoru System.Dynamic, pomocí kterého \"statický\" objekt typu 'dynamic' je zástupný symbol pro .NET runtime, který se zeptá na dynamické vlastnosti kvůli referenci na objekt.\n\nVolba mezi statickou a dynamickou typovou kontrolou vyžaduje kompromisy.\n\nStatická typová kontrola najde chyby typu spolehlivě v době kompilace, to by mělo zvýšit spolehlivost dodaného programu. Nicméně se programátoři nemohou shodnout jak často dochází k chybám typu a také na podílu chyb, které jsou kódované a které by měly spadat pod vhodnou reprezentaci určenou typy v kódu. Stoupenci statické typové kontroly jsou přesvědčeni, že programy jsou spolehlivější, když mají dobře zkontrolované typy, zatímco příznivci dynamické typové kontroly směřují k distribuovanému kódu, který se ukázal jako spolehlivý a k malým chybovým databázím. Výhoda statické typové kontroly je, že se pravděpodobně zvýší stabilita typového systému. Zastánci závisle typovaných jazyků jako je Dependent ML a Epigram navrhli, že téměř všechny chyby lze považovat za typové chyby, jestliže typy používané v programu jsou řádně deklarovány programátorem nebo je správně odvodil kompilátor.\n\nStatická typová kontrola obvykle vyústí ve zkompilovaný kód, který běží rychleji, protože neobsahuje analýzu a kontrolu typů. Když kompilátor zná přesné datové typy, které jsou použity, může produkovat optimalizovaný přeložený kód. Také lze pro staticky typované jazyky snadněji najít příkazy v assembleru (.. v instrukční sadě). Některé dynamicky typované jazyky jako Common Lisp umožňují z tohoto důvodu pro optimalizaci volitelný typ deklarace. Tím se stává statická typová kontrola všudypřítomnou. Viz optimalizace.\n\nOproti tomu dynamická typová kontrola může umožnit kompilátorům rychlejší běh a interpretům dynamičtěji načítat nový kód, protože v dynamicky typovaných jazycích mohou mít změny zdrojového kódu za následek menší kontrolu a stačí přehodnotit méně kódu. To také může redukovat cyklus editace – kompilace – testování – ladění.\n\nStaticky typované jazyky, které nemají dostatečné typové usuzování (jako je Java nebo C) vyžadují, aby programátoři deklarovali typy, které zamýšlejí použít v metodách nebo funkcích. To může sloužit jako rozšiřující dokumentace k programu, kde kompilátor nedovolí programátorovi ignorovat nebo dovolí posun k synchronizaci. Může však existovat jazyk, který je staticky typovaný bez předchozích deklarací typů (například Haskell, Scala a v menší míře i C#) a to znamená, že explicitní deklarace typu není nutnou podmínkou pro statické typování ve všech jazycích.\n\nDynamická typová kontrola podporuje některé konstrukce, které by statická typová kontrola zamítla jako nepřijatelné. Například \"eval\" funkce, ty spustí jakákoli data jako kód. Kromě toho dynamickému typování lépe vyhovuje přechodný kód a prototypování, takže umožňuje zástupnou datovou strukturu (falešný objekt) transparentně použít na místě plně rozvinutě datové struktury (obvykle pro účely experimentování a testování).\n\nV případě dynamického typování se často používá duck typing (kachní typování).\n\nDynamická typová kontrola typicky dělá metaprogramování více efektivní a jednodušší pro použití. Například C++ šablony jsou typicky těžkopádnější na typování než ekvivalent v Ruby nebo Pythonu. Pokročilejší run-time konstrukty jako metatřídy a introspekce je často těžké použít v staticky typovaných jazycích. V některých jazycích mohou být tyto funkce také použity například pro generování nových typů a chování za běhu, založených na run-time datech. Tyto moderní konstrukce jsou často poskytovány dynamickými programovacími jazyky, mnoho z nich je dynamicky typovaných, i když \"dynamické typování\" nemusí mít souvislost s \"dynamickými programovacími jazyky\".\n\nTypový systém říká, že rysem silného typování je specifikace jednoho nebo více omezení, jak mohou být smíšeny operace zahrnující hodnoty různých typů. Počítačový jazyk, jenž implementuje silné typování, bude předcházet úspěšnému provedení operací s argumenty špatného typu.\n\n\"Slabé typování\" znamená, že jazyk implicitně převádí (nebo přidělí) typy při použití. Vezměme následující příklad:\n\nV slabě typovaných jazycích je výsledek nejasný. Některé jazyky jako je Visual Basic, by při spuštění kódu produkovaly výsledek 42: systém by převedl řetězec „37“ na číslo 37, což má smysl téměř násilné operace. Jiné jazyky jako JavaScript by produkovaly výsledek „537“: systém převede číslo 5 na řetězec „5“ a sloučí oba. Ve VisualBasicu i JavaScriptu je výsledek určen pravidlem, které bere v úvahu oba operandy. V JavaScriptu nezáleží na pořadí operandů (x + y by bylo „375“). Když použijeme operátor „+“ na String a Number(JavaScriptový typ) výsledek je String, jestliže hodnota y je String, který nejde převést na Number (např. „Hello World“), pak je výsledek diskutabilní. V některých jazycích jako AppleScript je typ výsledku vždy určen podle typu operandu nejvíce vlevo.\n\nStejným způsobem, v důsledku dynamické JavaScriptové typové konverze:\n\nPřetypování v C špatně ilustruje problém, který může nastat, když chybí silné typování. Když programátor přetypovává hodnotu z jednoho typu do jiného v C, nemusí vždy při kompilaci kompilátor povolit tento kód, ale za běhu ho povolí jako přijatelný. To umožňuje rychlejší a kompaktnější kód, ale může to ztížit ladění.\n\nTřetí způsob, jak roztřídit typový systém programovacího jazyka používá bezpečnost typových operací a konverzí. Počítačový odborníci považují jazyk za „typově bezpečný“, pokud neumožňuje operace nebo konverze, které vedou k chybným podmínkám.\n\nNěkteří pozorovatelé používají termín \"paměťově bezpečný jazyk\" (nebo jen \"bezpečný jazyk\") pro popis jazyků, u kterých nemohou nastat nedefinované operace. Například paměťově bezpečný jazyk kontroluje hranice polí nebo staticky zjišťuje (tj. při kompilaci před spuštěním) přístup pole mimo hranice pole, což může způsobovat komplikace a možná i běhové chyby.\n\nV jazycích podobných Visual Basicu proměnná v příkladu nabývá hodnoty 42. I když to programátor chtít může nebo nemusí, jazyk definuje výsledek konkrétně a program nehavaruje nebo nepřiřadí špatně definovanou hodnotu do proměnné. Z tohoto pohledu jsou jazyky typově bezpečné, nicméně v některých jazycích, pokud by byla hodnota y řetězec, který nejde převést na číslo (např. „Hello World“), by byl výsledek nedefinovaný. Takové jazyky jsou typově bezpečné (nebudou havarovat), ale můžou snadno produkovat nežádoucí výsledky. V jiných jazycích, jako JavaScript, může být číselný operand převeden na řetězec a provede se zřetězení. V tomto případě není výsledek nedefinovaný a dá se předvídat.\n\nNyní se podívejme na stejný příklad v C:\n\nV tomto příkladu budeme ukazovat na adresu v paměti pět znaků za y, což se rovná tři znaky po ukončovacím znaku textu, na který ukazuje y. Obsah tohoto umístění je prázdný a může ležet mimo adresovanou paměť. Pouhý výpočet tohoto ukazatele může vyvolat nedefinované chování (včetně pádu programu), dle standardů C a v typických systémových dereferencích by mohlo způsobit pád programu. Máme dobře typovaný, ale ne paměťově bezpečný program, toto je podmínka, ke které nemůže dojít v typově bezpečném jazyce.\n\nV některých jazycích, jako JavaScript se používají speciální číselné hodnoty a konstanty, které povolují typově bezpečné matematické operace bez vyústění do běhových chyb. Například, když dělíme typ Number typem String nebo typ Number nulou.\n\nTermín „polymorfizmus“ odkazuje na schopnost kódu (v OOP zejména metod a tříd) pracovat s hodnotami různých typů nebo schopnost různých instancí stejné datové struktury obsahovat prvky různých typů. Typové systémy umožňují polymorfizmus proto, aby zlepšily znovu použitelnost kódu nebo kód zkrátily. V jazyce s polymorfizmem programátorům obvykle stačí implementovat datovou strukturu jako seznam nebo asociativní pole, spíše než sólo pro každý prvek, který chtějí použít. Z tohoto důvodu počítačoví odborníci někdy nazývají některé formy polymorfizmu \"generickým programováním\", což by se \"možná asi\" správně mělo nechat pouze pro případy, kdy se z jednoho kódu generuje a překládá několik kódů pro různé typy, ať už implicitně nebo explicitně. Typově teoretické základy polymorfizmu úzce souvisí s abstrakcí, modularitou a (v některých případech) s podtypy.\n\nVe funkcionálních jazycích a kombinovaných jazycích s funkcionálními rysy se \"občas\" potulují typové proměnné, podle kterých ... se polymorfizmus snadno pozná.\n\nPři „Duck typing“ volaná metoda \"m\" nespoléhá na prohlašovaný typ objektu, ale pouze na to, že objekt jakéhokoli typu musí dodat implementaci volané metody, je-li za běhu volána.\n\nDuck typing se liší od strukturovaného typování v tom případě, že \"část\" (modul celé struktury) potřebné pro daný lokální výpočet, je přítomná \"za běhu\". Duck typový systém je splněn při analýze typové identity. Na druhou stranu, strukturovaný typový systém vyžaduje analýzu celé modulové konstrukce při kompilaci k určení typové identity nebo typové závislosti.\n\nDuck typing se liší od strukturovaného typování v řadě aspektů. Nejvýznamnější z nich jsou, že pro duck typing je informace o typu určena za běhu (na rozdíl od kompilace) a název typu není důležitý k určení typové identity nebo typové závislosti. Pro daný bod při provádění programu jsou nutné pouze částečné informace o struktuře.\n\nDuck typing používá předpoklad, že (odkaz na hodnotu) „jestliže chodí jako kachna a kváká jako kachna, pak je to kachna“ (toto je kachní test, autor James Whitconb Riley). Tento termín vytvořil Alex Martelli v roce 2000 zprávou comp.lang.python diskuzní skupiny (viz Python)\n\nMnoho typových systémů bylo vytvořeno speciálně pro použití v určitých prostředích, s některými typy dat nebo mimo skupinu statických programových analýz. Často jsou založeny na myšlenkách z formální teorie typů a jsou k dispozici pouze jako součást prototypových výzkumných systémů.\n\nZávislé typy jsou založeny na myšlence využití skalárů nebo hodnot přesněji popisujících nějakou jinou hodnotu. Například „matice (3×3)“ může být matice typu 3×3. Můžeme potom definovat pravidla, například následující pravidlo pro násobení matic:\n\nkde \"k\", \"m\", \"n\" jsou libovolná kladná celá čísla. Varianta ML tzv. závislého ML byla vytvořena na základě tohoto typového systému. Protože typová kontrola převodů závislých typů je nerozhodnutelná, ne všechny systémy používají tuto typovou kontrolu bez nějakého druhu omezení. Závislé ML limituje druh rovnosti, to může rozhodnout Presburgerova aritmetika. Další jazyky, např. Epigram dělá hodnotu všech výrazů v jazyce rozhodnutelnou, takže typová kontrola může rozhodnout. Také je možné vytvořit Turing kompatibilní jazyk, za cenu nerozhodnutelnosti typové kontroly, jako je to u Cayenne.\n\nLineární typy jsou založené na teorii lineární logiky a úzce souvisejí s jedinečností typů. Typy jsou přiřazeny k hodnotám, které mají tu vlastnost, že je na ně vždy jen jeden odkaz. Toto je cenné pro popisování velkých neměnných hodnot, jako texty, soubory a podobné. Protože jakákoli činnost, která současně ničí lineární objekt a vytváří podobný (např. 'codice_9') lze optimalizovat „pod kapotou“ do místní mutace. Normálně to není možné, protože takové mutace mohou mít nežádoucí účinky na částech programu držících jiné reference na objekt, tím porušují referenční transparentnost. Jsou také použity v prototypu operačního systému Singularity pro meziprocesorovou komunikaci, která statisticky zajišťuje, že procesy nemohou sdílet objekty se sdílenou pamětí, aby se dodržely běhové podmínky. Čistý (takzvaně Pure) jazyky (např. Haskell) používá tento typový systém s cílem získání rychlosti při zachování bezpečnosti.\n\nKřížené typy jsou typy popisující hodnoty, které patří do dvou různých typů s překrývajícími se sadami hodnot. Například ve většině implementací C má typ char se znaménkem rozsah -128 až 127 a char bez znaménka 0 až 255, takže křížený typ těchto dvou typů by měl rozsah 0 až 127. To znamená, že křížený typ může bezpečně přejít do funkce, která čeká char se znaménkem nebo bez znaménka, protože je kompatibilní s oběma typy.\n\nKřížené typy jsou užitečné pro popis přetížených funkcí typu: Například, když „int → int“, je typ funkce dostávající integerový argument a vracející integer, „float → float“, to je funkce dostávající floatový argument a vracející floatový argument, pak můžeme použít křížení těchto dvou typů k popisu funkcí, do kterých vstupuje jeden nebo druhý datový typ. Takovéto funkce by měly být bezpečně přijaty v jiných\nfunkcích očekávajících „int → int“, ale nemůžou použít funkcionalitu „float → float“.\n\nV hierarchii podtříd kříženec typu a předek typu (jeho rodič) je nejvíce odvozený typ. Průsečík příbuzných typů je prázdný.\n\nJazyk Forsythe obsahuje obecnou implementaci křížených typů. Omezená forma je upřesnění typů.\n\nSjednocené typy jsou typy popisující hodnoty, kde hodnota patří do \"obou\" dvou typů. Například v C je char se znaménkem -128 až 127 a bez znaménka 0 až 255, pak sjednocení těchto dvou typů je -127 až 255. Každá funkce používající tento sjednocený typ by měla podporovat integer v jeho celém rozsahu. Obecně řečeno, na sjednocený typ platí pouze operace, které platí na \"oba\" typy před sjednocením. Koncept „sjednocení“ v C je podobný jako sjednocené typy, ale není typově bezpečný, protože povoluje operace platné i jen pro jeden z typů. Sjednocené typy jsou důležité v programové analýze, kde jsou používány pro reprezentaci symbolických hodnot, jejichž přesná povaha (např. hodnota nebo typ) není známá.\n\nV hierarchii podtříd spojení typu a předka typu (jeho rodiče) jsou předky typu. Spojení sourozenců typů je podtyp jejich společného předka (tedy všechny povolené operace na jejich společném předku jsou povoleny na sjednocení typů, ale mohou mít i další platné společné operace).\n\nExistenční typy jsou často používány ve spojení se záznamovými typy reprezentujícími moduly a abstraktní datové typy, vzhledem k jejich schopnosti oddělit implementaci od rozhraní. Například typ „T = ∃X { a: X; f: (X → int); }“ popisuje modul rozhraní, které má datový člen typu \"X\" a vrací celé číslo. To by mohlo být realizováno různými způsoby, například:\n\n\nOba tyto typy jsou podtypy obecnějšího typu T a odpovídají konkrétní implementaci typů, takže hodnota jednoho z těchto typů je typu T. Dostaneme hodnotu „t“ typu „T“ o níž víme, že je dobře typovaná bez ohledu na to, co je abstraktní typ \"X\". To dodává flexibilitu pro výběr typů vhodných pro konkrétní implementaci. Jestliže klienti používají pouze hodnoty typu rozhraní, pak jsou existenční typy izolovány\nz výběru.\n\nObecně lze říci, že je možné, aby typová kontrola odvodila kterému existencionálnímu typu datový modul patří. Ve výše uvedeném příkladu int T = { a: int; f:(int → int);}, může mít také typ ∃X { a: X; f: (int → int); }. Nejjednodušším řešením je opatřit každý model jeho předpokládaným typem, např.:\n\n\nAčkoli abstraktní datové typy a moduly, byly implementovány v programovacích jazycích již před delší dobou, nebylo to dříve než v roce 1988, kdy John C. Mitchell a Gordon Plotkin založili formální teorii pod heslem: „Abstraktní [datové] typy mají existenční typ“. Tato teorie je druhý stupeň typového lambda kalkulu podobný Systému F, ale existenčním místo univerzálním kvantifikátorem.\n\nMnoho statických typových systémů, jako C, Java vyžaduje \"deklarování typů\": programátor musí výslovně přiřadit každé proměnné určitý typ. Jiné jazyky, jako Haskell provádějí \"typové odvozování\": kompilátor vyvozuje závěry o typech proměnných založené na tom, jak programátor tyto proměnné využívá. Například máme funkci \"f(x,y)\", která sčítá \"x\" a \"y\". Překladač může odvodit, že \"x\" a \"y\" musí být číslo a před sčítáním je také definuje jako čísla. Proto každé volání funkce \"f\" jinde v programu, který specifikuje nečíselný typ (např. řetězec nebo seznam) jako argument, by signalizoval chyby.\n\nNumerické a řetězcové konstanty a výrazy v kódu často znamenají typ v určitém kontextu. Například výraz codice_10 může znamenat typ floating-point, zatímco codice_11 může znamenat seznam celých čísel, což je typicky pole.\n\nTypové odvozování je obecně možné jen když se jedná o rozhodnutelný dotaz z teorie typů. Navíc, i když je odvozování pro danou typovou teorii obecně nerozhodnutelné, je to často přijatelné pro většinu reálných programů. Typový systém Haskellu, verze od Hindley-Milnera, je omezení Systému Fω na takzvané polymorfické typy prvního stupně, v kterých je typové odvozování rozhodnutelné. Většina Haskellových kompilátorů povoluje libovolnou hodnost polymorfizmu jako rozšíření, ale to způsobí typové odvozování, polymorfické programy vyšších stupňů jsou zamítnuty, dokud nedostanou explicitní typové anotace.\n\n\"Typ typů\" je druh. Druhy se výslovně jeví v plně typovém programování jako \"typový konstruktor\" v jazyku Haskell.\n\nTypy se dělí do několika širokých kategorií:\n\n\nTypová kontrola pro staticky typovaný jazyk musí ověřit, že typ jakéhokoli výrazu je v souladu s očekávaným typem v kontextu, ve kterém se tento výraz zobrazí. Například příkaz přiřazení ve tvaru codice_12, musí odvodit, že typ výrazu \"e\" bude v souladu s deklarací nebo musí typ odvodit od proměnné \"x\". Tento pojem konzistence tzv. kompatibility, je specifický pro každý programovací jazyk.\n\nPokud má \"e\" a codice_13 stejný typ a pro tento typ je povoleno přiřazení, pak se jedná o správný výraz. V nejjednodušším typovém systému se tedy otázka, zda jsou dva typy kompatibilní, redukuje na to, jestli jsou \"stejné\" (nebo \"ekvivalentní\"). Různé jazyky mohou mít nicméně odlišná kritéria, pokud dva typové výrazy slouží k označení stejného typu. Tyto různé \"nominální teorie typů\"' se značně liší.\nJsou dva extrémní případy strukturálních typových systémů. První, ve kterém jsou každé dva typy ekvivalentní, popisuje hodnoty se stejnou strukturou a druhý, v němž žádné dva syntakticky vzácné druhy výrazů neoznačují stejný typ (tj. aby mohly být typy stejné, musí mít stejný „název“).\n\nV jazycích s podtypy jsou vztahy kompatibility složitější. Zejména pokud \"A\" je podtyp \"B\", potom hodnota typu \"A\" může být použita tam, kde se očekává hodnota typu \"B\" a to i v případě, že to nejde obráceně. Stejně jako ekvivalence jsou postupové vztahy definovány odlišně pro každý jazyk. Přítomnost parametrického nebo ad hoc polymorfizmu může mít také vliv na typovou kompatibilitu.\n\nNěkteří programátoři dávají přednost staticky typovaným jazykům, jiní zase dynamicky typovaným jazykům. Staticky typované jazyky upozorňují programátory na typové chyby při kompilaci a mohou podávat větší výkon za běhu. Zastánci dynamicky typovaných jazyků tvrdí, že mají lepší podporu rychlého prototypování a že typové chyby jsou jen malá část chyb v programu. Rovněž se obvykle nemusí manuálně deklarovat všechny typy, pokud má staticky typovaný jazyk typové odvozování. Tím se pro programátora automaticky snižuje pro takovéto jazyky nutnost výslovně specifikovat typy proměnných a některé dynamicky typované jazyky dokonce mají runtime optimalizaci, která dokáže generovat kód blížící se v rychlosti překladačům statických jazyků, často s pomocí částečného typového usuzování.\n\n\n"}
{"id": "694974", "url": "https://cs.wikipedia.org/wiki?curid=694974", "title": "Brionské plénum", "text": "Brionské plénum\n\nJako Brionské plénum je označováno 4. mimořádné zasedání pléna Svazu komunistů Jugoslávie, které se odehrálo 1. července 1966 na ostrovech Brioni v hotelu \"Istra\". Jeho význam spočívá hlavně v klíčové personální změně – zbavení Aleksandra Rankoviće všech funkcí ve straně. Ranković byl místopředsedou SFRJ a jedním ze sekretářů SKJ.\n\nV dubnu 1958 přijal 7. kongres Svazu komunistů Jugoslávie (SKJ) nový program, jenž měl být základem jugoslávského systému a jenž měl jeho autoru – Slovinci Edvardu Kardeljovi – přinést mezinárodní uznání teoretika socialismu. V roce 1963 pak byla přijata nová ústava, jež kromě nové úpravy složení a působnosti státních orgánů a institucí měnila i název státu. Zároveň měla být provedena ekonomická reforma, k jejíž propagaci využili její přívrženci 8. kongres SKJ v prosinci 1964. V roce 1965 pak svazový parlament přijal na třicet zákonů a další doporučení, které měly umožnit působení zákonů tržní ekonomiky na jugoslávské hospodářství. Současně byla připravena i změna celého systému plánování. Kardelj, který se domníval, že ponechání systému bez reforem a modernizace, by Jugoslávii připravilo o pomoc Západu, přednesl v listopadu 1965 na zasedání výkonného výboru referát, v němž promluvil o úplné politické autonomii republik a zavádění tržního hospodářství. Hlavním realizátorem reforem byl Slovinec Boris Kraigher. Změny (mj. v oblasti daní, cen, fungování bank, podniků atd.) začaly zhoršovat hospodářskou situaci obyvatelstva a způsobovaly růst nezaměstnanosti. Počátkem roku 1965 se odpůrcům reforem podařilo zmrazit ceny, omezit úvěry a podpořit vývoz, což prakticky negovalo úsilí reformistů o tržní hospodářství. Koncem února 1966 se rozhořel otevřený střet mezi reformisty a konzervativci. Konzervativci v čele s Aleksanderem Rankovićem napadli reformu s tím, že favorizuje Slovinsko a Chorvatsko. Hlavní reformátoři – Kardelj a Vladimir Bakarić – měli podporu ministra obrany Ivana Gošnjaka, části velitelů slovinských a chorvatských bezpečnostních sborů a jevilo se, že i samotného maršála Tita, který se dokonce nechal slyšet, že v SKJ není místo pro ty, kteří nerespektují usnesení nejvyšších orgánů. Ačkoliv Kraigher, jenž byl realizací reforem pověřen, hovořil o jejich krachu, ostatní reformisté spojovali budoucnost reforem s odvoláním Rankoviće. Využít k sesazení Srba Rankoviće argumentu reforem nebylo možné, neboť s reformami byla nespokojená zejména srbská a černohorská veřejnost. Útok na Rankoviće měl vést přes tajnou policii (UDBA), o níž se Ranković opíral. Již počátkem roku 1966 byla UDBA kritizována ze strany ústředního výboru Svazu komunistů Slovinska. Ačkoliv UDBA byla již od svého vzniku v roce 1946 určitým „státem ve státě“, obavy z ní začaly narůstat až v okamžiku vyostření sporů o reformy.\n\nZáminkou k odstranění Rankoviće byla odposlouchávací aféra, ve které prezident Josip Broz Tito našel ve své rezidenci v \"Užické ulici 15\" v Bělehradu odposlouchávací zařízení – a to přímo ve své pracovně a ložnici. Jelikož však proti Rankovićovi již delší dobu vystupovala také Titova žena Jovanka, je otázkou, kdo vlastně mikrofony do ložnice skutečně umístil. Informace o tom, že UDBA odposlouchává všechny významné funkcionáře země, měly prověřit vyšetřovací komise a vojenská rozvědka. Ranković měl údajně k převzetí moci využít cesty Tita na Dálný východ, jež byla naplánována na podzim. Na zasedání politbyra 16. června 1966 obvinil Tito Rankoviće z frakcionářství a inicioval vytvoření zvláštní vyšetřovací komise, jejíž závěry měly být předneseny na zasedání ústředního výboru SKJ (CK SKJ).\n\nV předvečer Brionského pléna si Ranković začal uvědomovat závažnost obvinění a byl jimi natolik zaskočen, že dostal lehký infarkt. Účastníky zasedání CK SKJ svážela na Brioni, kde se zasedání konalo, vojenská letadla a obrněná auta. Jugoslávská lidová armáda a milice byly uvedeny do stavu pohotovosti a do Bělehradu byly staženy spolehlivé slovinské jednotky. Zprávu zvláštní vyšetřovací komise přednesl její předseda Krste Crvenkovski, jenž uvedl, že Ranković kryl a v některých případech i aktivně inicioval porušování zákonnosti tajnou policií. Ranković na zasedání přiznal svou politickou a morální odpovědnost a odstoupil ze všech svých funkcí. Následně byl vyloučen z SKJ a zbaven poslaneckého mandátu, spolu s ním byl z SKJ vyloučen i náčelník UDBy Svetislav Stefanović Ćeća.\n\nO skutečných důvodech, které vedly vedení SKJ k odstranění Aleksandra Rankoviće se spekuluje. Zahraniční deníky (Observer, Journal de Genève) přinesly informace o hrozící kontrarevoluci (protirežimní vzpouře) v Srbsku. Sám Tito obvinil Rankoviće, že se již v roce 1964 pokoušel uvnitř komunistické strany vybudovat politickou formaci, jejímž cílem by bylo později (ve vhodný okamžik) převzít moc a odstavit tehdejší politické vedení. Ranković byl mužem centralistické koncepce řízení státu; tajná policie UDBA, likvidovala politické protivníky metodami ne nepodobnými komunistické straně Sovětského svazu.\n\nSvou roli však mohl sehrát i Edvard Kardelj: kromě ekonomických změn a změn v organizaci státních institucí byl totiž také zaveden systém rotace kádrů, v jehož důsledku mohla jedna osoba zastávat jednu funkci jen dvě volební období (Tito sám měl ústavně zakotvenou výjimku), a systém proporcionálního zastoupení národů a národností. Tyto dvě zásady byly účinným nástrojem zajištění poslušnosti Titových nejbližších spolupracovníků, pro něž byly zřizovány nové funkce s náplní jako ty původní, anebo nebyly zásady dodržovány vůbec. Bylo naznačeno, že v rámci personálních změn by měl být Kardelj penzionován. Kardelj se spojil s dalšími funkcionáři, kteří v Rankovićovi viděli překážku svých mocenských ambicí (Jovan Veselinov, Dragoslav Marković, Ivan Krajačić, Vladimir Bakarić, Petar Stambolić, Krste Crvenkovski, Miko Tripalo aj.) a přesvědčil Tita, že Ranković usiluje o Titovo svržení. Ranković se v roce 1965 měl na návštěvě Sovětského svazu údajně označovat za nástupce jugoslávského vůdce.\n\nNedlouho po Brionském plénu bylo rozhodnuto o kriminalizování celé záležitosti: Ranković, Stefanović Ćeća a další prominenti UDBy měli být souzeni ve veřejném procesu. Neschopnost zformulovat řádnou obžalobu však nakonec vedla k tomu, že všechna obvinění potvrdila v prosinci 1966 toliko vládní komise a poté byli všichni členové Rankovićovy skupiny Titem omilostněni, čímž byla znemožněna i jejich jakákoliv obhajoba. Pád Rankoviće měl za následek rozsáhlou čistku ve Svazu komunistů Srbska a v UDBě. Tisíce členů strany bylo zatčeno a odsouzeno k nepodmíněným trestům, stranické výbory se předháněly v odhalování provinění UDBy. V rámci zjištění tak bylo odhaleno, že UDBA v Chorvatsku vedla spis prakticky na každého dospělého občana. Tajnou policii opustilo v tomto období jeden a půl tisíce osob.\n\nV únoru 1967 byla předložena novela trestního zákona, jež omezovala pravomoci tajné policie a milice. V rámci UDBy byly vytvořeny republikové odnože, což vedlo k zeslábnutí jejího vlivu, čímž byla umožněna liberalizace poměrů a urychlen proces decentralizace celé Jugoslávie, který vyvrcholil novou ústavou z roku 1974, stejně jako pozvolným rozkladem státu na konci 80. let. Na druhou stranu došlo ve společnosti k velké liberalizaci a otevření diskuzí o problémech, které ji trápily.\n\nZ národnostního hlediska bylo výsledkem pléna rozčarování mezi řadou Srbů, kteří vnímali (zvláště později) pád Rankoviće jako porážku celého národa a velkou ránu. Tomu přispělo i vykonstruované obvinění Rankoviće z podpory velkosrbských nacionalistů. Naopak pozitivní reakce měl výsledek pléna mezi Slovinci, Chorvaty a zvlášť kosovskými Albánci. Političtí představitelé místních komunistických stran začali otevřeně kritizovat nepřehlédnutelné chyby, které ve svých regionech považovali za klíčové. Za řadu z nich obvinili právě Rankoviće, který však byl již dávno odstraněn z moci a penzionován. Příklad Rankoviće, jako centralisty, či \"velkosrbského unitaristy\" posloužil ještě v řadě budoucích případů, mimo jiné i během chorvatského jara, kdy řada vzbouřenců ze Záhřebu takto obvinila svazové vedení státu v Bělehradě.\n\n"}
{"id": "694978", "url": "https://cs.wikipedia.org/wiki?curid=694978", "title": "Ja'akov Herzog", "text": "Ja'akov Herzog\n\nJa'akov Herzog (: יעקב הרצוג, \"Ja'akov Hercog\"; 21. března 1921 – 9. března 1972) byl izraelský rabín, právník a diplomat.\n\nNarodil se v Dublinu jako syn významného rabína Jicchaka ha-Levi Herzoga, který v letech 1919 až 1937 zastával pozici vrchního rabína Irska a následně vrchního aškenázského rabína mandátní Palestiny (1937–1948) a Izraele (1948–1959), a Sáry Hillmanové. Jeho bratrem byl izraelský generál, diplomat a prezident Chajim Herzog. V roce 1937 podnikl aliju do britské mandátní Palestiny byl členem zpravodajské služby Hagany – Šaj. Zde rovněž studoval v semináři Harry Fischela v Jeruzalémě, načež byl ustanoven rabínem. Následně studoval právo na Hebrejské a Londýnské univerzitě. Po vzniku Izraele pracoval v diplomatických a státních službách. V letech 1948 až 1954 byl poradcem na ministerstvu zahraničních věcí pro záležitosti Jeruzaléma a v letech 1954 až 1957 byl na ministerstvu šéfem americké sekce. V letech 1956 až 1957 působil ve funkci poradce izraelského premiéra. V letech 1957 až 1960 byl emisarem na izraelské ambasádě ve Washingtonu a v letech 1960 až 1963 působil na pozici izraelského velvyslance v Kanadě.\n\nPo šestidenní válce v roce 1967 přispěl ke zlepšení vztahů s Vatikánem a vedl diplomatickou komunikaci s jordánským králem Husajnem. Od roku 1965 až do své smrti byl generálním ředitelem úřadu premiéra, a to za vlády Leviho Eškola a Goldy Meirové. Získal doktorát z mezinárodního práva na McGill University v kanadském Montrealu. Byla mu nabídnuta pozice vrchního rabína Spojeného království, ale odmítl ji.\n\nNa jeho počest je pojmenována například ješiva Centrum židovských studií Ja'akova Herzoga, které v kibucu Ejn Curim v roce 1987 založila Tova Ilanová.\n"}
{"id": "694982", "url": "https://cs.wikipedia.org/wiki?curid=694982", "title": "Tuvinská akša", "text": "Tuvinská akša\n\nTuvinská akša (tuvinsky: \"akşa\") byla měnová jednotka Tuvinské aratské republiky v letech 1934 až 1944. Dělila se na sto kopějek. \n\nPo svém vzniku v roce 1921 používala Tuvinská aratská republika sovětské rubly, centrální banka státu „Tuvinbank“ byla vytvořena roku 1925. V prosinci 1933 byly dle rozhodnutí tuvinské vlády rubly na území Tuvy okolkovány a následně proběhla měnová reforma. Nová měna byla nazvána akša, což v tuvinštině znamená „peníze“. Do oběhu byly vypuštěny mince o nominálních hodnotách 1, 2, 3, 5, 10, 15, 20 kopějek a bankovky o hodnotách 1, 3, 5, 10, 25 akša. Po připojení Tuvinské aratské republiky k Sovětskému svazu 11. října 1944 byla tuvinská měna nahrazena sovětským rublem, platnost byla oficiálně ukončena 1. května 1945. \n"}
{"id": "694983", "url": "https://cs.wikipedia.org/wiki?curid=694983", "title": "Ma'ale ha-Zejtim", "text": "Ma'ale ha-Zejtim\n\nMa'ale ha-Zejtim (: מעלה הזיתים, doslova \"Olivový svah\") je malá židovská čtvrť ve východní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic města. Tvoří enklávu v arabské čtvrti Ras al-Amud.\n\nLeží v nadmořské výšce přes 700 metrů, necelý 1 kilometr vně jihovýchodního okraje Starého Města. Je situována na západních svazích Olivové hory a s ní sousedící hory Har ha-Mašchit, nedaleko jihozápadního okraje židovského hřbitova na Olivové hoře. Na západě s ní v údolí Nachal Kidron sousedí etnicky smíšená ale převážně arabská čtvrť Silvan, na východě arabská Ras al-Amud, jejíž je součástí, na jihu arabská Džebel Batan al-Hawa. Čtvrtí prochází lokální silnice číslo 417 (\"Derech Jericho\").\n\nPo konci první arabsko-izraelské války byla tato lokalita v rámci dohod o příměří z roku 1949 začleněna do území okupovaného Jordánskem. V roce 1967 byla okupována Izraelem a stala se částí sjednoceného Jeruzaléma.\n\nŽidovské osídlení tu vzniklo až koncem 20. století jako malá enkláva, nevelký urbanistický soubor situovaný na okraji jinak arabské zástavby. Do roku 1997 zde nežili žádní Židé. Pak ale byl využit starší právní nárok na několik zdejších pozemků, které zde získaly sionistické organizace již během mandátní Palestiny v roce 1927. Pozemky koncem 20. století koupil americký podnikatel Irving Moskowitz s cílem založit tu židovskou čtvrť. Výstavba první etapy započala roku 1998. Předání do užívání se očekávalo v roce 2003. Ve výhledu zde bylo včetně následných etap výstavby zřízení 133 bytových jednotek. V květnu 2011 byla dokončena druhá etapa, čímž zdejší populace vzrostla na 70 rodin. Zůstávaly tu i nadále prázdné byty pro 20 rodin, které se měly zaplnit během léta. Součástí obytného souboru bylo i dětské hřiště a plocha veřejné zeleně. Jde o jeden z mála případů, kdy židovská zástavba ve Východním Jeruzalémě vzniká uprostřed již existující arabské zástavby.\n\n"}
{"id": "694989", "url": "https://cs.wikipedia.org/wiki?curid=694989", "title": "Německá rallye 2002", "text": "Německá rallye 2002\n\nNěmecká rallye 2002 byla desátou soutěží Mistrovství světa v rallye 2002, která se konala ve dnech 22. až 25. srpna. Zvítězil zde Sebastien Loeb s vozem Citroën Xsara WRC.\n\nŘada jezdců měla zpočátku problémy. Tommi Mäkinen ulomil ruční brzdu a Colin McRae přeslechl navigátora a minul odbočku. Alister McRae, Toni Gardemeister a Matthias Kahle měli technické problémy. Jan Kopecký odstoupil po havárii. Do vedení se díky dílčím vítězstvím dostal Loeb. Druhý byl Richard Burns s vozem Peugeot 206 WRC. V druhé etapě vydatně pršelo a řada jezdců měla nehodu. Kvůli ní odstoupili Phillippe Bugalski, Armin Schwarz a Petter Solberg. Loeb dostal smyk, ale vedení udržel. Po několika vyhraných testech se na třetí místo posunul Marcus Grönholm. Ve třetí etapě bojoval Burns s Loebem o vítězství. Loeb ale vedení udržel a získal své první vítězství v kariéře.\n\n"}
{"id": "694991", "url": "https://cs.wikipedia.org/wiki?curid=694991", "title": "Nýtek", "text": "Nýtek\n\nNýtek je osada v rámci města Vítkov v okrese Opava. Nalézá se zhruba 3,5 km severovýchodně od Vítkova, na návrší nad pravým břehem řeky Moravice.\n\nPrvní písemná zmínka o osadě \"Scheibendorf\" (dnešní Nýtek) pochází z roku 1781. V letech 1890-1910 je zmiňována pod názvem \"Šajbov\" jako osada Horní Vsi. Jako Nýtek se poprvé uvádí roku 1924.\n\n\n"}
{"id": "694994", "url": "https://cs.wikipedia.org/wiki?curid=694994", "title": "Johann Gerstner", "text": "Johann Gerstner\n\nJohann Gerstner (17. srpna 1851, Žlutice – 9. ledna 1939, Lublaň, Království Jugoslávie) byl český houslista a hudební pedagog.\n\nJohann (Hans) Gerstner se narodil ve Žluticích (č.p. 137, dnešní budova galerie a knihovny), kde je rodina Gerstnerových známá po dvě generace zpátky. Gerstnerova matka byla Antonia Gerstnerová, narozená Anně (roz. Pickertové) a Johannovi Springerovi, který byl ve Žluticích městským ševcovským mistrem. Gerstnerův otec, Anton Gerstner, své zaměstnání bednáře převzal po svém otci Josephovi Gerstnerovi, který se oženil s Johannou, rozenou Wenzlovou.\n\nOd šesti let začal navštěvovat obecnou školu a už po několika málo dnech vážně onemocněl. Po aplikaci 4 pijavic, které mu dali na tělo, tak hluboce usnul, že ho lékař prohlásil za mrtvého.\n\nJako žák obecné školy byl malý Johann tři roky ministrantem ve farním kostele sv. Petra a Pavla.\n\nProtože se mu hodně líbila hudba, poprosil ve svých devíti letech rodiče, aby mu koupili housle a umožnili výuku hry na housle. Takže jako vánoční dárek dostal housle a začal se učit u Karla Rohma, který byl vysloužilým vojenským kapelníkem. Protože se Gerstner po dvou letech také naučil hrát na pikolu, stal se členem kapely.\n\nPodle Gerstnerových vzpomínek, za zahradou kde žila Gerstnerova rodina, bydlel krejčí, jehož prvorozeným synem byl pozdější žák pražské konzervatoře a úspěšný houslista a pedagog Emanuel Wirth. O prázdninách E. Wirth každý den několik hodin cvičil na housle a mladší Johann jej tajně poslouchával. Jednou ho Wirth zpozoroval a půjčil mu svoje housle. Poté co mu Johann něco zahrál, prohlásil o něm Wirth, že má velmi dobrý hudební sluch a talent, ale nelíbilo se mu Johannovo držení houslí.\n\nV obecné škole byl jeho učitelem Prokop Stark, který měl na starosti kostelní kůr a tak Gerstener hrál na housle na slavnostních mších. Později se Gerstner dozvěděl, že v Bochově v zimních měsících vyučuje hře na housle velmi dobrý houslista, člen teplického lázeňského orchestru, takže Gerstner k němu dvakrát týdně chodil pěšky na hodiny.\n\nRodiče Johanna nutili do nějakého řemesla, otec mu poradil, ať se jde učit k Wirthovu otci na krejčího. Johann však do učení nechtěl a úpěnlivě prosil rodiče, aby mu dovolili stát se hudebníkem. I nadále tak chodil do houslí ke Karlu Rohmovi a pro přivýdělek hrával na plesech a koncertech.\n\nVe Žluticích zůstal Gerstner do svých třinácti let, v roce 1864 se přihlásil na pražskou konzervatoř, která byla v té době jedna z nejlepších hudebních institucí. Na konzervatoři studoval hru na housle do roku 1870, ve třídě tenkrát dvou nejuznávanějších houslových pedagogů – Moritze Mildnera a Antonína Benewitze, kteří vychovali všechny nejslavnější české houslisty té doby, kteří proslavili pražskou houslovou školu ve světě. Na začátku září 1870 se Gerstner stal členem Bennewitzova kvarteta (Bennewitz, Gerstner, Horák, Hegenbart), ve kterém se seznámil se špičkovými díly tehdejších českých skladatelů, mnohokrát přímo z rukopisů. Byl také členem německého operního orchestru.\n\nV září 1871 Gerstner odešel do Lublaně, kde začal působit jako ředitel orchestrů Zemského divadla a jako houslový pedagog na škole Filharmonické společnosti. Během svého života se seznámil s největšími osobnostmi tehdejšího hudebního života v Evropě, s nimiž udržoval přátelské styky až do své smrti. Vedle Hanse Richtra, Wilhelma Burmestra, Josepha Joachima, Adolfa Buscha, Roberta Stolze a dalších byl jeho blízkým přítelem i Gustav Mahler, který byl v sezóně 1881/1882 v Lublani dirigentem divadelního orchestru. Gerstner byl i později častým hostem na jeho koncertech, také dohromady koncertovali v duu – Gerstner na housle, Mahler na klavír. Během svého působení v Lublani se nejvíce věnoval pedagogické činnosti. Vyučoval dokonce na deseti výchovně vzdělávacích institucích. Jenom na hudební škole Filharmonické společnosti vychoval za 48 let více než 1 000 žáků – houslistů. Jeho nejúspěšnějším žákem byl Slovinec Leo Funtek, který si vybudoval kariéru v Helsinkách ve Finsku jako houslista, dirigent a skladatel. Gerstner byl aktivní i jako koncertní houslista, spolupracoval na více jak 700 koncertech. Vedl komorní večery a hrál první housle na 154 takovýchto představeních. Dlouhých čtyřicet let hrál každou neděli na housle také na lublaňském hlavním kůru. Kromě toho byl 25 let také krajský zástupce společnosti Richarda Wagnera v Lublani.\n\nV Lublani se Gerstner oženil s Johannou Gnezda (Gnesda), dcerou majitele hotelu Slon. Narodili se jim tři děti: Edith později provdanou Hamann, Marii později provdanou Flaecher a Hanse Gerstnera mladšího.\n\nNavzdory svým zásluhám a vyznamenání od císaře Františka Josefa I. v roce 1902, prožil Gerstner svoje stáří v chudobě. Majetek jeho ženy z prodeje hotelu byl uložen ve vojenské záložně, avšak kvůli válečným poměrům nenesl žádný výnos, proto byl Gerstner donucen prodat všechny své cennosti – dokonce i svoje koncertní housle. Kvůli velice nízkému důchodu živil výukou žáků celou svojí rodinu až do osmdesáti tří let. Po opakovaných žádostech Filharmonické společnosti o zvýšení důchodu, se konečně dočkal až v roce 1921. Johann (Hans) Gerstner zemřel 9. 1. 1939 v Lublani.\n\nHans Gerstner svými houslovými dovednostmi a pedagogickými znalostmi otevřel cestu rozvoje houslového umění ve Slovinsku. Položil první, ale velmi důležité základy, na kterých stavěly všechny další generace houslových pedagogů.\n\nZa svého života nebyl Gerstner za svoji snahu a nezištnou obětavost doceněn, a to také protože byl německého původu v době, kdy byli Němci ve Slovinsku velice neoblíbeni. Nicméně byl Lublaňan, však tam prožil většinu svého života a založil si tam rodinu. I když velmi přispěl k rozvoji slovinské kultury, za svého života nezískal místo, které by mu náleželo.\n\n"}
{"id": "694996", "url": "https://cs.wikipedia.org/wiki?curid=694996", "title": "Královská vojenská akademie v Sandhurstu", "text": "Královská vojenská akademie v Sandhurstu\n\nKrálovská vojenská akademie v Sandhurstu (: \"Royal Military Academy Sandhurst\", zkráceně \"RMAS\"), běžně též známá jen jako Sandhurst, je výcvikové centrum důstojníků Britské armády, nacházející se v Sandhurstu v hrabství Berkshire v Anglii. V Sandhurstu prochází výcvikem všichni britští armádní důstojníci, včetně příslušníků britské královské rodiny.\n\nVznikla v roce 1947 na místě bývalé Royal Military College (RMC) po sloučení Royal Military Academy ve Woolwichi (ta poskytovala v letech 1741 až 1939 výcvik důstojníkům z Royal Artillery a Royal Engineers) s Royal Military College (1801–1939) v Sandhurstu.\n\n"}
{"id": "694999", "url": "https://cs.wikipedia.org/wiki?curid=694999", "title": "Časopis katolického duchovenstva", "text": "Časopis katolického duchovenstva\n\nČasopis katolického duchovenstva bylo periodikum vycházející v letech 1828 až 1851 (pod názvem Časopis pro katolické duchovenstvo) a následně v letech 1859 až 1949.\n\nByl založen z podnětu Karla Aloise Vinařického za účelem šíření písemnictví v češtině mezi katolickými kněžími, nikoliv kvůli zajištění teologické literatury, jíž byl v té době dostatek, avšak v němčině a latině. Proto jeho obsah už od počátku vydávání časopisu kontroloval korektor, jímž se stal František Ladislav Čelakovský. Předběhl svou dobu tím, že byl tištěn humanistickým písmem a zásadně používal analogický pravopis.\n\nV letech 1828 až 1851 vycházel čtyřikrát ročně, v roce 1852 měsíčně. Kvůli poklesu počtu odběratelů bylo však jeho vydávání na konci roku 1852 zastaveno, obnoven byl od roku 1860 s periodicitou osmkrát ročně (v letech 1873 až 1875 jen šestkrát, v roce 1876 sedmkrát). Od roku 1881 vycházel desetkrát za rok až do roku 1948, kdy bylo jeho vydávání nuceně zastaveno.\n\nČasopis redigovali:\n\n"}
{"id": "695001", "url": "https://cs.wikipedia.org/wiki?curid=695001", "title": "Jad Ja'ari", "text": "Jad Ja'ari\n\nJad Ja'ari (: יד יערי, doslova \"Ja'ariho památník\", plným jménem ha-Merkaz le-tij'ud ve-chakar šel ha-Šomer ha-ca'ir, המרכז לתיעוד וחקר של השומר הצעיר, doslova \"Centrum pro dokumentaci a výzkum ha-Šomer ha-ca'ir\") je archiv a badatelské centrum umístěné ve vzdělávacím komplexu Giv'at Chaviva v severním Izraeli.\n\nVzniklo v roce 1983 za účelem dokumentace a výzkumu dějin levicového sionistického hnutí ha-Šomer ha-ca'ir a s ním spojených organizací jako kibucového hnutí ha-Kibuc ha-arci nebo strany Mapam. Památník pořádá výstavy, semináře a vydává publikace. Pojmenován je podle izraelského levicového politika Me'ira Ja'ariho. Cílem instituce bylo uchovat kolektivní paměť na hnutí ha-Šomer ha-ca'ir, šířit poznatky o jeho dějinách, studovat jeho historii a zabránit snahám zkreslovat jeho historický význam a upozaďovat jeho roli. Zabývá se obsáhle i podílem ha-Šomer ha-ca'ir na protinacistickém odboji. Odborným poradcem institutu je profesor Matitjahu Mintz z Telavivské univerzity. Ředitelem je דודו אמיתי - Dudu Amiti.\n\n\n"}
{"id": "695004", "url": "https://cs.wikipedia.org/wiki?curid=695004", "title": "Jan Sedláček (malíř)", "text": "Jan Sedláček (malíř)\n\nJan Sedláček (10. září 1925 Olomouc − 27. ledna 1996 Olomouc) byl český malíř, člen svazu českých výtvarných umělců a zasloužilý umělec.\n\nV letech 1945−1949 studoval na škole umění ve Zlíně u profesorů Hofmana a Kousala, Hrocha či Kavana. Po návratu do rodného města rozvinul svůj vztah k moravské krajině, která se stala doménou jeho malby. V roce 1982 mu byl udělen titul zasloužilý umělec.\n\n"}
{"id": "695011", "url": "https://cs.wikipedia.org/wiki?curid=695011", "title": "Let L-33 Solo", "text": "Let L-33 Solo\n\nLet L-33 Solo je jednomístný samonosný kluzák celokovové konstrukce s ocasními plochami typu T.\n\nKluzák byl koncipován jako pokračovací letoun pro přechod ze cvičných typů Let L-13 Blaník a Let L-23 Super Blaník. Vývojové práce byly zahájeny na konci roku 1989 pod vedením konstruktérů Mariana Mečiara a Václava Zajíce. Stavba prvních tří prototypů započala v roce 1991. K záletu prototypu s imatrikulací OK-120 došlo v roce 1992. Sériová výroba byla v Letu Kunovice zahájena v roce 1993 a dodnes bylo vyrobeno asi 100 kusů. Koncem roku 2012 bylo 49 letounů registrováno v USA, dalších 12 kusů v Kanadě a jeden letoun ve Velké Británii.\n\nTrup je oválného průřezu. Přední část tvoří poloskořepina vyztužená přepážkami a podélníky. Zadní část tvoří svinutý\nkuželový kornout nesoucí ocasní plochy typu T. Ve spodní části je napevno umístěn hlavní podvozek s hydropneumatickým tlumičem a pevné záďové kolečko. Křídlo je jednonosníkové konstrukce bez podélníků a je opatřeno jednoduchou vzdušnou brzdou. Profil křídla u kořene je FX 66-17 AII-182 a na jeho konci FX 60-126, vzepětí činí 3°.\n\n\n\n"}
{"id": "695012", "url": "https://cs.wikipedia.org/wiki?curid=695012", "title": "Simon Sebag Montefiore", "text": "Simon Sebag Montefiore\n\nSimon Jonathan Sebag Montefiore (* 27. července 1965, Londýn) je britský židovský historik a spisovatel. Vystudoval University of Cambridge, žije v Londýně, je ženatý a má dvě děti. Jeho knihy byly k roku 2008 přeloženy do 34 jazyků a řadí se mezi světové bestsellery. Za své knihy obdržel řadu literárních ocenění, včetně Los Angeles Times Book Prize, Marsh Biography Prize, Costa Book Award, Bruno Kreisky Award či Prix de la Biographie Politique. Je členem Royal Society of Literature.\n\n\n\n"}
{"id": "695014", "url": "https://cs.wikipedia.org/wiki?curid=695014", "title": "Záporožec", "text": "Záporožec\n\nZáporožec (, ) byla značka sovětských malých osobních automobilů vyráběných závodem ZAZ v Záporoží na Ukrajině. Jednalo se o automobily s čtyřdobým čtyřválcovým vzduchem chlazeným motorem uloženým vzadu. Automobily Záporožec podstatně urychlily motorizaci Sovětského svazu, jelikož představovaly jediný malý vůz na tamějším trhu (do SSSR se žádné zahraniční automobily nedovážely). Cena Záporožců se v sedmdesátých letech pohybovala mezi 3000–3500 rublů, zatímco vozy Žiguli stály 5000–7500 rublů.\n\nNa konci padesátých let 20. století rozhodlo sovětské vedení o zahájení výroby malého lidového vozu. Roku 1960 byl představen první typ Záporožec ZAZ 965. Vůz byl ale značně kritizován z důvodů značné poruchovosti, vysoké spotřeby, příliš malého interieru atd. V západním tisku se navíc objevilo obvinění, že se jedná o průmyslovou krádež – kopii Fiatu 600. \n\nRoku 1966 byl uveden na trh Záporožec ZAZ 966, který byl celkově modernizován. Vůz měl silnější motor a byl prostornější. V jeho případě ale bylo vzneseno obvinění, že se jedná o kopii německého NSU Prinz. V době vzniku se jednalo o poměrně moderní vůz za nízkou cenu, byl exportován nejen do socialistických zemí (především NDR, Polsko a Maďarsko; do ČSSR se nedovážel), ale i na západ pod názvy Jalta nebo Eliette. Výroba typu 966 byla ukončena roku 1974. Předtím, roku 1972, byla představena jeho modernizovaná verze ZAZ 968, která se vyráběla až do roku 1994, kdy už toto zastaralé vozidlo neuspokojovalo ani domácí ukrajinský trh. \n"}
{"id": "695015", "url": "https://cs.wikipedia.org/wiki?curid=695015", "title": "San Simon (Jeruzalém)", "text": "San Simon (Jeruzalém)\n\nSan Simon (: סן סימון, dříve Katamon Het nebo Gonen Het, 'קטמון ה nebo 'גונן ה) je městská čtvrť v jižní části Jeruzaléma v Izraeli.\n\nTvoří podčást širší městské čtvrti Katamon, v jejímž rámci tvoří jeden z několika samostatných urbanistických souborů nazývaných Katamonim (nebo Gonenim). Leží v nadmořské výšce cca 750 metrů cca 3 kilometry jihozápadně od historického jádra města. Populace čtvrti je židovská.\n\nUž od roku 1859 v této lokalitě stál klášter San Simon. Zde se během války za nezávislost v roce 1948 odehrávaly těžké boje, protože klášter ležel na výrazném terénním hřbetu, jenž umožňuje ovládat jižní přístup do města. Současná zástavba nové obytné čtvrti, která zde pak vyrostla, sestává z vícepodlažních bytových domů o výšce sedmi až osmi podlaží a drobnější zástavby. Nachází se tu velký veřejný park. Obyvatelstvo tvoří sekulární i nábožensky sionistické rodiny. V ulici \"Rechov Ben Baba\" stojí synagoga.\n\n"}
{"id": "695018", "url": "https://cs.wikipedia.org/wiki?curid=695018", "title": "San Simon", "text": "San Simon\n\nPojem San Simon nebo San Simón může označovat:\n\n"}
{"id": "695022", "url": "https://cs.wikipedia.org/wiki?curid=695022", "title": "Mexická rallye", "text": "Mexická rallye\n\nMexická rallye je označení soutěže, která je pořádána v Mexiku. Od ročníku 2004 bývá součástí Mistrovství světa v rallye.\n\nV roce 1979 se jel první ročník pod názvem Rally America, který pořádaly dva největší mexické autokluby. Soutěž byla pořádána do roku 1985, a na dalších 6 let byla přestávka. Opět startovala až v roce 1991, ovšem z důvodu neúspěchu přišla v roce 1992 opět roční pauza. Soutěž v roce 1993 byla vyhodnocena jako Rally roku. Přesto opět nebyla pořádána v roce 1994. V letech 1996 a 1997 se jely poslední ročníky Rally America s vyšší zahraniční účastí. Od roku 1998 se jezdí jako Mexická rallye a sídlí ve městě León. Od ročníku 2001 se soutěže pravidelně účastnili pozorovatelé FIA. V roce 2002 zde startoval Harri Rovanperä s továrním vozem Peugeot 206 WRC a zvítězil. O dva roky později již v rámci Mistrovství světa v rallye 2004 zde vyhrál Markko Märtin s vozem Ford Focus RS WRC.\n\nCelá soutěž se jezdí na velmi malém území v mexickém státě Guanajuato a odpadají problémy s přesuny. Soutěž se jezdí ve velké nadmořské výšce, což způsobuje slabší výkon motorů. Starší ročníky vyhrávali zejména domácí jezdci. Mexická rallye 2005, to bylo vítězství, které získal Petter Solberg. Ročníky\nMexická rallye 2006, Mexická rallye 2007, Mexická rallye 2008, Mexická rallye 2010 a Mexická rallye 2011 vyhrál Sebastien Loeb, který je zde nejúspěšnější.\n\nV roce 2005 se zde jela soutěž juniorského šampionátu jako první neevropský podnik.\n"}
{"id": "695023", "url": "https://cs.wikipedia.org/wiki?curid=695023", "title": "Statistiky hráčů Brooklyn Americans (1941/1942)", "text": "Statistiky hráčů Brooklyn Americans (1941/1942)\n\nStatistiky hráčů Brooklyn Americans v sezoně 1941/1942:\n\n"}
{"id": "695026", "url": "https://cs.wikipedia.org/wiki?curid=695026", "title": "Batej Ungarin", "text": "Batej Ungarin\n\nBatej Ungarin (: בתי אונגרין, doslova \"Uherské domy\") je městská čtvrť v centrální části Jeruzaléma v Izraeli.\n\nLeží v nadmořské výšce necelých 800 metrů, cca 1 kilometr severně od Starého Města. Tvoří podčást rozsáhlejší městské čtvrtě Me'a Še'arim, nachází se na jejím východním okraji. Na severu s ní sousedí čtvrť Bejt Jisra'el. Leží nedaleko od Zelené linie, která do roku 1967 rozdělovala Jeruzalém. Východně odtud již leží arabská čtvrť Bab az-Zahra. Na jejich rozhraní probíhá přibližně v trase Zelené linie silnice číslo 60 (\"Sderot Chajim Bar Lev\"). Populace čtvrti je židovská.\n\nVznikla v 19. století jako ubytování pro chudé ultraortodoxní Židy původem z Uherska. Obyvatelé patří mezi ultraortodoxní Židy nejvíce kritické vůči státu Izrael. Pozice tu má organizace Neturej karta, která stát Izrael neuznává. Mnozí zdejší obyvatelé odmítají veřejné služby jako státní zdravotnictví a nejsou připojeni k elektrické síti firmy Israel Electric Corporation. Tato skupina sestává z cca 700 rodin.\n\n"}
{"id": "695030", "url": "https://cs.wikipedia.org/wiki?curid=695030", "title": "Třída Inčchon", "text": "Třída Inčchon\n\nTřída Inčchon je třída víceúčelových fregat námořnictva Korejské republiky. Jejím úkolem je zejména pobřežní obrana a protiponorkové hlídkování. Ve službě má nahradit 37 desítky let sloužících fregat třídy \"Ulsan\" a korvet tříd \"Pohang\" a \"Tonghe\". Napravují též dva jejich hlavní nedostatky – absenci protiletadlových řízených střel a palubního vrtulníku. Prototypová fregata \"Inchon\" byla do služby přijata roku 2013.\n\nPlavidla třídy \"Inchon\" představují první skupinu (FFX-I) větší rodiny plavidel a na jejich stavbu naváží dvě skupiny s vylepšenou konstrukcí. Druhou skupinu představuje osm fregat třídy \"Tegu\" (FFX-II) a dále nejméně šest fregat třetí skupiny (FFX-III). \n\nVzdálenými příbuznými fregat třídy \"Inčchon\" jsou jihokorejské minolovky třídy \"Nampcho\". Na základě první skupiny třídy \"Inchon\" byly vyvinuty filipínské fregaty třídy \"José Rizal\".\n\nProjektové práce byly zahájeny v roce 2007. Pro stavbu fregat byla v roce 2008 vybrána loděnice Hyundai Heavy Industries (HHI) v Ulsanu. První sérii třídy \"Inchon\" tvoří šest plavidel. První jednotka \"Inchon\" byla spuštěna na vodu 29. dubna 2011 a do služby byla přijata 13. ledna 2013. Jako druhá se do stavby této třídy zapojil loděnice STX Offshore & Shipbuilding v Okpo\n\nJednotky třídy \"Inčchon\":\n\nV konstrukci fregat jsou využity prvky technologií stealth. Plavidla nesou 3D radar Smart-S Mk.2. Hlavňovou výzbroj tvoří jeden 127mm kanón Mk-45 Mod 4 v dělové věži na přídi. Na tak malá plavidla je to neobvykle velká ráže. Protivzdušnou obranu zajišťuje jeden 30mm kanónový systém Phalanx Block 1B a jeden protiletadlový raketový komplet RAM Block 2. Fregaty dále nesou čtyři protilodní střely SSM-700K Hae Song a čtyři střely s plochou dráhou letu Hyunmoo-3. K ničení ponorek slouží dva tříhlavňové 324mm torpédomety, ze kterých jsou odpalována domácí lehká protiponorková torpéda K745 Chung Sang Eo. Na zádi je přistávací paluba a hangár pro dva vrtulníky Super Lynx. Pohonný systém je typu CODOG. Plavidla první série pohání dvě plynové turbíny General Electric LM2500 a dva diesely MTU. Cestovní rychlost je 18 uzlů, zatímco nejvyšší rychlost je 32 uzlů.\n"}
{"id": "695031", "url": "https://cs.wikipedia.org/wiki?curid=695031", "title": "Mojmír Kučera", "text": "Mojmír Kučera\n\nMojmír Kučera (* 27. listopadu 1973 v Třebíči) je televizní režisér. Od roku 2006 vede jako artdirector cestopisný dokumentární cyklus České televize Na cestě.\n\n"}
{"id": "695035", "url": "https://cs.wikipedia.org/wiki?curid=695035", "title": "Ejn Kerem", "text": "Ejn Kerem\n\nEjn Kerem, někdy též Ein Karem ( , , doslova \"Viniční Pramen\") je starobylá osada, nyní městská čtvrť v západní části Jeruzaléma v Izraeli.\n\nLeží v nadmořské výšce okolo 650 metrů, cca 7 kilometrů západně od Starého Města. Na východě s ní sousedí čtvrť Kirjat ha-Jovel. Nachází se na vyvýšené terase na severních svazích hory Har Ora, která pak dál k severu prudce spadá do vádí Nachal Ejn Kerem, na jehož protější straně se zvedá vrch s areálem Jad vašem připomínajícím holokaust. Jižně a západně od čtvrtě již začíná zalesněná krajina Jeruzalémského koridoru. Jihozápadně od Ejn Kerem stojí na izolovaném návrší komplex nemocnice Hadasa. Čtvrtí prochází lokální silnice číslo 386. Populace je židovská. Ale bylo zde usazeno i několik rodin křesťanských Arabů, kteří byli v polovině 20. století vystěhováni z vesnice Ikrit v severním Izraeli.\n\nNavazuje na biblické město Bejt ha-Kerem, které zmiňuje například Kniha Nehemjáš 3,14: „\"Rekábův syn Malkijáš, správce obvodu bétkeremského\"“ Podle křesťanských zdrojů jde o rodné místo Jana Křtitele. Panna Marie zde měla navštívit Alžbětu (Lukáš I,41-42, 46-47); místo začalo být uctíváno jako \"Jeskyně požehnání\" a bylo již v byzantském období v 5. století upraveno na kryptu. Nad jeskyní v místě údajného domku Zacharjáše a Alžběty byl vystavěn první kostel sv. Jana Křtitele, rozšířený během křižáckých výprav, a vzápětí Araby využívaný jako karavansaraj a stáje. \n\nPozději se z lokality stalo poutní místo s dalšími kláštery a kostely. Ve středověku zde žili Arabové. Vesnici nazývali \"Ajn Karim\" (křižáci ji označovali jako \"St. Jehan de Bois\"). V roce 1596 měla 160 obyvatel, v roce 1922 735 a roku 1945 dosahovala populace již 3180 osob. Fungovaly tu dvě základní školy a mešita. Pocházel odtud šejk Isa Mannun, děkan fakulty základů náboženství Univerzity al-Azhar. Během války za nezávislost, v červenci 1948 vesnici dobyli Izraelci (oddíl Jonatan při skautských jednotkách Gadna) a zdejší obyvatelstvo bylo vysídleno. Do opuštěné vesnice se pak nastěhovali židovští imigranti (zejména z Rumunska a Maroka), později umělci a bohémové. Šlo o jeden z mála případů, kdy opuštěná arabská vesnice nebyla zbořena nebo ponechána jako ruiny, ale nově osídlena při zachování původní zástavby.. Roku 1961 byla pbec připojena k Jeruzalému jako jeho čtvrť.\n\nManželka pozdějšího izraelského prezidenta Rachel Jana'it Ben Cvi tu poblíž založila zemědělskou školu Ejn Kerem. Vlastní historická vesnice Ejn Kerem se postupně stále více orientovala na turistický ruch. \nUsídlilo se tu množství galerií a hudební centrum Tarag.\n\nStojí tu tři hlavní kostely: \n\n"}
{"id": "695037", "url": "https://cs.wikipedia.org/wiki?curid=695037", "title": "César Cielo Filho", "text": "César Cielo Filho\n\nCésar Augusto Cielo Filho (* 10. ledna 1987 Santa Bárbara d'Oeste, São Paulo) je brazilský plavec. Specializuje se na sprinterské kraulařské tratě.\n\nJako nadějný plavec se v šestnácti letech dostal do klubu Esporte Clube Pinheiros v Sao Paulu, kde trénoval pod vedením Alberta Silvy a brazilské plavecké legendy Gustava Borgese. V roce 2005 dostal stipendium na Auburn University v USA a připravoval se pod vedením australského trenéra Bretta Hawkea. Výrazně se prosadil na univerzitních závodech organizace NCAA, kde vytvořil americké rekordy na 50 a 100 yardů volný způsob. Od roku 2008 závodí jako profesionál. Na olympijských hrách v roce 2008 vybojoval nejprve bronzovou medaili v závodě na 100 m volný způsob, o kterou se dělil díky stejnému času s Američanem Jasonem Lezakem. V semifinále závodu na 50 m volný způsob překonal olympijský rekord (čas 21,34), který ve finále ještě vylepšil (čas 21,32) a získal olympijské zlato. O rok později na mistrovství světa v Římě dokázal zvítězit na obou nejkratších kraulařských tratích, což se mu podařilo jako teprve třetímu plavci v historii (po Anthony Ervinovi a Alexandru Popovovi). V závodě na 100 m překonal také světový rekord. Koncem roku 2009 se také stal držitelem nejlepšího výkonu historie na 50 metrů.\nV roce 2011 měl pozitivní dopingový test na furosemid, který může maskovat použití jiných zakázaných látek. Arbitrážní soud mu dal pouze napomenutí, další závodění ale nezakázal. Mohl tak startovat na mistrovství světa v roce 2011, kde získal titul na nejkratším sprintu, na dvojnásobné trati skončil čtvrtý.\nNa olympijských hrách v roce 2012 zlato z Pekingu neobhájil a skončil v závodě na 50 metrů volný způsob třetí.\n\nOlympijské hry\nMistrovství světa\n\n\n"}
{"id": "695042", "url": "https://cs.wikipedia.org/wiki?curid=695042", "title": "Statistiky hráčů Oakland Seals (1967/1968)", "text": "Statistiky hráčů Oakland Seals (1967/1968)\n\nStatistiky hráčů Oakland Seals v sezoně 1967/1968:\n\n"}
{"id": "695048", "url": "https://cs.wikipedia.org/wiki?curid=695048", "title": "Bejt David", "text": "Bejt David\n\nBejt David (: בית דוד, doslova \"Davidův dům\") je městská čtvrť v centrální části Jeruzaléma v Izraeli.\n\nLeží v nadmořské výšce cca 800 metrů necelý 1 kilometr severozápadně od Starého Města. Na východě hraničí s komplexem Migraš ha-Rusim (\"Ruský dvůr\"), na jihu s Nachalat Šiv'a, na severu s Me'a Še'arim a na západě s centrální částí Západního Jeruzaléma (Lev ha-Ir). Rozkládá se poblíž ulice \"Rechov ha-Rav Kook\", nedaleko od třídy \"Derech Jafo\". Populace čtvrti je židovská.\n\nVznikla v roce 1870 jako čtvrté židovské předměstí vně hradeb Jeruzaléma. Šlo o součást hnutí Útěk z hradeb. Výstavbu inicioval rabín Josef Rivlin, který se spolu s organizací Chevrat bonej Jerušalajim podílel na vzniku dalších židovských předměstí jako Nachalat Šiv'a a Me'a Še'arim.\n\n"}
{"id": "695053", "url": "https://cs.wikipedia.org/wiki?curid=695053", "title": "Martin Čížek", "text": "Martin Čížek\n\nMartin Čížek (* 9. června 1974) je bývalý český fotbalový záložník, mládežnický reprezentant Československa a reprezentant České republiky.\n\nJe biologickým otcem ledního hokejisty Marcela Barinky.\n\nV lize odehrál 251 utkání a dal 36 gólů. Hrál za FC Baník Ostrava (1991–1996, 2002–2006), Spartu Praha (1997–1998) a německé týmy TSV Mnichov 1860 (1999–2000) a SV Unterhaching (2001–2002). Se Spartou získal dva mistrovské tituly (1997, 1998), s Baníkem jeden (2004). Dvanáctkrát startoval v evropských pohárech a dal zde jeden gól (Realu Sociedad San Sebastian v 1. kole Poháru UEFA 1998/99).\n\nS československým mládežnickým reprezentačním týmem do 16 let se stal mistrem Evropy v roce 1990 v německém Erfurtu, kde ve finálovém souboji výběr Československa porazil tehdejší Jugoslávii 3:2 po prodloužení. Čížek vstřelil ve finále vítězný gól.\n\nZa českou reprezentaci odehrál v letech 1996–2000 osmnáct zápasů, třináctkrát startoval též v reprezentaci do 21 let (dal za ni 4 branky).\n\n\n"}
{"id": "695055", "url": "https://cs.wikipedia.org/wiki?curid=695055", "title": "Aaron Littleton", "text": "Aaron Littleton\n\nAaron Littleton je fiktivní postava z televizního seriálu \"Ztraceni\".\n\nAaron je syn Claire a Thomase, bývalého přítele Claire. Jejich vztah dlouho nevydržel a Claire chtěla dát dítě k adopci. Věštec ji ale varoval, že dítě nesmí dát jen tak někomu a doporučil jí pár v Los Angeles. Claire cestovala v letadle když byla v osmém měsíci těhotenství.\n\nAaron se narodil Claire na ostrově. Hned po jeho narození se Charlie jmenoval \"náhradním otcem\" a pomáhal Claire s výchovou. I Aaron zažil pár rušných chvil na ostrově - ještě těhotnou Claire unesl Ethan z Druhých, pak chtěla uneseného Aarona vyměnit Rousseau za svojí dceru, později Aaron zahádně onemocněl. Po rozdělení přeživších Claire zamíří do Lockova tábora, po útoku ze strany lidí z lodi se Claire s ním vrací nazpět na pláž. Když Claire v džungli záhadně zmízí, Sawyer se postará o Aarona.\n\nČlen tzv \"Oceanic 6\" - šestice lidí, kteří se oficiálně vrátili z ostrova domů. Aaron v budoucnu bude vyrůstat po boku Kate, která se vydává za jeho matku. Společně s Jackem ho budou krátce vychovávat. Zatím nevíme, jestli Aaron má nějaké vzpomínky na svoji pravou matku nebo na ostrov. Situace se zkomplikuje po třech letech mimo ostrov, někdo chce Kate Aarona odebrat z péče - ukáže se, že to je Ben. Jinak se Aaron jeví jako normální malé dítě. Kreslí ovšem zvláštní obrázky, na nichž kouř útočí na lidi... Aaron je jediným členem Oceanic 6, který se nevrátil na Ostrov. Kate jej před návratem svěří do péče jeho babičky, Claiřiny matky.\n"}
{"id": "695058", "url": "https://cs.wikipedia.org/wiki?curid=695058", "title": "Alex Rousseau", "text": "Alex Rousseau\n\nAlex Rousseau je fiktivní postava z televizního seriálu \"Ztraceni\".\n\nAlexandra Rousseau, nazývána většinou jen Alex, byla biologickou dcerou Danielle Rousseau a Roberta. Když byla Alex stará pouze jeden týden, byla sebrána své matce Benjaminem Linusem, který ji vychoval mezi Druhými. V šestnácti letech se poprvé setkala se svou matkou a o méně než týden později byla na příkaz Benova rivala Charlese Widmora před očima Bena zabita Martinem Keamym.\n\nV Alternativním světě žila Alex normální život se svojí matkou Danielle. Ben byl její středoškolský učitel dějepisu, a jak Danielle sama řekla, byl : \"To nejbližší otci, co kdy Alex měla.\"\n\nKdyž Danielle Rousseauvá v roce 1988 ztroskotala na ostrově, byla v sedmém měsíci těhotenství. V době, kdy lidé na ostrově přeskakovali časem, se Jin dostal do doby, kdy na ostrově byla expedice se kterou ztroskotala Rousseaová (Bésixdouze expedition). Jin vyslechl rozhovor Roberta a Danielle, mluvili spolu o jménu dítěte - \"Alexandra\" pokud to bude dívka, nebo \"Alexandre\" pokud to bude chlapec. Krátce poté Danielle zabila všechny členy expedice, včetně Roberta. Danielle totiž byla přesvědčená, že jsou všichni nemocní. Danielle později v osamocení porodila zdravou holčičku Alexandru.\n\n\"Idylka\" matky s dcerou však neměla dlouhého trvání, pouze jednotýdenní Alex byla totiž sebrána Danielle Benjaminem Linusem. Linus se původně měl jen vplížit do Daniellina úkrytu a zabít ji, to si ovšem rozmyslel když uviděl Alex. \"Jen\" Danielle sebral dceru, ale nechal ji živou. Také ji varoval, aby utíkala pokaždé, když uslyší Šepot. Navzdory tomuto setkání, Danielle prohlašovala, že během 16 roků na ostrově neviděla nikoho z Druhých.\n\nPo tomto setkání vzal Ben maličkou Alex do kempu Druhých. Charles Widmore, v této době vůdce Druhých, navrhoval zabití dítěte, načež se Ben zeptal, zda je to \"vůle Jacoba.\" Ben poté navrhl Widmorovi, aby tedy Alex zabil on sám, do toho se však Charlesovi nechtělo, a tak souhlasil, že Alex může přežít. Alex vyrůstala s Benem jako jedna z Druhých. Myslela si, že Benjemin je její otec a že je její matka mrtvá.\n\nKdyž Rousseauová unesla Sayida, myslela si o něm, že patří k Druhým, proto se ho ptala v několika jazycích, kde je Alex. Ale Sayid, zmatený touto otázkou, neboť žádnou/žádného Alex/e neznal, jí nedokázal odpovědět. Zhruba o měsíc později přišla Danielle do kempu přeživších (= ti co přežili pád letadla 815) a řekla jim, že Alex byla její dcera, a že byla unesena před 16 lety těmi Druhými, v den kdy byl na obzoru oblouk kouře.\n\nSkoro měsíc po havárii letadla 815 Alex viděla, že ti Druzí zajali těhotnou ženu, o které později zjistila, že se jmenuje Claire a ztroskotala s 815. Alex probudila Claire a pověděla jí, že Druzí ji chtějí císařským řezem odebrat dítě. Aby ji přesvědčila, ukázala jí operační sál, kde měl císařák proběhnout. Claire se začala vzpírat, proto jí Alex nadrogovala a odtáhla pryč. Řekla Claire, že jí za to Claire určitě jednou poděkuje.\n\nVolně přeloženo z Lostpedia. Přímý zdroj: http://lostpedia.wikia.com/wiki/Alex_Rousseau\n"}
{"id": "695059", "url": "https://cs.wikipedia.org/wiki?curid=695059", "title": "Thomas Kyd", "text": "Thomas Kyd\n\nThomas Kyd (pokřtěn 6. listopadu 1558, Londýn – pohřben 15. srpna 1594, tamtéž) byl anglický dramatik pozdní renesance (období tzv. alžbětinského divadla), proslulý díky své tragédii \"The Spanish Tragedy\" (asi 1590, Španělská tragédie), která založila tradici tzv. tragédie pomsty a je považována za jakýsi předobraz Shakespearova Hamleta.\n\nAčkoliv patří k nejvýznamnějším dramatikům ze Shakespearových předchůdců, bylo jeho jméno později na dlouhý čas zapomenuto. Teprve roku 1773 jej znovu jako autora \"Španělské tragédie\" objevil ve své knize \"Origin of English Drama\" (Vznik anglického dramatu) Thomas Hawkins na základě odkazu v díle Thomase Heywooda \"An Apology for Actors\" (1612, Obrana herců).\n\nThomas Kyd se narodil jako syn notáře. Společně s Edmundem Spenserem studoval na latinské škole soukeníků a krejčovských mistrů \"Merhant Taylor School\", kde se seznámil s díly mnoha antických autorů, zejména s tragédiemi Lucia Annaea Seneky. Neexistují žádné doklady o tom, že později navštěvoval nějakou univerzitu, přesto je však společně s Robertem Greenem, Thomasem Lodgem, Johnem Lylym, Christopherem Marlowem, Thomasem Nashem a Georgem Peelem považován za člena tzv. skupiny univerzitních vzdělanců (\"University Witts\"), označovaných tak podle toho že získali vzdělání na Cambridgeské nebo Oxfordské univerzitě.\n\nPo ukončení studií se živil jako písař a pracoval také pro nějakého šlechtice, kterým byl nejspíše lord Strange, patron herecké společnosti. Stýkal se s tehdejšími umělci a v roce 1591 bydlel po nějaký čas společně s Christopherem Marlowem. Při vyšetřování autorství \"buřičských a ateistických spisků\" byl na základě rozhodnutí Státní rady v květnu roku 1593 zatčen. Traktáty, které byly u něho při domovní prohlídce nalezeny a jejichž autorství nebylo nikdy plně prokázáno, prohlásil při mučení za Marlowovo dílo a byl nakonec propuštěn. Nepodařilo se mu však již nikdy obnovit přízeň šlechtických kruhů a zemřel v bídě. Přesné datum jeho smrti není známo, prosinec je pravděpodobný proto, že jde o měsíc, kdy se jej jeho matka z důvodu případného zdědění velkých dluhů zřekla.\n\nKolem autorství divadelních her Thomase Kyda existuje celá řada nejasností. Je považován za autora dnes ztracené původní verze Hamleta (tzv. \"Ur-Hamlet\"), o které existují zmínky již roku 1589. Podle některých hypotéz je také autorem anonymní hry \"Arden of Feresham\" (tiskem 1592, Arden z Fereshamu, česky uvedeno roku 1969 pod názvem \"Jak mordovali Ardena\" a roku 2010 jako \"Sedm nápadů na zavraždění manžela\"). Jde o tzv. \"domestic tragedy\", tj. domácí tragédii, ve které je líčena snaha Ardenovy manželky zavraždit se svým milencem svého manžela.\n\nDnes je Thomas Kyd znám především pro svou veršovanou tragédii \"The Spanish Tragedy, or Hieronimo is Mad Again\" (asi 1590, tiskem1592, Španělská tragédie aneb Jeronimo už zase třeští), která založila tradici tzv. \"revenge tragedy\", tj. tragédie pomsty, a je považována za jakýsi předobraz Shakespearova Hamleta. Jde o jednu z prvních anglických divadelních her, kterou uváděla jak šlechtická (soukromá) tak i a veřejná (lidová) divadla. Vyznačuje se dokonalou formou a strhujícím dějem. Její hlavní hrdina, maršálek Jeronimo, mstí smrt svého syna Horatia a pro získání důkazů zinscenuje u španělského dvora hru o Solimanovi a Persidě. Po provedení msty pak zabije sám sebe. Dalšími styčnými body s Hamletem je hrdinovo váhání a předstírané šílenství a také vystoupení ducha. Hra byla ve své době nesmírně populární a do roku 1633 byla vydána desetkrát a byla také přeložena do němčiny a holandštiny. Dodatek k názvu pochází až z vydání z roku 1615.\n\nDalší hra, jejímž autorem je s největší pravděpodobností Thomas Kyd. je tragédie \"Soliman and Persida\" (napsána asi 1590, tiskem anonymně 1599, Soliman a Perseda), rozvíjející zápletku hry předvedené ve \"Španělské tragédii\". Kromě toho je považován společně s Williamem Shakespearem za autora anonymně vydané historické hry \"Edward III.\" (tiskem anonymně 1596).\n\nJedinou hrou, která vyšla pod Kydovým jménem, je veršovaná tragédie \"Cornelia\" (1594, Kornélie), znovu tiskem 1595 jako \"Pompey the Great, his faire Corneliaes Tragedy\" (Pompeius Veliký, tragédie jeho krásné Kornélie), což je překlad hry francouzského básníka Roberta Garniera (1544–1590).\n\n\n\n"}
{"id": "695061", "url": "https://cs.wikipedia.org/wiki?curid=695061", "title": "Anthony Cooper", "text": "Anthony Cooper\n\nAnthony Cooper je fiktivní postava ze seriálu \"Ztraceni\".\n\nCooper byl známý podfukář, který spáchal několik zásadních zločinů - jeho přezdívky byly také Alan Seward, Ten McLaren, Tom Sawyer nebo Louis Jackson. Kdysi také pod přezdívkou Sawyer nepřímo způsobil smrt rodičů Jamese \"Sawyera\" Forda, když jeho matku obral o všechny peníze. O svého syna se Anthony Cooper nikdy nestaral, setkali se až když byl Locke dospělý. Cooper se o něj začal starat – potřeboval jeho ledvinu pro transplantaci. Když dosáhl svého, Locka opět opustil, což jeho syn těžce snášel. Jejich spory došly až tak daleko, že když mu Locke vyhrožoval, Cooper ho při rvačce vyhodil z okna a způsobil mu tak jeho upoutání na vozík.\n\nNa ostrově se poprvé objevil až coby zajatec Druhých. Locke ho nedokázal zabít, ačkoli mu to Ben nabízel, to se povedlo, až když Locke přivedl Sawyera a ten se dozvěděl jeho pravou identitu. Sawyer ho poté uškrtil řetězem.\n"}
{"id": "695063", "url": "https://cs.wikipedia.org/wiki?curid=695063", "title": "Rallye Velké Británie 2001", "text": "Rallye Velké Británie 2001\n\nRallye Velké Británie 2001 byla čtrnáctou a poslední soutěží Mistrovství světa v rallye 2001. Zvítězil zde Marcus Grönholm s vozem Peugeot 206 WRC. Soutěž měřila 1714,77 km a měla 17 rychlostních zkoušek. Startovalo zde 117 posádek a 50 jich dojelo do cíle.\n\nO titul bojovali Colin McRae (42 bodů), Tommi Mäkinen (41 bodů) a Richard Burns (40 bodů). Teoretickou šanci měl i Carlos Sainz, který by ale s 33 body musel vyhrát a ostatní nesměli bodovat. Mezi týmy Peugeot Sport a Ford M-Sport byl rozdíl jen 4 body. První a druhý test vyhrál McRae a držel se ve vedení. Za ním byli Grönholm a Didier Auriol s Peugeoty. Mäkinen poškodil zavěšení u svého Mitsubishi Lancer EVO VII WRC. Na čtvrtém testu havaroval McRae. Grönholm se tak posunul do vedení a Burns byl druhý s největší šancí získat titul. Sainz byl až pátý, za ním bylo pořadí Higgins a Armin Schwarz.\n\nV druhé etapě Burns udržoval vedení. Těsně před startem měl drobné technické potíže, ale vůz nakonec přesto vyrazil na trať. Klesl až na třetí pozici, když byl druhý Harri Rovanperä. Na jedenáctém testu havaroval Sainz a došlo ke střetu s diváky. Poté tým Ford odvolal obě posádky ze soutěže. Schwarz se posunul na pátou a Bruno Thiry na osmou pozici. Sedmý byl Auriol. Ve třetí etapě Grönholm udržoval náskok před Rovanperou a Burnsem, který tak získal titul.\n\n"}
{"id": "695065", "url": "https://cs.wikipedia.org/wiki?curid=695065", "title": "Ladislav Čulík", "text": "Ladislav Čulík\n\nLadislav Čulík (3. března 1909 – 14. prosince 1987) byl český fotbalista, útočník, reprezentant Československa. \n\nV lize odehrál 135 utkání a dal 72 gólů. Hrál za Viktorii Žižkov (1930–1931), Viktorii Plzeň (1931–1935), SK Prostějov (1936–1937), Baťu Zlín (1938–1940) a SK Libeň (1940–1941). Pětkrát startoval ve Středoevropském poháru.\n\nZa československou reprezentaci odehrál roku 1933 jeden zápas (přátelské utkání s Rakouskem, gól v něm nedal), dvakrát startoval též v reprezentačním B mužstvu.\n\n"}
{"id": "695066", "url": "https://cs.wikipedia.org/wiki?curid=695066", "title": "Ša'arej Cedek", "text": "Ša'arej Cedek\n\nŠa'arej Cedek (: שערי צדק, doslova \"Brány spravedlivých\") je městská čtvrť v centrální části Jeruzaléma v Izraeli.\n\nLeží v nadmořské výšce cca 800 metrů cca 2 kilometry severozápadně od Starého Města, v centrální části Západního Jeruzaléma (Lev ha-Ir). Na severu hraničí se čtvrtí Mekor Baruch, na severovýchodě s čtvrtí Ruchama, na jihu s Machane Jehuda. Rozkládá se poblíž ulice \"Rechov Navon\", nedaleko od třídy \"Derech Jafo\". Populace čtvrti je židovská.\n\nVznikla v roce 1889 jako tehdy nejzápadnější židovské předměstí vně hradeb Jeruzaléma. Šlo o součást hnutí Útěk z hradeb. Její jméno je odvozeno od biblického citátu z Knihy Žalmů 118,19: „\"Brány spravedlnosti mi otevřete, vejdu jimi vzdávat chválu Hospodinu\"“ V roce 1938 zde žilo 300 lidí. V roce 1902 vyrostla naproti této čtvrti, na \"Derech Jafo\", budova nemocnice Ša'arej Cedek (později přenesena do dnešního areálu v jihozápadním Jeruzalému).\n\n"}
{"id": "695069", "url": "https://cs.wikipedia.org/wiki?curid=695069", "title": "The Black Keys", "text": "The Black Keys\n\nThe Black Keys je americké duo, hrající blues rock, skládající se ze zpěváka a kytaristy Dana Auerbacha a bubeníka a producenta kapely Patricka Carneyho. Kapela byla založena ve městě Akron v Ohio. K říjnu 2010 prodala kapela přes 1,7 milionů desek.\n\n"}
{"id": "695071", "url": "https://cs.wikipedia.org/wiki?curid=695071", "title": "Varhanická škola v Praze", "text": "Varhanická škola v Praze\n\nPražská varhanická škola byla pražská varhanická škola, která působila od roku 1830 a roku 1890 byla začleněna do Pražské konzervatoře.\n\nPražská varhanická škola byla založena \"Jednotou pro zvelebení kostelní hudby v Čechách (Verein der Kustfreunde für Kirchenmusik in Böhmen)\" v roce 1830. Původní název školy byl: \"Ústav ku vzdělání varhaníků a ředitelů kůrů\". Studium trvalo zpočátku jeden rok, ale již v roce 1835 bylo prodlouženo na dva roky. František Zdeněk Skuherský, pak v době svého působení ve funkci ředitele školy, rozšířil studium na tři roky.\n\nŠkola byla pro svou vysokou úroveň velice oblíbená a prošli jí celé generace českých varhaníků a skladatelů. Byla vyhledávána i přes existenci pražské konzervatoře (založena v roce 1811), neboť konzervatoř byla určena především pro výchovu orchestrálních hráčů a nevyučovaly se v ní varhany, ale ani skladba, dirigování a pedagogické obory.\n\nV roce 1890 byly obě školy sloučeny pod hlavičkou Pražské konzervatoře a teprve od této chvíle začala konzervatoř poskytovat komplexní hudební vzdělání.\n\n\n\n\n"}
{"id": "695072", "url": "https://cs.wikipedia.org/wiki?curid=695072", "title": "Alexandra Ripleyová", "text": "Alexandra Ripleyová\n\nAlexandra Ripleyová (8. ledna 1934, Charleston, Jižní Karolína, USA – 10. ledna 2004, Richmond, Virginie) byla americká spisovatelka.\n\nNarodila se jako jediné dítě Alexandra a Elizabeth Braidových. Navštěvovala školu Ashley Hall v Charlestonu a promovala na vysoké Vassar College v roce 1955 z ruštiny.\nVždycky chtěla být spisovatelkou, ale odvahu uskutečnit svůj sen našla až po vyzkoušení několika zaměstnání, mezi nimi například čtení rukopisů.\n\nSvou první knihu \"Who's the Lady in the President's Bed?\" vydala roku 1972 pod pseudonymem B. K. Ripley. Dílem \"Charleston\" (1981) započala autorka řadu historických románů, které se staly bestsellery. Avšak životním dílem se stal roku 1991 román \"Scarlett\", kterým Alexandra Ripleyová navázala na dvoudílnou ságu \"Jih proti Severu\" od Margaret Mitchellové.\n\nZemřela 10. ledna 2004 ve svém domě v Richmondu ve Virginii. Byla dvakrát vdaná a měla dvě dcery z prvního manželství s Leonardem Ripleym.\n\n"}
{"id": "695074", "url": "https://cs.wikipedia.org/wiki?curid=695074", "title": "Tandemový paragliding", "text": "Tandemový paragliding\n\nTandemový paragliding umožňuje vyzkoušet si paragliding všem, kteří nechtějí létat samostatně, nebo jen chtějí zažít výjimečný zážitek, jakým let na paraglidingovém kluzáku bezpochyby je. Během letu tandemový pilot řídí, pasažér sedí ve vlastní sedačce před pilotem a užívá si volný let.\n\nPři tandemovém paraglidingu je bezpečnosti věnována velká pozornost. Jestliže pro \"single\" paragliding se nabízejí kluzáky od velice bezpečných, školních, až po výkonné závodní kluzáky s relativně malou stabilitou, tak pro tandemový paragliding se vyrábějí pouze kluzáky s vysokou stabilitou za všech okolností. I v případě, že by došlo ke kolapsu tandemového kluzáku při letu v nevhodných povětrnostních podmínkách, je tandemový kluzák schopen se velice rychle sám zregenerovat a pokračovat v letu. Tandemové kluzáky procházejí před uvedením na trh důkladnými bezpečnostními testy a jsou povinně každý rok kontrolovány výrobcem.\n\nTandemový kluzák s vysokou pasivní bezpečností je pouze jedna část bezpečného letu. Tou druhou jsou tandemoví piloti, kteří let provádějí. Pilot, který se chce stát tandemovým pilotem, musí být zkušeným, dlouholetým pilotem a složit teoretické i praktické zkoušky u inspektora paraglidingu. Musí předvést, že tandemový kluzák dokonale ovládá, dokáže bezpečně odstartovat i přistát a má všechny potřebné znalosti z meteorologie, aerodynamiky a leteckých předpisů. Až poté je mu vydána Licence tandemového pilota od Letecké amatérské asociace České republiky.\n\nKonstrukce tandemového kluzáku je prakticky stejná jako u \"single\" kluzáku, tandemový kluzák má ale přibližně 2x větší plochu, neboť musí nést váhu pilota i pasažéra. Tandemový kluzák nemá systém pro zrychlení letu jako \"single\" kluzák (tzv. speed systém), ale pro změnu rychlosti letu je vybaven tzv. trimy na popruzích, kterými pilot stahuje, nebo povoluje určité řady šňůr a tím mění geometrii kluzáku.\n\nU \"single\" kluzáku se popruhy vedoucí od padáku připnou přímo do karabiny sedačky pilota. U tandemového kluzáku se popruhy připnou napřed k tzv. rozpěrce, která se poté jedním koncem připne do karabiny sedačky pilota a druhým koncem do karabiny sedačky pasažéra. Další funkcí rozpěrky je výškové vyvážení pilota a pasažéra.\n\nJestliže u \"single\" paraglidingu se nejčastěji používá \"křížový start\", tj. čelem k padáku, u tandemu se většinou používá čelní start, neboť křížový start je obtížněji proveditelný. Tandemový kluzák může startovat buď rozběhem z kopce, nebo ze země pomocí odvijáku či navijáku. Průběh letu a přistání je shodný se \"single\" paraglidingem.\n"}
{"id": "695076", "url": "https://cs.wikipedia.org/wiki?curid=695076", "title": "Čifáre", "text": "Čifáre\n\nČifáre jsou obec na Slovensku v okrese Nitra, která se nachází v severní části Pohronské pahorkatiny.\n\nNejstarší osídlení Čifáre sahá do staršího paleolitu, ale první oficiální písemná zmínka o obci pochází z roku 1209, kdy je obec uvedena pod názvem „Villa Chefar“. Není známo, jaké následky měl pro Čifáre a jeho okolí tatarský vpád v letech 1241-1242, když Tataři (Mongolové) porazili uherské královské vojsko a až do konce roku 1241 plenili nechráněné území jihozápadního Slovenska.\n\nS dějinami Čifáre je úzce spojena osada Pata, která se poprvé v písemných pramenech objevuje v roce 1321.\n\n"}
{"id": "695078", "url": "https://cs.wikipedia.org/wiki?curid=695078", "title": "Nemocnice Ša'arej cedek", "text": "Nemocnice Ša'arej cedek\n\nNemocnice Ša'arej cedek (: , \"ha-Merkaz ha-refu'i Ša'arej cedek\", doslova \"Lékařské centrum Ša'arej cedek\") je nemocniční komplex v západní části Jeruzaléma v Izraeli.\n\nLeží v nadmořské výšce necelých 800 metrů cca 4,5 kilometru západně od Starého Města. Na severu a severovýchodě hraničí se čtvrtí Bejt ha-Kerem, na východě se sídlištěm Ramat Bejt ha-Kerem, na jihu se čtvrtí Bajit ve-Gan. Západně od areálu nemocnice stojí Herzlova hora. V roce 2011 sem byla dobudována tramvajová trať. Populace čtvrti je židovská.\n\nVznikla v roce 1902 jako jedno z prvních moderních nemocničních zařízení ve městě. Stála v Jafské ulici, naproti čtvrti Ša'arej Cedek. Nemocnice měla kapacitu 20 lůžek. V 70. letech 20. století byla nemocnice z nevyhovujících prostor v centru města přestěhována a roku 1979 byl otevřen nynější moderní areál. Sestává z deseti vzájemně propojených budov a rozsáhlého parkoviště. Kapacita zařízení je 500 lůžek a ročně tudy projde víc než  pacientů. Nemocnice disponuje 30 odbornými pracovišti. Patří k ní ovšem i zařízení ambulantní péče s roční obslužností přes  pacientů a více než 70 pracovišti. Nedávno byla zrakonstruována klinika \"Weinstock Family Department of Emergency Medicine\", kterou ročně navštíví  lidí. Komplex zaměstnává téměř 400 lékařů a 800 zdravotních sester, dále téměř 1000 administrativních a údržbářských pracovníků. Centrální budovou je desetipodlažní hlavní objekt s některými klíčovými pracovišti včetně operačních sálů. Nemocnice slouží i pro Izraelské obranné síly a ošetří přes  vojáků ročně. Poskytuje služby i obětem teroristických útoků. Je propojena s Hebrejskou univerzitou. Provoz nemocnice je nezávislý finančně na státu a velký podíl investic nemocnice provádí díky příspěvkům dárců.\n\n\n"}
{"id": "695080", "url": "https://cs.wikipedia.org/wiki?curid=695080", "title": "Jozef Fillo", "text": "Jozef Fillo\n\nJozef Fillo (* 7. dubna 1945 Trenčianske Teplice) je bývalý slovenský fotbalista, obránce, reprezentant Československa. Po skončení aktivní kariéry působil jako trenér.\n\nZa československou reprezentaci odehrál roku 1964 jeden zápas (přátelské utkání s Jugoslávií), dvakrát startoval též v reprezentačním B mužstvu a jednou v juniorské reprezentaci. V československé lize nastoupil ve 102 utkáních a dal 2 góly. Hrál za Slovan Bratislava (1963–1972), s nímž získal roku 1970 mistrovský titul, roku 1968 československý pohár a především v sezóně 1968/69 Pohár vítězů pohárů. V Poháru mistrů evropských zemí nastoupil v 1 utkání a v Poháru vítězů pohárů v 10 utkáních.\n\n\n"}
{"id": "695081", "url": "https://cs.wikipedia.org/wiki?curid=695081", "title": "Gustavo Borges", "text": "Gustavo Borges\n\nGustavo Borges (* 2. prosince 1972, Ribeirão Preto, Brazílie) je bývalý brazilský plavec.\nJe majitelem čtyř olympijských medailí, které získal na třech hrách. První medaili vybojoval v roce 1992 v Barceloně, když na 100 m volný způsob porazil svůj vzor Matta Biondiho a získal stříbro. O čtyři roky později na olympiádě v Atlantě vybojoval na stejné trati bronz a na 200 m volný způsob stříbro. Poslední medaili má z kraulařské štafety 4x100 m z olympijských her 2000 v Sydney. Svou olympijskou kariéru završil v Aténách, kde již vyšel medailově naprázdno, při závěrečném ceremoniálu ale byl poctěn nést brazilskou vlajku. Po ukončení aktivní kariéry začal pracovat jako plavecký trenér.\n"}
{"id": "695082", "url": "https://cs.wikipedia.org/wiki?curid=695082", "title": "Isaac Wolfson", "text": "Isaac Wolfson\n\nSir Isaac Wolfson, 1. baronet, FSE (17. září 1897 – 20. června 1991) byl britský podnikatel a filantrop židovského původu. Jeho společnost Great Universal Stores, kterou vedl v letech 1932 až 1987 byla svého času největším zásilkovým koncernem ve střední Evropě. V roce 1955 založil nadaci Wolfson Foundation, jejímž hlavním cílem bylo podporovat aktivity pro mladé lidi a zdravotnickou osvětu v rámci Commonwealthu. Prostřednictvím nadace byly též založena Wolfson College na Oxfordské univerzitě a Wolfson College na Cambridgeské univerzitě. V roce 1962 mu byl britskou královnou Alžbětou II. udělen šlechtický titul baronet.\n\nWolfson též štědře podporoval Izrael, kde například financoval stavbu budovy vrchního rabinátu v Jeruzalémě. Byl členem řady vědeckých společností a během svého života obdržel řadu čestných doktorátů.\n\nZemřel ve věku 93 let ve svém sídle v izraelském Rechovotu, kde poslední léta svého života žil. Po jeho manželce Edith je pojmenován park Edith Wolfson v Tel Avivu a Wolfsonova nemocnice.\n\n"}
{"id": "695088", "url": "https://cs.wikipedia.org/wiki?curid=695088", "title": "Ec Chajim (Jeruzalém)", "text": "Ec Chajim (Jeruzalém)\n\nEc Chajim (: עץ חיים, doslova \"Strom života\") je městská čtvrť v západní části Jeruzaléma v Izraeli.\n\nLeží v nadmořské výšce přes 800 metrů cca 3 kilometry severozápadně od Starého Města, na západním okraji centrální části Západního Jeruzaléma (Lev ha-Ir). Na severu hraničí se čtvrtí Romema, na západě s Giv'at Ša'ul a na jihu s vládní čtvrtí Kirjat ha-Memšala . Rozkládá se na křižovatce významných dopravních tepen celoměstského významu jako jsou třídy \"Derech Jafo\" a \"Sderot Šazar\" nebo západního dálničního obchvatu města \"Sderot Manachem Begin\". Od roku 2011 je tudy také vedena tramvajová trať. Populace čtvrti je židovská.\n\nVznikla v roce 1928 jako jedno z mnoha tehdy vznikajících židovských předměstí Jeruzaléma. Obyvateli byli aškenázští Židé. Později se ráz čtvrti zcela proměnil kvůli masové výstavbě a budování dopravních tepen v této lokalitě.\n\n"}
{"id": "695089", "url": "https://cs.wikipedia.org/wiki?curid=695089", "title": "Milan Frýda", "text": "Milan Frýda\n\nMilan Frýda (* 26. srpna 1965, Hradec Králové) je bývalý český fotbalista, záložník, reprezentant Československa.\n\nZa československou reprezentaci odehrál roku 1991 jedno utkání (přátelský zápas se Švýcarskem), jednou startoval též v B mužstvu, jednou v olympijském výběru a 24x v reprezentaci do 21 let (dal za ni 5 branek). V lize odehrál 161 utkání a dal 16 gólů. Hrál za Slavii Praha (1984–1986, 1988–1990), RH Cheb (1986–1988), švýcarský Lausanne Sports (1990–1992) a SK Hradec Králové (1992–1994). Dvakrát startoval v evropských pohárech.\n\nPo ukončení aktivní kariéry se věnuje práci s mládeží, v současnosti působí jako trenér hradecké Olympie a od roku 2006 má také svůj fotbalový kemp pro děti a mládež.\n\n\n"}
{"id": "695090", "url": "https://cs.wikipedia.org/wiki?curid=695090", "title": "Lloyd's Register", "text": "Lloyd's Register\n\nLloyd's Register Group je námořní klasifikační společnost a nezávislá organizace pro řízení rizika, poskytující hodnocení rizika a služby v náhradách škod a certifikaci systémů řízení. Historicky, jakožto Lloydův lodní rejstřík, to byla organizace námořní plavby. V průběhu 20. století expandovala do olejářského a plynařského průmyslu, zpracovatelského průmyslu, jaderného průmyslu a železnic. Prostřednictvím své 100% dcery LRQA je též významným dodavatelem systémů řízení kvality a certifikátů ISO9001, ISO14001 a OSHAS18001.\n\nPodobně jako známá mezinárodní pojišťovací společnost Lloyd's of London, Lloydův rejstřík vděčí za své jméno a vznik Lloydově kavárně v Londýně 17. století, navštěvované hojně kupci, námořními pojišťovateli a dalšími podnikateli v mořeplavbě. Majitel kavárny Edward Lloyd přispíval k vzájemné výměně informací tištěným zpravodajem o všech důležitých novinkách. V roce 1760 utvořili zákazníci kavárny Rejstříkovou společnost. Kromě této historické souvislosti nemá Lloydův rejstřík žádnou spojitost s Lloydovou pojišťovací společností v Londýně.\n\nSpolečnost tiskla první \"Lodní rejstřík\" v průběhu roku 1764 k tomu účelu, aby dala jak pojišťovatelům, tak obchodníkům představu o technickém stavu lodí, které pronajímali a pojišťovali: lodní trupy byly klasifikovány písmennou řadou (nejvyšší hodnocení bylo A), lodní výzbroj (stožáry, plachtoví a další výzbroj) se známkovaly číselně (1 jako nejlepší). Nejvyšší zařazení bylo tedy \"A1\", což se stalo postupně synonymem pro nejvyšší kvalitu, použito poprvé ve vydání rejstříku z r. 1775–76.\n\nRejstřík, obsahující informace o všech obchodních námořních lodích s vlastním pohonem a výtlakem nad 100 tun, vychází ročně. Plavidlo je u Lloyda zaregistrováno, dokud se nepotopí, neztroskotá, není vyřazeno z provozu nebo sešrotováno.\n\nRejstřík byl dříve vydáván firmou se zahraniční účastí Lloyd's Register-Fairplay, která vznikla v červenci 2001 spojením \"Lloyd's Register's Maritime Information Publishing Group\" a \"Prime Publications Limited\". V r. 2009 prodal Lloyd's svůj podíl firmě IHS.\n\nLloydův rejstřík poskytuje záruku kvality a certifikaci pro lodě, mimobřežní stavby a pobřežní konstrukce jako je elektrárenská a železniční infrastruktura. Nejznámější je však Lloydův rejstřík klasifikací a certifikací lodí, inspekcemi a schvalováním důležitých součástí a příslušenství, včetně záchranných zařízení, ochrany proti znečištění moří, požární ochrany, navigace, radiokomunikační výstroje, palubního vybavení, lan a kotev.\n\nLloydova pravidla pro lodě jsou odvozena ze zásad námořní architektury a námořního strojírenství, a určují bezpečnostní a provozní normy pro obchodní, vojenská i soukromá plavidla na celém světě. Lloydova pravidla pokrývají řadu oblastí, včetně:\n\nExistují i zvláštní pravidla pro zásobování obchodních lodí, námořních lodí, trimaranů, lodí zvláštního určení a námořních staveb. loď je takzvaně \"ve třídě\", pokud splňuje všechny minimální požadavky Lloydových pravidel, a jako taková má možnost získat příslušná pojištění. Třída může být lodi odňata, jestliže porušuje kterékoli z pravidel a nevyhovuje minimálním požadavkům stanoveným společností. Za zvláštních okolností může však získat i výjimku od společnosti Lloydova rejstříku. Jakákoli změna na lodi, ať už konstrukčního charakteru nebo ve strojním vybavení, musí být předem schválena Lloydovým rejstříkem.\n\nLodi jsou pravidelně prohlíženy skupinou Lloydových inspektorů, nejdůležitější prohlídkou je každoroční kontrola Lloydovy nákladové značky. Při ní se zjišťuje, zda nedošlo ke změně vyznačeného ponoru na trupu lodi. Další kontroly se zabývají stavem těsnění poklopů a dveří, bezpečnostních přepážek a ochranného zábradlí. Po skončení inspekce je loď schválena k dalšímu jednoročnímu provozu před další prohlídkou a je jí vystaven certifikát o pravosti nákladové značky.\n\nHlavní sídlo Lloydova rejstříku se nachází v Londýně na Fenchurch Street č. 71. Rejstřík má však své kanceláře po celém světě, včetně Hong Kongu (Asijská kancelář) a Houston, Texas (Americká kancelář).\n\n"}
{"id": "695093", "url": "https://cs.wikipedia.org/wiki?curid=695093", "title": "Miloš Glonek", "text": "Miloš Glonek\n\nMiloš Glonek (* 26. září 1968) je bývalý slovenský fotbalový obránce, reprezentant Československa a Slovenska. Za československou reprezentaci odehrál v letech 1991–1993 třináct zápasů a za slovenskou 12 zápasů. V lize odehrál 91 utkání a dal 4 góly. Hrál za Slovan Bratislava (1989–1993), s nímž získal roku 1992 mistrovský titul. V evropských pohárech nastoupil čtyřikrát.\n\n\n"}
{"id": "695095", "url": "https://cs.wikipedia.org/wiki?curid=695095", "title": "Party in the U.S.A.", "text": "Party in the U.S.A.\n\nParty in the U.S.A. je singl americké zpěvačky Miley Cyrus. Singl byl napsán Dr. Luke, Claude Kelly, a Jessie J a producentem se stal Dr. Luke. Vyšel 11. srpna 2009 jako pilotní singl z nové desky Miley Cyrus,The Time of Our Lives. Píseň původně nebyla napsaná pro Cyrus, ale když se k ní dostala, textaři upravili text, aby k Miley seděla. V písni jsou k naleznutí různé prvky popu ale i R&B, zatímco text odráží její stěhování z Nashvillu do Los Angeles.\n"}
{"id": "695109", "url": "https://cs.wikipedia.org/wiki?curid=695109", "title": "Ñ", "text": "Ñ\n\nÑ (minuskule \"ñ\") je písmeno latinky. Vyskytuje se ve španělštině, galicijštině, asturštině, baskičtině, filipínštině, chamorro, guaraní, krymské tatarštině a v jedné z abeced votštiny. Znak je složen z písmene N a tildy. Vyslovuje se jako palatální nazála (české \"ň\").\n"}
{"id": "695112", "url": "https://cs.wikipedia.org/wiki?curid=695112", "title": "Rallye Velké Británie 1998", "text": "Rallye Velké Británie 1998\n\nRallye Velké Británie 1998 byla třináctou a poslední soutěží Mistrovství světa v rallye 1998. Zvítězil zde Richard Burns s vozem Mitsubishi Carisma GT EVO 5. Soutěž měřila 1892 km a měla 28 rychlostních zkoušek. Na startu bylo 168 posádek a 84 jich dojelo do cíle.\n\nJeště dva jezdci měli naději získat mistrovský titul, Tommi Mäkinen s Mitsubishi Lancer EVO V a Carlos Sainz s vozem Toyota Corolla WRC, který na Mäkinena ztrácel dva body. První etapu opanoval Colin McRae se Subaru Impreza WRC. Na pátém testu havaroval Mäkinen. Vůz byl sice schopen pokračovat dále, ale civilní policie mu na přejezdu zakázala pokračovat. Na stejném místě havaroval i Pavel Sibera s vozem Škoda Octavia Kit Car a odstoupil. Titul tak mohl získat Sainz, který se pohyboval na druhém místě. Třetí byl Alister McRae a čtvrtý Didier Auriol.\n\nVe druhé etapě odstoupili Ari Vatanen, Kenneth Eriksson i domácí Edvans. Sainz s Colinem McRaem bojují o vítězství. V devatenáctém testu Colin McRae odstupuje kvůli propálenému pístu. V 21. testu odstoupil kvůli vadné spojce Auriol. Do vedení se dostal Burns, druhý byl Alister McRae, třetí Juha Kankkunen, čtvrtý Sainz a pátý Bruno Thiry. Sainz měl ve třetí etapě řadu chyb a držel se na čtvrté pozici. Burns vyhrával a suverénně vedl před Kankkunenem a Thirym. Sainz se postupně probojoval i před Thiryho. Jenže Sainzovi v posledním testu bouchl motor a vůz se zastavil 300 metrů před cílem. Titul tedy získal Mäkinen a tým Mitsubishi Ralliart získal pohár konstruktérů. Burns získal své druhé vítězství v kariéře. \n\n"}
{"id": "695115", "url": "https://cs.wikipedia.org/wiki?curid=695115", "title": "Palm Bay (kytary)", "text": "Palm Bay (kytary)\n\nPalm Bay je značka elektrických, elektroakustických, ale i basových kytar, vyráběných ve Velké Británii.\n\nKytary Palm Bay se začaly vyrábět od roku 1970 a ihned se staly nejvyhledávanější značkou kytary ve Spojeném království. Palm Bay kytary vždy byly vyráběny pouze z nejkvalitnějších materiálů. V této filozofii výroby Palm Bay pokračovali a pokračují dodnes. Během let se snažili zlepšovat ve všech aspektech výroby kytar. Palm Bay byly nejdříve kytary vyráběné na zakázku. První vyrobený model byl nazván Typhoon a později Tidalwave, nejvíce prodávaná kytara v Británii. Postupem času se objevovaly další a další modely kytar, např. řady Cyclone, které se vyvážely a vyráběly v Japonsku, kde měly veliký úspěch. Varianty kytary Cyclone jsou Cyclone SE, SE-X, SD-X, P6 a P7. \n\nPalm Bay kytary využívají převážně snímače od firmy DiMarzio, které pomáhají k získání výjimečného zvuku těchto kytar a tremola značky Gotoh, která jsou považována za jedna z nejlepších po celém světě. Kytara má 2 oktávy (24 pražců). Tyto kytary jsou také charakteristické svými orientačními značkami. Pražce 3., 5., 7., 9., 12., 15., 17., 19. a 24. jsou osazeny orientačními značkami ve tvaru perleťových delfínků. Mimoto je na 1. pražci orientační značka ve tvaru perleťové palmy. Elektrické kytary jsou ve tvaru klasických stratocasterů. \n\n\n\n\n"}
{"id": "695117", "url": "https://cs.wikipedia.org/wiki?curid=695117", "title": "Michael Fox (právník)", "text": "Michael Fox (právník)\n\nMichael Fox, MBE (8. března 1934 – 9. května 2009) byl izraelský právník původem ze Spojeného království. Byl spoluzakladatelem největší izraelské právnické společnosti Herzog, Fox & Ne'eman.\n\nNarodil se v Londýně do rodiny Sama a Fredy Foxových. Vystudoval právo na Londýnské univerzitě a otevřel si soukromou praxi Fox & Gibbons. V roce 1968 podnikl aliju do Izraele, kde žil ve městě Herzlija. Byl členem International Bar Association a The Law Society. Specializoval se na korporátní právo, zejména pak na fúze a akvizice a infrastrukturní rozvoj. V roce 1972 společně s partnery Chajimem Herzogem a Ja'akovem Ne'emanem založil právnickou firmu Herzog, Fox & Ne'eman, která je k roku 2006 největší právnickou společností v Izraeli. Působil jako předseda Israel, Britain and the Commonwealth Association (IBCA) a každý měsíc přispíval do anglické edice izraelského deníku \"Haaretz\".\n\nV roce 2009 mu byl za jeho přispění k britsko-izraelským vztahům udělen Řád britského impéria (MBE).\n\nByl ženatý a s manželkou Sheilou neměli děti. Zemřel v květnu 2009 po dlouhém boji s rakovinou.\n\n"}
{"id": "695123", "url": "https://cs.wikipedia.org/wiki?curid=695123", "title": "Petrobrasaurus", "text": "Petrobrasaurus\n\nPetrobrasaurus (podle ropné společnosti \"Petrobras\") byl rod velkého sauropodního dinosaura ze skupiny Titanosauria, který žil v období svrchní křídy (geologický věk santon) na území dnešního jihoamerického státu Argentina (Rincón de los Sauces, Patagonie). Při délce asi 18 metrů dosahoval hmotnosti kolem 15 000 kilogramů.\n\nFosilie petrobrasaura byly objeveny v souvrství Plottier o stáří kolem 85 milionů let. Představují pouze fragmentární části disartikulované kostry. Holotyp nese označení \"MAU-Pv-PH-449\". Petrobrasaura popsal roku 2011 paleontolog Leonardo S. Filippi a jeho kolegové. Typový a jediný dnes známý druh je \"P. puestohernandezi\". Druhové jméno je odvozeno od názvu místa objevu dinosaura - ropného pole Puesta Hernándeze.\n\n"}
{"id": "695127", "url": "https://cs.wikipedia.org/wiki?curid=695127", "title": "The Grand Wazoo", "text": "The Grand Wazoo\n\nThe Grand Wazoo je studiové album amerického rockového kytaristy, multiinstrumentalisty a zpěváka Franka Zappy, vydané v prosinci roku 1972. Jedná se o druhé studiové album, které v tom roce vyšlo. Jako většinu svých alb si ho sám produkoval.\n\n\n"}
{"id": "695131", "url": "https://cs.wikipedia.org/wiki?curid=695131", "title": "Aleš Palán", "text": "Aleš Palán\n\nAleš Palán (* 23. listopadu 1965 v Jihlavě) je novinář, publicista a spisovatel.\n\nV Brně nedokončil studium pedagogické fakulty, několik let se pak toulal po Československu. Je jedním ze signatářů Charty 77. V druhé polovině osmdesátých let (i na začátku let devadesátých) pracoval jako noční hlídač, figurant a kopáč. Od roku 1993 se věnuje žurnalistice (Jihlavské listy, Duklák, Lidové noviny, Česká televize, TV Nova, Katolický týdeník, Hospodářské noviny, Host, …) Vedl kurzy tvůrčího psaní na Literární akademii Josefa Škvoreckého a Vysoké škole kreativní komunikace. Za román \"Ratajský les\" a knihu rozhovorů \"Být dlužen za duši\" byl nominován na Magnesii Literu. Za průvodce brněnským Bronxem \"Brnox\" toto ocenění získal. Za knihu rozhovorů \"Kdo chodí tmami\" dostal výroční cenu Českého literárního fondu, jeho rozhovory s Vítem Tajovským, bratry Reynkovými a s Ludvíkem Armbrusterem obsadily první místo v anketě Dobrá kniha Katolického týdeníku. Rozhovory s šumavskými samotáři \"Raději zešílet v divočině\" byly v anketě Lidových novin vyhlášeny Knihou roku. Jeho zatím poslední spis \"Jako v nebi, jenže jinak: nová setkání se samotáři z Čech a Moravy\", obsahující rozhovory se solitéry z celé republiky, vyšel koncem roku 2019. Od února 2018 do března 2019 byl ředitelem nakladatelství Kalich. Nyní na volné noze.\n\n\n\n\n\n\n"}
{"id": "695135", "url": "https://cs.wikipedia.org/wiki?curid=695135", "title": "Ũ", "text": "Ũ\n\nŨ (minuskule \"ũ\") je písmeno latinky. Znak je složen z písmene U a tildy. Vyskytuje se v nauruštině, guaranštině, v přepisu vietnamštiny a v jedné z abeced votštiny. Toto písmeno se vyskytuje i v portugalštině, kde představuje nosové \"u\". Ve votštině se vyslovuje jako zavřená střední nezaokrouhlená samohláska .\n"}
{"id": "695136", "url": "https://cs.wikipedia.org/wiki?curid=695136", "title": "Ondjiva", "text": "Ondjiva\n\nOndjiva je město nacházející se na jihu Angoly. Je administrativním centrem angolské provincie Cunene.\n"}
{"id": "695138", "url": "https://cs.wikipedia.org/wiki?curid=695138", "title": "Elbow (Saskatchewan)", "text": "Elbow (Saskatchewan)\n\nElbow je vesnice v kanadské provincii Saskatchewan. Bylo založeno roku 1909 v místech poblíž dnešní přehradní nádrže Lake Diefenbaker. Je asi 8 km severozápadně od Mistusinne, 10 km severozápadně od provinčního parku Douglas Provincial Park a 16 km jihovýchodně od Loreburnu. Místo získalo své jméno jako odkaz na umístění v ohybu řeky South Saskatchewan.\n\nSoučástí obce je marína pro skladování člunů a pronájem hausbótů, golfové hřiště, prodejní místo motorových člunů a dvě restaurace. Také tu stojí drnový dům (který je využíván jako museum) a je tu také knihovna.\n\nPodle sčítání lidu z roku 2006 žilo v Elbow 294 obyvatel ve 187 příbytcích. Od roku 2001 došlo k úbytku obyvatelstva o 1,3%. Střední věk obyvatelstva dosahoval 57,5 let (u mužů 57 let a u žen 57,8 let).\n\n\n"}
{"id": "695139", "url": "https://cs.wikipedia.org/wiki?curid=695139", "title": "Songs for Drella", "text": "Songs for Drella\n\nAmeričan Lou Reed a Velšan John Cale se spolu poté, co druhý z nich v roce 1968 opustil kapelu , dlouhou dobu vůbec nebavili. V sedmdesátých letech spolu občasně vystupovali (jeden jako host na koncertu druhého), avšak nepracovali spolu na žádných nových písních. Když v únoru 1987 zemřel Andy Warhol, dřívější manažer jejich společné kapely, oba se následně v dubnu téhož roku sešli na jeho mši v newyorské katedrále svatého Patrika. Zde Caleovi režisér a výtvarník Julian Schnabel navrhl, aby napsal skladbu jako vzpomínku na Warhola. Cale v květnu 1988 rozpracovanou skladbu představil Reedovi a právě tehdy začaly vznikat další písně, na kterých se již podíleli oba.\n\nJeště nedokončené dílo bylo poprvé veřejnosti představeno 7. a 8. ledna 1988 v kostele svaté Anny v Brooklynu. Přibližně ve stejné době vydal Reed sólové album \"New York\" a v září téhož roku i Cale vydal album \"Words for the Dying\". V listopadu a prosinci 1989 Cale s Reedem několikrát představili, tentokrát již kompletní, dílo \"\". Při jednom koncertu se k dvojici připojila ještě další členka , bubenice Maureen Tuckerová. Spolu s nimi však nezahrála žádné písně z této desky, nýbrž „“ z repertoáru . Jiný koncert, který proběhl před prázdným hledištěm, byl nafilmován. Dvojice rovněž několik písní z alba představila v televizním pořadu \"Late Night with David Letterman\". Samotné album bylo nahráno mezi prosincem 1989 a lednem 1990 v newyorském studiu .\n\nAlbum vydalo v dubnu roku 1990 vydavatelství , s nímž měl Reed v té době nahrávací kontrakt. Publikováno bylo jak na kompaktním disku, tak i na gramofonové desce a audiokazetě. Slovo „“ v názvu byla Warholova přezdívka, vzniklá ze slov „drákula“ (anglicky ') a „popelka“ (anglicky ').\n\nJohn Cale v bookletu alba uvedl, že Reed na desce odvedl více práce, než on sám. Později však ve své autobiografické knize \"\" prohlásil, že se Reed snažil jeho podíl zmenšit a z celého projektu vypudit. Uvedl, že měl „přinejmenším stejný podíl jako Lou“. Slova v bookletu údajně napsal proto, aby Reeda uklidnil.\n\nDne 15. června 1990 John Cale s Lou Reedem hráli několik skladeb z alba na výstavě zaměřené na Andyho Warhola pořádané Cartierovou nadací pro současné umění. Při vystoupení se k nim připojili také Maureen Tuckerová a Sterling Morrison, tedy zbylí členové klasické sestavy The Velvet Underground. V červnu a červenci 1993 spolu tato sestava odehrála celé evropské turné. Choreografové Ed Wubbe a Marco Goecke v roce 2011 připravili balet \"Songs for Drella\" inspirovaný tímto albem. V roce 2013 se Cale v jednom rozhovoru dozvěděl o zvěstech ohledně toho, že by Reed rád opět album oživil. Cale na to zaraženě odpověděl, že jsou to jen zvěsti, a i kdyby se to mělo stát, stálo by to hodně úsilí celé dílo opět oživit. Reed v říjnu toho roku zemřel, čímž tato možnost zanikla.\n\nAlbum otevírá dvouminutová píseň „“, v jejímž textu zpívající Lou Reed komickým způsobem popisuje dospívání Andyho Warhola na „malém městě“. Reed zde pouze zpívá, nehraje na kytaru, a doprovází jej Cale hrající na klavír. Následuje píseň „“, opět zpívaná Reedem. Reed zde již hraje na kytaru, zatímco Cale na klávesy. Text pojednává o Warholově prvních newyorských letech, například o jeho první práci, v níž navrhoval boty. Zmiňuje zde také jeho „československé“ zvyky, které převzal od své matky. Třetí, bezmála tříminutovou, píseň „“ nazpíval John Cale. Text písně se věnuje pozdějšímu období ve Warholově životě, zmiňuje například jeho filmové screentesty, při nichž zapnul kameru a odešel. Další píseň, která nese název „“, opět zpívá Reed. Jde o drsnější píseň, které dominuje elektrická kytara. Dále je zde také výrazný klavír. V textu je například to, že Warhol chodil každou neděli do kostela. Dále je zde uvedena historka, podle níž se Warhol Reeda zeptal, kolik písní v ten den napsal. Ten mu odpověděl, že deset, přestože nenapsal žádnou. Warhol odvětil, že jich měl raději napsat patnáct. Na pátou pozici byla zařazena „“ zpívaná Calem, jehož hlas je zde doprovázen Reedovou kytarou. Vypráví zde o „problému s klasicisty“, například o tom, že pokud se dívají na strom, vidí strom a namalují strom. Dále zde zmiňuje problémy s impresionisty, surrealisty a „osobnostmi“, načež dodává, že má rád umělce malující graffiti. V tříapůlminutové „“ Warhol prostřednictvím Reedova hlasu žádá Hollywood, aby otevřel dveře jeho filmům s opravdovými lidmi z ulice. Jmenuje zde také některé herce z Warholových filmů – Ingrid Superstar, Little Joe Dallesandro, Viva, Baby Jane Holzer a Edie Sedgwick. Písni dominuje elektrická kytara, v pozadí je slyšet klavír. V následující „“ vypráví Warhol prostřednictvím Caleova hlasu o tom, že by si přál, aby všichni lidé měli stejné tváře a jména.\n\nOsmé písni v pořadí, jež nese název „“, dominuje výrazná viola a kytara. Reed v ní zpívá o reprodukci obrazů pomocí sítotisku. Mnohem nežnější je následující píseň – „“, opět zpívaná Reedem. Vypráví o Warholově životě poté, co se jej pokusila Valerie Solanasová zastřelit. Reed zpívá i v následující, tříminutové „“. Warhol se zde Reedovým hlasem obhajuje, že nemůže za smrt svých spolupracovníků. Téma atentátu provází i následující píseň „“, v níž se zpěvu opět ujal Reed. Zpíval i ve dvanácté „“, která se opět zabývá Warholovým životem po postřelení. Zmiňuje například, že tu pro něj již není nikdo kromě „tebe“, čímž myslí „nikdo“. Délky šest a půl minuty dosahuje skladba „“, v níž John Cale předčítá dlouhý text. Jeho autorem je Lou Reed a byl inspirován Warholovými deníky. Jde o sen odehrávající se v nemocnici, kam odvezli Warhola po postřelení. V textu například zmiňuje, že Warhol vytvořil obal pro jeho album \"Honi Soit\" z roku 1981. Jeho hlas doprovází různé elektronické zvuky. Předposlední píseň „“ dosahuje bezmála pěti minut a je poslední písní, v níž zpívá Cale. Warhol zde prostřednictvím Calea vypráví o své cestě kolem světa a následné kompletní změně svého života. Cale zde opět hraje na klávesy a Reed na kytaru (včetně kytarového sóla). Poslední písní na desce je „“, kterou provází Caleova viola, stejně jako Reedova kytara. Reed v textu adresovaném Warholovi zmiňuje například to, že jej poslední dobou příliš často nevídal a že mu chybí. Na konci písně se s Warholem loučí.\n\nPublicista Mark Deming, který album ohodnotil čtyřmi a půl z pěti možných hvězdiček, jej ve své recenzi pro server Allmusic označil za „dojemný a hluboce procítěný hold nepochopenému člověku“ a „potěšení slyšet tyto dva kamarády znovu pracovat společně, přestože jejich spolupráce byla předurčena ke krátkému trvání.“ Novinář Paul Evans desku pro časopis \"Rolling Stone\" ohodnotil čtyřmi z pěti hvězd. Časopis \"Spin\" ji zařadil na devatenáctou příčku v žebříčku dvaceti nejlepších alb devadesátých let. Spisovatel Jeremy Reed ve své knize ' uvedl, že „projekt ' zůstává Reedovým nejvýznamnějším textařským počinem, který Cale podpořil až na samotnou hranici únostnosti.“ John Cale prohlásil, že byl nadšen veškerou energií, kterou byli dva lidé schopni dát do jedné nahrávky, a to bez použití bicích.\n\nAutory všech skladeb jsou Lou Reed a John Cale.\n\n"}
{"id": "695144", "url": "https://cs.wikipedia.org/wiki?curid=695144", "title": "Darina Mišurová", "text": "Darina Mišurová\n\nDarina Mišurová (* 25. září 1981, Banská Bystrica) je slovenská basketbalová reprezentantka, účastnice Mistrovství Evropy 2011.\n\nVe svém současném působišti - BK Nymburk hraje na pozici rozehrávačky a křídelnice. Na ME působila právě jako rozehrávačka a oblékala dres s číslem 5.\n\n BK Kara Trutnov\n Sokol Hradec Králové\n\nJelikož měla Mišurová neshody s předchozím vedením reprezentace, tak ME 2011 bylo jejím prvním seniorským \"vystoupením\".\n\nProfil na stránkách klubu\n\nProfil na ME 2011\n"}
{"id": "695146", "url": "https://cs.wikipedia.org/wiki?curid=695146", "title": "Black Dog", "text": "Black Dog\n\n„Black Dog“ je skladba ze čtvrtého studiového alba anglické hard rockové skupiny Led Zeppelin (Led Zeppelin IV) z roku 1971. Skladbu napsali zpěvák Robert Plant, kytarista Jimmy Page a baskytarista John Paul Jones. Skladba vyšla také jako singl s Misty Mountain Hop na B-straně. Autorem kytarového riffu v písni je baskytarista John Paul Jones.\n\n"}
{"id": "695150", "url": "https://cs.wikipedia.org/wiki?curid=695150", "title": "The Black Angel's Death Song", "text": "The Black Angel's Death Song\n\n„The Black Angel's Death Song“ je desátá a zároveň předposlední skladba z debutového alba americké experimentálně rockové skupiny The Velvet Underground \"The Velvet Underground & Nico\" z roku 1967. Autory písně jsou Lou Reed a John Cale. Svůj název si podle ní zvolila americká hudební skupina The Black Angels. Ta později vydala album \"Death Song\", jehož název rovněž pochází z této písně.\n\nKapela píseň hrála již při svých prvních placených vystoupeních v prosinci roku 1965. Skladba skupině například dopomohla tomu, aby se zbavila angažmá v newyorském beatnickém klubu Café Bizarre. Majitelka klubu, stejně jako publikum, píseň neměla ráda, a kapele řekla, že pokud ji ještě jednou zahraje, v klubu končí. Členové této šance využili a jejich angažmá opravdu skončilo.\n\nKapela píseň nahrála v dubnu 1966 v newyorském studiu společnosti Scepter Records nedlouho před jeho demolicí (již tehdy byla z podlahy vytrhána prkna a strženy některé zdi). Tehdy píseň kapela hrála pod názvem „The Black Angel of Death“. Reedův polozpěv je v ní doprovázen Caleovou výraznou violou a méně výraznou kytarou. V momentech, kdy Reed nezpívá, je slyšet Caleovo hlasité syčení.\n"}
{"id": "695158", "url": "https://cs.wikipedia.org/wiki?curid=695158", "title": "Muir S. Fairchild", "text": "Muir S. Fairchild\n\nGenerál Muir S. Fairchild (2. září 1894, Bellingham, Washington – 17. března 1950, Fort Myer, Virginia) byl vicenáčelník štábu Letectva Spojených států amerických.\n\nMuir S. Fairchild maturoval na střední škole Olympia High School v roce 1913, kdy se rovněž stal členem informačního sboru americké armády, konkrétně rezervních jednotek v Seattlu, kde mezitím studoval na University of Washington. V roce 1916 jako seržant vstoupil do americké národní gardy, v jejíž službě strávil mnoho času v koňském sedle a pouštním horku při stíhání Pancha Villy nedaleko hranic s Mexikem. Později se však rozhodl připojit se k francouzským letcům, ještě než Spojené státy vstoupily do 1. sv. války. S Němci bojoval nad řekou Rýn, kde se účastnil i nočních bombardérských misí. V lednu 1918 se stal kadetem v kalifornském Berkeley, kde byl částí letecké části americké armády.\n\nV prosinci 1918 se generál vrátil do vlasti, kde sloužil na McCookově letišti nedaleko Daytonu v Ohiu, Mitchelově letišti na Long Islandu a na Langleyho letišti ve Virginii.\n\nV letech 1926 a 1927 letěl do Jižní Ameriky v rámci panamerické charitativní tour a dostal se tak mezi devět letců, kterým bylo uděleno nově vytvořené ocenění Distinguished Flying Cross. Tour propagovala americké komerční aerolinky, byla nástrojem k americkému vyjádření přátelství tamním vládám a hledala letecké cesty přes kontinent. Tour začala v prosinci 2006 na Kellyho letišti v Texasu, odkud vyletělo pět letadel, která později přistála ve 23 zemích Střední a Jižní Ameriky.\n\nLetci na tour létali s novými pozorovacími letadly Loening OL, která mohla být použitá rovněž k přistání na vodě. Letadla měla motory Liberty, dřevem pokrytý interiér, hliníkem pokrytý trup a látkou pokrytá křídla. Každé letadlo bylo pojmenováno po americkém městě a mělo posádku složenou z dvou pilotů, z nichž jeden se rovněž specializoval na opravy, jelikož na tour se nacházelo pouze malé množství leteckých opraven. Mottem posádek se tak stalo „bez práce není letu“.\n\nPosádkou letadla New York byli major Herbert Dargue a poručík Ennis Whitehead, letadlem San Antonio létali kapitán Arthur McDaniel a poručík Charles Robinson, poručík Fairchild a kapitán Ira C. Eaker létali v letadle San Francisco, posádkou letadla Detroit byli kapitán Clinton Woolsey a poručík John Benton a posádku letadla St. Louis tvořili poručíci Bernard Thompson a Leonard Weddington.\n\nCelou tour však zničila tragédie, když se letadla New York a Detroit srazila v letu a zaklínila se do sebe. Posádce New Yorku se povedlo vyskočit z letadla a pomocí padáku bezpečně přistát, kapitán Woolsey a poručík Benton zemřeli, když jejich Detroit dopadl na zem.\n\nPosádky letadel latinskoamerické tour přivítal obrovský dav, jehož částí byl prezident Calvin Coolidge, členové kabinetu a diplomaté ze Střední a Jižní Ameriky, když se letci vrátili v květnu 1927 na Bollingovo letiště ve Washingtonu, D.C..\n\nV červnu 1929 dokončil kurz na Letecké technické škole na Wrightově letišti a odešel do kalifornské Santa Monicy jako zástupce letectva u společnosti Douglas Aircraft. V červnu 1935 absolvoval Leteckou taktickou školu společně s dalšími vojáky, mezi kterými byli Haywood S. Hansell, Barney M. Giles, Laurence S. Kuter a Hoyt Vandenberg, načež se stal na škole instruktorem. Později navštěvoval také Industrial College of the Armed Forces a v roce 1939 se stal ředitelem letecké taktiky a strategie.\n\nV roce 1940 odešel do Plánovací divize do Washingtonu, kde se v roce 1941 stal tajemníkem leteckého sboru. O dva měsíce později byl povýšen o dva stupně na brigádního generála a asistenta náčelníka štábu Letectva. V roce 1942 se stal ředitelem náboru a v srpnu byl povýšen na generálmajora. V listopadu se pak stal členem Spojeného strategického průzkumného výboru.\n\nV lednu 1946 se stal velitelem Air University na Maxwellově letišti v alabamském Montgomery a byl povýšen na generálporučíka. V květnu 1948 se stal vicenáčelníkem Letectva Spojených států amerických a byl povýšen na generála. 17. března 1950 zemřel a přežila ho jeho manželka Florence Alice Fairchild a dcera Betty Anne Calvert.\n\nByla po něm pojmenována Fairchildova hala, hlavní budova United States Air Force Academy, dále také Fairchildova letecká základna ve Spokanu a Fairchildova pamětní hala, sloužící jako knihovna Air University.\n"}
{"id": "695159", "url": "https://cs.wikipedia.org/wiki?curid=695159", "title": "I'm Waiting for the Man", "text": "I'm Waiting for the Man\n\n„I'm Waiting for the Man“ je skladba americké hudební skupiny The Velvet Underground. Poprvé byla vydána v březnu roku 1967 na prvním albu skupiny nazvaném \"The Velvet Underground & Nico\" (jde o druhou skladbu na první straně původní LP desky). Autorem písně, hudby i textu, je zpěvák a kytarista Lou Reed. Text písně vypráví příběh mladého muže bílé pleti shánějícího drogy v newyorském Harlemu. Hudební časopis \"Rolling Stone\" tuto skladbu zařadil na 161. příčku žebříčku pětiset nejlepších písní všech dob. Hudebně zaměřené internetové stránky Consequence of Sound píseň zařadily na 65. příčku sta nejlepších písní všech dob.\n\nSkladba „I'm Waiting for the Man“ je jednou z prvních písní skupiny The Velvet Underground. Její autor, zpěvák a kytarista Lou Reed, na ní začal pracovat již během studií na Syracuse University. Jde o jednu z šesti písní, které skupina − v té době v sestavě Lou Reed, John Cale a Sterling Morrison (vystupoval s nimi ještě bubeník Angus MacLise, který se však nahrávání neúčastnil) − nahrála v demosnímcích v bytě v newyorské ulici Ludlow Street v červenci 1965. Všechny tyto nahrávky byly později, v roce 1995, vydány na albu \"Peel Slowly and See\" (nachází se zde ve třech verzích, ale pouze jedna z nich je zahrána kompletně). V této verzi jde o jednoduchou píseň, v níž nejvýraznějším prvkem je zpěv a slide kytara. Po dokončení mezihry, v níž Reed hraje na foukací harmoniku, se přidá Cale se svou violou. Hlavním zpěvákem byl Reed, v několika verších však tuto úlohu přebral Cale. V textu písně se zpívá „I'm waiting for the man“ (čekám na muže), ale v pozdějších verzích se nachází slova „I'm waiting for my man“ (čekám na mého muže).\n\nV květnu 1966 skupina nahrála ve studiu TTG Studios v Hollywoodu několik písní pro své chystané debutové album; jednou z písní byla právě „I'm Waiting for the Man“. Od původní akustické verze je zcela odlišná: Lou Reed hraje na elektrickou kytaru a zpívá, Sterling Morrison také na elektrickou kytaru, John Cale na klavír a baskytaru a Maureen Tuckerová, která nahradila MacLisea, hraje na bicí. Píseň vyšla v březnu 1967 jako druhá píseň na albu \"The Velvet Underground & Nico\".\n\nKoncertní verze písně vyšla na řadě koncertních alb, jako jsou \"Live at Max's Kansas City\" (1972), \"\" (1974) či \"\" (2001). Skupina tuto píseň občasně hrála při koncertech i po odchodu všech původních členů; nahrávka pořízená v tomto období vyšla v roce 2001 na kompilačním albu \"Final V.U. 1971-1973\".\n\nPozději píseň nahrálo mnoho dalších hudebníků. Patří mezi ně například zpěvačka Nico, která se skupinou v té době vystupovala; její verze byla vydána roku 1981 na albu \"Drama of Exile\". Bubenice skupiny, Maureen Tuckerová, svou verzi nahrála na své třetí sólové album s názvem \"I Spent a Week There the Other Night\". Při svých koncertech ji hráli i zbylí dva členové skupiny, Lou Reed a John Cale, ale nikdy ji nenahráli ve studiových verzích. Cale svou koncertní verzi písně vydal v roce 1984 na albu \"John Cale Comes Alive\". V roce 1972 spolu John Cale, Lou Reed a Nico vystoupili v pařížském koncertním sále Bataclan a hráli zde i tuto píseň; záznam z koncertu vyšel v roce 2004 na albu \"Le Bataclan '72\". Když byla skupina The Velvet Underground v roce 1993 ve své klasické sestavě obnovena, hrála při koncertech i tuto píseň. Záznam později vyšel na koncertní nahrávce \"Live MCMXCIII\".\n\nAnglická gothicrocková skupina Bauhaus hrála tuto píseň při koncertech; záznam písně byl v roce 1988 vydán na albu \"Press the Eject and Give Me the Tape\" − v této verzi navíc coby host zpívala Nico. V roce 2012 svou verzi písně vydal francouzský hudebník Rodolphe Burger na svém albu \"This Is a Velvet Underground Song That I'd Like to Sing\", jehož převážná část je tvořena hudbou od The Velvet Underground. Při svých vystoupeních ji rovněž představovala česká skupina The Plastic People of the Universe, která skupinu The Velvet Underground označovala za svůj velký vzor; její verze byly vydány na albech \"Bez ohňů je underground\" (1992) a \"Trouble Every Day\" (2002).\n"}
{"id": "695161", "url": "https://cs.wikipedia.org/wiki?curid=695161", "title": "Vainutas", "text": "Vainutas\n\nVainutas je městys v západní části Litvy, v jihozápadním Žemaitsku, v Klajpedském kraji, ve východní části okresu Šilutė, na soutoku bezejmenného potoka (který v městečku protéká rybníkem \"Vainuto tvenkinys\" o rozloze 3 ha) s říčkou Šyšalė, která přitéká od východu a pokračuje směrem jižním. Leží na silnici č. 165 Šilutė – Šilalė, v městečku z ní odbočuje silnice č. 199 směr Tauragė, z městečka také vedou dvě různé cesty do Girininků, dále cesta do Degučiů a cesta k soutoku Šyšalė s Šyšou.\n\nVe Vainutu na pravém břehu Šyšalė je katolický kostel Sv. Jana Křtitele, postavený roku 1869 jako v pořadí již čtvrtý (první kostel byl ve Vainutu postaven roku 1606. Dále je ve Vainutu střední škola (od roku 1954, první byla farní škola při prvém kostelu – postaveném roku 1606), dále školní vlastivědné muzeum, knihovna (od roku 1937, ambulance, městský úřad, požární zbrojnice, správa polesí, pobočka Šilutské spořitelny, pošta (PSČ: LT-99069), sběrna mléka, na místním hřbitově je několik etnograficky cenných pomníků, troje boží muka (lit.: koplytstulpis; z roku 1989)\n\nVainutas byl poprvé zmíněn roku 1506 – byl zde dvůr a městečko. Roku 1606 byl postaven dřevěný kostel a při něm byla farní škola. V roce 1640 zde bylo 29 rodin.\nNa začátku 18. století (za Severní války) městečko vyhořelo. Roku 1711 zde nebyl ani jeden obyvatel. V roce 1738 bylo 6 obydlí. V roce 1744 získalo městečko tržní a jarmareční práva (v roce 1754 opakovaně a téhož roku i Magdeburská práva, která byla potvrzena roku 1792). V roce 1770 byl opět postaven kostel. V roce 1816 ve Vainutu žilo 18 židovských rodin (116 lidí). Roku 1834 byla založena základní škola. V roce 1853 Vainutas opět vyhořel. V roce 1856 byl postaven nevelký kostel, který biskup Motiejus Valančius zkritizoval a nakázal postavit kostel pořádný, zděný, slíbil zařídit projekt. Výstavba kostela začala roku 1860. Za povstání v roce 1863 se však projekt inženýra Dambrauska ztratil. Po různých peripetiích bylo v roce 1866 povoleno stavbu dokončit (dokončena roku 1869). Uvnitř jsou 3 oltáře. Pozemek je obehnán zdí. V letech 1936–1945 působila základní škola, 1945–1949 – progymnázium, 1949–1954 – sedmiletka, od roku 1954 – střední škola. V letech 1952–1966 zde byla nemocnice. Za sovětů byl Vainutas střediskem sovchozu. Dekretem ze dne 7. prosince 2006 prezident Litvy potvrdil nový znak města Vainutas.\n\n\n"}
{"id": "695162", "url": "https://cs.wikipedia.org/wiki?curid=695162", "title": "Overal na spaní", "text": "Overal na spaní\n\nOveral je druh oblečení, které se používá pro spaní. Charakteristickým znakem overalu je, že je tvořen jedním kusem oblečení (na rozdíl od pyžama) a neobléká se přes hlavu (na rozdíl od noční košile).\n\nOveral na spaní se pravděpodobně vyvinul z overalu, který se nosil jako spodní prádlo.\n\nOveraly na spaní se vyrábějí s krátkými rukávy a nohavicemi a s dlouhými rukávy a nohavicemi. U dětských overalů a výjimečně i u dospělých overalů se lze setkat s overaly, které pokrývají rovněž chodidla a hlavu (kapuce).\n\nDoplňkem overalů na spaní může být noční čepička, což je kuželovitá čepice s pružným lemem, obvykle ukončená střapcem.\n\nVětšina overalů na spaní je vyrobena z bavlněného či směsového úpletu.\n\nOveraly pro malé děti jsou běžně používaným druhem nočního prádla. Overaly pro větší děti a dospělé jsou méně používaným druhem nočního prádla, přesto jsou běžně dostupné v obchodní síti.\n\n"}
{"id": "695164", "url": "https://cs.wikipedia.org/wiki?curid=695164", "title": "Peugeot 404", "text": "Peugeot 404\n\nPeugeot 404 je automobil střední třídy, který v letech 1960 až 1975 vyráběla francouzská automobilka Peugeot. V Keni se vyráběl až do roku 1991. Jeho předchůdcem byl Peugeot 403 a jeho nástupcem Peugeot 504. Design vozu vytvořil Pininfarina.\n\nVyráběl se jako sedan, kombi, kupé, kabriolet a pick-up. Měl motor vpředu a pohon zadních kol. Motor byl bud 1,6 benzínový nebo 1,9 diesel.\n\nTento vůz zvítězil na Safari rallye v letech 1963, 1966, 1967 a 1968. Vítězství vybojovali Nick Nowicki a Bert Shankland. Upravy na vozech prováděl keňský importér Marshalls. Vozy měly ochranné spodní ližiny, sportovní podvozky Bilstein a přídavné palivové nádrže. Brzdy měly účinnější posilovač. Šnekový diferenciál, který byl shodný se sériovým, měl podobné vlastnosti jako diferenciál s omezením svornosti.\n"}
{"id": "695169", "url": "https://cs.wikipedia.org/wiki?curid=695169", "title": "Alorské souostroví", "text": "Alorské souostroví\n\nAlorské souostroví je souostroví ležící na východě souostroví Malé Sundy, náleží do státu Indonésie.\n\nNejvětší a zároveň nejvýchodnější z ostrovů se jmenuje Alor a má rozlohu okolo 2 800 km². Ostatní ostrovy jsou menší a jmenují se Pantar, Kepa, Buaya, Pura, Tereweng a Ternate (v severovýchodní části Indonésie se nachází další ostrov se stejným názvem).\n\nAlorské souostroví má vlastní regentství (\"kabupaten\"), které je tvořeno 17 subdistrikty (\"kecamatan\"), v nich se nachází 158 vesnic (\"desa\").\n\nK roku 2008 žilo na ostrovech 180 487 obyvatel.\n\nSeverně od souostroví se nachází Bandské moře. Západně leží Sundské ostrovy. Jihovýchodně položený ostrov Timor a ostrovy Wetar a Atauro od souostroví odděluje Úžina Ombai.\n"}
{"id": "695187", "url": "https://cs.wikipedia.org/wiki?curid=695187", "title": "Tweener", "text": "Tweener\n\nTweener je devátá epizoda první řady seriálu \"Prison Break\", ve které se do vězení Fox River dostává nový vězeň – David „Tweener“ Apolskis. Epizodu režíroval Matt Earl Beesley a napsal Paul Scheuring.\n\nDíl začíná ve sprchách, kde se pomoci Michaela Scofielda doprošuje týraný T-Bagův spoluvězeň Seth, než právě T-Bag rozmluví Michaelovi jakýkoli zásah. Michaelův bratr Lincoln Burrows zatím prosí ředitele věznice Henryho Popa o dočasné propuštění pod dohledem, aby mohl jít hledat svého syna, což ředitel zavrhuje s tím, že L.J. Burrows je hlavní podezřelý z dvojité vraždy. Na pracovní terapii se pak náš únikový tým dohodne, že kousky podlahy, které při svém kopání odlamují, budou náhodně rozhazovat po dvoře. Tam pak doráží autobus s novými vězni, mezi nimiž je i David Apolskis, který se snaží povídáním ukázat, že nemá strach. Když se Michael společně se svým spoluvězněm Fernandem Sucrem vrací do věznice, Seth se přímo před nimi oběsí. \n\nMichael jde později do kostela, kde prosí Boha, aby mu odpustil, že klukovi nepodal pomocnou ruku. Lincoln svého bratra navíc ujišťuje, že to není jeho vina. Zatímco L.J. se probouzí na nábřeží v Chicagu, Veronica Donovan v chatrči otce Nicka Savrinna hledá kávu, ale místo nachází pouze zbraně. Nick ji ujišťuje, že zbraně slouží pouze pro ochranu jeho otce a on sám je nepoužívá. Ve vězení únikový tým pokračuje v rozhazování kamínků z kapes do trávy, což se zdá podezřelé C-Notovi, který dříve Michaelovi slíbil, že přijde na to, co se chystá. Poté ale naráží na Tweenera, který se pomocí svého umění černošského slangu snaží zapracovat mezi černou elitu věznice, která ho ale hned odmítá. Kamínky rozhazuje i mafián John Abruzzi, za kterým přichází hlavní dozorce Brad Bellick s tím, že nedostal svou měsíční částku financí, a tak mu bude muset odebrat nějaké výhody, jako např. provoz pracovní terapie. John se poté snaží dovolat svému šéfovi Phillymu Falzonemu, jehož sekretářka ho ale s ním spojit nemůže, protože Falzone s ním mluvit nechce.\n\nDvojice právníků, která se nyní ukrývá v divočině, plánuje navštívit vdovu po Terrenci Steadmanovi, Leslie, kterou prý najdou v jedné restauraci na chicagském pobřeží. Únikový tým mezitím dále pracuje na pracovní terapii, kde kope svou díru ven, když přichází dozorce Patterson. Sucre tým včas varuje, ale ani to je nemusí zachránit. V předsálí budovy na něj totiž čeká ředitelova sekretářka, se kterou si to na stole, který vězni postavili na koberec, kterým díru přikryli, rozdává, čímž skoro posouvá jednu nohu od stolu do nestabilního místa. Po chvíli ale oba odchází a když se vězni vrátí, zjistí, že na to nepřišli. Abruzziho pak navštěvuje jeden z Falzoneho poslů, který mu oznamuje, že mafie přišla téměř o všechny peníze. John ale stejně myslí na svou manželku, které posel nemá nic říkat, jelikož stále věří, že bude brzy venku. Poté, co odchází, tak mezi návštěvníky přichází sám Falzone, který ale přišel za Gusem Fiorellim, Johnovým pomocníkem. Doktorka Sara Tancredi si zatím ověřuje nějaké informace o Michaelovi a přichází na to, že navštěvoval psychiatra. Abruzzi pak na dvoře kráčí k Fiorellimu, který mu říká, že v mafii proběhla malá rekonstrukce postů a že od teď to ve vězení vede on.\n\nV hale s celami se na schodech vytváří fronta vězňů a Tweener se jednoho z nich zeptá, se svým černošským slangem, co se děje. Ten ho ale kvůli tomu, jak mluví, označuje jako ostudu své rasy a skopává ho k zemi. Příležitosti využije T-Bag, který Tweenerovi podává pomocnou ruku a doufá, že našel náhradu za Setha, který se oběsil. Za Lincolnem na samotku přichází dozorce Stolte, který mu otvorem ve dveřích podává tác s jídlem. Lincoln ho chytí za ruku, aby neodešel, a ptá se, jak by mu bylo, kdyby se to stalo jeho synovi, Joshovi. Stolte tedy zavede Lincolna k telefonu, odkud volá L.J.ovi. Ten říká, že není v pořádku, a že jeho rodiče zabili agenti. Lincoln mu řekne, ať hned zavolá Nicka Savrinna, jelikož se dozvídá, že Veroničin telefon je odpojen. Pak ho ale konečně najdou agenti, před kterými utíká na blízké parkoviště, kde se agentům pod zaparkovanými vozidly ztratí. Veronica a Nick jsou zatím už v Chicagu, kde se schází s Leslie Steadman a vydávají se za pracovníky Asociace za práva obětí. Od vdovy se dozvídají, že motiv k vraždě mělo hodně lidí, kteří všichni chtěli jeho peníze. \n\nNa dvoře se T-Bag uchopuje další šance získat si Tweenera, ale ten ho za chvíli odsuzuje, že je gay, a že jestli se k němu ještě jednou přiblíží, zabije ho. T-Bag ho ale pak nepřestává sledovat, a dokud nezakročí Michael, pronásleduje ho se svým úchylným povídáním. Michael ale také nic moc nezmůže, a tak může Tweener předpokládat rušnou noc. Doktorka Tancredi zatím navštěvuje Michaelova psychiatra, doktora Brightona, který ji obeznamuje s tím, že Michael vidí všechny věci jinak, než ostatní, a navíc se musí starat o dobro ostatních. Také se zmiňuje o tom, že Michael je opravdový génius. V noci ale ve vězení zpívá T-Bag svou úchylnou píseň určenou pro Tweenera, kterého tak psychicky zpracovává, stejně jako to dělal Michaelovi na začátku, když kvůli němu zemřel jeho spoluvězeň. Poté, co se Veronica s Nickem vrací do své chatrče, Nick si všímá zprávy od L.J.e, který píše, že má problém. Veronica mu volá a říká mu ať přijede do Lake Merceru, malého městečka na hranici s Iowou, ve kterém se nachází autobusová zastávka. Agenti celý hovor odposlouchávají a přestože jsou přímo u L.J.e, rozhodnou se, že chytí všechny tři až v Lake Merceru. \n\nAbruzzi v noci odšroubuje žárovku z lampy, rozbije jí, a poté ji zabodne přímo do Fiorelliho oka, což má jeho spoluvězně zastrašit před vedením mafie ve vězení. L.J. už odjíždí autobusem z Chicaga a dokonce krade boty jednomu ze spících cestujících v čekárně. Doktorka Tancredi pak Michaelovi říká, že ví o jeho schopnostech, ale ten ji odbývá s tím, že Michael Scofield o kterém slyšela zmizel, když vstoupil mezi zdi vězení. Autobus už přijíždí do Lake Merceru, kde na zastávce čekají agenti. Ti ho jdou prohledat, ale nachází pouze L.J.ův zaměřený mobil na záchodě s fotkou agenta Kellermana, když se ho chystal střelit. L.J. totiž přijíždí jiným autobusem do jiného města, do města New Glarus ve státě Wisconsin, kde na něj Veronica s Nickem čekají. Po odjezdu agentů mu totiž napsali sms, že má zahodit telefon a jet na sever.\n\nLincolnovi přináší na samotku jeden z dozorců dopis od jeho právníka, ve kterém vězeň rozluští zprávu od svého syna, že je v pořádku. Michael si před nejbližší pracovní terapií uvědomuje, že jestli chce zachránit Tweenerův život, musí s jedincem jako je T-Bag jednat nekompromisně. V útěkové budově ho tedy švihne do kolenou a T-Bag zakřičí o pomoc. Pak ale nemá odvahu na to, aby prozradil Michaelovo tajemství, jelikož ten mu připomněl, jak moc se chce dostat ven. Do budovy přichází Bellick, který stojí přímo na díře, kterou vězni kopou. Když nemá co řešit mezi T-Bagem a Michaelem, chce si promluvit s Abruzzim. Po odchodu skupinka zjišťuje, že Bellick do díry nespadl, jelikož tam Sucre dal nástěnku s nejlepšími dozorci měsíce a velkou fotkou právě Bellicka. Bellick Abruzzimu vzkazuje, že už měl dost času na sehnání financí a další už nedostane. Nějakou dobu poté na dvoře kráčí chorý T-Bag okolo lavičky, kde sedí Tweener. Michael, Sucre a Lincoln jen sledují zpovzdálí, jak Tweener klidně vyhrožuje T-Bagovi, který pohoršeně odchází. Jejich radost ale chvilku poté skončí, jelikož vidí Firoelliho partu, jak kráčí na pracovní terapii.\n"}
{"id": "695200", "url": "https://cs.wikipedia.org/wiki?curid=695200", "title": "Kafr Akab", "text": "Kafr Akab\n\nKafr Akab též Kfar Akab (: כפר עקב, : كفر عقب) je arabská čtvrť v severní části Jeruzaléma v Izraeli, ležící ve Východním Jeruzalému, tedy v části města, která byla okupována Izraelem v roce 1967 a začleněna do hranic Jeruzaléma.\n\nLeží v nadmořské výšce přes 750 metrů, cca 10 kilometrů severně od Starého Města. Jde o nejsevernější část Jeruzaléma. Na severu s ní sousedí arabské město Ramaláh, na východě izraelská osada Kochav Ja'akov a na jihu areál průmyslové zóny Atarot a letiště Kalandia. Kafr Akab je situován na náhorní planinu, která se mírně zvedá směrem k severu. Na východní straně se terén propadá do údolí Vádí al-Natuf, které směřuje do Judské pouště.\n\nPůvodně šlo o malé sídlo vesnického typu. Jeho obyvatelé se specializovali na pěstování květin, oliv a chov drůbeže. Hlavními mstními rody byly \"Abu Šarif\", \"Abu Isa\", \"Barkat\" a \"Džamil\". V roce 1922 tu žilo 189 lidí, v roce 1945 290 a roku 1987 tu bylo evidováno 494 lidí. Po konci první arabsko-izraelské války byla na základě dohod o příměří z roku 1949 začleněna tato lokalita do teritoria pod kontrolou Jordánska. V roce 1967 byla tato oblast obsazena Izraelem a připojena k Jeruzalému, přičemž tvořila nejsevernější část dlouhého výběžku vedeného z centrálních částí Jeruzaléma až na okraj Ramaláhu.\n\nPočátkem 21. století byla na jižním okraji čtvrtě zbudována Izraelská bezpečnostní bariéra, která ji fyzicky oddělila od Jeruzaléma. Jde tak o jedno z mála předměstí Jeruzaléma, která sice zůstávají formálně součástí města, ale ocitla se za bariérou. Obyvatelé čtvrtě spolu s organizací Ir amim proti tomu podali soudní stížnost. Podotkli, že od doby postavení bariéry přestalo město prakticky na území čtvrtě vykonávat komunální služby a požadovali posun bariéry na sever.\n\nPlocha této městské části dosahuje 2441 dunamů (2,394 kilometru čtverečního). V roce 2000 tu žilo 10 451 a v roce 2002 10 781 obyvatel. Dramatický nárůst populace v poslední době bývá připisován snahám zdejších palestinských Arabů přesídlit sem a získat výhody plynoucí z vlastnictví izraelského občanského průkazu.\n\n"}
{"id": "695205", "url": "https://cs.wikipedia.org/wiki?curid=695205", "title": "Richard III. (rozcestník)", "text": "Richard III. (rozcestník)\n\nRichard III. může být:\n\n\n"}
{"id": "695210", "url": "https://cs.wikipedia.org/wiki?curid=695210", "title": "Západní Jeruzalém", "text": "Západní Jeruzalém\n\nZápadní Jeruzalém (: מערב ירושלים, \"Ma'arav Jerušalajim\") je část města Jeruzalém.\n\nV politickém a historickém slova smyslu označuje tu část Jeruzaléma, která byla během první arabsko-izraelské války v roce 1948 dobyta Izraelem a ocitla se uvnitř teritoria vymezeného takzvanou Zelenou linií, která do roku 1967 rozdělovala Jeruzalém. Šlo o západní a centrální část města, ovšem bez Starého Města. Patřila k ní rovněž enkláva pod izraelskou suverenitou okolo hory Skopus. V roce 1967 v šestidenní válce Izrael dobyl i východní část města (Východní Jeruzalém), do té doby obsazenou Jordánskem, a sloučil obě části do jednoho městského správního celku. V správním slova smyslu tak rozdělení na Západní a Východní Jeruzalém ztratilo smysl, ale v politickém a mezinárodněprávním zůstává zachováno, protože zatímco izraelská suverenita nad Západním Jeruzalémem je mezinárodně uznávána, přičlenění oblastí Východního Jeruzaléma nikoliv.\n\nV ryze geografickém slova smyslu označuje západní Jeruzalém západní část města, bez ohledu na její historický a mezinárodněprávní status.\n\n"}
{"id": "695211", "url": "https://cs.wikipedia.org/wiki?curid=695211", "title": "Sidney Sheldon", "text": "Sidney Sheldon\n\nSidney Sheldon, vlastním jménem Sidney Schechtel, (11. února 1917, Chicago, USA – 30. ledna 2007, Rancho Mirage, Kalifornie) byl americký spisovatel, dramatik a scenárista. V roce 1937 se odstěhoval do Hollywoodu, kde započal kariéru scenáristy. Na základě jeho scénářů bylo vytvořeno 23 celovečerních filmů. Zabýval se též muzikálovou tvorbou. Muzikál \"Římské svíce\" se dostal i na Broadway Theatre, což mu zaručilo úspěch.\nByl třikrát ženatý, poprvé s Jane Kaufman Hardingovou (1945–1948), pak s herečkou a designérkou Jorjou Curtrightovou, s níž strávil přes 30 let. Po její smrti se oženil s Alexandrou Kostoffskou. Zemřel v roce 2007 na zápal plic.\n\nZa svá díla získal divadelní cenu Tony, později též ocenění Emmy za práci na seriálu \"Já sním o Jeannie\". V roce 1947 se stal držitelem Oscara za původní scénář k filmu \"The Bachelor and the Bobbysoxer\".\n\nNapsal celkem 18 románů. Často psal o lidech v nebezpečných situacích. Jeho hlavními hrdinkami jsou mnohdy odvážné a schopné ženy, které i přesto však mají dostatek ženskosti.\n\n"}
{"id": "695221", "url": "https://cs.wikipedia.org/wiki?curid=695221", "title": "Šimon z Tarenta", "text": "Šimon z Tarenta\n\nŠimon z Tarenta ( \"Simone di Taranto\") byl knížetem z Tarenta a levobočkem sicilského krále Rogera. Roku 1148 od otce získal titul tarentského knížete, který původně držel princ Vilém. Ten roku 1154 po smrti krále Rogera usedl na sicilský trůn, knížectví Šimonovi odebral a předal jej svému synovi.\n\nŠimon se společně se svým synovcem Tankredem podílel na povstání v Palermu. 9. března 1161 zaútočili na královský palác a uvěznili krále Viléma I., jeho ženu Markétu, jejich dva syny a vyzvali k masakru muslimů. Původně se měl stát nástupcem krále Viléma jeho starší syn Roger. Lid podporoval nástupnictví samotného Šimona. Povstání však bylo potlačeno, rebelové byli nuceni propustit zajatce a vrátit se na své hrady. Všem byla udělena milost za podmínky, že odejdou do exilu. Většina vzbouřenců, včetně Tankreda a Šimona tuto podmínku přijala.\n"}
{"id": "695223", "url": "https://cs.wikipedia.org/wiki?curid=695223", "title": "Mandelbaumova brána", "text": "Mandelbaumova brána\n\nMandelbaumova brána (: שער מנדלבאום, \"Ša'ar Mandelbaum\", : Mandelbaum Gate) byl jediný průchod skrz Zelenou linii v Jeruzalému v době rozdělení města v letech 1948-1967.\n\nV důsledku první arabsko-izraelské války a na základě dohod o příměří z roku 1949 bylo město Jeruzalém rozděleno na Západní Jeruzalém (pod správou Izraele) a Východní Jeruzalém (pod správou Jordánska). Dělící linie, takzvaná Zelená linie, probíhala centrem města a dělila je na dvě části, které byly od sebe politicky i fyzicky odděleny. Průchod skrz Zelenou linii byl nemožný a podél této dělící čáry docházelo k opakovaným vojenským konfrontacím. Jediným místem, kde docházelo k omezenému průchodu osob byla Mandelbaumova brána, kde se potkávali izraelští a jordánští vojenští důstojníci a vyjednavači, pod dozorem Organizace spojených národů. Během šestidenní války Izrael dobyl i východní část Jeruzaléma a sjednotil město pod svou správu. Zelená linie tehdy ztratila svou roli, stejně jako Mandelbaumova brána.\n\nByla situována na pomezí dnešních čtvrtí Bejt Jisra'el a Bab az-Zahra severně od Starého Města, v místech kde se dálnice číslo 60 (\"sderot Chejl ha-handasa\") kříží s dnešní ulicí \"rechov Šivtej Jisra'el\". Měla podobu jednoduchého průchodu skrz hraniční zátarasy. Jižně od ní dnes stojí Muzeum na dělící čáře (\"Museum on the Seam\").\n\n"}
{"id": "695232", "url": "https://cs.wikipedia.org/wiki?curid=695232", "title": "Rozrazil", "text": "Rozrazil\n\nRozrazil (\"Veronica\") je široký rod rostlin rozmanitého zevnějšku i nároku na stanoviště.\n\nRod \"Pseudolysimachion\", který vznikl rozdělením rodu \"Veronica\", je také mnohdy nazýván jménem rozrazil, přestože se navrhuje nové české pojmenování čestec nebo úložník.\n\nDonedávna byl rod rozrazil řazen do čeledě krtičníkovitých. S nástupem taxonomického systému APG III, založeném na fylogenetice, byl zjištěn shodný klad pro rozrazil i jitrocel, rozrazil byl tudíž přeřazen do čeledě jitrocelovitých. Současně byla shledána blízká příbuznost rozrazilu s dalšími rody, např. \"Hebe\", \"Parahebe\", \"Synthyris\" atd., které se asi stanou součásti rodu rozrazil.\n\nJsou to rostliny rozšířené převážně v Holarktidě, kde v mnoha druzích rostou v mírném a subtropickém podnebném pásu a v hornatých oblastech tropů. Mimo to se určité druhy vyskytují i na jižní polokouli v Austrálii. Jejich požadavky na biotop jsou velice pestré, jedny jsou hydrofyty, jiné helofyty a další zase mesofyty.\n\nNěkteré druhy jsou klasifikovány jako rostliny suchomilné, luční nebo skalnatých stepí, jiné jako polní plevele, rostliny světlých lesů nebo vodní a mokřadní trvalky. V České republice roste 31 druhů.\n\nJsou to jednoleté i vytrvalé byliny s jednoduchými nebo větvenými lodyhami. Jejich vzrůst je od plazivých přes poléhavé až po vzpřímené i keřovité, mnohé mají kořenující lodyhy. Lodyhy i listy jsou často chlupaté a žláznatě chlupaté, vzácněji lysé\n\nMalé až střední přisedlé nebo řapíkaté listy bez palistů jsou převážně vstřícné, méně již střídavé nebo přeslenovité. Mívají zřídka bazální koncentraci, častěji jsou po lodyze pravidelně rozložené. Listové čepele jsou celistvé lineárního, eliptického, vejčitého nebo trojúhelníkového tvaru speřeně žilkované, vzácně jsou prstovitě 5 až 7dílné nebo peřenodílné. Okraje mají hladké, vroubkované nebo pilovité.\n\nKvěty jsou pouze oboupohlavní. Bývají čtyřčetné až pětičetné, barvu mají nejčastěji modrou, řidčeji fialovou, růžovou, bílou nebo vzácně žlutou. Vytvářejí vrcholová nebo úžlabní květenství, nejčastěji hrozen, klasy a hlávka, nebo vyrůstají samostatně. Jsou poměrně malé, přisedlé nebo na kratičkých stopkách bez listenců.\n\nKalich bývá složen z hluboce rozeklaných srostlých nebo volných šupinovitě či miskovitě uspořádaných plátků tvaru eliptického nebo obvejčitého. Plátky nebývají stejně veliké, horní je většinou menší. Kalich je výrazně delší než korunní trubka. Koruna vyrůstající v přeslenu je kolovitá neb vzácněji zvonkovitá, korunní trubka z uvnitř chlupatých eliptických nebo obvejčitých plátků nestejně velkých je velmi krátká. Horní plátek bývá někdy nejširší (je srostlý ze dvou) a spodní nejužší. Tyčinky jsou dvě s dlouhými čárkovitými nebo kopinatými nitkami srostlými do poloviny s korunní trubkou, patyčinky chybí. Introrzní prašníky jsou barvy modré nebo fialové. Synkarpické gyneceum je tvořeno dvěma plodolisty. Jednoduchá vytrvalá čnělka, je patrna i na plodu, nese jednu polokulovitou bliznu. Svrchní semeník je dvoupouzdrý, placentace je nákoutní.\n\nPlodem je dvoupouzdrá lysá nebo pýřitá většinou bočně stlačená tobolka otvírající se dvěma nebo čtyřmi chlopněmi. Semena jsou malá a obvykle početná, až 50 v tobolce, vejčitá i okrouhlá, plochá nebo mušlovitého či pohárkovitého tvaru, hladká nebo jemně svraskaná, mají mastný endosperm.\n\nV dřívějších dobách byly některé druhy rozrazilu, např. rozrazil lékařský, jedny z nejběžnějších léčivých rostlin. Používala se hlavně sušená nať sklízená za plného květu rostliny, z které se připravovaly čaje při nachlazení, problémech s průduškami i při zánětech močového ústrojí a na snižování cholesterolu.\n\nStředověké herbáře přisuzují rozrazilu dalekosáhlé účinky. Pozdější zkušenosti neodpovídají této tradici, ačkoliv v některých zemích se rozrazil stále objevuje v mnohých čajových směsích. Chemicky a farmakologicky je poměrně málo prozkoumaný.\n\nPřírodní léčitelství uznává přibližně tuto hierarchii: za nejúčinnější je pokládán rozrazil potoční (Veronica beccabunga L.), potom rozrazil lékařský (Veronica officinalis L.), dále rozrazil klasnatý (Veronica spicata L.), rozrazil ožankovitý (Veronica teucrium L.) a rozrazil horský (Veronica montana L.). Ostatní druhy, zvláště hojně rozšířený rozrazil rezekvítek (Veronica chamaedrys L.), se používají jen výjimečně.\n\nI když nežádoucí účinky ani kontraindikace nebyly dosud při užívání terapeutických dávek zaznamenány, neměla by být překročena denní dávka pět gramů sušené natě.\n\nRod rozrazil je velice rozsáhlý a právě prochází složitou rekonstrukcí. Podle je celosvětově známo 250 druhů, podle 270 druhů, a podle 450 druhů.\n\nV České republice rostou tyto druhy:\n\nNěkteré druhy rostoucí v ČR se vyskytují jen v malém množství a v úzce omezeném areálu, navíc se u některých početní stavy nezvyšují ale naopak klesají. Takové druhy je pochopitelně nutno chránit a stupeň této ochrany závisí na níže uvedeném zatřídění. Podle \"Černého a červeného seznamu cévnatých rostlin ČR\" jsou zařazeny mezi druhy:\n\n \n"}
{"id": "695233", "url": "https://cs.wikipedia.org/wiki?curid=695233", "title": "Veronica", "text": "Veronica\n\nVeronica může odkazovat k více významům:\n\n\nK ženskému jménu:\n\nK brněnské neziskové organizaci a jejím součástem:\n"}
{"id": "695236", "url": "https://cs.wikipedia.org/wiki?curid=695236", "title": "Antonín I. Portugalský", "text": "Antonín I. Portugalský\n\nAntonín I. Portugalský (portugalsky \"António de Portugal, Prior do Crato\", známý též jako \"převor z Crata (o Prior do Crato\" či \"Antonio de Crato\" zvaný \"El Determinado (Rozhodný)\", 1531, Lisabon – 26. srpna 1595, Paříž) byl portugalský infant a v roce 1580 třicet tři dny (od 24. července do 25. srpna) portugalský král.\n\nNarodil se na lisabonském královském dvoře jako nemanželský syn infanta Luise, vévody z Beja, druhého syna portugalského krále Manuela I. a jeho druhé manželky Marie Aragonské. Byl tedy vnukem Manuelovým a synovcem Manuelových nástupců, králů Jana III. a Jindřicha I.\n\nAntonio se narodil ze vztahu jeho otce, infanta Luise s Violantou Gómez. Ta byla dlouho považována za židovku, jež byla přinucena konvertovat na katolickou víru, ve skutečnosti však jako dcera \"Petra Gomese\" z Évory náležela k drobné portugalské šlechtě; zemřela jako jeptiška 16. července 1568. Byl tedy nemanželským dítětem, bastardem, jeho otec ho však uznal za vlastního a později legitimizoval; předpokládá se, že rodiče se později vzali, pravděpodobně v Évoře.\n\nAntonio studoval na Univerzitě v Coimbře a stal se členem Maltézského řádu, jehož byl jeho otec Luis velmistrem; tím se stal nakonec i on. V roce 1571 král Sebastián I. jmenoval Antonia guvernérem držav a pevností v Severní Africe v Tangeru. V roce 1578 doprovázel krále Sebastiána na jeho tažení do Maroka, kde Sebastián padl v bitvě u al-Qaṣr al-Kabīr.\n\nPo svém návratu do Portugalska se rozhodl uplatnit svá práva na portugalskou korunu, ale jeho nároky byly zamítnuty, nebot portugalské \"cortesy\" jmenovaly králem jeho strýce Jindřicha. Jindřich byl knězem a papež odmítl jeho uvolnění z kněžského stavu, což by skýtalo možnost oženit se a pokusit se i v jeho pokročilém věku zajistit legitimního a nesporného následníka trůnu. Za Jindřichova panování intrikoval Antonio na lisabonském dvoře, aby dosáhl uznání za legitimního uchazeče o trůn, což vedlo k jeho vypovězení do Crata. Po smrti Jindřichově v únoru regentství království převzala \"rada guvernérů portugalského království\", sestávající z pěti guvernérů – kardinálů.\n\nJindřichovou smrtí vznikla tzv. \"portugalská následnická krize\" – tímto okamžikem se stala portugalská královská koruna předmětem nároků řady pretendentů, příslušníků dynastie Avis. O portugalský trůn se tak ucházeli Kateřina Portugalská, dcera infanta Eduarda, vévody z Guimarães (šestého syna Manuela I.), její synovec Ranuccio I Farnesio, vévoda z Parmy (syn Kateřininy sestry Marie), Filip II. Španělský (syn nejstarší dcery Manuela I. Isabely) a samotný Antonio. Ranuccio byl nejvhodnějším následníkem, neboť šlo o chlapce a potomka v mužské linii, stejné jako Kateřina. Filip II. byl pretendent méně vhodný co se týče genealogie, neboť byl Manuelovým vnukem v linii ženské, a navíc byl cizozemec. Pokud jde o Antonia, ten byl rovněž Manuelovým vnukem, a to v mužské linii, narodil se však z levého boku a třebaže se jeho otec (který byl ostatně knězem – převorem z Crata) pravděpodobně s matkou později oženil, byl tudíž považován za nelegitimního potomka.\n\nAntonio, doufaje v odpor lidu proti španělskému králi, se přihlásil jako kandidát proti Filipovi II. Snažil se prokázat sňatek svých rodičů, nemohl však předložit žádné dokumenty. Měl však širokou podporu lidu a nižšího kléru, zatímco Filipa II. podporovaly vyšší vrstvy obyvatelstva, které spatřovaly ve spojení Portugalska se Španělskem velký přínos pro zájem království.\n\n24. července roku 1580, se Antonio sám v Santarému korunoval za nadšení lidu za krále Portugalska. Jen o měsíc později, 25. srpna, ho kastilské jednotky vévody z Alby, vyslané Filipem II. Španělským, porazily v bitvě Alcántary blízko Lisabonu. Když pak vévodovo vojsko obsadilo Lisabon, byl Filip prohlášen 12. září 1580 novým portugalským králem jako Filip I. a jako takového ho potvrdil Sněm v Tomaru (\"Cortes reunidas en Tomar\") 15. dubna 1581. Antonio prchl na Azory, odkud se pokoušel získat vládu nad Portugalskem do roku 1583, kdy byl z Azor vyhnán španělským vojskem.\n\nV exilu se Antonio spojil s Kateřinou Medicejskou, francouzskou královnou vdovou, jíž postoupil svá práva k Brazílii a jíž prodal část královského pokladu, který vzal s sebou. Odjel do Anglie, kde byl dobře přijat Alžbětou I., s níž připravil nezdařený plán invaze do Portugalska.\n\nV roce 1589 se Antonio pokusil znovu, tentokrát s pomocí anglického piráta Francise Drakea, získat portugalskou korunu. Jejich flotila pronikla na portugalské pobřeží, ale očekávané povstání v Antoniův prospěch proti Filipovi II. se neuskutečnilo. Dobrodružství skončilo jako nákladný neúspěch. Pretendent trůnu strávil zbytek života ve francouzském exilu, aniž by se vzdal svých práv.\n\nZemřel v chudobě v roce 1595 v Paříži.\n\nAntonio měl vztah s \"Annou Barbosa\", kvůli svému kněžskému stavu se s ní však nemohl oženit. S ní i s jinými ženami měl řadu potomků:\n\n"}
{"id": "695237", "url": "https://cs.wikipedia.org/wiki?curid=695237", "title": "Dimethylamin", "text": "Dimethylamin\n\nDimethylamin (též DMA) je organická sloučenina se vzorcem (CH)NH. Tento sekundární amin je bezbarvý, hořlavý, zkapalnitelný plyn se zápachem po amoniaku. Obvykle se používá ve formě vodného roztoku o koncentraci do 40 %. V roce 2005 činila roční světová výroba 270 tisíc tun.\n\nMolekula dimethylaminu je složena z atomu dusíku se dvěma methylovými substituenty a jedním protonem. Dimethylamin je zásaditý; pKa amonné soli CH-NH-CH je 10,73, tedy více než v případě methylaminu (10,64) a trimethylaminu (9,79).\n\nDimethylamin reaguje s kyselinami a tvoří soli, například dimethylamin-hydrochlorid, bezbarvou pevnou látku tající při 171,5 °C. Dimethylamin se vyrábí katalytickou reakcí methanolu a amoniaku za zvýšené teploty a vysokého tlaku:\n\nDimethylamin je prekurzorem různých průmyslově významných sloučenin. Reaguje se sirouhlíkem za vzniku dimethyldithiokarbamátu, prekurzoru chemikálií široce používaných při vulkanizaci gumy. Z dimethylaminu se vyrábějí také rozpouštědla dimethylformamid a dimethylacetamid. Je též surovinou pro výrobu mnoha zemědělských a farmakologických produktů, například dimefoxu nebo difenhydraminu. Od DMA je odvozena i nervově paralytická látka tabun. Tenzid lauryldimethylaminoxid získaný z dimethylaminu se používá v mýdlech a čisticích prostředcích. Nesymetrický dimethylhydrazin je raketové palivo připravované z dimethylaminu.\n\nRus domácí využívá dimethylamin jako feromon pro komunikaci.\n\nDMA podléhá ve slabě kyselém prostředí nitrozaci na dimethylnitrosamin. Tato látka karcinogenní pro zvířata byla detekována a kvantifikována ve vzorcích lidské moči a může být i produktem nitrozace DMA oxidy dusíku přítomnými v kyselém dešti v silně industrializovaných zemích.\n\n"}
{"id": "695241", "url": "https://cs.wikipedia.org/wiki?curid=695241", "title": "Kvalifikace na Mistrovství Evropy ve fotbale 1960", "text": "Kvalifikace na Mistrovství Evropy ve fotbale 1960\n\nKvalifikace na Mistrovství Evropy ve fotbale 1960 probíhala od září 1958 do května 1960. Zúčastnilo se jí 17 fotbalových reprezentací, které se o čtyři místenky na závěrečném turnaji utkaly vyřazovacím systémem doma – venku.\n\n\" vyhrálo v součtu 4:2 a postoupilo do další fáze\"\n\n\" vyhrála celkově 8:2 a postoupila do čtvrtfinále.\"\n\n\" vyhrálo celkově 3:2 a postoupilo do čtvrtfinále.\"\n\n\" vyhrálo celkově 5:2 a postoupilo do čtvrtfinále.\"\n\n\" vyhrálo celkově 6:2 a postoupilo do čtvrtfinále.\"\n\n\" vyhrál celkově 4:1 a postoupil do čtvrtfinále.\"\n\n\" vyhrálo celkově 7:2 a postoupilo do čtvrtfinále.\"\n\n\" vyhrálo celkově 7:3 a postoupilo do čtvrtfinále.\"\n\n\" zvítězila celkově 3:1 a postoupila do čtvrtfinále.\"\n\n na přímý popud diktátora Franka nesmělo nastoupit proti výběru komunistického SSSR, a tak postoupil na závěrečný turnaj bez boje.\n\n\" vyhrála celkově 9:4 a postoupila na závěrečný turnaj.\"\n\n\" vyhrála celkově 6:3 a postoupila na závěrečný turnaj.\"\n\n\" vyhrálo celkově 5:0 a postoupilo na závěrečný turnaj.\"\n"}
{"id": "695243", "url": "https://cs.wikipedia.org/wiki?curid=695243", "title": "Skupina vozidel", "text": "Skupina vozidel\n\nSkupina vozidel je spojení, které má více významů \n\n"}
{"id": "695245", "url": "https://cs.wikipedia.org/wiki?curid=695245", "title": "Sibyla z Acerra", "text": "Sibyla z Acerra\n\nSibyla z Acerra ( \"Sibilla di Medania\" nebo \"Sibilla di Acerra\", \"Sibbilla di Midania\" 1153 Acerro – 1205) byla sicilská královna a regentka.\n\nSibyla, dcera Rogera z Acerra byla provdána za Tankreda z Lecce, levobočného syna Rogera III., vévody z Apulie, nejstaršího syna krále Rogera II. a dcery hraběte Acharda II. z Lecce. Tankred získal roku 1189 po smrti bezdětného bratrance krále Viléma sicilský trůn a byl podporován většinou důležitých mužů království. Roku 1190 došlo ke korunovaci, na trůn však uplatňovala nárok i Konstancie Sicilská, manželka císaře Jindřicha VI. Štaufskou invazi dočasně zastavila epidemie malárie, Tankred se snažil získat podporu sicilských měst a roku 1193 nechal syna Rogera korunovat. Po Rogerově nečekané smrti zemřel v únoru 1194 i samotný Tankred a ovdovělá Sibyla se stala regentkou mladšího syna Viléma jako nového krále Sicilského království.\n\nJindřich VI. využil financí získaných z výkupného za Richarda Lví srdce k nové invazi na Sicílii. Panika, jenž zavládla v ostrovním království, napomohla k rychlému předání Catanie a Syrakus. Obranou Palerma byl pověřen admirál Margaritone, obyvatelé se však odmítli bránit. 20. listopadu 1194 město padlo do štaufských rukou. Jindřich VI. nabídl Sibyle, že zachová její nárok na hrabství Lecce a tarantské knížectví. Vdova dohodu přijala.\n\n25. prosince 1194 byl Jindřich VI. v Palermu korunován sicilským králem. O čtyři dny později bylo odhaleno normanské povstání. Sibylu i s dětmi a jejími přívrženci nechal císař odvézt do Německa, kde byl Vilém pravděpodobně zavražděn a předtím údajně oslepen a vykastrován. Sibyla byla s dcerami převezena do alsaského kláštera Hohenburg, odkud se jí na přímluvu papeže Inocence III. i s dcerami po smrti císaře podařilo odejít a utekla do francouzského exilu. Její bratr Richard z Acerry byl císařem roku 1196 odsouzen k trestu smrti.\n\n"}
{"id": "695247", "url": "https://cs.wikipedia.org/wiki?curid=695247", "title": "Konformní geometrie", "text": "Konformní geometrie\n\nKonformní geometrie je geometrický obor, který studuje transformace prostorů, které zachovávají úhly. Transformace, která zachovává úhly vektorů se nazývá konformní.\n\nV reálné dimenzi dva konformní geometrie studuje geometrii Riemannových ploch. Obecněji jsou předmětem studia konformní geometrie tzv. konformní variety, což jsou hladké variety na kterých je definována třída metrik, které\nse všechny liší jenom o násobek nezáporné skalární funkce. Díky tomu jsme na varietě schopny měřit úhly tečných vektorů. Speciálně každá Riemannova varieta určuje příslušnou konformní strukturu.\n\nKomplexní rovina je příklad variety, na které umíme měřit úhly vektorů. Libovolná holomorfní anebo antiholomorfní funkce formula_1 s nenulovou derivací je konformní transformace komplexní roviny.\n\nPokud komplexní rovinu kompaktifikujeme jedným bodem (formula_2), dostáváme tzv. Riemannovu sféru. Jediné konformní transformace této kompaktifikované komplexní roviny jsou tzv. Möbiovy transformace\nkde formula_4.\n"}
{"id": "695250", "url": "https://cs.wikipedia.org/wiki?curid=695250", "title": "Archibald Pitcairne", "text": "Archibald Pitcairne\n\nArchibald Pitcairne (25. prosince 1652 Edinburgh – 20. října 1713 tamtéž) byl skotský lékař.\n\nPo studiích v Paříži, v Remeši (kde roku 1680 získal titul) a v Leidenu působil v Edinburgu. Jeho hlavním oborem byla anatomie, v které uplatňoval své poznatky z fyziky. Zabýval se krevním řečištěm. Psal také poezii v latině a je autorem jedné komedie.\n"}
{"id": "695252", "url": "https://cs.wikipedia.org/wiki?curid=695252", "title": "Pád komunismu v Evropě", "text": "Pád komunismu v Evropě\n\nPád komunismu v Evropě (nebo také Revoluce z roku 1989 či Revoluce ve východní Evropě) byla série revolucí, která ukončila vládu komunistických režimů v zemích evropského Východního bloku. Důležitý vliv na vývoj v ostatních evropských zemích měly události v tehdejším Sovětském svazu, kde vláda v druhé polovině 80. let vyhlásila tzv. politiku glasnosti a začala provádět ekonomické a politické reformy, známé pod názvem perestrojka. Vláda Sovětského svazu dala také jasně v průběhu roku 1988 najevo, že se již nadále nebude vměšovat do vnitropolitických záležitostí ostatních zemí Východního bloku.\n\nJako první se pak začal hroutit komunismus v Polsku, kde zdejší občané již v červnu 1989 mohli svobodně rozhodnout o složení části svého parlamentu. Následovalo Maďarsko, zde 8. října ukončila činnost Maďarská socialistická dělnická strana a v listopadu téhož roku se začaly rozpadat komunistické režimy i v NDR, Bulharsku a Československu. Jedinou zemí, kde se změna režimu neobešla bez výraznějšího násilí bylo Rumunsko, tamější autoritářská vláda byla poražena až po několikadenní občanské válce v prosinci 1989. Během let 1989 – 1990 proběhly demokratické reformy v jugoslávských republikách a květnu 1990 začaly probíhat i v Albánii. Po neúspěšném pokusu o převrat, provedeném konzervativními komunisty v srpnu 1991, pokračoval demokratickou cestou i Sovětský svaz a to i za cenu svého rozpadu na konci téhož roku.\n\nRevoluce, které probíhaly ve východním bloku, měly již připravenou půdu. Mezi faktory, které ovlivnily události roku ´89 patřila inovační politika generálního tajemníka ÚV KSSS, Michaila S. Gorbačova, který nastoupil do tehdy nejvyšší politicko-mocenské pozice v r. 1985. \n\nZměnily se postoje v mezinárodní politice. Šlo zejména o nahrazení konfrontační politiky politikou mírovou (tzv. Sinatrova doktrína) a snahou o kooperaci, o uznání přednosti lidských hodnot před třídními a jinými rozpory a o zásadu řešení globálních problémů spoluprací a nikoliv v boji o dominanci. V sovětské zahraniční politice zmizela zásada nutnosti porazit nepřítele v podobě tábora imperialismu. Rovněž Američané se snažili zlepšit image Sovětského svazu, hlavně doma.\n\nTaké bylo jasné, že je potřeba reforma ve vnitřní politice; Gorbačova nová politika byla „politikou přestavby“ (rusky perestrojka), ideologicky nazývaná „obroda socialismu“, kde se objevují rysy kvalitativních změn systémové povahy a snaha o celkovou modernizaci sovětské společnosti. \n\nDíky politice „glasnosti“ přestalo pronásledování neoficiálních názorů, což mělo za následek, že na sovětský systém, který byl založen na totální kontrole společenského pohybu, to působilo jako skutečně revolucionizující faktor. Začaly se šířit do té doby potlačované hodnotové a ideové postoje.\n\nV oblasti hospodářství ale k pozitivním změnám nedošlo, situace se spíše vyhrotila ke zhoršení životní úrovně. Direktivní systém řízení přestával fungovat a žádný nový nevznikal. Narůstala nespokojenost lidí, kteří do politiky přestavby vkládali naděje na zlepšení životní úrovně, což plodilo nespokojenost a apatii. \n\nDemokratizace v politické oblasti, zejména glasnosť, měla sice úspěch, ale oceňovali ji jen lidé z určitých společenských vrstev (spíše lidé ve městech, než vesničané, spíše inteligence, než dělníci, spíše mladí, než staří...). Tato politika osvobozovala lidi zdaleka ne jen s demokratickými postoji. Oslabení policejního státu otevřelo prostor mimo jiné i pro zvýšení kriminality. \n\nProti politice přestavby se formovaly sociální síly, které byly spjaté s dosavadním systémem. Mocenské vrstvy spojené s výkonem totální kontroly nad společností, s direktivním řízením ekonomiky a s vojenskoprůmyslovým komplexem cítili v pokračující přestavbě vážné ohrožení svých zájmů a privilegií. \n\nCelkově lze říci, že do roku 1989 převládala atmosféra očekávání změn k lepšímu, vládnoucí elita sovětského systému hledala východisko ze systémové krize. Politická moc již nesplývala s mocí ekonomickou, byla rozrušena koncentrace moci a centralizace rozhodování, politická moc již nemohla účinně předepisovat způsob myšlení lidí. Sovětský systém se také přestal považovat za nadřazený vůči systémům jiným a dokonce přiznával svou krizi. \n\nV tomto smyslu byla politika přestavby úspěšným počátkem systémových změn, otevřela proces, v jehož průběhu mohla politická moc v SSSR ztrácet svou totalitní povahu. Nový systém mohl mít otevřenou vývojovou perspektivu, ale mohl se také rozpadnout. Pro postupný transformační vývoj by však potřeboval sociální síly, které by měly zájem na právě takovém vývoji a také dostatek času bez vnitřního i mezinárodního napětí. Praktický vývoj od roku 1989 však tuto variantu vyloučil. \n\nVe chvíli, kdy dosavadní systém přestal být schopen fungovat jako totalitní diktatura, začaly narůstat rozpory a konflikty plynoucí z toho, že cíle přestavby nebyly dosaženy, a co víc, výsledkem byl spíše opak původních záměrů. \n\nZpočátku přestavby lidé sice věřili ve změnu k lepšímu, postupně ale tato víra zmizela a začal převládat pocit, že jde opět jen o další klam, že vše skončí navyklou stagnací. Silně poklesla role přesvědčení o „marxistickém světovém názoru“ jako jediného správného světonázoru. Vzrostlo vědomí, že příslušnost ke straně je nutná, ale znamená přizpůsobení se a předstírání. Lidé již také věděli, že sovětský systém v rozhodujících směrech zaostává za Západem. Reforma vyžadovala příliš mnoho trpělivosti a důvěry od společnosti, ale ta už je nebyla ochotna poskytnout.\n\nV Polsku probíhala revoluce již od léta roku 1988, kdy se konaly velké demonstrace. Na oplátku za „společenský klid“ slíbil režim konstruktivní opozici jednání u kulatého stolu, což představovalo naději na jistý politický vývoj. \nVeřejná jednání začala 8. února 1989 a hlavními tématy byly otázky voleb a reformy politického systému a také legalizace Solidarity jako odborového svazu. \n\nV rámci Kulatého stolu mohla nová hnutí udělat pramálo, a tak se demonstrovalo dál. Stalo se to vlastně jakousi celostátní módou (V Poznani a v Gorzowě pochodovaly stovky lidí na protest proti stavbě jaderného reaktoru, ve Varšavě demonstranti najeli limuzínou do recepce československého velvyslanectví a provolávali hesla na podporu politických vězňů v Československu; asi 40 lidí drželo hladovku na protest uvěznění Václava Havla, ...). Některé demonstrace se obešly bez incidentů, jiné byly doprovázeny zatýkáním, některé i bitím. 22. března se konal mírový pochod, kterého se účastnilo několik tisíc demonstrantů (jeden odhad prý mluví o pěti tisících). Účastníci byli mírní, házeli policistům květiny. \n\n5. dubna byl ukončen Kulatý stůl, při němž se dosáhlo mnoha důležitých dohod. Mezi hlavní patří nová legalizace Solidarity, odborový svaz dostal povolení vydávat deník a stanovení polosvobodných voleb. \n\n16. května proběhla v Krakově na hlavním náměstí první antisovětská demonstrace. Druhý den se účastníci pokusili dobýt budovu sovětského konzulátu. Dalšího dne se potyčky s policií rozšířily po celém městě. Demonstranti házeli po policistech kameny a útočili na policejní auta, policie stříkala slzný plyn a používala vodní děla. \n\nNa začátku června se konaly volby, které vyhrála Solidarita (získala 94% hlasů). Prvním demokratickým prezidentem byl zvolen generál Jaruzelski, premiérem Taduesz Mazowiecki ze Solidarity. V září se nová vláda Solidarity ujala moci.\n\nNa jaře 1989 byl János Kádár uvolněn ze všech svých funkcí. Dne 16. června, přesně po 31 letech od popravy, se v Budapešti na Hősök tere za účasti 300 000 lidí, konal jedenáctihodinový pohřeb Imre Nagye a dalších zavražděných vůdců z povstání 1956, včetně prázdné rakve symbolizující všechny neznámé bojovníky. Na tomto pohřbu vystoupil pozdější premiér, v té době mladý vysokoškolský student Viktor Orbán (Fidesz) se svým projevem, ve kterém otevřeně prohlásil, že je nutné jednat o stažení sovětských vojsk z Maďarska a skoncovat s komunismem. Za svá slova sklidil bouřlivý potlesk. Tento akt se stal symbolem rozbřesku nové maďarské éry. János Kádár krátce na to dne 6. července zemřel, ve stejný den, kdy byl oficiálně rehabilitován Imre Nagy, kterého nechal v roce 1958 popravit.\n\nMezi červnem a zářím 1989 se sešli zástupci MSZMP s opozicí Kulatého stolu a dne 18. září podepsali dohodu, v níž zdůraznili své odhodlání vytvořit právní a politické podmínky pro přechod k pluralitní demokracii a k vládě práva a překonat vleklou společensko-hospodářskou krizi. Z iniciativy reformních komunistů se 7. října z MSZMP vytvořila nová strana - Magyar Szocialista Párt.\n\nNásledně došlo k sepsání prozatímní ústavy, která nahradila tu komunistickou z roku 1949. Změna ústavy byla uzákoněna 23. října 1989 v den výročí počátku protikomunistického Maďarského povstání z roku 1956. Téhož dne byl předseda parlamentu Mátyás Szűrös zvolen prozatímním prezidentem a v pravé poledne z balkónu Országházu slavnostně vyhlásil Třetí Maďarskou republiku. Krátce poté byla z budovy parlamentu odstraněna rudá hvězda.\n\nPrvní svobodné volby se konaly 25. března 1990, ve kterých jasně zvítězilo pravicové Magyar Demokrata Fórum se ziskem 164 mandátů. Na druhém místě skončilo rovněž pravicové SZDSZ se ziskem 93 mandátů a na třetím místě také pravicové FKgP se 44 křesly. Levicová MSZP skončila až čtvrtá a jen se 33 mandáty. 2. května 1990 se Úřadu prezidenta republiky ujal Árpád Göncz a 16. května se předsedou vlády stal József Antall. Prvním krokem jeho demokratické vlády bylo přijetí současného státního znaku dne 3. července 1990. Poslední vojska Sovětského svazu opouštějí Maďarsko dne 19. června 1991.\n\n15. ledna proběhla v Lipsku demonstrace za lidská práva a konfrontace s režimem měsíc co měsíc sílila. \nZlom se ale odehrál v Maďarsku. Tam východoněmecké rodiny jezdily na dovolené a když Maďarsko otevřelo hranice s Rakouskem, rozhodly se tyto rodiny emigrovat (první vlna emigrantů opustila blok v srpnu). V září komunističtí vůdci ve Východním Berlíně omezili cestování do Maďarska; zájemci o emigraci zamířili do Československa.\n\nV polovině září se konala týden trvající schůze disidentů. Ta vedla k založení Nového fóra, které se stalo nejhlasitějším navrhovatelem politické změny.\nNa začátku října se v Lipsku konaly další demonstrace. Policie i občané předpokládali, že vše vyústí v konfrontace, a to možná násilné. Policisté byli připraveni i střílet. Za scénou však výzvy prominentních osobností a sovětského velvyslanectví přesvědčily některé stranické vůdce, aby změnili taktiku. Policie se střelby zdržela a Lipsko se tak vyhnulo masakru.\n\nVýchodní Německo se však nemělo reformovat ani měnit. Berlínská zeď padla vlastně náhodou. Když Gorbačov řekl, že nemá nic proti nové úpravě cestování, režim, který se zoufale snažil udržet v čele davu, rozhodl otevřít hranice pouze částečně. Když vládní mluvčí nesprávně přečetl zprávu, která to ohlašovala, a zmatený strážce na přechodu ustoupil před dychtivými Berlíňany, kteří obléhali jeho přechod, začala se berlínská zeď hroutit. To se stalo 9. listopadu a tehdy začalo sjednocování západního a východního Německa.\n\nV lednu se konaly pokojné demonstrace k 20. výročí smrti Jana Palacha. Týden policie bojovala, aby se vypořádala s opoziční iniciativou, bylo zatčeno a zbito mnoho lidí. Energie z Palachova týdne se rozšířila na celé město i zemi a plodila nové způsoby, jak odolávat komunistickému režimu a destabilizovat jej. \n\n21. února byl Václav Havel uvězněn za podněcování veřejných nepokojů. Proti rozsudku se zvedla vlna nevole po celém světě. \nOd jara se v Praze i Bratislavě demonstrovalo za zlepšení životního prostředí, známé je např. hnutí Pražské matky.\n\nTradiční oslavy Prvního máje byly příležitostí pro opozici, která uprostřed davu na Václavském náměstí rozvinula transparenty. Zároveň se o několik ulic dál konal běh, kterým chtěli jeho organizátoři upozornit na politické vězně. V Plzni se 6. května sešlo několik set lidí, aby uctili památku padlých amerických vojáků; jeden z účastníku dokonce mával americkou vlajkou. \n\nV červnu vydala Charta 77 petici Několik vět; do konce měsíce ji podepsalo téměř 2000 lidí. \n\nV srpnu proběhly demonstrace k 21. výročí sovětské okupace, kde již tradičně došlo ke střetu s policií. Přijelo dokonce padesát Maďarů, aby vyjádřili podporu a snahu o spolupráci opozic. Paidrac Kenney uvádí, že „kdyby byly události toho dne nabraly trochu jiný obrat, mohla revoluce vážně začít už tehdy, o tři měsíce dřív. I když by možná nebyla sametová. “\n\nNa podzim vzniklo studentské hnutí STUHA (Jiří Dienstbier, Marek Benda, Šimon Pánek), které mělo jako svůj hlavní úkol naplánovat demonstraci k 17. listopadu a sepsat výzvu, která se tam bude číst. V posledních týdnech před 17. listopadem do Prahy přijelo skoro šest tisíc východních Němců a utábořili se v uličkách Malé Strany u západoněmeckého velvyslanectví. (Československo bylo totiž jedinou dostupnou zemí, kam se mohli uchýlit ti, kdo se rozhodli pro útěk z NDR.) Proti takovému počtu cizinců byl československý režim bezmocný. Pak uprchlíci dostali souhlas s bezpečným přechodem do Západního Německa. 9. listopadu padla berlínská zeď. Pražští studenti si připomněli německou rozhodnost a o týden později se vydali na pochod. \n\nV Plzni na schůzi Socialistického svazu mládeže zase dva studenti začali vyprávět, co viděli a slyšeli na festivalu české kultury v tehdy již svobodném Polsku a ignorovali hrozby přítomných příslušníků tajné bezpečnosti. \n\nV Teplicích se konala demonstrace proti znečišťování ovzduší. Policie reagovala obušky a vodními děly. Ale dalšího dne stranický šéf po schůzce se skupinou místních intelektuálů, kteří mu předložili petici, slíbil, že uspořádá veřejné shromáždění o ekologické situaci. Lidé chtěli dialog už dávno a zde viděli, že to není nemožný cíl. Naděje, že režim bude ochotný k diskusi, možná povzbudila i k účasti na demonstraci 17. listopadu. \n\n17. listopadu proběhla demonstrace studentů, kteří se sešli při příležitosti výročí uzavření českých škol v roce 1939, na níž studenti házeli na policisty květiny a na oplátku dostávali rány obušky. Tato demonstrace byla ale jiná, než ostatní. Zde byla proti mladým lidem použita hrubá síla.\n\nDruhý den ráno se studenti sešli, aby se poradili, co dělat dál. Uvědomovali si, že dialog již není možný. U koně svatého Václava přečetl Petr Placák prohlášení o událostech předchozího večera. V následujících dnech se Václavské náměstí stalo centrem revoluce. Studenti DAMU vyhlásili stávku a připojili se k nim i pražští herci. Jejich prostřednictvím se zprávy o stávkách nesly celou zemí. \n19. listopadu bylo v pražském Činoherním klubu založeno Občanské fórum, 20. listopadu proběhla stávka na většině vysokých škol a divadel v Československu, 25. listopadu prezident republiky Gustáv Husák udělil amnestii sedmi politickým vězňům.\n\nKSČ se ocitla pod silným tlakem nejen vnitřním ze strany demonstrantů, ale nemohla očekávat ani podporu zvenčí, protože většina ostatních komunistických režimů se již rozpadla. Obojí jistě hrálo roli, když se KSČ rozhodla vzdát se mocenského monopolu.\n10. prosince podal Gustáv Husák demisi a jmenoval první ne zcela komunistickou vládu od roku 1948. 28. prosince se Alexander Dubček stal předsedou Federálního shromáždění a 29. prosince byl zvolen Václav Havel prezidentem Československa.\n\nV listopadu na 14. sjezdu rumunských komunistů odsoudil takřka neomezený vládce Nicolae Ceaușescu (\"čti čaušesku\") změny, které probíhaly ve východní Evropě jako zradu revoluce a současně se dal opět jednomyslně zvolit generálním tajemníkem strany. \n\n17. prosince došlo ke střetu tajné policie s davem lidí, bránících svého kněze před nuceným vystěhováním. Další dny se konaly demonstrace se stále sílící účastí. Výsledkem byla stovka mrtvých. Když se o tom lidé dozvěděli, demonstrace se rozšířily po celém Rumunsku. Ceaușescu zorganizoval masové shromáždění, které mu mělo vyjádřit podporu. Lidé ale místo toho začali překřikovat jeho projev. Na to nařídil policii střílet. Na několika místech Bukurešti došlo k přímým bojům s demonstranty, zemřelo dalších 40 lidí. Ceaușescu nařídil armádě zakročit. Té ale už došla trpělivost a přidala se na stranu národa. V bojích mezi armádou a velmi početnou tajnou policií v následujících dnech zemřelo několik set lidí. \n\nUSA informovaly SSSR, že nebudou nic namítat, kdyby chtěl zakročit proti Ceaușescuovi. Ceaușescu cítil ohrožení a pokusil se o útěk, ale lidé si jej našli, obvinili z genocidy a korupce, odsoudili jej a popravili.\n\nSkupina anticeausescovských komunistů a intelektuálů vydala prohlášení o převzetí moci, ukončení přestavby vesnic, rozpuštění policie a kontrole armády, o ukončení všech omezení cestování do zahraničí a po Novém roce následovala amnestie pro všechny politické vězně.\n\nV Bulharsku se v listopadu na demonstraci proti devastaci životního prostředí ozvalo prvních 10 000 hlasů volajících po demokracii. Do týdne odstoupil z funkce první tajemník bulharské komunistické strany Todor Živkov, následovalo zrušení tajné policie a zákona o protisocialistické agitaci. 18. listopadu se v Sofii sešlo 50 000 lidí na demonstraci proti vedoucí úloze komunistické strany. Vymohli si legalizaci demonstrací a povolení existence nekomunistických stran.\n\nMongolsko se k vlně revolucí v komunistických zemích připojilo až začátkem roku 1990. Demonstrace za rychlejší přijímání sovětské perestrojky mongolským vedením probíhaly na Suchbaatarově náměstí v hlavním městě Ulanbaataru od ledna. 7. března zahájili někteří z disidentů protestní hladovku a brzy se k nim připojilo množství dalších protestujících. 9. března komunistická vláda podala demisi. Ještě téhož roku proběhly první svobodné volby, které však opět vyhráli komunisté. Ti pak vládli až do roku 1996, avšak nevrátili se již k původnímu totalitnímu stylu vládnutí. Po volbách v roce 1996 přešli komunisté do opozice.\n\nAlbánie přečkala rok 1989 bez výraznějších politických změn. To, že zde pád komunistického režimu probíhal pomaleji, než v ostatních východoevropských zemích, bylo způsobeno jednak velkou izolací země od okolního světa (včetně ostatních zemí východního bloku), jednak tvrdou diktaturou, která v Albánii vládla od konce 2. světové války, ale také tím, že zde neexistovala organizovaná opozice ani disidentské hnutí. Albánské obyvatelstvo se však přesto o událostech roku 1989 ve Východní Evropě mohlo dozvědět jak ze zahraničního vysílání (z Jugoslávie a Itálie), tak z domácích státních sdělovacích prostředků. Albánští komunisté dokonce oficiálně uvítali pád Ceausescova režimu v Rumunsku. Interpretovali jej jako svržení revizionistické vládnoucí kliky a spravedlivý trest za zradu socialistických ideálů. Právě rumunské události však nakonec zapůsobily jako katalyzátor prvních protirežimních demonstrací. \n\nDemonstrace v Albánii začaly v lednu 1990 ve Shkodře (Skadaru). Celý rok 1990 byl pak již plný stávek a demonstrací. Mezi nejvýznamnější z nich patřila demonstrace 5. července, na které vláda reagovala 13. července svoláním vlastního stotisícového shromáždění na svou podporu. Pod vlivem těchto událostí se začal urychlovat proces demokratizace a také rozkol uvnitř vládnoucí strany ASP (Albánská strana práce). 12. prosince 1990 byla v Tiraně založena Demokratická strana, která se stala první opoziční politickou stranou v poválečných dějinách země. V lednu následujícího roku byla Demokratická strana legalizována. Politický pluralismus se od té doby stále více rozšiřoval (vznikl nezávislý tisk, zakládaly se nové politické strany). \n\nZa vyvrcholení albánské revoluce lze považovat události z února 1991, kdy proběhla v Tiraně další demonstrace (asi 100 000 lidí), při níž lidé povalili na hlavním náměstí sochu někdejšího albánského stalinistického diktátora Envera Hoxhy (vládl v letech 1944-1985) a zbavili ji hlavy. Protestující žádali mimo jiné přejmenování univerzity, která nesla diktátorovo jméno, dále požadovali demisi vlády a svobodné volby. Jednotky armády ani bezpečnosti proti nim nezasáhly. 31. března 1991 se pak za vysoké účasti voličů konaly první svobodné volby. Vítězem voleb se však stali opět komunisté, kteří byli od vlády odstaveni až následující rok po dalších parlamentních volbách, které už vyhrála Demokratická strana. Je třeba zmínit, že ačkoliv revoluce v Albánii nebyla tak krvavá jako v Rumunsku, neobešla se zcela bez obětí na životech. Několik lidí bylo například zabito při střetech mezi ortodoxními příznivci bývalého diktátora (tzv. hoxhisty) a sympatizanty Demokratické strany.\n\nSovětský svaz se počátkem 80. let nacházel ve špatné ekonomické situaci a navíc v oblasti zahraniční politiky musel čelit nekompromisnímu postupu administrativy amerického prezidenta Ronalda Reagana. K opatrným reformám v zemi přistoupil v omezené míře již Jurij Andropov, generální tajemník ÚV KSSS v letech 1982–1984. \n\nRozhodující byl však až okamžik, kdy do čela státu nastoupil v březnu 1985 Michail Gorbačov. Zpočátku se snažil o mírné reformy, které by neznamenaly výraznější zásah do stávajícího systému. Neměl však v komunistické straně příliš pevnou pozici a také narazil na nedokonalé fungování zkostnatělého a lhostejného byrokratického státního aparátu spolu s rozmáhající se korupcí. Aby získal podporu širší veřejnosti přistoupil zejména po 27. sjezdu KSSS v únoru 1986 k hlubším reformám, zvaným perestrojka a k otevřenějšímu řešení společenských problémů – tzv. glasnosťi. Ještě v roce 1987 však musel Gorbačov čelit silné opozici konzervativního křídla komunistické strany, které se intenzivně reformám bránilo a dařilo se mu tak zatím spíše na poli zahraniční politiky. Zde se dohodl s USA na snížení stavu jaderných zbraní a v důsledku toho se začaly snižovat náklady státu na zbrojení. Trend útlumu sovětské vojenské angažovanosti ve světě vyvrcholil stahováním vojsk z Afghánistánu, ke kterému došlo na základě smlouvy z dubna 1988.\n\nV lednu 1987 byla v zemi de facto zrušena cenzura, což znamenalo postupný vzestup vlivu tisku a inteligence na dění ve společnosti. To umožnilo Gorbačovovu vedení provádět již během roku 1988 radikálnější reformy, příkladem může být zákon z ledna téhož roku, který dával podnikům více pravomocí v oblasti mzdové a cenové politiky. Důležitá byla určitá demokratizace voleb státních a stranických orgánů a hlavně přesun části pravomocí komunistické strany na Sjezd lidových poslanců.\n\nSovětské reformní vládě ale snižoval popularitu neúspěch při zvládání stále silnější ekonomické krize, navíc ji začal ohrožovat nacionalismus jednotlivých svazových republik. To se výrazně projevilo při již částečně svobodných volbách do Sjezdu lidových poslanců z března 1989, kde uspěli zastánci nezávislosti zejména z Pobaltí. Gorbačov měl zpočátku Sjezd díky své politické obratnosti pod kontrolou, v březnu 1990 přispěl ke zrušení 6. článku ústavy SSSR, což znamenalo konec vedoucí role komunistické strany ve státě. Svou kompromisní politikou se však nezavděčil ani radikálům, kteří usilovali o rychlejší demokratizaci země, ani konzervativnímu křídlu komunistické strany, jehož cílem bylo zastavení reforem, a generální tajemník se tak začal dostávat do izolace. \n\nBěhem roku 1990 vzrůstal vliv vůdce radikálních reformistů, Borise Jelcina, který v červnu tohoto roku na jejím posledním, 28. sjezdu, komunistickou stranu opustil. Jelcinovým cílem se stal rozpad Sovětského svazu a posílení jeho postavení v Rusku, kde byl zvolen v červnu 1991 do funkce prezidenta. V průběhu roku 1991 byly odstředivé tendence národů SSSR stále zřetelnější a pokračoval jeho rozpad. Dohodu o větší autonomii jednotlivých republik, iniciovanou Gorbačovem, zmařil pokus o státní převrat provedený 18. srpna konzervativními komunisty a částí bezpečnostních složek. Ten byl však špatně připraven a jen zvýšil popularitu Borise Jelcina, který se na barikádách postavil do čela lidového odporu; na jeho stranu rychle přešla i armáda. Ruský prezident hned poté nařídil komunistické straně na ruském území zastavit činnost a tento příkaz potvrdil 24. srpna i sám Gorbačov. Rusko nastoupilo cestu radikálních ekonomických reforem a 21. prosince se vytvořením Společenství nezávislých států definitivně rozpadl Sovětský svaz.\n\n\n\n"}
{"id": "695253", "url": "https://cs.wikipedia.org/wiki?curid=695253", "title": "Rezoluce Valného shromáždění OSN č. 46/86", "text": "Rezoluce Valného shromáždění OSN č. 46/86\n\nRezoluce Valného shromáždění OSN č. 46/86, kterou Valné shromáždění OSN schválilo 16. prosince 1991, revokovalo rezoluci Valného shromáždění č. 3379 z 10. listopadu 1975, která označila sionismus jako „formu rasismu a rasové diskriminace.“ V historii OSN se jednalo o jedinou revokaci rezoluce. Rezoluci navrhlo celkem 90 států. Pro její přijetí hlasovalo 111 států, proti 25, při 13 abstencích.\n\nRevokací rezoluce č. 3379 Izrael podmínil v roce 1991 svou účast na Madridské mírové konferenci. OSN pak pod tlakem administrativy amerického prezidenta George H. W. Bushe schválila tuto rezoluci. Její text je jednoduchý a patří mezi nejkratší rezoluce v dějinách OSN:\n\nBěhem zasedání promluvil prezident Bush k Valnému shromáždění a mimo jiné řekl: „… srovnávat sionismus s netolerovatelným hříchem rasismu je překrucování dějin a zapomenutí hrozného utrpení Židů za druhé světové války a vlastně v celé historii.“\n\n\"Státy, které rezoluci navrhly:\" Albánie, Antigua a Barbuda, Argentina, Austrálie, Bahamy, Barbados, Bělorusko, Belgie, Belize, Bolívie, Brazílie, Bulharsko, Burundi, Československo, Dánsko, Dominika, Dominikánská republika, Ekvádor, Estonsko, Federativní státy Mikronésie, Finsko, Francie, Gambie, Grenada, Guatemala, Guyana, Honduras, Chile, Irsko, Island, Itálie, Izrael, Jamajka, Japonsko, Jižní Korea, Jugoslávie, Kanada, Kolumbie, Kostarika, Kypr, Libérie, Lichtenštejnsko, Litva, Lotyšsko, Lucembursko, Madagaskar, Maďarsko, Malawi, Malta, Marshallovy ostrovy, Mexiko, Mongolsko, Mosambik, Německo, Nikaragua, Nizozemsko, Norsko, Nový Zéland, Panama, Papua-Nová Guinea, Paraguay, Peru, Polsko, Portugalsko, Rakousko, Rumunsko, Rwanda, Řecko, Salvador, Samoa, Sierra Leone, Singapur, Sovětský svaz, Spojené království, Spojené státy americké, Středoafrická republika, Surinam, Svatá Lucie, Svatý Kryštof a Nevis, Svatý Vincenc a Grenadiny, Svazijsko, Šalomounovy ostrovy, Španělsko, Švédsko, Ukrajina, Uruguay, Venezuela, Zair, Zambie.\n\n\"Státy, které hlasovaly pro:\" (111) Kromě výše uvedených dále též: Benin, Bhútán, Botswana, Fidži, Filipíny, Gabon, Haiti, Indie, Kambodža, Kamerun, Kapverdy, Keňa, Kongo, Lesotho, Madagaskar, Namibie, Nepál, Nigérie, Pobřeží slonoviny, Svatý Tomáš a Princův ostrov, Seychely, Thajsko, Togo.\n\n\"Státy, které hlasovaly proti:\" (25) Afghánistán, Alžírsko, Bangladéš, Brunej, Indonésie, Írán, Irák, Jemen, Jordánsko, Kuba, Libanon, Libye, Malajsie, Mali, Mauritánie, Pákistán, Katar, Saúdská Arábie, Severní Korea, Somálsko, Spojené arabské emiráty, Srí Lanka, Súdán, Sýrie, Vietnam.\n\n\"Státy, které se zdržely hlasování:\" (13) Angola, Burkina Faso, Etiopie, Ghana, Laos, Maledivy, Mauricius, Myanmar, Tanzanie, Trinidad a Tobago, Turecko, Uganda, Zimbabwe.\n\n\"Státy, které se hlasování nezúčastnily:\" (15) Bahrajn, Čad, Čínská lidová republika, Džibutsko, Egypt, Guinea, Guinea-Bissau, Komory, Kuvajt, Maroko, Niger, Omán, Senegal, Tunisko, Vanuatu.\n"}
{"id": "695256", "url": "https://cs.wikipedia.org/wiki?curid=695256", "title": "Doubleday", "text": "Doubleday\n\nDoubleday je americké knižní nakladatelství sídlící v New Yorku. Bylo založeno v roce 1897 pod názvem \"\"Doubleday & McClure Company\"\". Vzniklo partnerstvím Franka Nelsona Doubledaye a vydavatele magazínů Samuela McClure. Jedním z viceprezidentů firmy byl i Theodore Roosevelt.\n\nVydává převážně populárně naučné knihy a science fiction. Mezi kmenové autory nakladatelství patřili Rudyard Kipling, W. Somerset Maugham, Joseph Conrad, Isaac Asimov, Herman Melville, Ray Bradbury, Stephen King a Vladimir Nabokov.\nJde o kmenové nakladatelství spisovatele Isaaca Asimova - velmistra sci-fi. Vydalo mj. jeho romány \"Konec věčnosti\", \"Ani sami bohové\", \"Hvězdy jako prach\", \"Kosmické proudy\" a další.\n"}
{"id": "695257", "url": "https://cs.wikipedia.org/wiki?curid=695257", "title": "Kvalifikace na Mistrovství Evropy ve fotbale 1964", "text": "Kvalifikace na Mistrovství Evropy ve fotbale 1964\n\nKvalifikace na Mistrovství Evropy ve fotbale 1964 probíhala od června 1962 do května 1964. Zúčastnilo se jí 29 fotbalových reprezentací, které se o čtyři místenky na závěrečném turnaji utkaly vyřazovacím systémem doma - venku.\n\n\n\" vyhrálo celkovým skóre 3:1 a postoupilo do osmifinále.\"\n\n\n\" vyhrálo celkovým skóre 9:2 a postoupilo do osmifinále.\"\n\n\n\" vyhrálo celkovým skóre 5:3 a postoupilo do osmifinále.\"\n\n\n\" vyhrála celkovým skóre 6:3 a postoupila do osmifinále.\"\n\n\n\" vyhrálo celkovým skóre 4:0 a postoupilo do osmifinále.\"\n\n\" vyhrálo celkovým skóre 7:3 a postoupilo do osmifinále.\"\n\n\n\" vyhrála celkovým skóre 4:2 a postoupila do osmifinále.\"\n\n\n\"Skóre po dvou zápasech bylo 4:4, a tak musel rozhodnout zápas na neutrální půdě.\"\n\" vyhrálo celkovým skóre 5:4 a postoupilo do osmifinále.\"\n\n\n\" vyhrálo celkovým skóre 4:2 a postoupilo do osmifinále.\"\n\n\n\" zvítězilo celkovým skóre 4:2 a postoupilo do osmifinále.\"\n\n\n\" vyhrála celkovým skóre 3:2 a postoupila do osmifinále\"\n\n\n\" vyhrála celkovým skóre 7:0 a postoupila do osmifinále.\"\n\n\n\" vyhrálo celkovým skóre 2:1 a postoupilo do čtvrtfinále.\"\n\n\" vyhrálo celkovým skóre 3:2 a postoupilo do čtvrtfinále.\"\n\n\" vyhrálo celkovým skóre 4:1 a postoupilo do čtvrtfinále.\"\n\n\" vyhrálo celkovým skóre 3:2 a postoupilo do čtvrtfinále.\"\n\n\" vyhrálo celkovým skóre 3:2 a postoupilo do čtvrtfinále.\"\nBulgaria vs France\n\n\" vyhrála celkovým skóre 3:2 a postoupila do čtvrtfinále.\"\n\n\" vyhrál celkovým skóre 3:1 a postoupil do čtvrtfinále.\"\n\n\" vyhrálo celkovým skóre 5:4 a postoupilo do čtvrtfinále.\"\n\n\n\"Skóre po dvou zápasech bylo 5:5, a tak musel rozhodnout zápas na neutrální půdě.\"\n\" vyhrálo celkovým skóre 6:5 a postoupilo na závěrečný turnaj.\"\n\n\" vyhrálo celkovým skóre 7:1 a postoupilo na závěrečný turnaj.\"\n\n\" vyhrálo celkovým skóre 5:2 a postoupilo na závěrečný turnaj.\"\n\n\" vyhrál celkovým skóre 4:2 a postoupil na závěrečný turnaj.\"\n"}
{"id": "695260", "url": "https://cs.wikipedia.org/wiki?curid=695260", "title": "Kníže (rozcestník)", "text": "Kníže (rozcestník)\n\nSlovo kníže má několik významů:\n\n\n"}
{"id": "695263", "url": "https://cs.wikipedia.org/wiki?curid=695263", "title": "Kvalifikace na Mistrovství Evropy ve fotbale 1968", "text": "Kvalifikace na Mistrovství Evropy ve fotbale 1968\n\nKvalifikace na Mistrovství Evropy ve fotbale 1968 probíhala od září 1966 do května 1968. Zúčastnilo se jí 31 fotbalových reprezentací, které byly rozlosovány do osmi skupin po čtyřech, resp. třech týmech. Ve skupinách hrál každý s každým doma a venku. Vítězové skupin postoupili do čtvrtfinále, kde se střetli systémem doma a venku o postup na závěrečný turnaj.\n\n\" zvítězila celkovým skóre 4:3 a postoupila na závěrečný turnaj.\"\n\n\" zvítězil celkovým skóre 3:2 a postoupil na závěrečný turnaj.\"\n\n\" zvítězila celkovým skóre 3:1 a postoupila na závěrečný turnaj.\"\n\n\" zvítězila celkovým skóre 6:2 a postoupila na závěrečný turnaj.\"\n"}
{"id": "695271", "url": "https://cs.wikipedia.org/wiki?curid=695271", "title": "Takaši Kobajaši", "text": "Takaši Kobajaši\n\nTakaši Kobajaši ( , hepburnovým přepisem Takashi Kobayashi, * 17. května 1963) je bývalý japonský zápasník. V roce 1988 na olympijských hrách v Soulu v kategorii do 48 kg vybojoval zlatou medaili. V roce 1990 vybojoval bronz, v roce 1975 obsadil šesté a v roce 1987 jedenácté místo na mistrovství světa. V roce 1982 zvítězil na Asijských hrách.\n\n"}
{"id": "695276", "url": "https://cs.wikipedia.org/wiki?curid=695276", "title": "Kanárský proud", "text": "Kanárský proud\n\nKanárský proud je studený mořský proud v severní části Atlantského oceánu. Golfský proud se přibližně na 40° s. š. a 30° z. d. se rozděluje na dvě větve. Kanárský proud je jižní větví, na sever směřuje Severoatlantský proud. \n\nKanárský proud proudí podél afrického kontinentu přes Kanárské ostrovy až k pobřeží Senegalu a Kapverdských ostrovů, kde se spojuje se Severním rovníkovým proudem. Proud chladné vody zmírňuje klimatické podmínky na Kanárských ostrovech, které by na ostrovech panovaly podle jejich zeměpisné šířky. Dosahuje délky okolo 500 kilometrů a má směr severovýchod - jihozápad. Rychlost pohybu vody je relativně nízká (0,25 cm/s), ale v úžinách mezi ostrovy El Hierro, La Palma, La Gomera, Tenerife a Gran Canaria dosahuje hodnoty 60 cm/s.\n\n"}
{"id": "695277", "url": "https://cs.wikipedia.org/wiki?curid=695277", "title": "Micuru Sató", "text": "Micuru Sató\n\nMicuru Sató ( , * 21. prosince 1961 v Hačirógatě (八郎潟町) (prefektura Akita) ) je bývalý japonský zápasník, volnostylař. V roce 1988 na olympijských hrách v Soulu v kategorii do 52 kg vybojoval zlatou medaili, o čtyři roky později na hrách v Barceloně šesté místo ve stejné kategorii. V roce 1986 vybojoval stříbro, v roce 1985 a 1987 bronz na mistrovství světa. V roce 1986 zvítězil na Asijských hrách.\n\n"}
{"id": "695280", "url": "https://cs.wikipedia.org/wiki?curid=695280", "title": "Mistusinne (Saskatchewan)", "text": "Mistusinne (Saskatchewan)\n\nMistusinne je rekreační osada v Saskatchewanu. Její jméno je odvozeno od kríjského slova \"mistasiniy\" (znamenajícího „velký kámen“), které odkazuje na masivní šutr připomínající spícího bizona, který spočíval na dně údolí Qu'Appelle Valley před tím, než byla vybudována přehradní nádrž Lake Diefenbaker. Provinční park Douglas Provincial Park se táhne od této obce až k přehradní hrázi Qu'Appelle River Dam a rozkládá se asi 8 km jižně od Elbow. Obec provozuje letní zátiší s mnoha chatkami a golfovým hřištěm, s výhledem na hladinu přehrady Lake Diefenbaker. Část golfového hřiště podél břehu musela být přebudována, když se v roce 1998 zvedla hladina přehradní nádrže Lake Diefenbaker a narušila tak pobřežní čáru. Kolem obce prochází silnice Highway 19.\n\n<br>\n"}
{"id": "695284", "url": "https://cs.wikipedia.org/wiki?curid=695284", "title": "Emily Webleyová-Smithová", "text": "Emily Webleyová-Smithová\n\nNejvýše postavená na žebříčku WTA ve dvouhře byla na 241. místě (květen 2011) a ve čtyřhře na 231. místě (červen 2011).\n\nSportovní kariéru jí komplikuje zdravotní stav. K roku 2011 prodělala tři náročné operace kotníku, hlubokou žilní trombózu a onemocněla horečkou dengue.\n\n"}
{"id": "695287", "url": "https://cs.wikipedia.org/wiki?curid=695287", "title": "Seznam čtvrtí v Haifě", "text": "Seznam čtvrtí v Haifě\n\nToto je seznam čtvrtí v Haifě:\n\nPro účely statistické, administrativní a demografické je Haifa rozdělena na devět čtvrtí. Jde často o umělé územní jednotky:\n\nKirjat Chajim-Kirjat Šmu'el\n\nMifrac Chejfa\n\nha-Ir ha-Tachtit\n\nMa'arav Chejfa\n\nha-Karmel\n\nHadar\n\nNeve Ša'anan – Jizre'elija\n\nRamot Neve Ša'anan\n\nRamot ha-Karmel\n\n\"Poznámka: Nejde o městské čtvrti v oficiálním, administrativním vymezení. Mnohé z uvedených čtvrtí se vzájemně překrývají nebo jsou podčástmi jiných čtvrtí. Některé jsou velkými městskými celky, jiné jen menším urbanistickým souborem\".\n\n"}
{"id": "695291", "url": "https://cs.wikipedia.org/wiki?curid=695291", "title": "Ústav fotoniky a elektroniky Akademie věd České republiky", "text": "Ústav fotoniky a elektroniky Akademie věd České republiky\n\nÚstav fotoniky a elektroniky AV ČR, v. v. i. (ÚFE), je veřejná výzkumná instituce patřící do systému pracovišť Akademie věd České republiky, největší české neuniverzitní výzkumné organizace. ÚFE provádí základní a aplikovaný výzkum v oblasti fotoniky, optoelektroniky a elektroniky. ÚFE příspívá k rozvoji poznání v těchto oblastech a vytváří širokou bázi znalostí, jako základ pro vývoj nových špičkových technologií. V oblasti fotoniky se ÚFE věnuje výzkumu a vývoji nových optických biosenzorů, výkonových vláknových laserů, generátorů koherentního záření ve střední IČ oblasti a speciálních optických vláken. V oblasti optoelektroniky se ÚFE věnuje studiu elektronických a optických jevů na povrchu a rozhraní nanomateriálů vyvolané dopadem fotonů, iontů, elektronů a adsorbcí atomů a molekul za účelem jejich využití v senzorech, nových zdrojích světelného záření a pokročilých analytických metodách. Studium elektrodynamických vlastností biologických systémů a vývoj detekčních systémů pro tyto účely představují nejdůležitější výzkumné aktivity v oblasti elektroniky (s přesahem do fotoniky). ÚFE rovněž provozuje a rozvíjí laboratoř Státního etalonu času a frekvence.\n\nÚstav byl zřízen usnesením IX. schůze prezidia Československé akademie věd (ČSAV) ze dne 28. května 1954 s účinností od 1. října 1954 s názvem Ústav teoretické radiotechniky (ÚTR). Přípravné kroky vedl Sergej Djaďkov, přední osobnost československého elektronického výzkumu, který se stal i prvním ředitelem. Spolu s ním přišli do ústavu odborníci z průmyslového výzkumu stabilních oscilátorů a statistických metod v radiotechnice a řada významných osobností z oblastí teorie obvodů, přesného měření času a šíření elektromagnetických vln. Usnesením X. schůze prezidia ČSAV ze dne 3. června 1955 s účinností od 1. ledna 1956 došlo k přejmenování na Ústav radiotechniky a elektroniky (ÚRE) a ústav pod tímto názvem působil až do konce roku 2006.\n\nJiž od počátku své činnosti ústav dosahoval výrazných úspěchů. K těm patřilo změření Dopplerova efektu u prvního sovětského sputniku (družice) v roce 1957. Tato měření byla provedena ve skupině Jiřího Tolmana, který byl vůdčí světovou osobností ve výzkumu generování a měření přesné frekvence a času. Další úspěch přišel na světové výstavě EXPO 1958 v Bruselu, kde ústav získal zlaté medaile za samočinný počítač na principu pravděpodobnosti a přístroj pro rezonanční transformaci signálů.\nPočátkem šedesátých let Jiří Tolman inicioval v ústavu výzkum v kvantové elektronice. Ten se zprvu zaměřil na studium paramagnetických látek a na výzkum čpavkového MASERu. Skupina vedená Viktorem Trkalem spustila první československý maser 26. března 1963. Byla to průlomová událost v oboru kvantové elektroniky a laserové fyziky v Československu. (Tento maser lze vidět ve stálé expozici Národního technického muzea.) Brzy poté, začátkem května 1963, následovalo spuštění rubínového LASERu Janem Blablou. V roce 1967 byla v ústavu provedena ve spolupráci s Fakultní nemocnicí na Bulovce první oční laserová operace u nás. Bylo vyrobeno několik oftalmokoagulátorů a předáno očním klinikám v Praze, Mostě a Bratislavě.\n\nÚsilí věnované přesnému času a frekvenci přineslo světově uznávané a využívané výsledky. Především metoda časového transferu s pomocí synchronizačních impulzů televizního vysílání, kterou navrhl Jiří Tolman, byla celosvětově používána až do relativně nedávné doby. V 90. letech postupně přebíraly její funkci systémy GPS.\n\nVelmi užitečným nástrojem pro diagnostiku polovodičových materiálů se stala metoda SIMS (Secondary Ions Mass Spectroscopy), implementovaná v ústavu v roce 1974. Zvláštního mezinárodního uznání dosáhl Zdeněk Šroubek svým příspěvkem k porozumění procesů přenosu povrchového náboje.\n\nKoncem šedesátých a začátkem sedmdesátých let byla v URE vyvinuta příprava červených a zelených LED z GaP epitaxním růstem z kapalné fáze, které měly nejvyšší účinnost přeměny elektrického proudu na světlo v celém východním bloku. Technologie byla předána do Tesly Vrchlabí. Práce ve výzkumu přípravy viditelných LED byly oceněny cenou AV ČR.\n\nV 70. letech byla vyvinuta příprava výkonných IČ emisních diod z GaAs:Si a zlepšené varianty s tzv. optickým oknem emitující 10-20 mW při 100 mA v oboru vlnových délek 920 až 970 nm. Technologie jejich přípravy byla předána do Tesly Blatná. Tyto práce byly v roce 1979 oceněny jako nejvýznamnější průmyslová aplikace výsledku výzkumu v AV. V 70. letech byly také úspěšně připraveny monokrystalické vrstvy GaN a mezi prvními na světě byly připraveny monokrystalické vrstvy GaAlN na safíru. Tyto materiály jsou v současné době používány k přípravě nejúčinnějších zdrojů viditelného záření a nahrazují žárovky.\n\nOd počátku osmdesátých let byl řešen úkol vývoje polovodičových laserů pro optické komunikace v ČSSR. Spojeným úsilím tří vědeckých oddělení se postupně podařilo připravit GaAlAs/GaAs lasery pracující v kontinuálním režimu při pokojové teplotě (J. Novotný), bezdislokační podložky GaAs nutné k přípravě těchto laserů s dlouhou životností (F. Moravec) a nízkoprahové lasery GaInAsP/InP pro celou oblast vlnových délek od 1,1 μm do 1.67μm. V komunikačním pásmu 1,3 μm a 1,55 μm byly dosaženy hodnoty prahového proudu kontinuální laserové generace při pokojové teplotě 11 a 14 mA (D.Nohavica). Práce byly v roce 1989 navrženy na udělení Státní ceny.\n\nV 80. letech pak spojené úsilí ÚRE a Ústavu chemie skelných a keramických materiálů ČSAV vyústilo v ucelenou metodickou a technologickou základnu pro optické vláknové komunikace v Československu.\n\nHlavní aktivitou ÚFE je základní a aplikovaný výzkum, doplňovaný metrologií, publikační činností a výukou. Hlavními oblastmi výzkumu jsou fotonika, optoelektronika a elektronika. V těchto oblastech ÚFE rozvíjí vědeckou úroveň znalostí a zabývá se rovněž vývojem nových špičkových technologií. Jako uznání vysoké kvality výzkumu metrologie frekvence a času, bylo ÚFE pověřeno odpovědností za Státní etalon času a frekvence. Vzdělávání v oblastech výzkumu ÚFE je nedílnou součástí poslání ústavu. ÚFE je zapojeno jak do vysokoškolského tak postgraduálního studia a díky spolupráci s univerzitami přispívá ke kvalitě vzdělávání jak v tradičních tak v nově vznikajících vědních oborech.\n\nCílem výzkumného týmu je vytvořit rozsáhlou bázi poznatků v oblasti fyziky, chemie a biologie, které umožní vyvinout nové biosenzorové technologie využitelné pro studium a kvantifikaci chemických a biologických látek. Tento multidisciplinární výzkum zahrnuje široké spektrum aktivit - od výzkumu fotonických a plasmonických (nano)struktur a funkčních biomolekulárních souborů, přes vývoj optických měřících metod a systémů, až po jejich využití pro studium biomolekulárních interakcí a detekci chemických a biologických látek v oblastech jako jsou lékařská diagnostika, kontrola jakosti potravin nebo monitorování životního prostředí.\n\nVýzkumný tým provádí výzkum zaměřený na výkonové vláknové lasery a jejich využití v materiálovém průmyslu, medicíně a nelineární optice. Studuje mechanismy kombinování laserových svazků, generování a zesilování pulzů, přenos světla a jeho interakci s materiály. V oblasti nelineární optiky je hlavní pozornost věnována využití výkonových vláknových laserů pro čerpání generátorů záření ve střední infračervené oblasti s využitím v laserové spektroskopii. Ve svých aktivitách navazujeme na dlouholeté zkušenosti v oblasti pokročilých optických komunikačních systémů.\n\nVýzkumný tým se zaměřuje na studium elektronických a optických jevů na povrchu a rozhraní nanomateriálů vyvolané dopadem fotonů, iontů, elektronů a adsorbcí plynů za účelem jejich využití pro senzorické aplikace, jako zdrojů světelného záření a pro vylepšení nanodiagnostických schopností analytických metod.\n\nDlouhodobou misí týmu je výzkum nových elektrodynamických a elektronických terapeutických a diagnostických metod v biotechnologii a medicíně. K naplňování mise vyvíjí výpočetní postupy a nanotechnologií umožněné experimentální metody k analýze aktivních a pasivních elektromagnetických vlastností biomateriálů od úrovně molekulární po tkáňovou. Konkrétně vyvíjí vysokofrekvenční planární senzory a čipy pro elektromagnetickou analýzu a manipulaci biomolekulárních nanostruktur a buněk. Prioritou zájmu jsou proteinové nanostruktury se zaměřením na buněčná vlákna – mikrotubuly - z důvodu jejich zásadní biologické role v buněčném dělení a pohyblivosti a medicinské relevanci v léčebních postupech u nádorových onemocnění. Dále zkoumá endogenní luminiscenci z organismů a její využití v neinvasivní diagnostice v biomedicíně. Aktivity týmu pokrývají experimentální a teoretickou činnost společně s vývojem specializovaného experimentálního vybavení.\n\nVýzkum nového týmu Nano-optiky se zaměřuje na získávání nových poznatků o interakci světla s hmotou na nanoskopické úrovni pod hranicí difrakčního limitu světla a vývoji nových experimentálních metod k řešení aktuálních otázek v biologii, biofyzice a chemii. K tomu využíváme celou řadu experimentálních metod, převážně zaměřených na analýzu jednotlivých nanočástic nebo molekul. V našich laboratořích využíváme optickou mikroskopii, laserovou spektroskopii, kvantovou optiku, optiku blízkého pole a plazmoniku a kombinujeme měřící technologie s moderními chemickými a bioanalytickými metodami a biotechnologiemi.\n\nLaboratoř zajišťuje provoz Státního etalonu času a frekvence, tj. vytváří fyzickou aproximaci jednotky času, sekundy, a realizuje národní časovou stupnici UTC(TP), která se podílí na vytváření světového koordinovaného času UTC ve spolupráci s Mezinárodním úřadem pro váhy a míry (BIPM). Laboratoř zajišťuje metrologickou návaznost na Státní etalon a poskytuje služby (kalibrace, expertní činnost) na nejvyšší metrologické úrovni v ČR pro potřeby průmyslu a dalších subjektů, např. kalibračních laboratoří.\n\n"}
{"id": "695293", "url": "https://cs.wikipedia.org/wiki?curid=695293", "title": "Delapparentia", "text": "Delapparentia\n\nDelapparentia (pocta paleontologovi A. F. de Lapparentovi) byl rodem velkého ornitopodního dinosaura ze skupiny Iguanodontia, který žil v období spodní křídy (stupeň barrem) na území dnešního Španělska (provincie Teruel, souvrství Camarillas).\n\nFosilie představují pouze fragmentární části disartikulované kostry bez lebky, objevené již roku 1958. Dinosaura popsal roku 2011 paleontolog José Ignacio Ruiz-Omeñaca, když již v roce 2006 použil toto vědecké jméno ve své dizertaci. Typový a jediný dnes známý druh je \"D. turolensis\". Druhové jméno je odvozeno od názvu místa objevu dinosaura - provincie Teruel. Dinosaurus byl dlouhý asi 7 metrů a mohl vážit přibližně 3 tuny.\n\n\n"}
{"id": "695303", "url": "https://cs.wikipedia.org/wiki?curid=695303", "title": "Achuza (Haifa)", "text": "Achuza (Haifa)\n\nAchuza (: אחוזה, též Achuzat Šmu'el, אחוזת שמואל, doslova \"Šmu'elova čtvrť\") je čtvrť v jihozápadní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce necelých 300 metrů, cca 4 kilometry jihozápadně od centra dolního města. Na jihu s ní sousedí čtvrť Ramat Eškol, na východě čtvrť Ramat Ben Gurion a Romema, na severu čtvrť Šambur. Nachází se na vyvýšených terasách, které člení hluboká údolí, jimiž protékají četná vádí. Na západní straně je to Nachal Ezov, na jihozápadní Nachal Achuza. Na severovýchod tečou přítoky vádí Nachal Giborim. Údolí těchto sezónních toků jsou souvisle zalesněna. Čtvrtí prochází lokální silnice číslo 672 v ose třídy \"Chorev\", která je hlavní osou této oblasti. Populace je židovská.\n\nByla zřízena ve 20. letech 20. století jako nové předměstí na hřbetu Karmelu. Později byla zástavba doplněna novými obytnými soubory. Plocha této městské části dosahuje 1,62 kilometru čtverečního). V roce 2008 tu žilo 5800 lidí.\n\n"}
{"id": "695304", "url": "https://cs.wikipedia.org/wiki?curid=695304", "title": "Oliver Sandys", "text": "Oliver Sandys\n\nOliver Sandys (7. října 1886, Hinthada, dnes Barma – 10. března 1964, Sheffield, Yorkshire, Anglie) je pseudonym, který používala britská spisovatelka, scenáristka a herečka Laura Marguerite Florence Jervisová. Používala také několik dalších jmen a přezdívek jako Countess Barcynska, Hélène Barcynska, Marguerite Florence Barclay, Mrs. Armiger Barczinsky, Marguerite Caradoc Evans, Marguerite Evans, Armiger Barclay nebo Marguerite Barclay.\n\nLaura Marguerite Jervisová se narodila jako dcera britského důstojníka a lékaře v tehdejší Britské Indii. Vzdělání získala v Anglii a stala se herečkou. Její zájem o divadlo byl tak veliký, že dokonce řídila regionální divadelní společnost. Jejím prvním manželem byl polský spisovatel Armiger Barczinsky (1861–1930) (psal pod pseudonymem Armiger Barclay). Druhým jejím manželem byl od roku 1933 velšský spisovatel Caradoc Evans (1878–1945).\n\nByla také velmi plodnou spisovatelkou. Napsala téměř 40 románů pod pseudonymem Oliver Sandys a přes dvacet pod pseudonymem Countess Barcynska. Psala také povídky pro časopisy, takže celkový počet jejích prací překročil číslo 130. Několik jejích románu bylo v éře němého filmu zfilmováno (na několika se podílela také jako scenáristka), za zmínku stojí především titul \"Pleasure Garden\" (Zahrada rozkoše) z roku 1926, což je filmový debut Alfreda Hitchcocka.\n\n"}
{"id": "695307", "url": "https://cs.wikipedia.org/wiki?curid=695307", "title": "Achuza", "text": "Achuza\n\nPojem Achuza nebo Ahuza (: אחוזה) může označovat:\n"}
{"id": "695309", "url": "https://cs.wikipedia.org/wiki?curid=695309", "title": "Kyperská rallye 2010", "text": "Kyperská rallye 2010\n\nKyperská rallye 2010 byla dvanáctou a poslední soutěží šampionátu Intercontinental Rally Challenge 2010. Po zisku obou titulů jí vynechal tým Škoda Motorsport. Zvítězil Nasser Al-Attiyah s vozem Ford Fiesta S2000. Soutěž měřila 229,3 km a měla 14 rychlostních zkoušek.\n\nČtvrteční speciální test vyhrál Al-Attiyah, druhý byl Andreas Mikkelsen a třetí Jaromír Tarabus. Problémy s diferenciálem měl Martin Prokop. Další testy ale Prokop vyhrál a posunul se na druhé místo. Mikkelsen odstoupil po poruše motoru a Bryan Bouffier poškodil zavěšení a ztratil 25 minut. Na pátou pozici se posunul Roman Kresta, který vedl skupinu N. Během odpoledne se Prokop dostal do čela před Al-Attiyaha a vyhrál i večerní divácký test. Na třetím místě je Fenghali a čtvrtý Tarabus. \n\nProkop vítězí v prvním testu druhé etapy, ale v druhém mu praskla poloosa a propadl se až na třetí pozici. Al-Attiyah se posunul opět do vedení a udržoval jej před Fenghalim. Po Prokopě jezdecké chybě byl třetí Tarabus. Bouffier ulomil zavěšení kola a ze soutěže odstupuje. Al-Attiyah vedení udržel a zvítězil. Druhý byl Fenghali a třetí Prokop, který v závěru předstihl Tarabuse. Kresta skončil šestý a vyhrál skupinu N.\n\n"}
{"id": "695311", "url": "https://cs.wikipedia.org/wiki?curid=695311", "title": "Rudolf Bartonec", "text": "Rudolf Bartonec\n\nRudolf Bartonec (14. dubna 1916 Ostrava – 22. prosince 2002 Zlín) byl český fotbalista, záložník a útočník, reprezentant Československa.\n\nV lize odehrál 184 utkání a dal 48 gólů. Hrál za SK Slezská Ostrava (Baník) (1937 – 1940) a Baťu Zlín (1940 – 1947).\n\nZa československou reprezentaci odehrál roku 1946 dvě utkání (přátelské zápasy se Švýcarskem a Jugoslávií).\n\n"}
{"id": "695313", "url": "https://cs.wikipedia.org/wiki?curid=695313", "title": "Ramat Eškol (Haifa)", "text": "Ramat Eškol (Haifa)\n\nRamat Eškol (: רמת אשכול, doslova \"Eškolova výšina\") je čtvrť v jihozápadní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce necelých 300 metrů, cca 4,5 kilometru jihozápadně od centra dolního města. Na východě s ní sousedí čtvrť Ramat Begin, na severu čtvrť Achuza. Nachází se na vyvýšené terase, kterou ohraničují hluboká údolí, jimiž protékají četná vádí. Na severní straně je to Nachal Achuza, na jihu Nachal Amiram. Údolí těchto sezónních toků jsou souvisle zalesněna. Jižně odtud končí zastavěné území města a začíná volná zalesněná krajina pohoří Karmel. Hlavní dopravní osou této oblasti je třída \"Derech Weinshall\". Populace je židovská.\n\nByla zřízena jako součást masivní bytové výstavby, která od poloviny 70. let 20. století probíhala v této části města, v jejímž rámci došlo k rozšíření rezidenčních ploch. Plocha této městské části dosahuje 0,9 kilometru čtverečního). V roce 2008 tu žilo 3680 lidí. Pojmenována je podle Leviho Eškola, bývalého izraelského premiéra.\n\n"}
{"id": "695315", "url": "https://cs.wikipedia.org/wiki?curid=695315", "title": "CTS Eventim", "text": "CTS Eventim\n\nCTS (Computer Ticket Service) EVENTIM AG & Co. KGaA je evropská, původem německá firma zaměřená na prodej vstupenek na hudební, sportovní a jiné kulturní akce. \n\nEventim vstoupil na český trh v roce 2009, kdy vznikla pobočka Eventim CZ. Prodejní síť v Česku tvoří mj. prodejny Bontonland či síť městských informačních center. \nZákazníci si mohou rovněž zakoupit vstupenky přes webové stránky společnosti.\n\n"}
{"id": "695324", "url": "https://cs.wikipedia.org/wiki?curid=695324", "title": "Ramat Begin", "text": "Ramat Begin\n\nRamat Begin (: רמת בגין, doslova \"Beginova výšina\") je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce necelých 300 metrů, cca 5 kilometrů jižně od centra dolního města. Na východě s ní sousedí čtvrť Ramat Golda, na západě Ramat Eškol, na severozápadě čtvrť Achuza, na jihu Hod ha-Karmel. Nachází se na vyvýšených terasách, které člení hluboká údolí, jimiž protékají četná vádí. Na západní straně je to Nachal Amiram, na jihu Nachal Ovadja. Údolí těchto sezónních toků jsou souvisle zalesněna. Po severním okraji čtvrtě prochází lokální silnice číslo 672 v ose třídy \"Sderot Aba Chuši\", která je hlavní osou této oblasti. Populace je židovská.\n\nByla zřízena jako součást masivní bytové výstavby, která od poloviny 70. let 20. století probíhala v této části města, v jejímž rámci došlo k rozšíření rezidenčních ploch. Plocha této městské části dosahuje 1,26 kilometru čtverečního). V roce 2008 tu žilo 4920 lidí. Pojmenována je podle Menachema Begina, bývalého izraelského premiéra.\n\n"}
{"id": "695325", "url": "https://cs.wikipedia.org/wiki?curid=695325", "title": "Aleš Bažant", "text": "Aleš Bažant\n\nAleš Bažant (* 31. prosince 1963) je bývalý český fotbalista, obránce, reprezentant Československa.\n\nZa československou reprezentaci odehrál roku 1985 jedno utkání (kvalifikační zápas na mistrovství světa 1986 se Švédskem), desetkrát startoval i v reprezentaci do 21 let. V lize odehrál 170 utkání a dal 7 gólů. Hrál za Duklu Praha (1982–1990), Spartu Praha (1990–1991) a TJ Vítkovice (1991–1992). Se Spartou získal roku 1991 mistrovský titul, s Duklou dvakrát Československý pohár (1985, 1990). Desetkrát startoval v evropských pohárech.\n\n\n"}
{"id": "695327", "url": "https://cs.wikipedia.org/wiki?curid=695327", "title": "Ramat Golda", "text": "Ramat Golda\n\nRamat Golda (: רמת גולדה, doslova \"Goldina výšina\") je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce přes 350 metrů, cca 5 kilometrů jižně od centra dolního města. Na jihu a jihovýchodě s ní sousedí čtvrť Hod ha-Karmel, na severu čtvrť Ramat Almogi, na západě Ramat Begin. Nachází se na vyvýšené terase, kterou ohraničují hluboká údolí, jimiž protékají četná vádí. Na jižní a jihozápadní straně je to Nachal Ovadja. Údolí těchto sezónních toků jsou souvisle zalesněna. Hlavní dopravní osou této oblasti je třída \"Sderot Aba Chuši\". Populace je židovská.\n\nByla zřízena jako součást masivní bytové výstavby, která od poloviny 70. let 20. století probíhala v této části města, v jejímž rámci došlo k rozšíření rezidenčních ploch. Plocha této městské části dosahuje 0,72 kilometru čtverečního). V roce 2008 tu žilo 2280 lidí. Pojmenována je podle Goldy Meirové, bývalé izraelské premiérky.\n\n"}
{"id": "695328", "url": "https://cs.wikipedia.org/wiki?curid=695328", "title": "Shannon Elizabeth", "text": "Shannon Elizabeth\n\nShannon Elizabeth (* 7. září 1973 Houston, Texas) je americká herečka a bývalá modelka, známá z komedií\" Scary Movie: Děsnej biják\" a prvních dvou dílů série \"Prci, prci, prcičky\", v nichž si zahrála českou studentku Naďu. Objevila se také v thrillerech \"Prokletí\", \"13 duchů\" a romantickém dramatu \"Láska nebeská\".\n\nJejí otec má syrský původ a matka anglické, irské, německé a čerokézské předky. Narodila se v Houstonu a vyrostla v texaském Waco. Na střední škole hrála tenis a uvažovala o profesionální kariéře. Předtím než se vydala na hereckou dráhu pracovala jako modelka.\n\nV srpnu 1999 pózovala nahá pro pánský časopis \"Playboy\". V letech 2000 a 2003 se objevila v \"Maximu\". V červnu 2008 pak byla na obálce tohoto magazínu.\n\nSvůj zjev a hlas poskytla postavě Sereny St. Germaine ve videohře z roku 2004 s názvem \"James Bond 007: Everything or Nothing\".\n\nZúčastnila se šestého ročníku americké taneční soutěže celebrit \"Dancing with the Stars\", obdoby \"StarDance ...když hvězdy tančí\", v níž se stal jejím partnerem Derek Hough. Pár vypadl sedmý večer.\n\nVztah k pokeru popsala jako svou „druhou kariéru“. Je označována za \"„jednu z nejlepších celebrit hrajících poker.“\" Las Vegas navštěvuje až třikrát do měsíce, kde hraje pokerové turnaje profesionálů. Účastnila se hlavního turnaje Světové série pokeru 2005 (World Series of Poker) a v lednu 2006 vyhrála prémii 55 000 dolarů, když triumfovala na otevíracím pokerovém turnaji hotelu Caesars Palace poté, co porazila 83 celebrit a profesionálních hráčů.\n\nV letech 2006 a 2007 ve Světovém poháru získsla čtyřikrát finanční prémii, ale z hlavního turnaje brzy vypadla. V roce 2007 se probojovala do semifinále turnaje společnosti NBC \"National Heads-Up Poker Championship\", když zůstala u stolu jen s profesionály. Byla vyřazena pozdějším vítězem Paulem Wasickem. Mezi čtyřmi soupeři, které porazila byli tři šampióni turnajů Světové série: Jeff Madsen, Barry Greenstein a Humberto Brenes.\n\nPro svůj částečný libanonský původ se v květnu 2010 rozhodla nastoupit za národní tým Libanonu ve Světovém poháru družstev konaném v Las Vegas.\n\nDeset let udržovala vztah s Josephem D. Reitmanem, v letech 2002–2005 byli v manželském svazku. Pár se rozešel v březnu 2005 a herečka požádala o rozvod v červnu téhož roku.\n\nPo vyřazení ze soutěže \"Dancing with the Stars\" v dubnu 2008, navázala vztah s tanečním partnerem Derekem Houghem, který skončil v srpnu příštího roku.\n\nSpolu s bývalým manželem Reitmanem založili neziskovou organizaci na záchranu zvířat \"Animal Avengers\", která se věnuje záchraně domácích zvířat, nalézání jejich nových majitelů, stejně tak podílí na regulaci populace, vykonává poradní a preventivní činnost před krutým zacházením se zvířaty. Pokerový tým Bodog přispěl výhrou přesahující $50 000 nadaci Animal Avengers v rámci pokerového turnaje celebrit konaného 8. října 2005.\n\n"}
{"id": "695333", "url": "https://cs.wikipedia.org/wiki?curid=695333", "title": "Ivan Bilský", "text": "Ivan Bilský\n\nIvan Bilský (16. července 1955 – 22. ledna 2016) byl slovenský fotbalista, útočník a záložník, reprezentant Československa.\n\nV lize odehrál 180 utkání a dal 23 gólů. Hrál za AC Nitra (1973–1974), Duklu Praha (1974–1980) a Duklu Banská Bystrica (1980–1982). Ve druhé nejvyšší soutěži hrál i za TTS Trenčín. S Duklou Praha získal dvakrát mistrovský titul (1977, 1979). Vítěz slovenského a finalista československého poháru 1981. V Poháru mistrů evropských zemí nastoupil ve 3 utkáních a v Poháru UEFA v 8 utkáních. Za československou reprezentaci odehrál v letech 1977–1978 osm utkání, třikrát startoval i v reprezentačním B mužstvu a šestkrát v reprezentaci do 21 let (dal zde 1 gól).\n\n\n"}
{"id": "695335", "url": "https://cs.wikipedia.org/wiki?curid=695335", "title": "Ramat Almogi", "text": "Ramat Almogi\n\nRamat Almogi (: רמת אלמוגי, doslova \"Almogiho výšina\") je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce okolo 350 metrů, cca 4,5 kilometrů jižně od centra dolního města. Na jihozápadě s ní sousedí čtvrť Ramat Golda, na jihovýchodě Hod ha-Karmel, na severu Ramot Remez, na východě Savijonej ha-Karmel a Ramat Alon. Nachází se na vyvýšené terase, kterou ohraničují hluboká údolí, jimiž protékají četná vádí. Na jihozápadní straně je to Nachal Ovadja. Na severu terén klesá do povodí vádí Nachal Giborim. Údolí těchto sezónních toků jsou souvisle zalesněna. Hlavní dopravní osou této oblasti je třída \"Sderot Aba Chuši\" (lokální silnice číslo 672). Populace je židovská.\n\nByla zřízena jako součást masivní bytové výstavby, která od poloviny 70. let 20. století probíhala v této části města, v jejímž rámci došlo k rozšíření rezidenčních ploch. Plocha této městské části dosahuje 0,32 kilometru čtverečního). V roce 2008 tu žilo 1970 lidí. Pojmenována je podle Josefa Almogiho, bývalého starosty Haify.\n\n"}
{"id": "695338", "url": "https://cs.wikipedia.org/wiki?curid=695338", "title": "Vladimír Bína", "text": "Vladimír Bína\n\nVladimír Bína (7. prosince 1909 – 15. října 1988) byl český fotbalista, útočník a záložník, reprezentant Československa.\n\nV lize odehrál 261 utkání a dal 40 gólů. Hrál za Viktorii Plzeň (1932–1948). Dvakrát startoval ve Středoevropském poháru a dal zde jeden gól.\n\nZa československou reprezentaci odehrál roku 1933 jeden zápas (přátelské utkání s Rakouskem). Gól v utkání nevstřelil.\n\nKrátce se věnoval i trenérské činnosti, v letech 1953–1954 vedl klub Tankista Praha.\n\n"}
{"id": "695344", "url": "https://cs.wikipedia.org/wiki?curid=695344", "title": "Savjonej ha-Karmel", "text": "Savjonej ha-Karmel\n\nSavjonej ha-Karmel (: , někdy též Savjonej Denja, ) je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce okolo 400 metrů, cca 6 kilometrů jihojihovýchodně od centra dolního města. Na jihu a jihozápadě s ní sousedí čtvrť Hod ha-Karmel, na jihovýchodě Haifská univerzita, na severozápadě Ramat Golda a Ramat Almogi a na severu Ramat Alon. Nachází se na vyvýšené terase, kterou ohraničují hluboká údolí, jimiž protékají četná vádí. Na západní straně je to Nachal Ovadja. Na východě terén klesá do vádí Nachal Katija, k severu míří Nachal Ben Dor. Údolí těchto sezónních toků jsou souvisle zalesněna. Hlavní dopravní osou této oblasti je třída \"Sderot Aba Chuši\" (lokální silnice číslo 672), ze které tu k východu odbočuje silnice číslo 705 do města Nešer. Populace je židovská.\n\nByla zřízena jako součást masivní bytové výstavby, která od poloviny 70. let 20. století probíhala v této části města, v jejímž rámci došlo k rozšíření rezidenčních ploch. Plocha této městské části dosahuje 1,56 kilometru čtverečního). V roce 2008 tu žilo 2210 lidí (z toho 1990 Židů).\n\n"}
{"id": "695348", "url": "https://cs.wikipedia.org/wiki?curid=695348", "title": "Společenství mládeže v Římskokatolické církvi v Česku", "text": "Společenství mládeže v Římskokatolické církvi v Česku\n\nSpolečenství mládeže či společenství mladých, zkráceně často spolčo nebo jen společenství, je v prostředí římskokatolické církve v českých zemích označení pro neformální skupinu lidí (většinou mladých), která se scházejí za účelem uskutečňování různých aktivit na křesťanském základě. Podobná společenství však v některých farnostech mají i dospělí, někdy i specializovaně, například rodiče, senioři, sboristé a muzikanti atd.\n\nExistence a činnost takové skupiny bývá zpravidla navázána na příslušnou farnost, popřípadě koordinována vikariátním kaplanem pro mládež, případně při církevních řádech nebo křesťansky zaměřených hnutích či spolcích, a mohou být i tematicky vyhraněná, například zaměřená na vysokoškoláky, hudební činnost atd. Koordinační centra pro mládež existují v jednotlivých diecézích a arcidiecézích, vrcholným koordinačním orgánem pak je Sekce pro mládež při České biskupské konferenci. Tento organizační útvar se sám označuje za společenství, jehož členem jsou zaměstnanci Sekretariátu Sekce pro mládež ČBK, zaměstnanci arcidiecézních a diecních center pro mládež při jednotlivých biskupstvích a dobrovolní členové stálých týmů (týmáci) diecézních center života mládeže.\n\nPodle Aleše Opatrného se povrchnímu pozorovateli může zdát, že je vlastně do našeho prostoru vneslo a nejvíce podporuje hnutí Fokoláre, avšak podle Opatrného nejsou jejich objevem ani nejsou jediní, kdo ho propagují. Podporu „základních společenství“ (Basisgemeinden) požadovala též biskupská synoda v roce 1987 a důraz na „spiritualitu společenství“ kladl též papež Jan Pavel II. v listu \"Novo millennio ineunte\".\n\nPastoralista Aleš Opatrný v souvislosti s farní pastorací píše o tzv. malých společenstvích, pod něž lze řadit různé představy od buchtových nebo kafových dýchánků až po skutečné sdílení života, ale optimálně je to ze sociologického hlediska společenství čítající optimálně kolem osmi lidí, nejvýš deset až dvanáct, jehož členové mají užší osobní vazby, přičemž každé společenství má, podobně jako rodiny, svou historii i své krize, a ne každé je životaschopné. Některá širší farní společenství mohou spíše odpovídat sociologickému pojmu komunita jako označení místa, kde člověk může získávat emocionální podporu, ocenění a praktickou pomoc v každodenním životě.\n\nPrvní církevní obce, ale zřejmě i společenství Ježíšových posluchačů a žáků za jeho pozemského života, vznikaly v domech jako tehdy obvyklá domácí společenství. Později vznikala mnišská společenství. Poté Opatrný v historickém exkursu zmiňuje až moderní hnutí v církvi 20. století, například malé radikální komunity uvnitř klasických řádů a dále skupiny vzniklé z novodobých hnutí, jako jsou Fokoláre či charizmatická obnova, případně volnější společenství, například modlitební skupiny Taizé, skupiny Medžugorje aj.).\n\nMalá společenství nejčastěji vznikají vlivem člověka, který má schopnost shromažďovat lidi, což může být jak kněz, tak laik. Podle Opatrného většinou bývá lepší, když společenství vznikala a vznikají bez závislosti na knězi, aby se z něj nestal „sbor učedníků důstojného pána nebo fan klub oblíbeného kněze“ spíše než místo vzájemného obohacování a růstu k dospělému křesťanskému životu. Jindy společenství vznikne společným zážitkem například v rámci společné poutě, cesty, vycházky, exercicií, kurzu, společné přípravy ke svátostem a podobně, nebo při společném plnění nějakého úkolu ve farnosti nebo může být jádrem společenství nějaká širší rodina či skupina rodin.\n\nOsoby s vůdčí či reprezentační rolí se někdy nazývají animátoři, takový člověk by neměl být považován za vlastníka, vedoucího ani diktátora skupiny. Podle Opatrného by to měl být člověk, který společenství spíše stmeluje a je empatický, nemusí však být nejchytřejší ani nejzkušenější.\n\nV typologii farností lze rozlišit farnosti tak rozsáhlé a strukturované, že v nich můžeme nacházet skupinu nebo dokonce několik skupin mladých lidí. V některých farnostech se mladí lidé sice vyskytují za účelem splnění „nedělní povinnosti“, ale navzájem spolu příliš nekomunikují. V některých farnostech existují nestabilní skupinky mladých lidí, kteří se navzájem znají, a v malých farnostech mnohdy mladí návštěvníci nenajdou vrstevníky. Pro osamělého člověka nebo malou skupinku z venkovské farnosti mají podle Aleše Opatrného nesrovnatelně větší přítažlivost diecézní setkání mladých.\n\nPro farní společenství je charakteristická jistá míra otevřenosti, která by však neměla být na úkor jeho soudržnosti a hloubky meziosobních vztahů. Za riziko je považováno, že elitní skupinky, „partičky“, mohou narušovat jednotu farního společenství a hrát roli vnitrofarních sekt, opačným rizikem je ovšem farnost bez skutečných meziosobních vztahů. Funkční společenství musí stát na společném programu a nemůže zahrnovat lidi, mezi nimiž existuje trvalá meziosobní napětí nebo trvale nevyřešené vztahy. Věková homogenita (za předpokladu splnění předchozích podmínek) už nemusí být tak důležitá. Za velkou zátěž Opatrný považuje, pokud některý z členů společenství dlouhodobě zaplňuje program svými problémy nebo i jedním problémem, jakoby ostatní tu byli jen proto, aby ho donekonečna řešili, nebo dva či tři vášniví diskutéři, kteří sami zaplňují program a nikoho jiného ani žádné jiné téma prakticky nepřipustí. Společenství podle Opatrného unese jen omezený počet členů, kteří se převážně vezou a fakticky k životu společenství nepřispívají, zejména pokud si tito lidé nesebekriticky stěžují na to, že je společenství neuspokojuje.\n\nCharakteristické pro formálnější společenství bývají pravidelné schůzky s více či méně stanoveným a organizovaným programem. Nemá-li společenství prakticky žádný program nebo je-li program dlouhodobě jen improvizován, společenství podle Opatrného strádá a spíš dříve než později se rozpadne. Aleš Opatrný zmiňuje jako příklady činnosti vysloveně náboženské jako modlitba, čtení písma či studium, fakticky se však farní společenství mladých často společně věnují i například sportovním nebo turistickým aktivitám, které nemusí mít prvoplánově náboženské téma, například pořádání výletů, dětských táborů, návštěv kulturních akcí nebo aktivní umělecké činnosti atd.\n\n\n\n\n\n\n\n\n\n"}
{"id": "695353", "url": "https://cs.wikipedia.org/wiki?curid=695353", "title": "Günter Bittengel", "text": "Günter Bittengel\n\nGünter Bittengel (* 14. července 1966) je bývalý český fotbalista německé národnosti, útočník, trenér, reprezentant Československa a České republiky.\n\nZa československou reprezentaci odehrál roku 1987 – 1991 čtyři utkání, roku 1995 reprezentoval jednou i Českou republiku. Dvakrát startoval v olympijském výběru a 14x v reprezentaci do 21 let (dal zde 3 góly). V lize odehrál 189 utkání a dal 25 gólů. Hrál za Duklu Praha (1985 – 1991), německý Bayer Uerdingen (1991 – 1996) a Chmel Blšany (1997 – 2001). S Duklou získal roku 1990 Československý pohár. 16x startoval v evropských pohárech a dal zde tři branky. Jako trenér vedl Chmel Blšany, Viktorii Žižkov či Duklu Praha.\n\n\n"}
{"id": "695361", "url": "https://cs.wikipedia.org/wiki?curid=695361", "title": "Hod ha-Karmel", "text": "Hod ha-Karmel\n\nHod ha-Karmel (: הוד הכרמל, doslova \"Nádhera Karmelu\", též nazývána Denija, דניה) je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce od 200 do 400 metrů, cca 5,5 kilometrů jižně od centra dolního města. Na severu s ní sousedí čtvrtě Ramat Golda, Ramat Almogi a Ramat Begin, na východě Savijonej ha-Karmel a Haifská univerzita. Má podobu podlouhlého sídelního pásu, který zaujímá vrcholové partie sídelní terasy. Tu ohraničují hluboká údolí, jimiž protékají četná vádí. Na jižní straně je to povodí Nachal Galim s přítokem Nachal Neder, na severu Nachal Ovadja. K východu se svažuje vádí Nachal Katija. Údolí těchto sezónních toků jsou souvisle zalesněna a jižně odtud již začíná volná zalesněná krajina pohoří Karmel. Severovýchodním okraje oblasti probíhá třída \"Sderot Aba Chuši\" (lokální silnice 672). Populace je židovská.\n\nJejí výstavba započala v 60. letech 20. století. Plocha této městské části dosahuje 3,04 kilometru čtverečního). V roce 2008 tu žilo 4720 lidí (z toho 4670 Židů).\n\n"}
{"id": "695370", "url": "https://cs.wikipedia.org/wiki?curid=695370", "title": "Jaroslav Bohata", "text": "Jaroslav Bohata\n\nJaroslav Bohata (8. října 1901 – ) byl český fotbalista, útočník, reprezentant Československa. \n\nZa československou reprezentaci odehrál roku 1922 jeden zápas (přátelské utkání s Itálií). Hrál za Slavii Praha (1913–1916) a Viktorii Žižkov. Se Slavií vyhrál roku 1913 mistrovství Českého svazu fotbalového. Jeho bratr Otto Bohata byl rovněž fotbalistou a působil ve Slavii ve stejné době, bývali tudíž často zaměňováni – Otto ČSR nereprezentoval, ale získal titul amatérského mistra Evropy roku 1911 pro Čechy.\n\nZa Hajduk Split odehrál jeden zápas v I. jugoslávské lize, v němž jednou skóroval (1922/23).\n\n\n"}
{"id": "695373", "url": "https://cs.wikipedia.org/wiki?curid=695373", "title": "Hasan Prishtina", "text": "Hasan Prishtina\n\nHasan Prishtina (1873, Vučitrn - 1933, Soluň) byl politickým předákem kosovských Albánců v první polovině 20. století. Zvolen byl již do osmanského parlamentu ve volbách v roce 1908, poté jeho politická kariéra úspěšně pokračovala. Prishtina se stal později premiérem již nezávislé Albánie na počátku 20. let minulého století. Později upadl ale v nemilost vůdčí osobnosti meziválečné Albánie - Ahmeda Zogu - a byl donucen emigrovat.\n\nPrishtina se narodil v roce 1873 ve Vučitrnu do bohaté zemědělské rodiny Berishů. V Soluni vystudoval gymnázium a pokračoval poté ve studiích na právnické fakultě v Istanbulu. Po mladoturecké revoluci v roce 1908 byl zvolen za poslance osmanského parlamentu. V té chvíli si změnil své příjmení z rodného Berisha na Prishtina a dodal k němu přízvisko \"beg\". Ve funkci byl jedno volební období; poté již zvolen do parlamentu nebyl. Namísto toho se sešel s řadou nespokojenců a rozhodl se, že je nezbytné proti mladoturecké vládě vést ozbrojený boj. 2. července 1912 vydal prohlášení, že Albánci nejsou proti Osmanské říši, ale proti nové moci a že případné vyjednávání o autonomním statusu Albánců v Turecku je možné jen v případě, že nebude mladoturecká moc svržena. Bylo zahájeno povstání, které brzy přerostlo do nemalých rozměrů a účastnilo se jej několik desítek tisíc lidí. Později se připojilo i katolické severoalbánské obyvatelstvo. Zpočátku povstalci udržovali spojení i s nedalekým srbským královstvím, avšak protože se zájmy kosovských Albánců a srbské vlády velmi rychle rozešly, bylo nakonec přerušeno a Prishtina se stal jedním z protivníků bělehradské vlády. V srpnu 1912 formuloval autonomistické požadavky pro Albánce a zaslal je turecké vládě (tzv. \"Čtrnáct bodů Hasana Prishtiny\"). Očekával odpověď do 48 hodin, jinak by mohli vzbouřenci obsadit Skopje. Osmanská vláda sice souhlasila s drtivou většinou požadavků, neodpověděla však ve vyhlášeném termínu a tak 11. srpna oddíly věrné Prishtinovi bez boje skutečně Skopje obsadily.\n\nBěhem balkánských válek se Prishtina pokoušel zamezit případným plánům Srbska, Řecka či Černé Hory na rozdělení Albánci osídlených oblastí (mezi území těchto států). \n\nPo vyhlášení nezávislosti Albánie podpořil Hasan Prishtina novou vládu pod vedením Ismaila Qemaliho. V roce 1913 krátce zastupoval post ministra v této vládě. 17. května 1914 pak získal místo ministra pošt na základě rozhodnutí albánského knížete Wilhelma Wieda. Po vypuknutí první světové války byla Albánie okupována cizími mocnostmi a Prishtina strávil většinu svého času tehdy v Itálii. \n\nNa konci války se kolem Prishtiny postupně zformovalo uskupení Rady národní obrany Kosova, které usilovalo o odtržení Albánci osídlených oblastí Království SHS a jejich připojení k Albánii. K tomu se pokoušel získat i podporu různých mocností (např. Francie), avšak jeho požadavky a postoje nebyly vyslyšeny. Poté, co se boj ukázal jako marný a srbská vojska získala oblast Kosova pod svoji kontrolu, odešel Prishtina do Vídně. Tam zůstal až do roku 1919, kdy se vrátil zpět do Albánie, kde úspěšně kandidoval do místního parlamentu.\n\nPrishtina byl velký protivník Ahmeda Zogua, albánského premiéra, prezidenta a později i krále. Zogu spolupracoval s jugoslávskou vládou, což bylo pro Prishtinu nepřijatelné. Ten naopak hledal podporu jak proti jihoslovanskému státu bojovat, kterou našel u makedonské organizace VMRO, se kterou navázal spolupráci již v lednu 1921. Oba měli společný cíl - odstranění srbské správy v oblastech dnešní Severní Makedonie. Z Albánie samotné Prishtina emigroval.\n\n7. prosince 1921 se stal Hasan Prishtina rozhodnutím regentské rady premiérem Albánie. Jeho vláda však fungovala několik dní, neboť krátce poté, co se rozhodl nahradit právě Zogua Bajramem Currim ve funkci hlavního velitele ozbrojených sil, došlo k vzpouře. Zogu shromáždil své oddané a táhl směrem na Tiranu. Pristhina následně 11. prosince podal svoji rezignaci a odešel ze země.\n\nV letech 1923 a 1924 byl Prishtina členem albánské delegace vlády Fana S. Noliho, která na půdě Společnosti národů protestovala proti postupům jugoslávských sil v Kosovu. Po návratu Zogua k moci na konci roku 1924 musel Prishtina opustit Albánii navždy a uchýlil se do Soluně. Krátce byl také držen ve vězení v Bělehradě. Zemřel násilnou smrtí v roce 1933, zavraždil jej Albánec Ibrahim Çelo. Důvod atentátu není dodnes znám.\n"}
{"id": "695374", "url": "https://cs.wikipedia.org/wiki?curid=695374", "title": "Kamil Odehnal", "text": "Kamil Odehnal\n\nKamil Odehnal (1. července 1925 Brno, Československo – 2. prosince 2010 Ostrava, Česko) byl československý zápasník, ligový a reprezentační trenér. Pětkrát vybojoval titul mistra Československa, z toho dvakrát v řeckořímském (1950, 1952) a třikrát ve volném stylu (1950, 1953, 1954). Později trénoval ligové družstvo Baníku Ostrava a československou reprezentaci.\n\nZápasu se věnoval také jeho bratr Evžen.\n"}
{"id": "695375", "url": "https://cs.wikipedia.org/wiki?curid=695375", "title": "Giv'at Downes", "text": "Giv'at Downes\n\nGiv'at Downes (: גבעת דאונס, doslova \"Vrch Downesové\", nazývána též Achuza ha-Ejlona, אחוזה העליונה) je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce přes 300 metrů, cca 4 kilometry jižně od centra dolního města. Na severu s ní sousedí čtvrť Ramat Ben Gurion, na jihu Ramat Golda a Ramat Begin, na východě Ramot Remez, na západě Achuza. Zaujímá vrcholové partie a severní svahy sídelní terasy. Tu ohraničují hluboká údolí, jimiž protékají četná vádí. Na západní straně je to Nachal Achuza, na severu přítoky Nachal Giborim. Dopravní osou je třída \"Chorev\" (lokální silnice 672). Populace je židovská.\n\nPlocha této městské části dosahuje 0,72 kilometru čtverečního). V roce 2008 tu žilo 6150 lidí (z toho 5910 Židů). Pojmenována je podle Florence Downes, příbuzné britského generála Edmunda Allenbyho,která se tu v dobách mandátní Palestiny usadila.\n\n"}
{"id": "695378", "url": "https://cs.wikipedia.org/wiki?curid=695378", "title": "Evžen Odehnal", "text": "Evžen Odehnal\n\nEvžen Odehnal (29. června 1929 Soběšice, Československo – 1995 Ostrava, Česko) byl československý zápasník, šestinásobný mistr Československa. Čtyřikrát zvítězil v řeckořímském (1953, 1954, 1955, 1956,) a dvakrát ve volném stylu (1953, 1954). \n\nZápasu se věnoval také jeho bratr Kamil.\n"}
{"id": "695379", "url": "https://cs.wikipedia.org/wiki?curid=695379", "title": "Čtrnáct bodů Hasana Prishtiny", "text": "Čtrnáct bodů Hasana Prishtiny\n\nČtrnáct bodů Hasana Prishtiny (albánsky 14 pikat e Hasan Prishtinës) byl ultimativní požadavek Hasana Prishtiny osmanské vládě, zveřejněný na začátku srpna 1912. V té době již ve velké části evropského Turecka, kde žili především Albánci, zuřilo rozsáhlé povstání, jehož cílem bylo svrhnout mladotureckou vládu, v očích albánských vzbouřenců nenáviděnou.\n\nČtrnáct bodů bylo posledním požadavkem, který albánská strana do Istanbulu zaslala. Požadavky, které Albánci vůči turecké vládě měli, byly především v oblasti samosprávy a kultury. Prishtina žádal, aby byly otevírány školy s albánským vyučovacím jazykem, dále aby se turečtí příslušníci státní správy, kteří přicházejí do Albánci osídlených oblastí, seznámili s místními zvyky, aby Albánci sloužili vojenskou povinnost pouze v Albánii či Makedonii, byly otevírány nové zemědělské školy, urychleny veřejné práce v Albánii a zajištěna amnestie vzbouřencům. S tím vším byla ochotna turecká vláda souhlasit, odmítla pouze dva požadavky – návrat zabavených zbraní a stíhání členů dvou mladotureckých vlád, Ibrahima-Haki paši a Said-paši.\n\nHasan Prishtina požadoval odpověď od osmanské vlády do 48 hodin. Za tu dobu však byli Turci schopni tento seznam pouze připravit ke zpracování, byť předběžně s celou řadou požadavků souhlasili. Protože tedy odpověď nedorazila včas, rozhodl se Prishtina 11. srpna 1912 obsadit Skopje. Většina povstalců se však krátce poté dozvěděla o rozhodnutí turecké vlády, stáhla se a albánské povstání bylo u konce.\n"}
{"id": "695381", "url": "https://cs.wikipedia.org/wiki?curid=695381", "title": "Ramat Ben Gurion", "text": "Ramat Ben Gurion\n\nRamat Ben Gurion (: רמת בן גוריון, doslova \"Ben Gurionova výšina\", nazýváno též Romema ha-Chadaša, רוממה החדשה, \"Nová Romema\") je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce cca 250 metrů, cca 3,5 kilometru jižně od centra dolního města. Na jihu s ní sousedí čtvrť Giv'at Downes, na severu Romema, na západě Achuza a na východě Ramat Sapir. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí, směřující k severu do povodí Nachal Giborim. Dopravní osou je třída \"Derech Pica\". Populace je židovská.\n\nPlocha této městské části dosahuje 0,44 kilometru čtverečního). V roce 2008 tu žilo 4580 lidí (z toho 4220 Židů). Pojmenována je podle prvního izraelského premiéra Davida Ben Guriona.\n\n"}
{"id": "695383", "url": "https://cs.wikipedia.org/wiki?curid=695383", "title": "Medina de las Torres", "text": "Medina de las Torres\n\nMedina de las Torres je španělská obec situovaná v provincii Badajoz (autonomní společenství Extremadura).\n\nObec je vzdálena 9 km od Zafry a 67 km od města Badajoz. Patří do okresu Zafra - Río Bodión a soudního okresu Zafra. Obcí prochází římská cesta Vía de la Plata ze Sevilly do Gijónu.\n\nNynější jméno obce pochází z dob arabské nadvlády. V roce 1834 se obec stává součástí soudního okresu Zafra. V roce 1842 čítala obec 610 usedlostí a 2360 obyvatel.\n"}
{"id": "695384", "url": "https://cs.wikipedia.org/wiki?curid=695384", "title": "American Birkebeiner", "text": "American Birkebeiner\n\nAmerican Birkebeiner je lyžařský maraton pořádaný každoročně v národním lese Chequamegon-Nicolet v severozápadním Wisconsinu. Jedná se o největší závod v běhu na lyžích v Severní Americe, jehož trasa měří 51 km. \n\nZávod vznikl v roce 1973 a je zařazen do světové ligy dálkových běhů Worldloppet.\n\nMaraton svým názvem připomíná hrdinství skupinky norských vojáků známých jako \"birkebeinerové\" či březonozí (protože si obalovali nohy březovou kůrou), kteří za norské občanské války v roce 1206 zachránili nemanželského syna krále Hakona III. tím, že jej na lyžích dopravili z Lillehammeru do Trondheimu. Zachránili mu tak život a umožnili mu stát se příštím králem Hakonem IV..\n\nBěh se koná poslední víkend v únoru.\n"}
{"id": "695387", "url": "https://cs.wikipedia.org/wiki?curid=695387", "title": "Finská rallye 2001", "text": "Finská rallye 2001\n\nFinská rallye 2001 byla jedenáctým podnikem Mistrovství světa v rallye 2001. Vítězem se stal Marcus Grönholm s vozem Peugeot 206 WRC.\n\nHned v prvním testu odstoupil lídr šampionátu Tommi Mäkinen s vozem Mitsubishi Lancer EVO VI. Do vedení se dostal Grönholm, druhý byl Harri Rovanperä s dalším Peugeotem a třetí Richard Burns se Subaru Impreza WRC. Všichni tři bojovali o vedení, které po první etapě získal Burns. Za ním etapu dokončil Grönholm, Markko Märtin s další Imprezou, Didier Auriol s Peugeotem, Rovanperä, kterého postihl defekt. Šestý byl Colin McRae s vozem Ford Focus RS WRC.\n\nV druhé etapě pršelo a díky tomu Burns udržoval vedení i přes nevhodnou startovní pozici, kdy čistil trať. Brzy ale přestalo pršet a Grönholm se posunul do čela. Na třináctém testu havaroval Auriol a na čtrnáctém Jani Paasonen. Pátý byl McRae, který začal zajíždět dobré výsledky. Před Burnse se na druhou pozici posunul Rovanperä. Ve třetí etapě chtěl tým Peugeot Sport jen udržet pozice. Ale Rovanperä měl defekt a i přes snahu se propadl. Na druhé místo se posunul Burns a třetí byl McRae.\n\n"}
{"id": "695388", "url": "https://cs.wikipedia.org/wiki?curid=695388", "title": "Romema (Haifa)", "text": "Romema (Haifa)\n\nRomema (: רוממה) je čtvrť v jižní části Haify v Izraeli. Nachází se v administrativní oblasti Ramot ha-Karmel, v pohoří Karmel.\n\nLeží v nadmořské výšce přes 200 metrů, cca 3 kilometry jižně od centra dolního města. Na jihu s ní sousedí čtvrť Ramat Ben Gurion, na severu Vardija, na západě Achuza a na východě Ramat Sapir. Zaujímá vrcholové partie nevelké sídelní terasy. Tu ohraničují zalesněná údolí, jimiž protékají vádí, směřující k severu do povodí Nachal Giborim. Dopravní osou jsou třídy \"Derech Pica\" jižně a \"Roš Mija\" severně odtud. Populace je židovská.\n\nByla budována od 50. let 20. století. Plocha této městské části dosahuje 0,51 kilometru čtverečního). V roce 2008 tu žilo 3570 lidí (z toho 3350 Židů).\n\n"}
{"id": "695394", "url": "https://cs.wikipedia.org/wiki?curid=695394", "title": "Intercontinental Rally Challenge", "text": "Intercontinental Rally Challenge\n\nIntercontinental Rally Challenge (IRC) je rally série pořádána SRW Ltd a schválená FIA, jejímž cílem je \"poskytnout nové možnosti pro mladé, nebo amatérské rally řidiče soutěží při národních i mezinárodních soutěžích, a zároveň nabízí pořadatelům inovaci TV konceptu vytvořené Eurosport. \"Tato série se zaměřuje na skupinu N i skupiny do 2000 cm³ (včetně Super 2000, R2 a R3).\n\nSérie se jela poprvé v roce 2006 pod názvem International Rally Challenge, v roce 2007 se přejmenovala na současný název.\n\nOd roku 2013 došlo sloučení s European Rally Champiosnhip\n"}
{"id": "695397", "url": "https://cs.wikipedia.org/wiki?curid=695397", "title": "Josef Šedivý", "text": "Josef Šedivý\n\nJosef Šedivý (* 9. července 1967 Košice) je český římskokatolický kněz a velmistr Rytířského řádu křižovníků s červenou hvězdou.\n\nNarodil se ve slovenských Košicích, oba rodiče však pocházejí z Moravské Nové Vsi. V roce 1971 se rodina přestěhovala do Teplic. Po absolvování gymnázia vystudoval Farmaceutickou fakultu Univerzity Karlovy v Hradci Králové.\n\nPoté v roce 1990 nastoupil do teologického konviktu v Litoměřicích a následně v roce 1991 začal studovat teologii na Katolické teologické fakultě Univerzity Karlovy v Praze. V roce 1994 vstoupil do řádu křižovníků s červenou hvězdou a po noviciátu a složení časných slibů pokračoval v přerušeném studiu. Školu dokončil v roce 1997, kdy také přijal kněžské svěcení z rukou biskupa Lobkowicze a byl ustanoven farářem ve Věteřově a administrátorem excurrendo ve farnosti Želetice.\n\nDne 20. června 2011 byl na dobu šesti let jmenován velmistrem řádu, opatskou benedikci přijal 14. září 2011 a téhož dne se ujal úřadu. V roce 2017 bylo jeho jmenování prodlouženo na další období.\n\n\n"}
{"id": "695401", "url": "https://cs.wikipedia.org/wiki?curid=695401", "title": "Mengabril", "text": "Mengabril\n\nMengabril je španělská obec situovaná v provincii Badajoz (autonomní společenství Extremadura).\n\nObec se nachází na levém břehu řeky Ortigas mezi Medellínem a Don Benitem. Je vzdálena 117 km od města Badajoz. Patří do okresu Vegas Altas a soudního okresu Don Benito.\n\nV roce 1834 se obec stává součástí soudního okresu Don Benito. V roce 1842 čítala obec 99 usedlostí a 341 obyvatel.\n\nBlog o Mengabrilu (Španělsky)\n"}
{"id": "695402", "url": "https://cs.wikipedia.org/wiki?curid=695402", "title": "Vladimír Borovička", "text": "Vladimír Borovička\n\nVladimír Borovička (* 25. března 1954 Děčín) je bývalý český fotbalista, brankář, trenér, reprezentant Československa.\n\nZa československou reprezentaci odchytal v letech 1984–1985 čtyři utkání. Dvakrát startoval v juniorských reprezentačních výběrech. V lize odehrál 126 utkání. Hrál za Bohemians Praha (1976–1980, 1981–1986), Duklu Banská Bystrica (1980–1981 – vojenská služba) a rakouskou Austrii Vídeň. S Bohemians získal roku 1983 historický mistrovský titul, první a dosud jediný v dějinách klubu, a probojoval se s ní do semifinále Poháru UEFA. V Poháru mistrů evropských zemí nastoupil v 1 utkání a v Poháru UEFA nastoupil v 10 utkáních.\n\nPo skončení hráčské kariéry se stal trenérem, vedl Spartu Praha, Bohemians a FK Zenit Sankt-Petěrburg, se Spartou získal jako hlavní trenér jeden titul mistra (1995).\n\n\n"}
{"id": "695406", "url": "https://cs.wikipedia.org/wiki?curid=695406", "title": "Jan Sicilský", "text": "Jan Sicilský\n\nJan Sicilský ( \"Giovanni di Sicilia\" nebo \"Giovanni di Randazzo\", 1317 – 3. dubna 1348 Catania) byl vévoda z Randazza, Athén, Neopatrie a hrabě z Malty. V letech 1342-1348 byl regentem Sicilského království.\n\nNarodil se jako jeden z mladších synů sicilského krále Fridricha II. a Eleonory, dcery neapolského krále Karla Chromého. Roku 1338 podědil po skonu staršího bratra Viléma vévodství athénské a neopatrijské. V létě roku 1342 nečekaně zesnul jeho další starší bratr a král Petr II. Jan se společně s královnou vdovou ujal regentství za nezletilého, již v září korunovaného synovce Ludvíka.\n\nByl diplomatem schopným zmírnit napětí panující mezi místními starousedlíky a katalánskou šlechtou, snažil se najít kompromis. Pokoušel se o uzavření tzv. \"míru z Catanie\" s neapolskou královnou Johanou, který ztroskotal na nesouhlasu parlamentu. Zemřel roku 1348 na morovou nákazu a byl pohřben v katedrále v Catanii.\n"}
{"id": "695407", "url": "https://cs.wikipedia.org/wiki?curid=695407", "title": "Mirandilla", "text": "Mirandilla\n\nMirandilla je španělská obec situovaná v provincii Badajoz (autonomní společenství Extremadura).\n\nObec je vzdálena 12 km od Méridy a 73 km od města Badajoz. Patří do okresu Tierra de Mérida - Vegas Bajas a soudního okresu Mérida.\n\nV roce 1834 se obec stává součástí soudního okresu Mérida. V roce 1842 čítala obec 140 usedlostí a 510 obyvatel.\n"}
{"id": "695408", "url": "https://cs.wikipedia.org/wiki?curid=695408", "title": "Dušan Borko", "text": "Dušan Borko\n\nDušan Borko (* 17. října 1958 Handlová) je bývalý slovenský fotbalista, útočník, reprezentant Československa. Za československou reprezentaci odehrál roku 1982 jedno utkání (přátelský zápas s Brazílií). V lize odehrál 199 utkání a dal 56 gólů. Hrál za Plastiku Nitra (1979–1990). Dvakrát nastoupil v evropských pohárech.\n\n\n"}
{"id": "695410", "url": "https://cs.wikipedia.org/wiki?curid=695410", "title": "František Kalousek", "text": "František Kalousek\n\nFrantišek Kalousek (20. prosince 1901, Bučovice – 5. dubna 1988, Brno) byl český archeolog a vysokoškolský pedagog, který se specializoval zejména na období eneolitu (tzv. šňůrová keramika) a raného středověku (Velká Morava). Jeho jméno je spjato především s archeologickým zkoumáním znojemského Hradiště sv. Hypolita (výzkum v letech 1949–1953 a 1954–1957) a s hradištěm Pohansko u Břeclavi (od roku 1958).\n\nOd roku 1927 působil jako učitel dějepisu, češtiny, a zeměpisu v Bučovicích, později (v letech 1940–1945) ve Slavkově u Brna.\n\nV letech 1932 až 1938 externě vystudoval filozofickou fakultu Masarykovy univerzity, obor archeologie, historie, dějiny umění. V roce 1945 získal titul PhDr. Téhož roku se stal odborným asistentem na Ústavu prehistorie a protohistorie na FF MU, v roce 1946 byl jmenován mimořádným profesorem na pedagogické fakultě, kde později (1949) zřídil pravěké oddělení historického semináře. Téhož roku započal s výzkumem velkomoravského Hradiště sv. Hypolita u Znojma. Zároveň přednášel i na fakultě filozofické.\n\nV letech 1950 až 1952 byl děkanem pedagogické fakulty brněnské univerzity, v letech 1952 až 1953 prorektorem univerzity. Roku 1954 opustil František Kalousek pedagogickou fakultu a působil na fakultě filozofické, kde od roku 1958 do roku 1970 vedl katedru prehistorie.\n\nJeho studenty mimo jiné byli:\n\n"}
{"id": "695412", "url": "https://cs.wikipedia.org/wiki?curid=695412", "title": "Cosimo I. Medicejský", "text": "Cosimo I. Medicejský\n\nCosimo I. Medicejský ( Cosimo I de' Medici [\"kozimo de medyči\"] (12. června 1519 Florencie – 21. dubna 1574) někdy nazývaný „Veliký“ byl druhý vévoda florentský a od roku 1569 první velkovévoda toskánský. Energický a bezohledný vladař, ale také podporovatel věd a umění.\n\nCosimův otec, Giovanni delle Bande Nere, byl slavný kondotiér a patřil k mladší větvi rodu Medicejských. Jeho matka Maria pocházela ze slavné a vlivné bankéřské florentské rodiny Salviati.\n\nKdyž byl roku 1537 panující vévoda Alessandro de Medici zavražděn, bylo jeho synovi a legitimnímu nástupci Giuliovi pět let. Rada města proto dala přednost Cosimovi, jehož podporoval i císař Karel V. Významnou roli v nástupu Cosima sehrál i jeho strýc kardinál Innocenzo Cibo, který předpokládal, že by pro Cosimovo mládí mohl strnout veškerou moc na sebe. Protože mu bylo teprve 17 let, domnívali se představitelé vyhnaných florentských rodů, že přišla jejich chvíle. Vzbouřenci finančně podporovaní francouzskými exulanty, Filippem Strozzim a Baccio Valorim, však byli 3. července 1537 poraženi v bitvě u toskánské pevnosti Montemurlo. Zajaté vzbouřence, v čele s Alessandro Vitellim, dal pak postupně popravit, silně omezil práva republikánských institucí a vládl jako absolutní panovník.\n\nS obratně získanou podporou císaře dobyl republiky Luccu a Pisu a roku 1569 ho papež Pius V. v Římě korunoval jako velkovévodu toskánského. Už roku 1564 ale nemocný Cosimo učinil svého syna Francesca spoluvládcem.\n\nPodle plánů svého všestranného dvorního umělce Giorga Vasariho nechal Cosimo vybudoval nové úřadovny, kde dnes sídlí slavná galerie Uffizi, dokončil stavbu paláce Pitti a přilehlého parku Boboli. Florencie byla doplněna četnými sochami, právě za jeho vlády vznikl most Santa Trinità. Mezi jeho dvorní malíře patřil slavný Agnolo Bronzino, jehož portréty vévody a jeho ženy se nacházejí také v Národní galerii v Praze. Znovu vybudoval univerzitu v Sieně, rozšířil univerzitu v Pise, vybudoval řadu veřejných staveb a založil rytířský Řád svatého Štěpána, který se velmi vyznamenal při obraně pobřeží proti námořním lupičům. Na hlavním historickém náměstí Piazza della Signoria ve Florencii stojí od roku 1598 jeho bronzová jezdecká socha od Giambologni.\n\nRoku 1539 se oženil s Eleonorou z Toleda, dcerou místokrále neapolského Pedra Álvareze de Toledo y Villabranca, a měl s ní 6 synů a 4 dcery. Roku 1570 se podruhé oženil s Camillou Martelli. Ze dvou nemanželských vztahů měl dceru a syna.\n\n\"Ottův slovník naučný\", heslo Medici. Sv. 17, str. 3\n"}
{"id": "695415", "url": "https://cs.wikipedia.org/wiki?curid=695415", "title": "Karol Brezík", "text": "Karol Brezík\n\nKarol Brezík (* 9. dubna 1959) je bývalý slovenský fotbalista, útočník, reprezentant Československa. Za československou reprezentaci odehrál roku 1982 jeden zápas (kvalifikační utkání na mistrovství Evropy 1984 se Švédskem). 27x nastoupil v juniorských reprezentacích (2 góly). V lize odehrál 308 utkání a dal 72 góly. Hrál za Inter Bratislava (1976-1980, 1982-1989) a Duklu Bánská Bystrica (1980-1981 - vojenská služba). 12x startoval v evropských pohárech a dal zde 6 branek. Jeho bratr Dušan Brezík byl také ligovým fotbalistou Interu Bratislava.\n\n\n"}
{"id": "695418", "url": "https://cs.wikipedia.org/wiki?curid=695418", "title": "Slovenská abeceda", "text": "Slovenská abeceda\n\nSlovenská abeceda je abeceda, která je používána pro zápis slovenštiny. Skládá se ze 46 písmen latinky modifikované použitím spřežek (dz, dž, ch) a diakritických znamének: čárka (': ´), háček (': ˇ), dvě tečky (\"\": ¨) a stříška (\": ^).\n\n\nNa označení jedné hlásky se ve slovenském jazyce používá zpravidla jedno písmeno. Písmena se hláskují podle níže uvedených tabulek: \n\"název\" označuje tradiční, školní výslovnost, \"PSP\" označuje výslovnost podle kodifikační příručky Pravidla slovenského pravopisu (2000). \"IPA\" označuje výslovnost písmena uprostřed slova (t. j. hlásku, kterou písmeno označuje).\n\nPodle pravopisu spisovné slovenštiny rozeznáváme čtyři dvojhlásky (diftongy): ia, ie, iu, ô.\n\nKaždá slabika obsahuje právě jednu samohlásku nebo dvojhlásku, případně obsahuje slabikotvornou souhlásku (l, ĺ, r, ŕ).\n\n"}
{"id": "695422", "url": "https://cs.wikipedia.org/wiki?curid=695422", "title": "Monesterio", "text": "Monesterio\n\nMonesterio je španělská obec, situovaná v provincii Badajoz (autonomní společenství Extremadura).\n\nObec je vzdálena 44,5 km od Zafry a 120 km od města Badajoz. Patří do okresu Tentudía a soudního okresu Zafra. Obcí prochází římská cesta Vía de la Plata ze Sevilly do Gijónu, dálnice A-66 (Ruta de la Plata) a silnice E-803. V obci se nachází barokní kostel Svatého Petra.\n\nV roce 1834 se obec stává součástí soudního okresu Fuente de Cantos. V roce 1842 čítala obec 324 usedlostí a 1260 obyvatel.\n"}
{"id": "695423", "url": "https://cs.wikipedia.org/wiki?curid=695423", "title": "Mistrovství světa v rallye", "text": "Mistrovství světa v rallye\n\nMistrovství světa v rallye (: \"World Rally Championship\", WRC) jsou každoroční seriály závodů, které pořádá Mezinárodní automobilová federace (FIA) od roku 1973.\n\nKromě hlavní kategorie se Mistrovství světa vypisuje i pro šampionát jezdců na vozech S2000 (SWRC) od sezony 2010, šampionát mladých jezdců ve vozech nižších kategorií R1 a R2 (WRC Academy) od sezony 2011 a šampionát produkčních jezdců (PWRC, dříve PCWRC) od sezony 2002. V sezonách 2001 až 2010 byl vypisován juniorský šampionát (JWRC) pro vozy S1600, který byl předchůdcem WRC Academy. V sezonách 1987 až 2001 byl vypisován šampionát pro vozy skupiny N, který byl předchůdcem skupiny PWRC. V letech 1991 až 2001 byl vypisován šampionát pro vozy kategorie W2L (Formule 2) s pohonem jedné nápravy a objemem motor do 2 litrů. Tato kategorie zanikla pro nezájem automobilek, které se soustředily spíše na vývoj závodních vozů pro kategorii World Rally Car. V letech 1984 až 1986 byl vypisován šampionát pro vozy skupiny A (hlavní kategorií byla tehdy skupina B). Po zrušení skupiny B se v roce 1987 staly vozy skupiny A hlavní závodní kategorií.\n\n\n"}
{"id": "695424", "url": "https://cs.wikipedia.org/wiki?curid=695424", "title": "Jan Čumpelík", "text": "Jan Čumpelík\n\nJan Čumpelík (28. ledna 1895, Dobrovice u Mladé Boleslavi – 12. října 1965, Praha) byl český malíř, představitel socialistického realismu.\n\nPřed první světovou válkou se vyučil v Zemské řemeslnické škole v Mladé Boleslavi a byl krátce zaměstnán ve firmě F. Sklenáře v Přerově jako malíř divadelních dekorací a interiérů. Od roku 1915 byl žákem prof. E. Dítěte na Vysoké škole uměleckoprůmyslové v Praze. Školu ukončil r. 1920 a oženil se v Čáslavi. Poté v letech 1920-1924 studoval malbu na Akademii výtvarných umění v Praze u prof. Vratislava Nechleby. Za první republiky se stal vyhledávaným tvůrcem portrétů politické smetánky. Obdržel cenu Josefa Mánesa a roku 1927 Katzovo cestovní stipendium do Paříže. Podnikl také cesty do Holandska, Německa a SSSR. Jeho kvalitní rané obrazy se stále objevují v aukcích.\n\nVystavoval s Jednotou umělců výtvarných, na Zlínském salonu, v Rakousku, Švédsku, Dánsku a USA. V září roku 1928 vystavoval v Rubešově salonu v Praze 20 obrazů, první soubornou výstavu měl roku 1938 v Nové síni. Roku 1939 byl navržen za profesora pražské Akademie, ale krátce nato byly vysoké školy uzavřeny.\nPo studijním pobytu v Paříži maloval převážně národopisné výjevy z venkovského života na Slovensku a Slovácku a rozměrná plátna s odbojovou tematikou (\"Bitva u Terronu\").\n\nPo druhé světové válce se přiklonil k socialistickému realismu a dal se zcela do služeb komunistického režimu. V Armádním výtvarném studiu, které spoluzaložil s J. Schořem a A. Čermákovou roku 1953 a stal se jeho uměleckým vedoucím, maloval obří plátna s dělnickou a rolnickou tématikou. V 50. letech byl pokládán oficiálními kruhy za \"největšího současného českého malíře\". Mezi jeho nejznámější díla patří obraz milicionáře \"Únorové ráno 1948\" (1951), a zejména \"Díkůvzdání československého lidu generalissimu J. V. Stalinovi\" (1951-1952), malířský protějšek obludného Stalinova pomníku na Letné.\n\nSpisovatel Karel Konrád (novinář) o Janu Čumpelíkovi ve svých \"Epigramech\" napsal:\n\n\n"}
{"id": "695425", "url": "https://cs.wikipedia.org/wiki?curid=695425", "title": "Miroslav Šimáček", "text": "Miroslav Šimáček\n\nJ.M. can. Mgr. Miroslav Šimáček (* 10. května 1951 Ústí nad Orlicí) je český římskokatolický kněz, známý svou prací s mládeží, a nynější arciděkan v Ústí nad Labem.\n\nPochází z choceňské rodiny nevěřícího lékaře a věřící zdravotní sestry a učitelky. Vystudoval gymnázium a v roce 1969 začal studovat teologii na Cyrilometodějské bohoslovecké fakultě v Litoměřicích. V průběhu základní vojenské služby, kterou absolvoval v letech 1971 až 1973, se seznámil s hnutím Fokoláre, jehož je členem. V roce 1976 studium dokončil a 26. června 1976 byl v Praze vysvěcen na kněze za královéhradeckou diecézi. Protože se však věnoval mládeži, nedostal státní souhlas k výkonu duchovenské činnosti. Teprve po několika měsících mu bylo umožněno působit jako kněz v litoměřické diecézi a na podzim 1976 stal se vikaristou v Litoměřicích. V roce 1977 byl ustanoven farním vikářem v Chomutově. Pro své aktivity v chomutovské farnosti byl vyslýchán Státní bezpečností, protože však nereagoval na jejich výzvu ke spolupráci, byl v dubnu 1979 přeložen do odlehlé farnosti Příchovice a stal se tamním administrátorem, jakož i administrátorem excurrendo farností Desná a Polubný.\n\nZa jeho působení se příchovická fara stala místem neformálního setkávání mladých lidí, kterých přijížděly stovky z celého Československa. Po sametové revoluci se podílel na přípravě koncepce pastorace mládeže na diecézní i celostátní úrovni, v letech 1990 až 2001 byl prvním ředitelem sekce pro mládež České biskupské konference. V letech 1991 až 1992 absolvoval mezinárodní kněžskou školu \"Corpus Christi\" v Itálii. V Příchovicích bylo zřízeno centrum života mládeže Křižovatka, navazující na tradici setkávání mládeže, a k původní faře přistavěna nová budova, která byla posvěcena v roce 1993. Duchovním správcem v Příchovicích byl až do října 2000, kdy se stal biskupským vikářem pro pastoraci v Litoměřicích. Od 1. července 2002 je arciděkanem v Ústí nad Labem a administrátorem excurrendo ve farnostech Čermná, Chlumec, Krásný Les, Libouchec, Nakléřov, Petrovice, Skorotice, Tisá, Velké Chvojno a Žežice. Dne 12. února 2011 se stal čestným kanovníkem Katedrální kapituly u sv. Štěpána v Litoměřicích.\n\n\n\n"}
{"id": "695428", "url": "https://cs.wikipedia.org/wiki?curid=695428", "title": "Fridrich I. Athénský", "text": "Fridrich I. Athénský\n\nFridrich I. Athénský ( \"Federico I di Atene\" nebo \"Federico di Randazzo\", zemřel 11. července 1355 Messina) byl vévoda z Randazza, Athén, Neopatrie a hrabě z Malty. \n\nNarodil se jako syn sicilského prince Jana a Cesariny Lancii. Roku 1348 mu na morovou nákazu zemřel otec, regent sicilského království a Fridrich zdědil všechny jeho tituly. Zemřel v létě 1355 v důsledku další vlny morové epidemie a byl pohřben v kostele sv. Agáty v Palermu. Jeho smrt vyděsila mladého krále, jeho bratrance a vrstevníka Ludvíka. Marně se snažil o záchranu, zemřel na podzim téhož roku. \n\n"}
{"id": "695430", "url": "https://cs.wikipedia.org/wiki?curid=695430", "title": "Jan Brumovský", "text": "Jan Brumovský\n\nJan Brumovský (* 26. června 1937) je bývalý český fotbalista, útočník, trenér, reprezentant Československa, držitel stříbrné medaile z olympijských her roku 1964 v Tokiu.\n\nZa československou reprezentaci odehrál v letech 1958–1964 čtyři utkání, třikrát startoval v B mužstvu a 15x v olympijském výběru (5 branek). V lize odehrál 229 utkání a dal 42 gólů. Hrál za Duklu Praha (1957–1970), s níž se stal šestkrát mistrem republiky – 1958, 1961, 1962, 1963, 1964, 1966 a dvakrát vyhrál Československý pohár (1961, 1965). Dvacetkrát startoval v evropských pohárech (3 góly).\n\nPo skončení hráčské kariéry se stal trenérem, většinou působil v roli asistenta hlavního trenéra, mj. i u reprezentačního mužstva v letech 1978–1981 (bronzová medaile na mistrovství Evropy roku 1980 po boku Jozefa Vengloše).\n\n\n"}
{"id": "695431", "url": "https://cs.wikipedia.org/wiki?curid=695431", "title": "Đ", "text": "Đ\n\nĐ (minuskule \"đ\") je písmeno latinky. Vyskytuje se v chorvatštině, bosenštině, srbštině, vietnamštině, v jedné z abeced votštiny a ve skoltské, severní a inarijské sámštině. Znak je složen z písmene D a šikmé čárky. Jeho majuskule je opticky shodná se znakem eth (Ð, ð) a africkým D (Ɖ, ɖ), se kterými by se však neměla zaměňovat.\n\nV chorvatštině se čte jako (dž), ve votštině jako palatalizované d – – a jeho variantou v ostatních pravopisech je \"ď\", ve vietnamštině je výslovnost , přičemž písmeno d se vyslovuje .\n\n"}
{"id": "695432", "url": "https://cs.wikipedia.org/wiki?curid=695432", "title": "Jiří Časko", "text": "Jiří Časko\n\nJiří Časko (* 29. ledna 1968) je bývalý český fotbalista, záložník a obránce, reprezentant Československa. Za československou reprezentaci odehrál roku 1992 jedno utkání (přátelský zápas s Polskem). V lize odehrál 183 utkání a dal 23 gólů. Hrál za Spartak Hradec Králové (1987-1990), Baník Ostrava (1990-1993) a Viktorii Žižkov (1993-1997). S Baníkem získal roku 1991 Československý pohár a s Viktorkou roku 1994 český pohár. Osmkrát startoval v evropských pohárech a dal zde jeden gól.\n\n\n"}
{"id": "695433", "url": "https://cs.wikipedia.org/wiki?curid=695433", "title": "Vojtěch Hlaváč", "text": "Vojtěch Hlaváč\n\nVojtěch Hlaváč, \"Войтех Иванович Главач\", také \"Hlavac\" nebo \"Hlawatsch\" (23. března 1849, Ledeč nad Sázavou – 22. března 1911, Petrohrad) byl český varhaník, skladatel, dirigent a vynálezce působící převážně v Rusku.\n\nStudoval na Varhanické škole v Praze u Františka Blažka a Josefa Krejčího. Ve studiu pokračoval na varhanické škole v Paříži. Krátce učil v Banátu v Oravici na jihu dnešního Rumunska a poté se stal sbormistrem německého pěveckého sdružení v nedalekém Vršaci (dnes na území Srbska). Byl povolán k vojenské službě do Vídně. Stal se plukovním kapelníkem, ale záhy zběhl do Ruska, kde získal v Petrohradě postavení varhaníka carské italské opery a soukromě vyučoval hudbu.\n\nV roce 1882 odešel do Pavlovska, kde se stal dirigentem orchestru \"Uměleckého klubu\". Po návratu do Petrohradu v roce 1888 založil univerzitní symfonický orchestr a sbor a studentský dechový orchestr. Do repertoáru zařazoval i díla českých skladatelů a zasloužil se tak o propagaci české hudby v Rusku.\n\nMezi ruskou šlechtou si získal si velkou oblibu a byl zván do šlechtických sídel jako koncertní mistr i jako pedagog. V roce 1893 působil jako hudební inspektor v ústavu prince z Oldenburku a v roce 1895 také v obdobném zařízení princezny z Oldenburku.\n\nV letech 1890–1892 absolvoval studijní cestu po ruských školách a podílel se na vypracování osnovy státního hudebního školství. Na \"Všeruské výstavě\" v Nižním Novgorodě (v letech 1932–1991 \"Gorkij\"), která se konala v roce 1896, řídil sto koncertů. Od roku 1900 až do své smrti byl varhaníkem dvorního orchestru v Petrohradě. Byl jmenován carským dvorním sólistou a kapitánem orchestrů ruského námořnictva. Za svou činnost v Rusku byl mnohokrát vyznamenán vysokými řády.\n\nV roce 1880 navrhl zdokonalené koncertní harmonium, které mělo 31 rejstříků, rozsah rozšířený o jednu oktávu a další technická vylepšení. Nástroj postavila stuttgartská firma \"„Schiedmayer und Söhne“\" a Hlaváč s ním podnikal koncertní turné po Německu, Itálii a Anglii. Později s tímto nástrojem vystupovala i jeho dcera, zpěvačka Zora Hlaváčová. V sezóně 1897–1898 jej představila i v Čechách.\n\nNa své cestě po Itálii se seznámil s úpravou klavíru, která umožňovala libovolně prodlužovat tón opakovanými slabšími údery zvláštních malých kladívek. Vynalezl další technické zlepšení a takto upravený nástroj nazval \"Armonipiano\". Pro tento nástroj komponoval některé své operní transkripce i Ferenc Liszt, jinak se však neujal.\n\nS oběma nástroji se s velkým úspěchem zúčastnil světových výstav v Paříži (1889), Chicagu (1893) a Mezinárodní výstavy v Antverpách (1899), nejen jako vynálezce, ale i jako virtuóz na tyto nástroje.\n\n\n\n\nNeprovedena zůstala komická opera \"Oblava\". Upravil řadu skladeb světových skladatelů pro své Armonipiano.\n\n\n"}
{"id": "695435", "url": "https://cs.wikipedia.org/wiki?curid=695435", "title": "Kvalifikace na Mistrovství Evropy ve fotbale 1972", "text": "Kvalifikace na Mistrovství Evropy ve fotbale 1972\n\nKvalifikace na Mistrovství Evropy ve fotbale 1972 probíhala v letech 1970 až 1972. Zúčastnilo se jí 32 fotbalových reprezentací, které byly rozlosovány do osmi skupin po čtyřech týmech. Ve skupinách hrál každý s každým doma a venku. Vítězové skupin postoupili do čtvrtfinále, kde se střetli systémem doma a venku o postup na závěrečný turnaj.\n\n\" vyhrála celkovým skóre 2:1 a postoupila na závěrečný turnaj.\"\n\n\" vyhrála celkovým skóre 3:1 a postoupila na závěrečný turnaj.\"\n\n\"Skóre po dvou zápasech bylo 3:3, a tak musel rozhodnout zápas na neutrální půdě.\"\n\" vyhrálo celkovým skóre 5:4 a postoupilo na závěrečný turnaj.\"\n\n\" vyhrál celkovým skóre 3:0 a postoupil na závěrečný turnaj.\"\n"}
{"id": "695438", "url": "https://cs.wikipedia.org/wiki?curid=695438", "title": "Ş", "text": "Ş\n\nŞ (minuskule ş) je písmeno latinky. Vyskytuje se v turečtině, kurdštině, tatarštině, krymské tatarštině, ázerbájdžánštině, gagauzštině, tádžičtině, turkmenštině a v jedné z abeced votštiny. Znak je složen z písmene S a cedilly. Znak je někdy zaměňován s písmenem Ș, které má místo cedilly čárku pod písmenem.\n\nVe votštině, turečtině a turkmenštině se vyslovuje jako neznělá postalveolární frikativa . Jeho variantou v ostatních pravopisech votštiny je \"š\".\n\nV Unicode mají písmena Ş a ş tyto kódy:\n"}
{"id": "695441", "url": "https://cs.wikipedia.org/wiki?curid=695441", "title": "Výbor národní obrany Kosova", "text": "Výbor národní obrany Kosova\n\nVýbor národní obrany Kosova (albánsky Komiteti i Mbrojte Kombetare e Kosoves) byl organizací albánských vzbouřenců, bojujících v Kosovu proti Království SHS, které území definitivně získalo po konci první světové války. Jeho aktivity byly nakonec brutálně potlačeny. Založen byl tajně ve Skopje v listopadu 1918. Jeho členy byli především kosovští Albánci; v čele stál Hoxha Kadriu původem z Prištiny. Mezi významnější členy patřili Bajram Curri a Hasan Prishtina.\n"}
{"id": "695442", "url": "https://cs.wikipedia.org/wiki?curid=695442", "title": "Kalhotky", "text": "Kalhotky\n\nKalhotky jsou druh spodního prádla, obvykle jsou lehké a přiléhavé, vytvořené pro každodenní nošení žen či dívek. Kalhotky se obvykle skládají z elastického pásku, dále pruhu látky, který má za úkol zakrýt oblast genitálu (obvykle je pokryt vložku s absorpčními vlastnostmi například z bavlny), a páru otvorů pro nohy, které jsou stejně jako pásek často vyrobeny z elastického materiálu. Kalhotky buď nohavičky nemají, anebo je mají velice krátké.\n\nExistuje hned několik stylů kalhotek. Dělit je můžeme například podle míry krytí zadečku, šířky po stranách a výšky. Tyto kategorie nejsou striktně dány. Rozdělení může být u různých značek odlišné.\n\nKlasické dámské kalhotky jsou střižené do pasu nebo pod pupík a pokrývají celý zadeček.\nKlasická (1) varianta je rozšířená pod boky. Kalhotky s vysokým výkrojem (2) jsou nižší.\n\nZeštíhlující kalhotky (3) jsou speciálním typem kalhotek, které byly vytvořeny za účelem zeštíhlujícího efektu. Materiály jsou hrubší a pevné, většinou elastické směsi, obsahující zejména nylon, doplněný bavlnou. Kalhotky mohou sahat až nad pas.\n\nKalhotky Hipster (4) jsou podobné klasickým dámským kalhotkám, ale střižené jsou od beder, vždy se sníženým pasem. Jsou střižené buď rovně, nebo do písmene V, s výkrojem na stehnech nebo s krátkou nohavičkou.\n\nBikiny (5) jsou střižené od beder, většinou nemají nohavičku nebo je velmi krátká. V pase mají elastické pásky nebo krajky. Bikiny jsou nejrozšířenějším typem kalhotek a nosí je ženy opravdu po celém světě.\n\nKalhotky Boyshorts (6) jsou jemnější podobou pánských šortek/trenýrek, přiléhají k tělu a jsou střižené od pasu vždy s nohavičkou.\n\nTanga (7) jsou střižená od beder nebo od pasu a vždy mají výkroj na stehnech. Mezi hýžděmi mají tenký proužek látky nebo šňůrku.\n\nThonga (8) jsou většinou bederní kalhotky, které mají na zadní části proužek látky mezi hýžděmi.\n\nG-stringa (9) jsou miniaturní kalhotky, v pase mají tenký pruh látky a jsou vysoce vykrojené na stehnech. Mezi hýžděmi mají tenký proužek látky nebo šňůrku.\n\nKalhotky se vyrábí z různých materiálů a látek, jako například satén, hedvábí, pvc, bavlna, nylon, krajka, kůže, latex, lycra, a/nebo polyester.\n\nPředchůdce dnešních dámských kalhotek datujeme do 16. století. Kalhotky byly tenkrát mnohem delší než v současnosti, dosahovaly až ke kolenům. Kalhotky ale nebyly výbavou běžných žen, ale prostitutek. Mimo nich nosily kalhotky jen staré a nemocné ženy jako ochranu před chladem. Zámožné ženy v těchto dobách nosily delší košile, které se mezi nohama zavazovaly, jen při menstruaci.\n\nV 19. století se tento trend změnil díky oblibě krinolín v šatníku žen. Krinolíny i při běžné chůzi odhalovaly ženské intimní partie, které si ženy začaly chránit pomocí dvou kusů látky spojených v pase, ale ne mezi nohama.\n\nKalhotky se v současné podobě objevily v první polovině 20. století. Lady Duff Gordon, britská módní návrhářka, výrazně zkrátila délku dámských kalhotek. O jejich rozšíření a popularizaci se postarala americká tenistka Gussie Moran, která si je oblékla v roce 1949 na turnaji ve Wimbledonu pod krátkou tenisovou sukni.\n\nNový styl dámského spodního prádla přinesl barvy, jas a třpyt. Začaly se používat látky jako bavlna, satén, krajka a hedvábí, po kterých ženy více toužily a v mužích vzbuzovaly větší touhu. Toto byl zřejmě zlomový okamžik, kdy se kalhotky přeměnily z hygienického doplňku na symbol potěšení a sexuality po celém světě.\n\n"}
{"id": "695444", "url": "https://cs.wikipedia.org/wiki?curid=695444", "title": "Kristin Ottová", "text": "Kristin Ottová\n\nKristin Ottová (* 7. února 1966, Lipsko) je bývalá východoněmecká plavkyně, šestinásobná olympijská vítězka.\n\nSe závodním plavání začínala v deseti letech a dostala se do východoněmecké sportovní akademie. Již jako šestnáctiletá se prosadila na mistrovství světa, když v roce 1982 vybojovala zlato na 100 m znak a kraulařské i polohové štafetě. Poté se soustředila na krátké tratě ve všech stylech. V roce 1984 překonala světový rekord na 200 m volný způsob a byla považovaná za velkou kandidátku několika medailí z olympijských her 1984. Tam jí však vzhledem k bojkotu olympiády v Los Angeles ze strany socialistických zemí nebylo umožněno startovat. Další zásahem do její kariéry bylo zranění z roku 1985, když si zlomila obratel, kvůli kterému musela většinu sezóny vynechat. V roce 1986 se ale vrátila ve velkém stylu. Na mistrovství světa 1986 získala čtyři zlaté (dvě individuální, dvě štafetové) a dvě stříbrné medaile, na mistrovství Evropy v dalším roce pět zlatých medailí. Vrcholem její kariéry byla účast na olympijských hrách 1988 v Soulu. Se šesti zlatými medailemi se stala nejúspěšnější sportovkyní her. Vítězstvím v závodech třemi různými plaveckými styly potvrdila pověst univerzální sprinterky. Aktivní kariéru ukončila v roce 1989, poté pracovala jako reportérka pro německou televizi.\nV devadesátých letech vyplulo několik nařčení z dopingu, který měla brát dlouhodobě jako členka východoněmecké sportovní akademie. Již v roce 1989 během mistrovství Evropy byly u východoněmeckých plavkyň měřeny hodnoty testosteronu obvyklé u mužů. V letech 1999–2000 byli za dlouhodobé podávání dopingu svým svěřencům odsouzeni bývalý týmový lékař Horst Tausch a bývalý trenér Stefan Hetzer. Kristin Ottová nicméně všechna tato nařčení popřela.\n\n\n"}
{"id": "695445", "url": "https://cs.wikipedia.org/wiki?curid=695445", "title": "Schwarzenberg (Sasko)", "text": "Schwarzenberg (Sasko)\n\nSchwarzenberg je velké okresní město v Sasku, pro rozlišení se uvádí jako Schwarzenberg/Erzgebirge. Leží v Krušných horách, ve výšce 468 m n. m., má asi 17 000 obyvatel.\n\nPrvní zmínka o městě pochází z roku 1282, v souvislosti se zdejším hradem, odhaduje se však, že tento hrad vznikl již kolem r. 1150. Okolo něj vzniklo malé město, jež žilo z místní těžby kovových rud.\n\nV 16. století byl zdejší hrad přestavěn na kurfiřtský lovecký zámek. Tento zámek se také stal sídlem kurfiřtských úřadů, zejména horního úřadu.\n\nV 19. století a na začátku 20. století zaznamenalo město značný rozvoj průmyslu, ten však byl značně postižen hospodářskou krizí 30. let.\n\nSpecifická situace zavládla ve Schwarzenbergu a v okolí v květnu 1945. Po bezpodmínečné kapitulaci Třetí říše nebylo město z dodnes nevyjasněných důvodů, nejspíše z nejasností ve výkladu dohod o průběhu demarkační linie, obsazeno vojsky žádné vítězné mocnosti. 11. května utvořili zdejší komunisté a sociální demokraté tzv. Antifašistický akční výbor, který převzal moc jak nad obecními úřady v městě a v okolních obcích, tak v okresním úřadě a odzbrojil zbytky německých branných sil. Tento akční výbor se potýkal s katastrofální humanitární situaci v okresu, kde musel zajistit výživu kromě místních obyvatel i pro 15 000 uprchlíků, válečných zajatců, vězňů apod. a marně žádal spojenecká vojska o pomoc.\n\nTeprve 24. června 1945 vstoupila na základě dohod o definitivním vymezení okupačních zón v Německu do města sovětská armáda a potvrdila členy akčního výboru v jejich funkcích, někteří v nich zůstali i po vzniku NDR. Později se pro tuto epizodu vžilo označení Freie Republik Schwarzenberg (Svobodná republika Schwarzenberg), zpopularizované románem \"Schwarzenberg\" od Stefana Heyma z roku 1984.\n\nPo roce 1948 zde byla vybudována první (a jediná) východoněmecká továrna na automatické pračky.\n\n"}
{"id": "695448", "url": "https://cs.wikipedia.org/wiki?curid=695448", "title": "John Zorn", "text": "John Zorn\n\nJohn Zorn (* 2. září 1953 New York City, New York, USA) je americký avantgardní altsaxofonista, multiinstrumentalista, hudební producent a skladatel. V dětství se učil hrát na klavír, flétnu a kytaru. K hudbě měl přístup už od dětství, ale oficiálně kariéru zahájil počátkem sedmdesátých let. Od té doby spolupracoval s několika desítkami hudebníků, mezi které patří například Bill Laswell, Bill Frisell, Fred Frith, Marc Ribot, Mike Patton, Lou Reed, Laurie Anderson a Yamantaka Eye.\n\nOd konce osmdesátých let do počátku devadesátých hrál se skupinou Naked City a přibližně ve stejné době založil Painkiller. Od devadesátých let hraje též se souborem Masada. V roce 1995 založil vlastní vydavatelství Tzadik Records, u kterého vydal většinu svých pozdějších alb. Je také autorem hudby k mnoha filmům. V Česku vystoupil pouze jednou, v roce 2000 na festivalu Alternativa a to se skupinou Masada. Jeho další vystoupení v Praze by mělo proběhnout v červnu 2019 – v rámci festivalu Prague Music Performance by měl odehrát pětihodinový projekt nazvaný \"Bagatelles Marathon\".\n\nPrvní soundtrack nazvaný \"\" vydal Zorn v roce 1990 a do roku 2013 již vyšlo dalších čtyřiadvacet. Na různých z nich se nachází například hudbu k filmům \"Bůh je mi strachem\" (2001), \"Hiding and Seeking\" (2004) nebo \"Protokoly sionských mudrců\" (2005)\n\nKdyž Zorn v roce 2003 oslavil své padesáté narozeniny, odehrál sérii koncertů s různými projekty. Od února následujícího roku pak začal vydávat koncertní alba; na prvním z nich je zachycen koncert skupiny Masada String Trio. V různých dalších pak například bubeník Milford Graves v duu se Zornem, kytarista Fred Frith v duu se Zornem, skupiny Hemophiliac a Painkiller nebo Yamantaka Eye v triu se Zornem a Frithem.\n\nOd roku 2005 vychází série nazvaná \"Book of Angels\". První část nazvanou \"Astaroth\" vydalo trio klávesisty Jamieho Safta. V následujících letech na něj navázali například Koby Israelite (\"Orobas\", 2006), Marc Ribot (\"Asmodeus\", 2007) nebo Pat Metheny (\"Tap\", 2013). Ve všech případech alba vyšla u vydavatelství Tzadik Records a hudbu pro všechna alba složil Zorn. K roku 2013 vzniklo celkem dvacet pokračování této série.\n\nV roce 2006 vydal album \"\", na kterém hraje trio složené z bubeníka Joey Barona, zpěváka Mikea Pattona a baskytaristy Trevora Dunna. Ve stejném roce totéž trio vydalo album \"Astronome\", v roce 2007 pak \"Six Litanies for Heliogabalus\", kde vedle zmíněného tria hrají ještě Zorn (saxofon), Ikue Mori (elektronické efekty) a Jamie Saft (varhany). V následujícím roce vyšlo \"The Crucible\", kde se opět vedle tria vyskytují další hudebníci − Zorn (saxofon) a Marc Ribot (kytara). Tento kvintet v roce 2010 nahrál album \"Ipsissimus\". Poslední část nazvaná \"\" vyšla v roce 2012, tentokrát trio doplněné o varhaníka Johna Medeskiho.\n\n"}
{"id": "695450", "url": "https://cs.wikipedia.org/wiki?curid=695450", "title": "Třebechovický betlém", "text": "Třebechovický betlém\n\nTřebechovický betlém (známý též pod názvem Proboštův betlém) je celodřevěný mechanický betlém, který je dílem Josefa Probošta, Josefa Kapuciána a Josefa Frimla. V roce 1999 byl prohlášen za národní kulturní památku. Betlém vznikal od roku 1882 až do Proboštovy smrti v roce 1926.\n\nV současnosti betlém vlastní město Třebechovice pod Orebem. Od roku 2013 je umístěn v nové budově v Třebechovickém muzeu betlémů a je veřejnosti přístupný.\n\nS tvorbou betlému začal Josef Probošt v roce 1882, když se s pomocí svých přátel pustil do vyřezávání jesliček jako dárek pro svou ženu. Té je daroval v roce 1885. Poté se jesličky rozhodl rozšířit na celý betlém. Údajně si měl objednat nářadí až z Vídně. O první rady se obrátil k místnímu řezbáři Janu Krištofovi. Chtěl vytvořit betlém, který \"„bude největší a nejkrásnější na světě, takže se na něj určitě přijede podívat z Vídně sám císař pán.“\"\n\nPozději přizval Josef Probošt ke spolupráci řezbáře Josefa Kapuciána, který se zestárlý a takřka hluchý vrátil z cest po světě. Probošt mu nabídl stravu a ubytování jako odměnu za spolupráci na betlému. Kapucián nabídku přijal a ujal se vyřezávání figurek. Sám Probošt vytvořil jen několik postaviček, podílel se hlavně na scénografii, tvorbě krajiny, architektuře, řešení konstrukčních problémům a organizaci práce. Vyřezávání probíhalo v kůlně u Proboštů. Po dokončení biblické části Probošta dostihly výčitky svědomí, že se nevěnuje hospodářství a práci načas přerušil. Pak ale dostal nápad ztvárnit i obyčejný život třebechovických obyvatel a tvorbě zcela propadl.\n\nBetlém a jeho tvůrci se přesunuli do světnice po nájemnících. Zde se scházeli tzv. „betlémáci“. Mezi ně kromě obou Josefů patřili písmák Jan Kupka, švec Odónek Černý, sedlák Hejcman, cestář Matouš z Boru, truhlář Jan Podstata, Zvoníček od kapličky, bednář Brouček, tkadlec Karel Zelený, řezník Antonín Kolenec a mladý železničář Jan Sedláček z Bědovic. Vzhledem k velkému zájmu zapojit se do této tvůrčí skupiny vymysleli betlémáci podmínky pro přijetí do skupiny: zájemce musel donést bochník čerstvě upečeného chleba, velký pletenec buřtů a rovněž několik lahví kořalky. Ti přicházeli i s nápady na nové figurky. Pomáhali rovněž s vyhledáváním předloh v knihách o antickém umění a v tehdejších pohlednicích, které reprodukovaly renesanční sochařská díla. Inspirovali se i v rytinách ilustrované české bible od Karla Bellmanna z roku 1864. Ve městě se řezbářům dostalo posměchu, ale i podpory. Například Proboštův bratr Karel (1851–1900), jenž pracoval jako tajemník purkmistrovského úřadu v Třebechovicích, přicházel za oběma Josefy s řadou nápadů na nové figurky. Betlém uvedl do pohybu sekerník Josef Friml.\n\nPo Proboštově smrti v roce 1926 jeho rodina vyhodila betlém do staré kůlny.. Na počátku 30. let se Proboštova dcera Anna s manželem Josefem Moravcem rozhodla otcovo dílo prodat. O koupi betlému se zajímali kočovní loutkoherci, několik pražských obchodníků, Tomáš Baťa pro své Muzeum práce (kvůli ševcovské dílně) či městský kronikář Vilém Koleš pro městské muzeum. Podle dvou dopisů z roku 1928 uložených v Moravském zemském muzeu v Brně chtělo koupit betlém také etnografické oddělení brněnského muzea, a to za 60 000 korun. Prodej zprostředkovával zednický a tesařský mistr Emil Spáčil z Třebechovic, avšak pravděpodobně kvůli vysoké ceně k prodeji nedošlo. Následně jej odmítli odkoupit místní představitelé katolické církve i správa diecéze v Hradci Králové.\n\nPoté se do věci vložil mladý učitel češtiny František Skřivan (1893–1968), který se o betlému dozvěděl od svých žáků, kteří si pod lavicemi v hodinách hráli s krásně vyřezanými postavičkami. Spolu se svými přáteli se rozhodl Proboštův betlém zachránit. Dne 13. července 1934 betlém pro Československou církev husitskou koupil majitel továrny na kožené zboží v Třebechovicích Jaroslav Burdych (1892–1957) za 15 225 korun, což v té době byla cena malého rodinného domku. Prodej zprostředkoval František Skřivan. Smlouva o tom, že byl zakoupen pro církev, se nedochovala, zůstal pouze výpis z kupní smlouvy o zakoupení betlému včetně řezbářského modelu Orebu a Potštýna. Nejprve se Proboštův výtvor za pomoci členů československé církve přesunul do garáže Dotřelova mlýna.\n\nBetlém složený v bednách znovu sestavil Jan Sedláček, s čištěním pomáhali i Skřivanovi žáci. V laboratoři místní Vitouškovy koželužny Skřivan chemickými prostředky zbavil betlém červotoče. V roce 1935 pořídil malý elektrický motorek, který Proboštův výtvor pohání dosud. U svého rodinného domu na Hradecké třídě postavil pro betlém přístřešek, kde jej ukazoval návštěvníkům. Umístil ho na dřevěný podvozek s železným rámem a pneumatikami. Cílem cest mělo být podle zápisu v třebechovické kronice Československé církve husitské zajištění financí pro výstavbu jejich kostela na Orebu, kde měl být poté Proboštův betlém trvale umístěn. Ovšem z tohoto záměru sešlo.\n\nPoprvé byl betlém vystaven ještě za Proboštova života v roce 1906 na výstavě Zemské jednoty řemeslnické v Chrasti u Chrudimi. Získal diplom a zlatou medaili „Práci a pokroku“, avšak žádnou finanční odměnu, kterou Probošt nutně potřeboval. Po vzoru podkrkonošských betlémářů uvažoval, že by své dílo umístil na valník či podvozek a vydal se s ním na cesty po poutích, jarmarcích a výstavách. Ze vstupného chtěl hradit alespoň část ztrát, které vznikly na Proboštově hospodářství během tvorby betlému. Po Kapuciánově smrti v roce 1908 přibylo již jen několik postaviček. V roce 1914 se divákům představil v Chocni. Během první světové války Probošt spolu s Janem Sedláčkem betlém drobně přestavoval, doplňoval o kulisy, vylepšoval pohyblivý mechanismus a vyměňoval figurky za povedenější. Údajně měl být k betlému pro větší efekt připojen ještě flašinet hrající koledy, ten se ale nedochoval. Darované peníze příležitostných návštěvníků Probošt většinou propil.\n\nV roce 1934 se betlém zúčastnil výstav v Kostelci nad Orlicí a Pardubicích. Následující rok jej návštěvníci mohli spatřit ve výstavní síni Myslbeka v Praze. V roce 1936 byl k vidění v Brně a Dvoru Králové nad Labem. Rok nato sklidil obdiv v Piešťanech, Hlohovci a Bratislavě, kde vyhrál medaili. Roku 1937 získal zlatou medaili na Výstavě Slovácka v Uherském Hradišti. Podle zápisu Antonína Dědourka ve \"Školním měsíčním zpravodaji\" z roku 1937 vznikl téhož roku Kroužek přátel Proboštova betlému, který si vzal za cíl vybudovat důstojný prostor pro betlém v blízkosti posledního odpočinku jeho tvůrců. V roce 1938 byl ke zhlédnutí na Východoslovenské výstavě v Košicích. Neúčastnil se výstav jesliček pořádaných ve 30. letech v sudetských oblastech i v československém vnitrozemí. Další putování po výstavách ukončil začátek druhé světové války.\n\nBěhem ní našel úkryt ve zděné části Dotřelova mlýna na břehu řeky Dědiny, odtud jej kvůli bezpečnosti přesunuli do staré pivovarské lednice pod Orebem. Toto stěhování mělo několik důvodů: František Skřivan se doslechl, že Joseph Goebbels v okupovaných zemích vykrádá umělecká díla a odváží je do Německa, navíc byl tehdejší přístřešek pro betlém u Skřivanova domu, které stál nedaleko frekventované železniční tratě, kde na konci války letci spojenců odstřelovali vlaky a hrozilo, že střely či následky výbuchu poškodí Proboštovo dílo.\n\nPodle archivních dokumentů si Skřivan s Burdychem u města podal žádost o koupi pozemku na Orebu v těsné blízkosti hřbitova, kde chtěli pro betlém postavit jednopodlažní budovu. Stavba měla pravděpodobně sloužit i jako městské muzeum. Odpověď na tuto žádost se nepodařilo nalézt a projekt se nerealizoval. Dokumentace projektu s názvem \"Pavilon pro třebechovický Proboštův betlém\" byla objevena v roce 2001. V měřítku 1:100 ji vypracoval královéhradecký architekt Josef Novák. Po válce začal Skřivan plánovat zpřístupnění betlému veřejnosti. Letáky s jeho sloganem „Pohádka, která se poslouchá očima“ byly rozeslány po celé republice. V roce 1949 komunisté Burdychovým zabavili majetek a Třebechovický betlém se stal majetkem státu. Roku 1951 si Proboštovo dílo oficiálně převzala Národní kulturní komise a svěřila jej do péče zdejšího národního výboru.\n\nBetlém zůstal až do poloviny 60. let ve Skřivanově kůlně. Předseda městského národního výboru a zdejší komunistické strany Jan Vokoun se zasazoval o likvidaci betlému jako „produktu náboženského tmářství“. Vokounovu žádost o likvidaci (spálením) však úředníci ministerstva kultury zamítli.\n\nV roce 1965 se František Skřivan zasadil o zapsání Proboštova betlému na seznam kulturních památek. O betlém se tak začali zajímat novináři. O Vánocích roku 1965 byl o něm vysílán televizní dokument. Pozornost se na něj upřela i ze zahraničí. V roce 1967 na světové výstavě v Montrealu reprezentoval lidové umění z přelomu 19. a 20. století. Účast na výstavě odsouhlasil příslušný oddělení ÚV KSČ s odůvodněním, že „vystavení betléma posílí před světovou veřejností komunistické tvrzení o míře náboženské svobody v Československu.“ Před montrealskou výstavou Expo vznikl další dokument s názvem \"Probošt pro Montreal\" pod vedením režiséra Jindřicha Fairaizla. Do Kanady putoval nerozebraný v pevné hermeticky uzavřené uvnitř oplechované bedně o rozměrech 7,55×3,55×3,44 metru za asistence odborníků z národního podniku Československé hudební nástroje. Bedna zabránila zvlhnutí na moři i jeho poškození při přesunech. Kvůli výšce bedny, která přesáhla profil železničních tratí, byl přepravován po silnicích ve speciálním vozidle. V sobotu 14. ledna 1967 naložily dva autojeřáby sedm tun vážící náklad na vůz, který jej dopravil do děčínského přístavu. Odtud putoval po Labi na říční lodi do Hamburku, kde jej přeložili na zámořskou loď.\n\nV Montrealu se na něj přišlo podívat přes osm milionů návštěvníků. Stál vedle loutek Jiřího Trnky. Neznámý pachatel tu ukradl figurku slona z průvodu Tří králů. Na zpáteční cestě byl vystaven v Bruselském pavilonu v Praze. Z Prahy putoval již bez bedny zakrytý plachtou na vlastním podvozku taženém traktorem. V roce 1968 se představil v holandském miniaturním městečku Madurodam, poté jej restauroval akademický sochař František Bartoš. Před poslední zahraniční výstavou jej mohli návštěvníci vidět na druhém nádvoří Pražského hradu v Plečnikově síni. V březnu 1970 se představil na londýnské výstavě Ideal Home Show, kde si jej prohlédla i anglická královna Alžběta II..\n\nPovětrnostní vlivy, výkyvy teplot, vlhkost vzduchu i cesta po moři a silnicích se na betlému podepsaly. V roce 1968 prošel rozsáhlou restaurací. Tu provedl akademický sochař František Bartoš z Hradce Králové, původně se přihlásila skupina pražských restaurátorů, ovšem jejich finanční požadavek (údajně přes sto tisíc) byl odmítnut. Dřevo napustil blíže neurčenou konzervační látkou a to získalo tmavší odstín. Za tuto úpravu byl kritizován, avšak někteří znalci soudí, že betlém je od té doby barevně zajímavější. Bartoš rovněž doplnil figurku slona, která chyběla od výstavy Expo v Montrealu. Avšak její řezbu nepřizpůsobil původnímu stylu. Figurky nelepil vhodnými lepícími materiály, nýbrž celé díly i detaily sbíjel různě velkými hřebíky. Například poškozenou nohu kozla „podpírá“ 40milimetrový kovový vrut. Několik postaviček sňal z kostry betlému a po zpětné montáži se již nepohybují.\n\nV roce 1972 byl betlém přemístěn do haly Památníku města Třebechovice pod Orebem. Zdejší ředitelka Marie Vaclíková jej nechala fotograficky i odborně zdokumentovat. Další oprava z roku 1974 napravila chyby a škody z předchozích prací. Betlém byl rozebrán až na postavičky, které se přímo zapojují do pohybového mechanismu. Po opětovném vyčištění byly odstraněny natlučené hřebíky alespoň tam, kde to bylo možné. Opravu prodělal i poškozený kozel. O konzervaci vznikl kolaudační protokol. Od roku 1974 na konci listopadu probíhá každoroční důkladná prohlídka, očista od prachu a mazání mechanismu, což brání mechanickému opotřebení pohybového ústrojí. V roce 1975 jej Karel Němec zakonzervoval.\n\nV období od 17. října 2014 do 30. dubna 2016 proběhla celková rekonstrukce betlému. Práce vedl kolektiv restaurátorů pod vedením Tomáše Bárty.\n\nPo úspěších na světových výstavách do Československa přicházely žádosti k zapůjčení pro výstavy od zahraničních podnikatelů a kulturních institucí. Proboštův betlém se však vrátil zpět do přístřešku, který vybudoval František Skřivan. Stavba byla shledána jako nevyhovující a proto začala svépomocná výstavba budovy, kam se betlém přestěhoval o Vánocích 1972. Od té doby spadá do sbírky Třebechovického muzea betlémů. Po Sametové revoluci byla podána žádost o vydání betlému do osobního vlastnictví, soudy všech instancí rozhodly o jeho ponechání v majetku města. Dne 16. června 1999 byl výnosem ministerstva kultury prohlášen za národní kulturní památku.\n\nTřebechovické muzeum betlémů bylo od 2. května 2011 uzavřeno z důvodu výstavby nové budovy a betlém byl od 26. září 2011 do června 2013 umístěn v náhradním depozitáři v Hradecké ulici. Z bezpečnostních důvodů nebyl po tuto dobu přístupný veřejnosti.. Původní budova muzea z šedesátých let byla stržena a na jejím místě byla postavena budova nová. Na jaře 2013 byla zkoulaudována a dne 20. června 2013 byl betlém převezen zpět. Muzeum bylo slavnostně otevřeno dne 5. září 2013 a veřejnosti je znovu přístupné od následujícího dne.\n\nTřebechovický Proboštův betlém je zcela unikátní z hlediska výtvarného a etnografického, ale i technického. Vyniká také díky kvalitní estetice, která nebyla na rozdíl od většiny ostatních pohyblivých betlémů potlačena právě kvůli pohyblivosti. Betlém obsahuje více než dva tisíce součástí. To zahrnuje 351 figurek, z nichž se přes dvě stě postaviček pohybuje. V dolní části najdeme především světské postavičky, za jejichž předobraz sloužili třebechovičtí obyvatelé, kteří jsou zachyceni při vykonávání v té době běžných řemesel. Uprostřed třetího podlaží stojí jesličky s narozeným Ježíškem. Na čtvrtém až sedmém patře se odehrávají biblické výjevy od Zvěstování pastýřům přes scény z Ježíšova života až po jeho nanebevstoupení. Celý betlém až na několik součástí je ze dřeva. Na figurky tvůrci použili dřevo lipové, pohyblivý mechanismus byl vytvořen z habrového a bukového dřeva a pohání jej elektrický motorek. Betlém má rozměry: délka 6,9 m, výška 2,2 m a hloubka 1,9 m. Váží tři tuny, bez podvozku 1,2 tuny. Pracovník muzea Kamil Andres v roce 1999 vytvořil repliku části betlému a jeho mechanismu. Replika je ve vlastnictví muzea, které ji příležitostně vystavuje. V letech 2014-2016 proběhla celková rekonstrukce betlému.\n\nTřebechovický betlém v sobě spojuje vánoční a pašijový betlém a zároveň biblické příběhy i postavy z reálného života malého města na přelomu 19. a 20. století. Navázal na tradici tzv. postních betlémů, zobrazuje totiž i celou scénu Utrpení Páně, včetně Snětí Ježíše z kříže. Dohromady betlém obsahuje přes dva tisíce součástí (inventárně 2033 kusů). Krajinu tvoří sedm teras a jedna malá teráska. Ty zaplňují postavičky představující domorodé obyvatele Čech i biblické postavy. Z 351 figurek se sto padesát hýbe pomocí pásů a padesát jedna postaviček vykonává složitější pohyby připomínající ty lidské. Jsou vyřezány z lipového dřeva, údajně jen tři pocházejí z dřeva hruškového. Figurky jsou zhruba 10–20 cm vysoké a na rozdíl od většiny betlémů nejsou polychromované, čímž autoři chtěli zdůraznit jednotu materiálů.\n\nV dolní části betlému se nacházejí figurky místních řemeslníků, kteří se v nich poznávali. Pro mnoho reálných postav sloužili jako předobraz lidé z Pitrovy ulice, kteří chodili betlém obdivovat již při jeho vzniku. Podle pamětníků však i obličeje některých biblických postav připomínají třebechovické obyvatele. Mezi postavičkami najdeme i Probošta jako truhláře a Kapuciána jako rozvážného starce. Celkově betlém obsahuje 1531 stromů, skal, staveb, strojů, hudebních nástrojů a zvířat. Na tyto části bylo použito dřevo z buku, jasanu a výjimečně i z třešně. Na rozdíl například od králických betlému tu není zobrazeno příliš druhů zvěře, chybí hlavně ty exotické. Ze stromů jsou zastoupeny pouze lípy a zimní dub, nejsou tu žádné palmy či akáty.\n\nDva světy (světský a biblický) symbolizují i dva řezbářské styly. Biblické postavy nosí splývavá roucha a jejich gesta připomínají neosobní nazarenský styl. Hlavy apoštolů a některých pastýřů jsou ušlechtile antikizující s pěstěnými kadeřemi. Při jejich tvorbě čerpali autoři ze sochařských výtvorů v kostelech či z mladších a starších rytinových reprodukcí v Bibli. Druhý styl představuje vyobrazení třebechovických občanů. Je možné uvažovat i o třetím stylu, kterým je Proboštova naivní kresba, která se liší od Kapuciánova popisného realismu. Možná však v některých případech jde o řezby Viléma Krištofa. Proboštovy postavičky trpí disproporcemi (mají velkou hlavu a krátké nohy) a jsou propracovány jen na straně diváka, odvrácená strana prošla opracováním jen zhruba. Mezi Proboštovy postavičky patří především chalupníci přinášející dary. Podle jiného pamětníka Kapucián opravoval i některé Proboštovy figurky, které jsou většinou umístěny dále od diváka. V oblečení postav najdeme nesrovnalosti. Strážci Herodesova paláce sice mají „turecké“ kalhoty, avšak jejich čepice se podobají c. k. vojenským čepicím, které Probošt za dvanáct let vojenské služby dobře poznal.\n\nNelze zjistit, zda současná podoba betlému je stejná jako ta za Probošta, protože betlém ležel několik let po jeho smrti částečně rozebraný v bednách v kůlně. Z 90. let 19. století pochází pravděpodobně první fotografie betlému. Autorství se připisuje Josefu Proboštovi. V té době se betlém stavěl ještě rohově. I když je snímek špatné kvality, lze rozpoznat, že v té době ještě neobsahoval tolik postaviček a výjevů jako v současnosti. Neliší se pouze biblická část, která se zdá dokončená. Podle časopisu Betlémář byl betlém již v té době částečně pohyblivý. Část ozdobných částí uprostřed baldachýnu nad jesličkami je nedokončená, ale při běžném zhlédnutí to není příliš patrné. Některé děje se časově prolínají a některé sousední děje na sebe nenavazují. Psaný výklad dějů chybí, proto je možná různá interpretace.\n\nPřed betlémem uprostřed stojí pohyblivé postavičky chlapce a dívky, které v rukou drží cínové misky. Ty mají návštěvníky taktně upozornit na zaplacení vstupného. Celé levá strana znázorňuje krajinu z okolí Třebechovic. Tomu nasvědčuje i model dřevěné kapličky se zvonicí z hory Oreb. Nacházejí se zde lidové stavby jako větrný a vodní mlýn, poustevna a ovčín. Mlýny v betlémech vyjadřují překonání Starého zákona Novým. Větrný mlýn byl vytvořen podle toho, který do poloviny 20. století stál v Libranticích. Vyřezávané stromy podle Vaclíka patří mezi nejkrásnější v českých vyřezávaných betlémech. Tuto část pravděpodobně zaplňují figurky vyřezané Proboštem (až na skupinu tří pastýřů naslouchajících zvěstování).\n\nNa první spodní terase se na levém okraji nachází chalupnická světnice, kde švec flokuje na verpánku podešve, podle Zemanové (2004) se může jednat o mistra Kavu, Odónka Černého nebo Jana Halounka z náměstí. Tovaryš pryskyřicí protahuje dratev a učedník leští hotovou holínku. Vzadu v koutě sedí u pece na lavici žena, která spřádá koudel na kolovrátku. Vedle chalupnické světnice stojí otevřená síň selského stavení se starodávnou pecí na chleba. Pekař v díži míchá kopistem těsto na chléb a selka stlouká máslo. Tu vyřezali podle Proboštovy sousedky Aninky Černé. Následuje při práci zachycený bednář mistr Kudláček. Postava koláře se pohybuje pomocí táhla vedeného nohou, jež hýbe pravou rukou, ve které drží sekeru a opracovává kolo. Jako předobraz posloužil kolář Jan Vokoun, který zpodobnění dostal jako odměnu za vyřezávání článků dřevěných řetězců podle šablon na pásové pile. Opodál dva svalnatí kováři, bratři Štorkové, bijí do kovadliny.\n\nNa každé straně přízemí stojí jeden model tehdejších prvních parních strojů, které pracovaly v místních koželužnách. Patrně jde o jediné parní stroje stojící v betlémech. Pravděpodobně oba parní stroje zhotovili řezbáři Čistečtí, avšak k tomuto tvrzení neexistují důkazy. I podle těchto parních strojů je zjevné, že si tvůrci dali záležet, aby jejich dílo předvedlo vše nové a zajímavé z Třebechovic. Vedle levého parního stroje se odehrává první biblický výjev – Zvěstování Panny Marie. Modlící se Marie potkává archanděla Gabriela, který jí zvěstuje Ježíšovo narození. Následuje scéna Navštívení Panny Marie, kde si Marie s Alžbětou (matkou Jana Křtitele) v zádveří Zachariášova domu sdělují, že jsou těhotné. Na pravé straně pracuje druhý parní stroj. Opodál na soustruhu vykonává svou profesi soustružník. Na pravém okraji se pod honosnými paláci v podzemí nachází důlní sluj a těžební jáma s horníky.\n\nNa druhé terase u levého kraje stojí u ponku truhlář. O jeho předobrazu se vedou spory. Může se jednat o Jana Podstatu, u kterého se Probošt vyučil, či o Kapuciánovu postavičku Probošta, Proboštův autoportrét nebo tu stojí mistr Krištof. Ze zkoumání Proboštových portrétů Vladimír Vaclík usoudil, že jde o Probošta. Vedle hraje místní devítičlenná kapela, která se skládá z kapelníka Václava Jaroměřského (1857–1900), basisty a sedmi hráčů na dechové nástroje. Podle betlémářské tradice muzikanti oznamují a svou hrou oslavují událost Narození Páně. Kapela tak nahrazuje andělský chór, který najdeme v některých betlémech z 19. století na Svitavsku. Okolo veze muž otep dřeva na dvoukoláku. Vedle dva tesaři, které vyřezal Josef Kapucián, opracovávají kládu. Na pravé straně tká poslední tkadlec v Třebechovicích Karel Zelený u ručního stavu. Dále napravo dva muži řežou pilou strom a další muž jiný kmen rozsekává.\n\nI třetí levou terasu tvoří figurky zpodobňující místní řemeslníky a velký počet darovníků putujících do Betléma. Jsou umístěny na pohyblivých pásech. Na okraji se pase čtyřčlenné stádo ovcí, nad ním se na lávce trkají dva kozli. Od nich oddělen skálou pracuje nožíř u brusu. Následuje chalupnice s hrnkem mléka, kousek dál veze kolomazník soudek kolomazi na trh. Podle Zemanové (2004) se však jedná o soudek vína či piva, což má připomínat Večeři Páně. Dva provazníci splétají dlouhé lano. Vedle zvědové Jozue a Káleb nesou velký hrozen vína zavěšený na sochoru. Réva vinná naznačuje úrodnost země zaslíbené a Kristovu krev. Okolo procházejí muž nesoucí košík jablek (plody stromu života), darovník s husou v nůši a další muž s kloboukem a holí. Syn obchodníka na náměstí Pepík Kánský posloužil jako předobraz mládence s vánočkou v podpaží. Darovník s vánočkou je nedílnou součástí většiny betlémů. Vánočka symbolizuje univerzální eucharistický dar, jako obilný výrobek též naznačuje Kristovo tělo (tedy eucharistický pokrm podobně jako hostie). Toto pečivo rovněž tvarem připomíná zavinutého Ježíška či obilný klas. Mezi nejzdařilejší figurky darovníků patří babička vedoucí kozla na provázku. Tuto postavičku vyřezali podle Ančky Baršové zvané Barška, která takto každý den vodila své zvíře od města k Libranticím. Místní blázen Janek putuje k betlému v širokém klobouku. Pro postavičku řezníka posloužil skutečný řezník Antonín Kolenec. Na pravé straně těsně u stavení pracuje svatý Josef, kterému pomáhá Ježíš, jenž nese náruč dřeva modlící se Panně Marii. I na pravé straně se nacházejí skupiny darovníků, mezi nimiž svým zpracováním vynikají muž nesoucí za krkem ovci a žena přinášející vánočku v krosně. Dva lesníci, bratři Zábranští, nesou ulovenou srnku. Mlynářský chasník Arnošt Štěpánek zvaný Eňa nese na rameni pytel.\n\nVe středu třetí terasy je vyobrazena scéna Narození Páně. Pod dvěma košatými lípami stojí jednoduché roubené stavení. To nepřipomíná ani jeskyni ani bortící se skálu (symbol rozpadu Starého zákona a vzniku Nového), jak je poměrně časté v betlémech. Uprostřed stavení stojí jesličky s Ježíškem, které kolébá svatý Josef. Tomu přihlíží klečící Panna Marie. Vzhledem k datu vzniku betléma (přelom 19. a 20. století) je nezvyklé, že jesličky kolébá muž – svatý Josef. Na pozadí roubenky se pohybuje anděl. V blízkosti jesliček se pokorně klaní sedm pastýřů, z nichž někteří opatrně nahlížejí do kolébky. U žlabu žvýkají vůl a osel. Z vikýře nad Josefem vykukuje kukačka, která symbolizuje lidovou pověru. Při její tvorbě se třebechovičtí betlémáři inspirovali mechanickým betlémem Longina Vittiga ve Vambeřicích. Jesličky byly při původním rohovém stavění betlému umístěny nad zdobným obloukem středového dílu.\n\nNa levém kraji čtvrtého podlaží kvete další lípa. Na té sedí Ludva Fabián, který chodil k Proboštům krást hrušky. Ten je tu zobrazen ještě jednou o patro výš. Jednou jej vyřezal Kapucián a podruhé pravděpodobně Probošt. Pod lípou se odehrává biblická scéna Zvěstování pastýřům. Pastýř přikládá roh k ústům a troubí, vedle na zemi odpočívá další ovčák a u něj leží ovčácký pes, který značí víru a oddanost křesťanství. Napravo od nich se pase stádo ovcí a kozlík. Beran v čele stáda symbolizuje podle Nového zákona Krista jako hlavu církve. Toto zvíře se často používalo jako obětní dar, což naznačuje Ježíšovu oběť při ukřižování. Napravo od stáda stojí další troubící pastýř. Opodál bohatší darovníci, především sedláci, vezou dary na bryčkách, které táhnou koně. Jeden z povozů má jako náklad dva pytle a druhý dvě vánočky. Mezi sedláky najdeme také mlynáře Dotřela, jehož velký klobouk prý zcela záměrně připomíná pokrývku hlavy blázna Janka.\n\nPravou stranu čtvrtého patra tvoří průvod Tří králů, který je nezvykle uložen poměrně daleko od jesliček. Obvykle bývá situován přímo do betlémské stáje či do její bezprostřední blízkosti. V Třebechovickém betlému se však řadí až na konec řady dárců. Tříkrálový průvod kromě samotných králů tvoří dvořané, kteří nesou královské dary monarchů z východu (zlato, kadidlo, myrhu), jednohrbý a dvouhrbý velbloud a slon. Originál slona byl odcizen na světové výstavě EXPO v Montrealu, jedná se tedy pouze o repliku. Původní figurky Tří králů vytvořil Josef Probošt. Ovšem tyto třiceticentimetrové figurky vyřezané podle soch v kostele svatého Ondřeje Kapucián nahradil svými menšími řezbami.\n\nNa páté až sedmé terase se v jednotlivých architektonicky zdobných výklencích odehrávají scény z Ježíšova života. Na pátém patře dále pokračuje scéna Zvěstování pastýřům, kdy tři pastýři se šestičlenným ovčím stádem pohlížejí na betlémskou hvězdu a sundávají z hlav klobouky. Stojí u rozkvetlé lípy, na které sedí Ludva Fabián. Vedle svatá Veronika podává Ježíšovi, který nese kříž, roušku, aby si otřel krví zbrocenou tvář. Ježíš dále pokračuje v cestě do Golgoty. Na šestém podlaží stojí suchý strom (zimní dub) jako symbol pouště, kde se lidem často prostřednictvím odříkání zjevuje Kristus. U stromu stojí pastýř se psem ze scény Zvěstování pastýřům.\n\nVraždění neviňátek poutá pozornost díky detailně zobrazenému utrpení matek, které ztratily své děti. Scénu Zasvěcení v chrámu nebo také Uvedení Páně do chrámu tvoří prorok Simeon s Ježíškem v náručí a svatá prorokyně Anna. Útěk do Egypta zobrazuje svatého Josefa s holí, který provází Pannu Marii jedoucí na volovi s Ježíškem v náručí. Výjev, kde Panna Marie s Josefem putuje do Betléma, může být vykládán i jako rodiče hledající svého syna, jehož najdou mezi mudrci při výkladu Písma. Tato scénka se také nazývá Dvanáctiletý Ježíš mezi mudrci. Jedna z postaviček židovské velerady, stojící holohlavý mudrc, je Kapuciánovým autoportrétem.\n\nV pašijové části najdeme Ježíše po odsouzení ve všech skupinách Křížové cesty až po Nanebevstoupení. Zobrazení pašijového týdne je výjimkou mezi betlémy. Najdeme tu i další výjev – Ježíš v zahradě Getsemanské. Ve scéně Poslední večeře Páně si Jidáš pravou rukou tře zamračené čelo skloněné hlavy a v levé ruce žmoulá v klíně váček se třiceti stříbrnými. Ukřižování Ježíše je řezba Josefa Probošta, vyřezal tu i členy židovské velerady Nikodéma a Josefa z Arimatie. Scénu Snímání z kříže vyřezal Josef Kapucián z jednoho kusu dřeva. Pravý okraj celého díla zaplňuje směs staveb v historizujících stylech. Například přezdobenost Herodesových hradů a paláců má připomínat orientální stavby. Betlémská hvězda s andělem se nachází až pod stropním dílem betlému.\n\nPůvodně byl betlém postaven do pravého úhlu, ale na přelomu 19. a 20. století došlo k jeho přestavbě do roviny. Původní rohové uspořádání připomíná oblý růžek, který tvořil ozdobný střed betlému. K postavení do roviny pravděpodobně došlo kvůli jednoduššímu umístění na vůz nebo lepšímu uskladnění či kvůli zabudování Frimlova pohyblivého mechanismu. Celý betlém včetně mechaniky je vytvořen ze dřeva a má rozměry délka 6,9 m, výška 2,2 m a hloubka 1,9 m. Váží tři tuny, bez podvozku 1,2 tuny.\n\nV 90. letech 19. století uviděl Probošt velké pohyblivé betlémy a chtěl, aby se pohyboval i ten jeho. Pravděpodobně se inspiroval mechanickým betlémem Longina Vittiga. Nejprve se snažil vodit postavičky jako loutky, poté vytvořil systém provázků, který poháněl hodinový strojek (inspirace Vittigovým betlémem a dvěma betlémy z Frýdlantska). Ovšem ani jedno řešení nefungovalo. Funkční pohyblivý mechanismus zkonstruoval až třebechovický sekerník Josef Friml, který stavěl mechanismy do mlýnů a jiných hospodářských zařízení. Betlém byl do pohybu uváděn ručně klikou. Při sestavování pomáhal i Jan Sedláček. Friml vymyslel soustrojí umožňující pohyb na pásech pro 150 postaviček, z nichž necelých padesát pohybuje hlavou a údy. Některé postavičky musely projít úpravou, aby jejich pohyby působily přirozeněji.\n\nNejobtížněji realizovatelným pohybem se ukázalo Josefovo kolébání jesliček, údajně jej řešili více jak půl roku. Ve scénce u jesliček je vykonáváno přes dvacet synchronizovaných pohybů. Pohyby postaviček se dělí na dva druhy – opakované a opakované se zastavením. Mezi opakující se patří stařena točící kolovrátkem, horníci rubající uhlí, pochodující vojáci či trkající se kozli. Při opakování jiných pohybů nastává krátká přestávka. Například archanděl Gabriel, který zvěstuje Panně Marii Ježíšovo narození se na chvíli pozastaví, než pokračuje ve své pouti; voják probodávající Ježíšův bok nejprve zamíří špičkou kopí než bodne plnou silou; truhlář zpomalí řezání pilkou jakoby narazil na suk; basista táhne smyčcem třikrát, dvakrát a zase třikrát, dvakrát, což pravděpodobně symbolizuje veselou písničku. Poutníci s dary jsou připevněni na soustavě dřevěných řetězů, jež se podobají hnacím řetězům u jízdního kola. Stáří mechanismu omezuje pohyb některých postaviček.\n\nMechanismus je vyroben z bukového a habrového dřeva. Některá ložiska jsou vyrobena ze zvlášť tvrdého dřeva zvaného lignum sanctum, které si Josef Friml nechal dovést pražskou firmou Rott. Kostra betlému je ze dřeva jehličnatých stromů (především ze smrku a jedle), v roce 1972 ji zpevnila ocelová konstrukce. Zdobné části (především dřevěné krajky a věžičky) si nechali vyrobit ve Švadlákově soustružnictví v Třebechovicích či u mistra Podstaty. Tyto části jsou vyrobeny z běžných druhů dřeva, ale i z cizokrajných ořešáků. Betlémáři Švadlákovým dovezli za odměnu dříví z lesa. Kromě dvou kovových zvonečků, koženého měchu u kukačky a kožených hnacích řemenů je betlém celý ze dřeva. Mechanismus tvoří přes tři sta dřevěných soukolí a 152 ozubených kol o průměru 10–60 centimetrů. Původně byl uváděn do pohybu ručně klikou, tu v roce 1935 nahradil elektrický motorek.\n\nFunkční repliku části mechanismu a figurek Třebechovického betlému vytvořil Kamil Andres v roce 1999. Znázorňuje dřevěné pohybové soukolí ozubených kol, které uvádí postavičky do pohybu. Při výrobě aplikoval stejnou technologii, jakou používal Josef Friml. Na kola se vsazenými zuby použil bukové dřevo. Velké kolo s pohyblivým řemenem umožňuje rychlejší převod a snižuje hlučnost. Soukolí pohání malý elektrický motor. Replika patří ke sbírkovému fondu Třebechovického muzea betlémů a je příležitostně vystavována.\n\n\n"}
{"id": "695453", "url": "https://cs.wikipedia.org/wiki?curid=695453", "title": "Eleonora z Anjou", "text": "Eleonora z Anjou\n\nEleonora z Anjou ( \"Eleonora d'Angiò\" nebo \"Eleonora di Napoli\", 1289 – 9. srpna 1341) byla sicilská královna.\n\nByla jednou z mnoha dcer neapolského krále Karla II. a Marie, dcery uherského krále Štěpána V. Roku 1299 byla provdána za Filipa z Toucy, antiochijského knížete. Manželství bylo již roku 1300 papežem zrušeno. Roku 1302 uzavřel Eleonořin otec s aragonským králem Jakubem tzv. smlouvu z Caltabellotta, která měla upravit vzájemné vztahy zkalené Sicilskými nešporami a následnou kruciátou. Vládu na sicilském ostrově na základě smlouvy získal aragonský infant Fridrich, mladší bratr aragonského krále a nadávkem byl domluven i jeho sňatek s opět svobodnou Eleonorou. Eleonora dala svému muži devět dětí a po jeho skonu se odebrala do klášterního ústraní, zemřela v létě 1341 a byla pohřbena ve františkánském klášteře v Catanii.\n"}
{"id": "695456", "url": "https://cs.wikipedia.org/wiki?curid=695456", "title": "Ţ", "text": "Ţ\n\nŢ (minuskule ţ) je písmeno latinky. Vyskytuje se v gagauzštině, jedné z abeced votštiny a kdysi se používalo i v rumunštině jako náhrada za písmeno Ț, se kterým je dnes někdy zaměňováno. Znak je složen z písmene T a cedilly.\n\nVe votštině se vyslovuje jako palatalizované t – – a jeho variantou v ostatních pravopisech je ť.\n\nV Unicode mají písmena Ţ a ţ tyto kódy:\n"}
{"id": "695458", "url": "https://cs.wikipedia.org/wiki?curid=695458", "title": "Návrh k zamyšlení", "text": "Návrh k zamyšlení\n\nJako Návrh k zamyšlení (srbochorvatsky \"Predlog za razmišljanje\") se označuje dokument, který podepsalo celkem 41 srbských osobností pod vedením Antonije Isakoviće. Ten v zásadě podpořil právo Chorvatů na vlastní jazyk, jak to bylo manifestováno v Deklarací o názvu a postavení chorvatského spisovného jazyka. V návaznosti na to logicky žádal kodifikaci samostatné srbštiny. Svaz komunistů Jugoslávie, který se pokoušel držet politiky bratrství a jednoty všech národů, se tím dostal do velkých problémů, neboť kromě Chorvatů začali požadovat samostatný jazyk také někteří Srbové, což byla rána oficiální politické linii. Vzhledem k tomu, že se srbochorvatský jazykový standard používal hned ve čtyřech svazových republikách, možnost zajištění např. speciální výuky v cyrilici pro srbskou menšinu v Chorvatsku byla jen stěží představitelná. \n\nPolitické vedení země na čele s Titem tento dokument odsoudilo, stejně jako Deklaraci Matice chorvatské. Proti autorům Návrhu k zamyšlení se postupovalo sice mírněji než vůči chorvatským intelektuálům, nicméně Antonije Isaković musel odejít z Ústředního výboru Svazu komunistů Srbska.\n"}
{"id": "695463", "url": "https://cs.wikipedia.org/wiki?curid=695463", "title": "Aféra Victoria", "text": "Aféra Victoria\n\nAféra Victoria (ve vojenském kódu Operace Železný zákon) byla izraelská vojenská akce v březnu 2011, při níž izraelské námořnictvo zadrželo na širém moři německou loď \"Victoria\" plující pod liberijskou vlajkou a objevilo tajný náklad zbraní určených podle Izraelských branných sil palestinským militantním organizacím v pásmu Gazy. Na lodi bylo nalezeno 50 tun zbraní, včetně protilodních střel C-704, odpalovačů raket, radarových systémů, minometných nábojů a nábojů do samopalů.\n\nIzrael udržuje námořní blokádu Pásma Gazy s cílem zabránit pašování zbraní pro militantní organizace, které zde sídlí. V roce 2003 zadržela izraelská komanda v Rudém moři loď Karine A a zabavila 50 tun raket, minometných granátů, samopalů a nábojů určených pro Gazu. V roce 2009 zadrželo izraelské námořnictvo u pobřeží Kypru íránskou loď MV Francop s několika stovkami tun zbraní. Írán je hlavním dodavatelem zbraní Hamásu, kromě vodních cest pašuje zbraně po souši přes Súdán a Sinaj.\n\nIzraelské velení spustilo akci na základě výzvědné informace, že 39 ze 100 kontejnerů na palubě bylo naloženo v syrském přístavu Latakia a vezou íránské zbraně určené pro Hamás. \"Victoria\" byla zadržena asi 200 námořních mil od izraelského pobřeží, na cestě z Turecka do egyptského přístavu El-Aríš (jiné zdroje uvádějí jako cíl egyptskou Alexandrii). Podle Izraelských obranných sil (IOS) byl náklad naložen v syrském přístavu Latakia a převážen do tureckého Mersinu. Loď byla zadržena izraelskými korvetami 5. třídy Sa'ar, které si nejdříve vyžádaly její údaje o původu a cíli a pak kapitána informovaly o podezření na ilegální náklad a požádaly o souhlas se vstupem na palubu a prohlídkou. Kapitán souhlasil, nechal loď zastavit a spustit žebříky pro umožnění vstupu elitních vojáků z jednotky Šajetet 13. Komando vystoupilo na palubu se zbraněmi v pohotovosti z obavy před útokem íránských nebo hamásovských ozbrojenců. Posádce nařídilo shromáždit se na můstku a započalo s prohlídkou nákladu. Podle sdělení IOS posádka lodi neměla o ilegálním nákladu tušení. Loď byla odkloněna do přístavu Ašdod k důkladné prohlídce. Po vyložení kontrabandu Izrael loď propustil a umožnil jí pokračování plavby do Alexandrie.\n\nPodle zástupce velitele námořnictva IOS kontradmirála Rani Ben-Jehudy byly zbraně dopraveny z Íránu do Sýrie patrně několik týdnů předtím, když dvě íránské válečné lodě propluly Suezským průplavem.\n\nVe třech kontejnerech byl za pytli s bavlnou a čočkou syrského původu ukryt následující válečný materiál:\n\nPodle IOS byly ke zbraním přiloženy návody v perštině. Příbalový leták pro 60mm granáty obsahoval rovněž nástřelné tabulky pro použití s nárazovými roznětkami typu AZ111-A2, vyráběnými pouze v Íránu. Pro oklamání případné inspekce byly všechny bedny označeny nálepkami \"Made in Britain\".\n\nStřely C-704 mají dostřel 35 kilometrů a se 130kg náloží jsou schopné potopit 1000tunovou loď. Podle \"The Jerusalem Post\", pokud by byla zásilka šesti raket dorazila do pásma Gazy, \"muselo by námořnictvo změnit své operační postupy. Nyní je rozmístěno pouze několik kilometrů od pobřeží; toto by nadále nebylo možné\".\n\n\n\n"}
{"id": "695466", "url": "https://cs.wikipedia.org/wiki?curid=695466", "title": "Mistrovství Evropy ve volejbale mužů 2011", "text": "Mistrovství Evropy ve volejbale mužů 2011\n\n27. mistrovství Evropy ve volejbale mužů se konalo ve dnech 10. – 18. září v České republice a Rakousku.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší mužstva s každé skupiny postoupily přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Mistrem Evropy se stali volejbalisté Srbska.\n\nOd tohoto šampionátu je zaveden nový systém bodování: za vítězství 3:0 a 3:1 jsou tři body, za vítězství 3:2 jsou dva body, prohru 2:3 je jeden bod a za prohru 1:3 a 0:3 je nula bodů.\n\nNa uspořádání 27. mistrovství Evropy kandidovalo 7 zemí:\n\n1. Srbsko\n\n2. Itálie\n\n3. Polsko\n\n4. Rusko\n\n5. Slovensko\n\n6. Bulharsko\n\n7. Francie\n\n8. Finsko\n\n9. Slovinsko\n\n10. Česko\n\n11. Turecko\n\n12. Estonsko\n\n13. Belgie\n\n14. Portugalsko\n\n15. Německo\n\n 16. Rakousko\n\n \n\n"}
{"id": "695483", "url": "https://cs.wikipedia.org/wiki?curid=695483", "title": "Sloboda 71", "text": "Sloboda 71\n\nSloboda 71 (česky Svoboda 71) bylo velkolepé vojenské cvičení Jugoslávské lidové armády, které se uskutečnilo od 2. do 9. října 1971. Ve své době bylo největší v historii. Uskutečnilo se na území tří svazových republik; probíhalo najednou v Cazinské krajině, Baniji, Žumberku, Kordunu a na severu Liky.\n\nKromě toho, že se do něj zapojila armáda a nejvyšší vedení komunistické strany (včetně Tita) bylo také ukázkou refomovaného systému obrany. Kromě lidové všesvazové armády se jej účastnily také nově zřízené jednotky teritoriální obrany. Celkem bylo do cvičení, které mělo být odpovědí na hypotetický sovětský útok zapojeno na 40 tisíc lidí.\n\nV rámci zlepšení vztahů s veřejností bylo o cvičení rozsáhle informováno prostřednictvím tehdejšího tisku a dalších médií. Vojenského cvičení se účastnila řada zahraničních pozorovatelů.\n"}
{"id": "695485", "url": "https://cs.wikipedia.org/wiki?curid=695485", "title": "Konstancie Aragonská (1343–1363)", "text": "Konstancie Aragonská (1343–1363)\n\nKonstancie Aragonská ( \"Constança d'Aragó\", \"Costanza d'Aragona\" , 1343/1344 - 18. července 1363 Catania) byla sicilská královna a první manželka krále Fridricha III.\n\nByla dcerou aragonského krále Petra IV. a Marie, dcery navarrského krále Filipa III. Původně byla Konstancie zasnoubena s Ludvíkem Sicilským, který zemřel roku 1355 během morové epidemie. 11. dubna 1361 byla tak provdána za jeho mladšího bratra a nástupce Fridricha, svého vrstevníka. Zemřela v důsledku porodu jediné dcery Marie a byla pohřbena v katedrále svaté Agáty v Catanii.\n\n"}
{"id": "695487", "url": "https://cs.wikipedia.org/wiki?curid=695487", "title": "Vratislav Čech", "text": "Vratislav Čech\n\nVratislav Čech (22. února 1912 – 8. září 1974) byl český fotbalista, útočník a obránce, reprezentant Československa.\n\nV lize odehrál 119 zápasů a dal 39 gólů. Hrál za Bohemians Praha (1931 – 1935), Viktorii Žižkov (1936 – 1941) a SK Nusle (1942 – 1943).\n\nZa československou reprezentaci odehrál v letech 1934 – 1936 dva zápasy a vstřelil tři branky (2 Rakousku, 1 Německu).\n\n"}
{"id": "695489", "url": "https://cs.wikipedia.org/wiki?curid=695489", "title": "Kvalifikace na Mistrovství Evropy ve fotbale 1976", "text": "Kvalifikace na Mistrovství Evropy ve fotbale 1976\n\nKvalifikace na Mistrovství Evropy ve fotbale 1976 probíhala v letech 1974 až 1976. Zúčastnilo se jí 32 fotbalových reprezentací, které byly rozlosovány do osmi skupin po čtyřech týmech. Ve skupinách hrál každý s každým doma a venku. Vítězové skupin postoupili do čtvrtfinále, kde se střetli systémem doma a venku o postup na závěrečný turnaj.\n\n\" vyhrálo celkovým skóre 4:2 a postoupilo na závěrečný turnaj.\n\n\" vyhrála celkovým skóre 3:1 a postoupila na závěrečný turnaj.\"\n\n\" vyhrála celkovým skóre 3:1 a postoupila na závěrečný turnaj.\"\n\n\" vyhrálo celkovým skóre 7:1 a postoupilo na závěrečný turnaj.\"\n"}
{"id": "695490", "url": "https://cs.wikipedia.org/wiki?curid=695490", "title": "Václav Hlinomaz", "text": "Václav Hlinomaz\n\nVáclav Hlinomaz (14. prosince 1873 Příbram – 3. července 1941 Příbram) byl český hudební skladatel.\n\nVystudoval gymnázium a učitelský ústav v Příbrami. V roce 1915 vykonal na Pražské konzervatoři státní zkoušku ze sborového zpěvu. Nejprve učil na vesnických školách na Pelhřimovsku a Příbramsku (Vyskytná, Nový Rychnov, Stará Huť, Dobříš). V roce 1917 zakotvil v Příbrami, kde již zůstal až do odchodu do důchodu. Byl řídícím učitelem a učil zpěv i na místní reálce.\n\nKromě svých učitelských povinností byl organizátorem hudebního života na Příbramsku. Založil a vedl \"Hudební školu Jednoty hudebních stavů\", která byla v roce 1930 přejmenována na Dvořákovu hudební školu a slouží dodnes pod názvem Základní umělecká škola Antonína Dvořáka. Byl předsedou Příbramské filharmonie a vystupoval s ní i jako sólový houslista.\n\nJeho bratr, Eman Hlinomaz (1889–1962), byl rovněž učitelem a hudebním skladatelem. Řídil \"Pěvecký sbor západočeských učitelů\". Psal převážně taneční skladby, ale je autorem i několika vážnějších skladeb komorní hudby.\n\nZnámý herec a naivní malíř Josef Hlinomaz (1914–1978) byl jeho syn.\n\nNejvíce je znám svými sbory a skladbami pro tělovýchovná cvičení. Zkomponoval více než 40 skladeb pro Sokol i pro jednotlivá tělovýchovná vystoupení.\n\n\nPsal rovněž chrámovou hudbu (např. \"Mše D-dur\" byla provedena v křížovnickém chrámu v Praze na Starém Městě v roce 1911) a je autorem řady drobných klavírních, houslových a violoncellových skladeb.\n\n"}
{"id": "695492", "url": "https://cs.wikipedia.org/wiki?curid=695492", "title": "Ļ", "text": "Ļ\n\nĻ (minuskule ļ) je písmeno latinky. Vyskytuje se v latgalštině, maršálštině, livonštině, lotyštině, v bývalé abecedě chantyjštiny a v jedné z abeced votštiny. Znak je složen z písmene L a cedilly.\n\nVe votštině se vyslovuje jako palatální laterální aproximanta a jeho variantou v ostatních pravopisech je ľ.\n\nV Unicode mají písmena Ļ a ļ tyto kódy:\n"}
{"id": "695494", "url": "https://cs.wikipedia.org/wiki?curid=695494", "title": "Milan Čermák", "text": "Milan Čermák\n\nMilan Čermák (* 24. prosince 1949) je bývalý český fotbalista, útočník, reprezentant Československa.\n\nZa československou reprezentaci odehrál v letech 1974–1983 sedm utkání a vstřelil jeden gól (v přátelském zápase s Dánskem roku 1982). Jednou též startoval v reprezentační B mužstvu a jednou v olympijském výběru (1 gól). V lize odehrál 218 utkání a dal 36 branek. Hrál za Spartu Praha (1973–1977), Baník Ostrava (1977–1978) a Bohemians Praha (1978–1985. S Bohemians získal roku 1983 historický mistrovský titul, první a dosud jediný v dějinách klubu, a probojoval se s ní do semifinále Poháru UEFA. Se Spartou a Baníkem vybojoval Československý pohár (1976, 1978). 23x startoval v evropských pohárech (2 góly).\n\n\n"}
{"id": "695495", "url": "https://cs.wikipedia.org/wiki?curid=695495", "title": "Argentinská rallye", "text": "Argentinská rallye\n\nArgentinská rallye je název soutěže Mistrovství světa v rallye, která se koná v Argentině.\n\nPoprvé byla součástí Mistrovství světa Argentinská rallye 1980. Dva roky před ní ale již byly pořádány závody jako kandidátské soutěže. První dva roky proběhla v provincii Tucumán a v roce 1982 se nekonala vůbec. Argentinská rallye 1984 měla centrum v provincii Córdoba, kde sídlí dodnes. Soutěž má šotolinový charakter a velmi se na ní práší. Na mnoha místech jsou brody.\nNejúspěšnějším pilotem je zde Sebastien Loeb, který zde vyhrál šestkrát. Miki Biasion, Carlos Sainz a Tommi Mäkinen zde mají 3 vítězství. Jediný domácí pilot, který zde vyhrál, byl Jorge Recalde v letech 1988 a 1995.\n"}
{"id": "695496", "url": "https://cs.wikipedia.org/wiki?curid=695496", "title": "Hlinomaz", "text": "Hlinomaz\n\nExistuje více osobností s příjmením Hlinomaz:\n\n"}
{"id": "695498", "url": "https://cs.wikipedia.org/wiki?curid=695498", "title": "Chicago (muzikál)", "text": "Chicago (muzikál)\n\nChicago (muzikál) je americký jazzový muzikál od autorů Johna Kandera, Freda Ebba a Boba Fosse, napsaný podle hry \"Chicago\" Maurine Dallas Watkinsové z roku 1926.\n\nOriginální muzikál měl na Broadwayi premiéru 3. června 1975 v Richard Rodgerově divadle v New Yorku a měl 936 repríz. Do dubna 2011 se dokonce odehrálo více jak 5900 představení. Roku 2002 získalo filmové zpracování šest Oscarů. Tento filmový muzikál režíroval Rob Marshall a hráli v něm mimo jiné Catherine Zeta-Jones, Renee Zellweger, Richard Gere, John C. Reilly a Queen Latifah.\n\nV muzikálu se objevují tyto písně:\n\n\nDěj se odehrává v Chicagu, kde žije žena jménem Roxie Hartová. Má klidné, ale nudné manželství s Amosem, proto si najde mladého milence Freda Caselyho. Ten ji později opouští a Roxie ho v návalu vzteku zavraždí pistolí. Je zatčena a spolu s ní je i ve vězení také jazzová zpěvačka Velma Kellyová, která čeká na soud za dvojitou vraždu svého přítele a sestry. Obě dvě se chtějí vyhnout oprátce a co nejdříve se dostat na svobodu. Najmou si toho nejschopnějšího právníka, Billyho Flynna. Ten z nich udělá hvězdy showbyznysu a snaží se všemi způsoby dokázat jejich nevinu. Roxie si dokonce vymyslí příběh o svém těhotenství. Nakonec u soudu uspějí, jejich hlavní argument je, že Roxie zabila svého milence v sebeobraně. Roxie je volná, ale zklamaná z toho, že již není populární hvězda, jako bývala. Chce si najít místo v nějaké jazzové kapele, to je totiž její dávný sen. Nikde ji však nechtějí, tak nakonec utvoří duo s Velmou.\n\nTento muzikál uvedlo v České republice také Městské divadlo Brno. Premiéru měl na hudební scéně 25. března 2011. Režisér Stanislav Moša se držel původní předlohy, avšak přidal více humoru a minimalismu. Muzikál doprovází živý orchestr MdB, který však není umístěn v orchestřišti jako obvykle, ale je umístěn v klecích v zadní části jeviště. Dirigent Ondřej Tajovský řídí muzikanty speciální kamerou. Muzikál trvá 3 hodiny s jednou dvacetiminutovou přestávkou.\n\n"}
{"id": "695499", "url": "https://cs.wikipedia.org/wiki?curid=695499", "title": "Lee Van Cleef", "text": "Lee Van Cleef\n\nClarence Leroy \"Lee\" Van Cleef, Jr. (9. ledna 1925, Somerville – 16. prosince 1989, Oxnard) byl americký herec, který účinkoval především ve westernech a v akčních filmech. Jeho ostré rysy a pronikavé oči vedly k jeho obsazení v desítkách filmů, jako například \"Hodný, zlý a ošklivý\".\n\nNarodil se holandskému přistěhovalci Clarence Leroy Van Cleefovi staršímu a Američance Marione Levinii. V mládí nastoupil do Námořnictva Spojených států, kde sloužil i během druhé světové války. Poté pracoval jako účetní, avšak zanedlouho se stal hercem.\n\nJeho první herecká zkušenost se konala na pódiu Broadway, kde si zahrál malou roli. Jeho prvním filmem se stal klasický western \"V pravé poledne\" (1952), ve kterém hrál padoucha. Ten samý rok hrál ostrostřelce ve snímku \"The Beast from 20,000 Fathoms \".\n\nKromě westernů a sci-fi jeho filmový repertoár obsahoval také žánr film noir – \"Kansas City Confidential\" (1952), \"Vice Squad\" (1953) a \"The Big Combo\" (1955). Všechny tři snímky se staly klasickými noir filmy padesátých let, nicméně Cleefovy role padouchů byly nezapomenutelné.\n\nV letech 1951 až 1955 se celkem šestkrát objevil v dětském westernu \"The Adventures of Kit Carson\" v roli Burta Tannera.\n\nV roce 1958 se nešťastně připletl do vážné autonehody a byl donucen ze zdravotních důvodů odejít z filmové scény. Trvalo delší dobu, než se vzpamatoval z této nehody a byl schopen opět účinkovat. Na rozdíl ale od dřívějších hlavní rolí se nyní musel spokojit s malými rolemi. Roku 1962 se ve filmu \"Muž, který zastřelil Liberty Valance\" objevil po boku filmových hvězd Jamesa Stewarta a Johna Wayna. Malou roli měl také ve filmu \"Jak byl dobyt Západ\" (1962), kde hrál jednoho z pirátů.\n\nMezi lety 1962 až 1965 pracoval jako malíř, poté se však vrátil zpět do filmového průmyslu a objevil se v řadě spaghetti westernů. Toto znovuoživení jeho kariéry nastalo tehdy, když mu režisér Sergio Leone nabídl možnost zahrát si ve filmu \"Pro pár dolarů navíc\" (1965) společně s Clintem Eastwoodem. Následovaly další filmové role a objevil se v mnoha televizních pořadech.\n\nZemřel 16. prosince 1989 na srdeční mrtvici v Oxnardu a pohřben byl v Los Angeles.\n\n\n"}
{"id": "695500", "url": "https://cs.wikipedia.org/wiki?curid=695500", "title": "Kostel svatého Františka z Assisi (Krč)", "text": "Kostel svatého Františka z Assisi (Krč)\n\nKostel svatého Františka z Assisi v Praze 4-Krči, v místě zvaném \"na Habrovce\", je dřevěný římskokatolický filiální kostel michelské farnosti z roku 1941. Stojí na pozemcích bývalé viniční usedlosti Habrovka v Dolní Krči. Kostel je chráněn jako nemovitá kulturní památka České republiky..\n\nPrvní plány na vybudování krčského kostela se objevují již v polovině třicátých let 20. století, když byl dne 22. září 1935 založen \"Spolek pro výstavbu kostela v Praze XIV\" a předsedou se stal místní velkostatkář JUC. Václav Welz, jenž věnoval polovinu potřebného pozemku na výstavbu.\n\nKostel je dílem dvou architektůː konstrukci a exteriér navrhl Ing. arch. Karel Hruška a interiér včetně oltáře arch. Jaroslav Čermák. V důsledku začátku 2. světové války se však místní věřící rozhodli pro jednolodní stavbu dřevěného provizoria se sedlovou střechou krytou taškami.\n\nFinanční prostředky na stavbu pomohl shromáždit křižovnický velmistr, P. Josef Vlasák, který společně s Františkem Noskem založil spolek Dílo blahoslavené Anežky Přemyslovny pro výstavbu katolických kostelů na tehdejších pražských předměstích.\n\nZačalo se stavět 8. prosince 1941 a za pouhé dva týdny, na Vánoce, byl kostel dokončen. Slavnou půlnoční mši na svátek Narození Páně 25. prosince sloužil P. Jeřábek, a chrám byl vysvěcen tehdy již v ilegalitě působícím velmistrem Řádu křižovníků s červenou hvězdou P. Vlasákem. Ten také zvolil patrocinium sv. Františka, jednoho z hlavních křižovnických patronů. Zazněla rovněž Česká mše vánoční Jakuba Jana Ryby, kterou řídil P. Václav Schneider.\n\nPo válce se kvůli komunistické totalitě plánovaný zděný kostel nesměl dostavět, zůstalo u pouhého provizoria. Není to však stavba ojedinělá: v letech 1948–51 vzniklo v Německu téměř 50 kostelů podobné konstrukce a v amerických městech se obdobné chrámy staví dodnes.\n\nV šedesátých letech byly provedeny drobné úpravy kostela sv. Františka z cihlového zdiva podle návrhu architekta Vladimíra Hladíka a z neurčeného zrušeného kostela byly přivezeny dvě řady dřevěných lavic s pozdně secesní řezbou na postranicích. Ze skromného vnitřního zařízení stojí za zmínku bíle lakovaná dřevořezba žehnající Panny Marie Karlovské, patronky matek a těhotných. V roce 2010 byl kostel vyhlášen za nemovitou kulturní památku.\n\nKostel tvoří farnost dohromady s kostelem Narození Panny Marie v Michli, administrátorem je zde Antonín Lukeš, MId. V letech 1996–2011 zde působil kněz Alberto Giralda Cid.\n\nV areálu kostela se též každoročně od roku 2003, vždy na počátku června, koná hudební festival Habrovka.\n\n\n"}
{"id": "695501", "url": "https://cs.wikipedia.org/wiki?curid=695501", "title": "Sorry for Party Rocking", "text": "Sorry for Party Rocking\n\nSorry for Party Rocking je druhé studiové album dua LMFAO vydané 21. června 2011 Interscope Records. První singl \"Party Rock Anthem\" je nejúspěšnější píseň jejich tvorby. Byl do světa vypuštěn 25. ledna 2011 a umístil se na prvním místě v hitparádách v osmi zemích světa a v několika dalších se umístil v top ten. Druhý singl je \"Champagne Showers\", vydaný 27. května 2011.\n"}
{"id": "695505", "url": "https://cs.wikipedia.org/wiki?curid=695505", "title": "Ĵ", "text": "Ĵ\n\nĴ (minuskule ĵ) je písmeno latinky. Vyskytuje se v esperantu a v jedné z abeced votštiny. Znak je složen z písmene J a stříšky (circumflexu). V esperantu se vyslovuje jako znělá postalveolární frikativa , ve votštině jako znělá postalveolární afrikáta . Jeho variantou v ostatních pravopisech votštiny je \"dž\".\n\nV Unicode mají písmena Ĵ a ĵ tyto kódy:\n"}
{"id": "695524", "url": "https://cs.wikipedia.org/wiki?curid=695524", "title": "The Stone: Issue Three", "text": "The Stone: Issue Three\n\nThe Stone: Issue Three je koncertní album, které spolu nahráli avantgardní hudebníci John Zorn, Laurie Anderson a Lou Reed. Album bylo nahrané 18. ledna 2008 a vydané v dubnu téhož roku. Producentem alba se stal John Zorn.\n\n"}
{"id": "695526", "url": "https://cs.wikipedia.org/wiki?curid=695526", "title": "Kvalifikace na Mistrovství Evropy ve fotbale 1980", "text": "Kvalifikace na Mistrovství Evropy ve fotbale 1980\n\nKvalifikace na Mistrovství Evropy ve fotbale 1980 probíhala v letech 1978 až 1980. Zúčastnilo se jí 31 fotbalových reprezentací, které byly rozlosovány do sedmi skupin po pěti, resp. čtyřech týmech. Ve skupinách hrál každý s každým doma a venku a vítězové jednotlivých skupin postoupili na závěrečný turnaj, kde se přidali k hostitelské Itálii.\n"}
{"id": "695549", "url": "https://cs.wikipedia.org/wiki?curid=695549", "title": "Sunday Morning (píseň, The Velvet Underground)", "text": "Sunday Morning (píseň, The Velvet Underground)\n\n„Sunday Morning“ je píseň americké rockové skupiny The Velvet Underground, která vyšla na jejím debutovém albu \"The Velvet Underground & Nico\" v roce 1968. Na desce kapelu doprovází německá zpěvačka a herečka Nico, která v této písni zpívá vokály, hlavní zpěv měl však na starosti Lou Reed, který ji spolu s Johnem Calem složil. Skladba vyšla v prosinci roku 1966 i jako singl s písní „Femme Fatale“ na B-straně. Na albu vyšla čtyři měsíce po vydání singlu, v březnu 1967. Jedná se o jedinou skladbu na tomto albu, kterou produkoval Tom Wilson, známý především jako producent alb Boba Dylana. Hudebník Michael Stipe zahrál coververzi písně při vystoupení v roce 2017 Duo Flo Morrissey a Matthew E. White vydalo svou verzi písně na albu \"Gentlewoman, Ruby Man\" (2017), zatímco verze od kapely Orchestral Manoeuvres in the Dark vyšla na desce \"Liberator\" (1993). Píseň s německým textem vyšla na albu \"FreuD euch\" (1995) v podání Niny Hagen. V češtině pak pod názvem „Tvý touhy“ na albu \"Solitéři\" (interprety byli Věra Špinarová, David Kraus, Bolek Polívka a Lucia Gažiová).\n\n"}
{"id": "695552", "url": "https://cs.wikipedia.org/wiki?curid=695552", "title": "Ylakiai", "text": "Ylakiai\n\nYlakiai jsou městys v západní části Litvy, v severozápadním Žemaitsku, v Klajpedském kraji, 20 km na východ okresního města Skuodas, při silnici č. 170 Skuodas – Mažeikiai. Historické centrum městečka je městská památková rezervace. Ve městě je katolický kostel Božího zjevení svaté panence Marii, postavený roku 1899 (první byl postaven roku 1604. Dále je zde gymnázium, filiálka Skuodaské školy umění, knihovna (od roku 1948), pečovatelský dům, muzeum B. Jonuše (od roku 2004). Za městem je drůbežárna, 2 km na západ je Žemaitský botanický park (roku 1928 jej založil Izidorius Nevidanskas).\n\n"}
{"id": "695553", "url": "https://cs.wikipedia.org/wiki?curid=695553", "title": "Venus in Furs", "text": "Venus in Furs\n\n„Venus in Furs“ je v pořadí čtvrtá skladba z debutového alba americké rockové skupiny The Velvet Underground nazvaného \"The Velvet Underground & Nico\" z roku 1967. Hudbu i text ke skladbě napsal Lou Reed. Její název vznikl podle knihy \"Venuše v kožichu\" − v anglickém originále \"Venus in Furs\" Leopolda von Sacher-Masocha.\n\nJejí první verze byla nahrána na Ludlow Street v New Yorku v červenci 1965 v sestavě Reed, John Cale a Sterling Morrison spolu s dalšími pěti skladbami. Tato verze vyšla až v roce 1995 na albu \"Peel Slowly and See\". V této verzi zpíval Cale a v klasické verzi vydané na albu \"The Velvet Underground & Nico\" zpíval Reed a Cale sbluhoval violu. Její koncertní verze vyšly na různých albech, jsou to buď alba skupiny The Velvet Underground \"Live MCMXCIII\" (1993) a \"\" (2001). Skladbu rovněž při svých vlastních koncertech hrál jak Cale tak i Reed. Vyšla na koncertních albech \"\" (Reed, 2005), \"Circus Live\" (Cale, 2007)\n\nV klasické studiové verzi rovněž vyšla na kompilacích: \"Andy Warhol's Velvet Underground featuring Nico\" (1971), \"Chronicles\" (1991), \"What Goes On\" (1993), \"\" (2001), \"The Very Best of the Velvet Underground\" (2003), \"Gold\" (2005), \"The Velvet Underground Playlist Plus\" (2008) a \"\" (2012).\n\nSkladbu předělala například i skupina Melvins, jejíž verze vyšla na společném singlu se skupinou Nirvana, kteří zde nahrály píseň Here She Comes Now. Singl vyšel v roce 1991 pod názvem „Here She Comes Now“ / „Venus in Furs“. V roce 2012 skladbu předělal Rodolphe Burger a vydal ji na svém albu \"This Is a Velvet Underground Song That I'd Like to Sing\". Mezi další umělce, kteří nahráli svou verzi skladby „Venus in Furs“ patří The Smashing Pumpkins, Beck Hansen, DeVotchKa, Monster Magnet nebo The Creatures.\n\nRoku 2016 vydal vlastní verzi písně zpěvák Julian Casablancas (byla nahrána speciálně pro seriál \"Vinyl\").\n\nByla použita ve filmech \"The Doors\" (1991), \"Nico Icon\" (1995), \"Victoria Died in 1901 and Is Still Alive Today\" (2001), \"\" (2004), \"Last Days Poster\" (2005), \"Worried About the Boy\" (2010) nebo i v epizodě „Leave Out All the Rest“ (2008) seriálu \"Kriminálka Las Vegas\".\n"}
{"id": "695555", "url": "https://cs.wikipedia.org/wiki?curid=695555", "title": "A-forma", "text": "A-forma\n\nA-DNA, nebo také A-forma, je jedna z mnoha možných dvoušroubovicových struktur nukleových kyselin zaujímaná DNA nebo RNA. S nejhojnějším typem helikálního uspořádání - tzv. B-DNA - ji spojuje pravotočivé uspořádání, naopak se liší širším a poněkud více plochým tvarem. Vyznačuje se např. tím, že v jednom závitu je 11 bází, přičemž ty svírají s rovinou dvoušroubovice úhel 20 stupňů. Uvnitř dvoušroubovice vzniká poměrně výrazná axiální dutina.\n\nVoet uvádí, že není zcela jisté, zda se A-DNA vyskytuje za normálních okolností v živých buňkách. Minimálně dvouvláknová RNA a také hybridní DNA/RNA helix však zaujímají A-formu dvoušroubovice, které je velmi podobná A-DNA. Co se týče dvoušroubovice A-DNA, zřejmě v této konformaci existuje většina oligonukleotidů o délce menší než 10 párů bází, což jsou na buňku neobvykle malé a spíše vzácné molekuly. Lokální přeměny z B-DNA na A-DNA však pravděpodobně probíhají i v rámci dlouhých DNA molekul tvořících genomy organismů. A-DNA by mohla např. vznikat v TATA oblasti navázáním transkripčního faktoru TBP či u bakterií pomocí tzv. SASP proteinů. Kompletní přechod z B-DNA na A-DNA nicméně probíhá při poměrně extrémních podmínkách, jako je např. 75% relativní obsah vody.\n\n"}
{"id": "695556", "url": "https://cs.wikipedia.org/wiki?curid=695556", "title": "Cabinda (město)", "text": "Cabinda (město)\n\nCabinda (v místním jazyce Tchiowa) je město nacházející se v provincii Cabinda, která je exklávou Angoly, protože od jednotného státu ji odděluje území Demokratické republiky Kongo.\nMěsto bylo původně založeno okolo portugalského přístavu a bylo určeno především pro obchod s otroky.\nV přímořských oblastech provincie jsou bohatá naleziště ropy.\nVe městě je multifunkční Estádio Nacional do Chiazi.\n"}
{"id": "695557", "url": "https://cs.wikipedia.org/wiki?curid=695557", "title": "Nikolaus Lenau", "text": "Nikolaus Lenau\n\nNikolas Lenau, vlastním jménem Nikolaus Franz Niembsch šlechtic von Strehlenau (13. srpna 1802, Schadat, Uhersko – 22. srpna 1850, Vídeň-Oberdöbling, Rakousko) byl rakouský básník období romantismu. \n\nNarodil se v Schadatu poblíž Temešváru v Uhrách, nyní Lenauheim v rumunském Banátu. Jeho otec byl významným ministrem na habsburském dvoře, zemřel roku 1807 a básníkova matka se znovu provdala v roce 1811. V roce 1819 začal studovat na Vídeňské univerzitě a poté studoval uherské právo na univerzitě v Bratislavě), posléze se marně snažil čtyři roky dostat na medicínu. Neschopný se připravit pro výkon jakékoli profese začal psát básně. Po smrti své matky roku 1829 se prohloubila jeho melancholie.\n\nBrzy poté mu dědictví od babičky umožnilo věnovat se zcela poezii. Jeho první básně se byly otištěny v roce 1827 ve sbírce J. G. Seidla \"Úsvit\". V roce 1831 odešel do Stuttgartu, kde vydával básně oddané básníkovi Schwabovi. Tady se také seznámil s Ludwigem Uhlandem, Justinem Kernerem a dalšími spisovateli. Jeho nepokojný duch však toužil po změně a rozhodl se usilovat o mír a svobodu v Americe, kde strávil několik měsíců v kolonii New Harmony. V roku 1833 se vrátil zpět do Německa. Poté žil střídavě ve Stuttgartu a ve Vídni. V roce 1836 napsal své dílo \"Faust\", ve kterém se pokusil odhalit světu vlastní duši. Roku 1842 napsal dílo \"Albigenští\" a roku 1844 začal pracovat na díle \"Don Juan\", které bylo vydáno až posmrtně. Jeho pozůstalost a sebrané dílo v 50. letech 19. století posmrtně vydal jeho přítel Anastasius Grün.\n\nKromě lyriky psal také rozsáhlé epické básně a dramata:\n\n"}
{"id": "695561", "url": "https://cs.wikipedia.org/wiki?curid=695561", "title": "Diskografie Johna Zorna", "text": "Diskografie Johna Zorna\n\nToto je diskografie amerického multiinstrumentalisty Johna Zorna. Podílel se přibližně na 400 albech.\n\n\n\n\n\n\n\n\n\n\n\n\n\n\n\n\n"}
{"id": "695565", "url": "https://cs.wikipedia.org/wiki?curid=695565", "title": "Rituals (album)", "text": "Rituals (album)\n\nRituals je studiové album amerického avantgardního multiinstrumentalisty Johna Zorna, vydané 22. února roku 2005. Album bylo nahrané v říjnu 2004 a produkoval ho John Zorn.\n\n"}
{"id": "695566", "url": "https://cs.wikipedia.org/wiki?curid=695566", "title": "Richard z Acerra", "text": "Richard z Acerra\n\nRichard z Acerra ( \"Riccardo di Acerra\", zemřel 5. prosince 1196) byl hrabě z Acerra, syn Rogera z Acerra a bratr sicilské královny Sibyly.\n\nPodporoval svého švagra Tankreda během snahy o získání sicilské koruny, bojoval se straníky štaufské kandidatury na sicilský trůn. Roku 1190 se mu v bitvě podařilo zajmout Rogera z Andrie, bývalého pretendenta sicilského trůnu a jako přeběhlíka na stranu Jindřicha VI. jej nechal popravit. Po Tankredově smrti v únoru 1194 nebyla královna Sibyla jako regentka nezletilého syna Viléma schopná ubránit království. Sicílie se již na podzim zmocnil Jindřich VI. a na vánoce 1194 byl v Palermu slavnostně korunován. Pár dní poté nechal pro podezření ze spiknutí zajmout Sibylu i s dětmi a společně s významnými muži země nechal odvézt do Německa.\n\nRichard se pokusil uprchnout, ale byl zrazen a vydán do rukou císařova muže Děpolta z Vohburgu, který jej nechal uvěznit. Roku 1196 se dočkal rozsudku od samotného císaře. Údajně byl nejdříve tažen koňmi ulicemi Capuy a poté byl živý pověšen hlavou dolů. Po dvou dnech agónie byl údajně stále naživu. Kronikář Ansbert zase tvrdí, že jej císař nechal nejdříve pověsit, pak stít a jeho hlavu vztyčit na bráně. Jeho hrabství získal Děpolt z Vohburgu.\n"}
{"id": "695570", "url": "https://cs.wikipedia.org/wiki?curid=695570", "title": "Mistrovství Evropy ve volejbale žen 2011", "text": "Mistrovství Evropy ve volejbale žen 2011\n\n27. mistrovství Evropy ve volejbale žen se konalo ve dnech 23. září – 2. října v Srbsku a Itálii.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší družstva s každé skupiny postoupily přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Mistrem Evropy se staly reprezentantky Srbska.\n\n \n\n"}
{"id": "695573", "url": "https://cs.wikipedia.org/wiki?curid=695573", "title": "Kostel svatého Jakuba Většího (Jihlava)", "text": "Kostel svatého Jakuba Většího (Jihlava)\n\nKostel svatého Jakuba Většího (též Staršího) v Jihlavě je trojlodní halový chrám s dlouhým presbytářem a dvěma vysokými věžemi v průčelí, zasvěcený patronu horníků sv. Jakubovi. Stavba kostela byla zahájena před polovinou 13. století. Počátkem 14. století byla postavena severní věž, která slouží dnes jako věž vyhlídková – její výška je 63 m. Dnešní podoba kostela je výsledkem puristické obnovy z konce 19. století. Jeho dvě věže jsou zdaleka viditelnou dominantou města a chráněn je jako národní kulturní památka.\n\nKostel sv. Jakuba Většího byl postaven před polovinou 13. století v době vzniku samotného královského horního města Jihlavy v duchu pozdně románské baziliky. Původní pozdně románskou baziliku ještě před dokončením zničil požár a již kolem roku 1250 byla stržena a nahrazena gotickým objektem.\n\nKostel byl zasvěcen patronu horníků sv. Jakubovi v květnu roku 1257 olomouckým biskupem Brunem ze Schaumburku, kterým byl povýšen na farní. Ze staré Jihlavy sem byla přenesena fara náležející želivskému klášteru. Do té doby tu bývala fara u kostelíka sv. Jana Křtitele. První farářem se stal Štěpán, významná postava nejranějších dějin města. Počátkem 14. století byla postavena severní věž vysoká 63 metrů, která dnes slouží jako věž vyhlídková a odkud se otvírá pohled na město i okolí.\n\nPři přestavbě v letech 1373–1379 byla dokončena stavba trojlodí jeho zaklenutím křížovou klenbou, když sem byly vsazeny čtyři osmiboké sloupy. Zároveň vzniklo šnekové schodiště na jižní straně kostela a patro sakristie. Ve 30. letech 15. století dostal kostel jižní věž – zvonovou. \n\nRoku 1523 postihl Jihlavu jeden z největších požárů v dějinách města. Tehdy vyhořel i kostel sv. Jakuba včetně obou věží. V roce 1545 byly kvůli špatnému stavebnímu stavu sneseny a opět vystavěny obě věže, které byly završeny renesančními báněmi. Zakrátko však musela být jižní věž o celých 9 metrů snížena, neboť se vlivem příliš nestabilního podloží začala vyklánět od své osy. V roce 1563 byl do věže zavěšen zvon, tradičně nazývaný „Zuzana“. Je druhým největším zvonem na Moravě (hned po sv. Václavu v olomoucké katedrále) – je vysoký 1,82 m a váží 7 086 kg.\n\nV roce 1702 byla přistavěna na severní straně kostela kaple Bolestné Panny Marie, oddělená od vlastního chrámu barokní mříží. Kostel byl vždy pokladnicí uměleckých předmětů. Na sklonku 19. století proběhla generální oprava kostela v puristickém duchu, v jejímž průběhu střecha dostala novou krytinu z glazovaných bobrovek z Poštorné. V roce 1922 provedla firma August Wolfsholz z Berlína náročné statické zajištění severní věže. Roku 1987 byl upraven interiér chrámu, když byla odstraněna nevhodná secesní výzdoba trojlodí, a dne 28. dubna 2008 byl kostel sv. Jakuba Většího prohlášen za národní kulturní památku.\n\nJedná se o gotický kostel se sálovým trojlodím, s dlouhým polygonálně ukončeným presbytářem a se dvěma hranolovými věžemi v západním průčelí s ústupkovým portálem. K jižní zdi presbytáře přiléhá sakristie s depozitářem v patře, k severní zdi severní lodi osmiboká barokní kaple Bolestné Panny Marie, po jejíchž bocích stojí při severní lodi čtyřboká pozdně gotická kaple a čtyřboká bývalá předsíň.\n\nObvodové zdi jsou podepřeny pilíři různé výšky a šířky, většinou jednou odstupňovanými. Okna jsou vysoká, štíhlá, lomená, rozdělená svislým prutem, s jednoduchými nebo propracovanými kružbami. Štěrbinová okna se nacházejí ve schodišťových válcích, ve věžích a nad sakristií. V nejvyšším patře severní věže okna nahradily hodiny. Patro je zakončeno roubenou nástavbou s ochozem, kde býval byt věžníka.\n\nKostel je z lomového kamene, bez omítky. Zdi kostela jsou zvnějšku osazeny náhrobníky ze hřbitova, který původně kostel obklopoval, při východní straně stojí barokní socha Jana Nepomuckého.\nDo kostela se vstupuje ústupkovým portálem. V koutech portálu jsou sloupky se spojenými talířovými patkami a hladkými kalichovými hlavicemi s prstencem, nesoucími odstupňovanou oblamovanou římsu, na kterou dosedá lomená archivolta, tvořená oblouny, výžlabky a pruty profilu s hladkým tympanonem. Další tři portály, jednodušší s půlkruhovou archivoltou, jsou v sakristii, severní zdi severní lodi (hlavice s reliéfními listy a plody vinné révy) a jižní zdi jižní lodi.\nV jižní zdi kněžiště je lomený portál s kamenným ostěním, vedoucí do sakristie, zaklenuté dvěma poli křížové žebrové klenby s kruhovými hladkými svorníky a jehlancovými konzolami v koutech. V severní zdi sakristie je pozdně gotický trezor s kovanými plášťovými dvířky a kamenným ostěním. Depozitář v patře sakristie je zaklenut dvěma poli křížové žebrové klenby s kruhovými svorníky, zdobenými mělkou rozetou.\n\nPresbytář je zaklenut dvěma poli křížové žebrové klenby a paprsčitým závěrem. Žebra s vyžlabeným klínem se setkávají v hladkých kruhových svornících, dosedají na krycí desky kalichových hlavic na jednoduchých i svazkových příporách. Stěny presbytáře zdobí malby s výjevy ze života sv. Bernarda (1898) od Karla Brachtela a Karla Jobsta. Presbytář spojuje s hlavní lodí lomený triumfální oblouk.\n\nSálové trojlodí kostela je zaklenuto žebrovými klenbami na polygonálních pilířích, v hlavní lodi s římsou, v severní a jižní lodi s jehlancovými konzolami. Žebra s vyžlabeným klínem se sbíhají v kruhových svornících.\n\nHlavní oltář kostela z roku 1777 je vyzdoben sochami Václava Kovandy a monumentálním obrazem Stětí sv. Jakuba od Johanna Nepomuka Steinera z roku 1763. U vítězného oblouku stojí protějškové retabulové oltáře z poloviny 18. století se sochařskou výzdobou od Václava Kovandy.\n\nOltář sv. Jana Nepomuckého (retabul) zdobí obraz světce od Václava Jindřicha Noska, v retabulu protějšího oltáře je obraz Obláčku sv. Norberta od Michaela Václava Halbaxe. Oba obrazy jsou z období kolem roku 1705. Barokní kazatelna s kamennou pozdně gotickou podnoží a s gotickým točitým schodištěm je bohatě barokně zdobená (andílci, na vrcholu stříšky socha sv. Norberta).\n\nZlacenou pozdně renesanční křtitelnici kalichovitého tvaru vyrobil norimberský zlatník Hans Hirtz roku 1599. Křtitelnice je vyrobena z měděného tepaného plechu na železné konstrukci a je zdobena litými bronzovými prstenci a hermovkami, tepanými a litými reliéfy a obrazy.\nV kostele jsou dvoje barokní varhany od Václava Potůčka: velké na hudební kruchtě jsou z roku 1740, jejich skříň zdobí velké a malé figury andělů, hrajících na hudební nástroje, a kartuš se znakem Kristýny Marie Josefy Goskové.\n\nV interiéru kostela jsou umístěny gotické sochy – Přemyslovský krucifix (původní z doby kolem roku 1330, novodobá replika zhotovena 2011) a socha sv. Kateřiny Alexandrijské z období tzv. krásného slohu (kolem r. 1400), kamenné sousoší Olivetské hory (80. léta 17. století), dřevěná postava sv. Jakuba Většího (konec 15. století) a trůnící Bůh Otec z výjevu korunování Panny Marie (počátek 16. století).\n\nDo obvodových zdí kostela je vsazeno několik náhrobních kamenů, pocházejících ze zrušeného hřbitova.\n\nV roce 1702 byla přistavěna na severní straně kostela kaple Bolestné Panny Marie, oddělená od vlastního chrámu barokní bohatě kovaná mříž.\n\nKlínová vyžlabená žebra se hladce protínají (v prostředním křížení je kruhový svorník s reliéfní pětilistou rozetou) a sbíhají do kuželových patek. Drobný kužel vybíhá také v protisměru od patky vzhůru do výžlabu. Kaple má dva portály s rozeklaným štítem a půlkruhová okna.\n\nKaple je zaklenuta lomenou kopulí s lunetami a zakončuje ji polygonální lucerna. Stěny člení pilastry s hlavicemi, nesoucími průběžné římsové kladí. Kaple má bohatou štukovou výzdobu (autorem je Giacomo Antonio Corbellini), kopuli zdobí malby Václava Jindřicha Noseckého.\n\nCvikly nad okny a vlys vyplňují ostře řezané akantové rozviliny, lastury a okřídlené hlavičky andílků, kopuli člení obrazové rámy rozvržené do dvou etáží. Rámy obklopují květinové a listové fetony.\n\nVstup do barokní kaple Bolestné Panny Marie je bohatě zdobeným portálem s pilastry s hermovkami, s andílky na bočních volutách segmentového oblouku a u středové kartuše s mariánským monogramem. Vchod je chráněn umně tepanou mříží. Nad dvoukřídlou branou je kartuš se znaky strahovského kláštera a jeho opata.\n\nV kapli Bolestné Panny Marie je retabulový oltář z 30. let 18. století, ve středové nice s Pietou z 2. pol. 14. století. Kaple je dále zdobena sochami svatých na konzolách a v nikách a autorsky odlišnou dvojicí horníků, snad z let 1741–1749.\n\nV sezóně je přístupná veřejnosti vyhlídková věž sv. Jakuba Většího (Jakubské náměstí). Stavba severní věže (63 m), která sloužila městu jako strážní, byla dokončena počátkem 14. století. Měla jehlancovou střechu a na průčelí figurální malbu. V roce 1561 je v historických pramenech doložena činnost věžníka a jeho dvou pomocníků – ti troubili hodiny, fanfárami vítali vzácné hosty a hlídali město před ohněm a nepřáteli. Poslední věžník opustil věž v roce 1924, kdy byla funkce věžníka zrušena. Věž byla pro veřejnost zpřístupněna v červnu 1991 v rámci oslav 555. výročí přijetí basilejských kompaktát. Ochoz je ve výšce 40 m (556 m n. m.) a nabízí pohled do širokého okolí.\n\nObjekt slouží k účelu bohoslužeb (kostel je přístupný pouze o mších). Přes víkendy v červenci a v srpnu je možná prohlídka barokní kaple Bolestné Panny Marie s průvodcem.\n\nDo historie se zapsal kostel v roce 1436, kdy se zde v průběhu jihlavských kompaktátních jednání 5. července konala za přítomnosti císaře Zikmunda slavnostní mše a vyhlášení kompaktát v češtině.\n\nPodle posudku pracovníků Národního památkového ústavu tuto národní kulturní památku ohrožuje havarijní stav střechy. Do kostela silně zatéká, oprava střechy a gotického krovu, který se na několika místech bortí, je naprosto nezbytná. Předchozí tři žádosti o dotace na opravu střechy, které podal řád premonstrátů v průběhu deseti let do roku 2016, neuspěly.\n\n\n"}
{"id": "695576", "url": "https://cs.wikipedia.org/wiki?curid=695576", "title": "Kvalifikace na Mistrovství Evropy ve fotbale 1984", "text": "Kvalifikace na Mistrovství Evropy ve fotbale 1984\n\nKvalifikace na Mistrovství Evropy ve fotbale 1984 probíhala v letech 1982 až 1983. Zúčastnilo se jí 32 fotbalových reprezentací, které byly rozlosovány do sedmi skupin po pěti, resp. čtyřech týmech. Ve skupinách hrál každý s každým doma a venku a vítězové jednotlivých skupin postoupili na závěrečný turnaj, kde se přidali k hostitelské Francii.\n"}
{"id": "695578", "url": "https://cs.wikipedia.org/wiki?curid=695578", "title": "Armstrong Siddeley Viper", "text": "Armstrong Siddeley Viper\n\nViper je britský proudový motor, který byl vyvinut a vyráběn společností Armstrong Siddeley a potom i nástupnickými společnostmi Bristol Siddeley a Rolls-Royce Limited. Motory začaly být používány na letounech v roce 1953 a některé z nich slouží dodnes. Například letouny RAF Dominie T1 osazené těmito motory byly vyřazeny ze služby v lednu 2011.\n\nNávrh motoru se sedmistupňovým kompresorem byl původně založen na motoru Armstrong Siddeley Adder – motor Viper byl vlastně zvětšený motor Adder.\n\nStejně jako podobný americký motor General Electric J85, byl Viper vyvinut jako levný motor pro jedno použití k pohonu bezpilotních cvičných cílů Jindivik, ale stejně jako J85 byl zkonstruován z materiálu s malou životností a neměl olejové systémy. Motory pro pilotovaná letadla byly vyrobeny ze standardních materiálů a měly osazeny veškeré potřebné systémy.\n\n\nZachované motory jsou veřejně vystaveny v následujících muzeích:\n\nVybrané rané varianty, později se vyráběla se celá řada dalších variant (např. Mk.8, 11, 202, 632, 535 atd.):\n\n\"Data pocházejí z webu „flightglobal.com“\".\n\n\n\n\n\n\n"}
{"id": "695581", "url": "https://cs.wikipedia.org/wiki?curid=695581", "title": "Pavel Valoušek", "text": "Pavel Valoušek\n\nPavel Valoušek mladší (* 19. dubna 1979, Otrokovice) je český automobilový závodník, mistr České republiky v rally z roku 2010 se Škodou Fabií S2000 s podporou Škody Motorsport a mistr Slovenské republiky v rally z roku 2016. Jeho otec Pavel Valoušek starší je také závodník, který jezdil v letech 1983-1994, avšak od roku 1995 po současnost jel pouze třikrát.\n\nV rallye závodí od roku 2000 a jeho prvním závodem byla Rallye Šumava 2000. Od sezony Mezinárodní mistrovství České republiky v rallye 2003 startoval s vozem Toyota Corolla WRC za Barum Rally Team. Získal druhé místo na Rallye Český Krumlov 2003 a Rallye Bohemia 2003. Když vstoupily v platnost omezení pro vozy WRC, přestoupil na vůz Suzuki Ignis S1600 a začal častěji startovat na závodech Mistrovství Evropy. Zúčastnil se i několika závodů Mistrovství světa v rallye 2005 a Mistrovství světa v rallye 2006 v juniorské kategorii. V šampionátu Mezinárodní mistrovství České republiky 2008 skončil s vozem Mitsubishi Lancer EVO IX na třetím místě. V sezoně Mezinárodní mistrovství České republiky 2010 se stal jezdcem týmu Škoda Delimax, který byl podporován továrním týmem Škoda Motorsport a s vozem Škoda Fabia S2000 získal titul mistra republiky. V sezoně Mezinárodní mistrovství České republiky 2011 byla spolupráce s továrním týmem ukončena, Delimax získal podporu týmu Kronos napojeného na tovární Peugeot Sport a Valoušek startoval s vozem Peugeot 207 S2000.\n\nV sezónách 2014 – 2016 startoval za slovenský MM Rally Team zejména na závodech Majstrovstvá Slovenskej republiky v rally.\n\n"}
{"id": "695583", "url": "https://cs.wikipedia.org/wiki?curid=695583", "title": "Mitja Ribičič", "text": "Mitja Ribičič\n\nMitja Ribičič (19. května 1919, Terst – 28. listopadu 2013, Lublaň) byl slovinský komunista, předseda Svazové výkonné rady (de facto jugoslávský premiér) v letech 1969–1971. Byl jediným občanem slovinské národnosti, který kdy dosáhl takto vysokého postu.\n\nBěhem druhé světové války bojoval na straně partyzánů (k hnutí se přidal v roce 1942) a poté, co se komunisté chopili moci, stanul v čele restriktivního aparátu OZNY. Později byl poslancem slovinské skupščiny (přelom 50. a 60. let) a také ministrem republikové vlády. Tito ho vybral za předsedu Svazové výkonné rady v dobách již pokročilých liberálních procesů, které hrozily protisocialistickými projevy jako spolehlivého člověka se zkušenostmi v tajných službách.\n\nRibičič se vyslovil proti tvrdému zásahu v roce 1981 proti kosovským separatistům, kdy byla řada Albánců odsouzena na dlouholeté tresty odnětí svobody, což většina Srbů nesla nelibě. V letech 1982–1983 byl předsedou předsednictva Ústředního výboru Svazu komunistů Jugoslávie, který byl podobně jako předsednictvo státu reorganizováno tak, že každý rok byl ve vrcholné funkci politik z jiné svazové republiky. Na 13. kongresu SKJ v roce 1985 bylo rozhodnuto, že je třeba prosadit vpřed novou generaci politiků, což znamenalo konec Ribičiče ve vysoké politice. V roce 1986 tak byl penzionován.\n"}
{"id": "695593", "url": "https://cs.wikipedia.org/wiki?curid=695593", "title": "Geotechnický průzkum", "text": "Geotechnický průzkum\n\nCílem geotechnického průzkumu (GTP) je získat poznatky o geologických poměrech v místě budoucí stavby, aby bylo možno projektovat hospodárně, s minimálním dopadem na okolní prostředí a bezpečně provést realizaci stavby a později i objekt bezpečně užívat. V zájmu kvality a účelnosti se GTP zásadně uskutečňuje po etapách. Etapovost je nezbytnou podmínkou pro hospodárnou a kvalitní realizaci průzkumu. Musí být v každé etapě plně využito prací a závěrů předcházejících etap a závěry každé etapy musí obsahovat návrh náplně případné další etapy.\n\nDává informace pro návrh a provádění stavby, tzn. vlastnosti zemin. Ty se získávají pomocí odebraných vzorků zemin. Podrobnost průzkumu závisí na složitosti terénu – geologických a hydrogeologických poměrů a na velikosti stavby. Poskytuje data o mocnosti vrstev, únosnosti základové půdy, její stlačitelnosti, vlivu podzemní vody na základové konstrukce, návrhu o hloubce založení a vlivu stavby na již stojící stavby.\n\nDalší součástí geotechnického průzkumu je hydrogeologický průzkum, který je zaměřen na údaje o podzemní vodě.\nDle druhu stavby a potřeb projektové, předprojektové dokumentace:\n"}
{"id": "695595", "url": "https://cs.wikipedia.org/wiki?curid=695595", "title": "13. kongres Svazu komunistů Jugoslávie", "text": "13. kongres Svazu komunistů Jugoslávie\n\n13. kongres Svazu komunistů Jugoslávie se konal ve dnech 25.-28. června 1986 v Bělehradu (nedlouho poté, co se odehrály sjezdy republikových a oblastních komunistických organizací). \n\nÚčastnilo se ho přes sedmnáct set delegátů, kromě toho byly přítomné i delegace ze zahraničí. Bylo zvoleno nové do řady orgánů; cílem bylo dostat do popředí novou generaci politiků, která by nahradila předcházející kádry. Začala se tak postupně objevovat jména, která změnila celou zemi k nepoznání, jakými byl např. Slobodan Milošević, či Milan Kučan. Namísto hledání shody v celostátním rámci tak byl spíše potvrzen základní rozkol v podobě jugoslávského státu, kdy západní republiky tíhly k evropským vzorům, zatímco Srbsko se drželo centralistických a konzervativních pozic. Tento spor se během několika následujících let natolik prohloubil, že následující kongres, který se konal v lednu 1990, musel být přerušen, protože delegace Slovinska a Chorvatska na protest opustily sál a odcestovaly domů.\n"}
{"id": "695597", "url": "https://cs.wikipedia.org/wiki?curid=695597", "title": "Divizibilní grupa", "text": "Divizibilní grupa\n\nV teorii grup, podoboru matematiky, se divizibilní grupou rozumí taková Abelova grupa, v které lze „dělit“ (v případě aditivní notace) respektive „odmocňovat“ (v případě multiplikativní notace) libovolným přirozeným číslem. To jinými slovy znamená, že každý prvek grupy je pro libovolné přirozené \"n\" \"n\"tým násobkem, respektive \"n\"tou mocninou nějakého prvku grupy. Divizibilní grupy jsou důležité při zkoumání struktury abelovských grup.\n\nAbelovská aditivní grupa \"G\" je divizibilní tehdy a jen tehdy, když pro každé přirozené číslo \"n\" a libovolný prvek \"g\" grupy \"G\" platí, že v této grupě existuje také prvek \"h\" takový, že \"nh\"=\"g\". Notace \"nh\" v tomto případě znamená:\n\nEkvivalentní definice říká, že zobrazení z \"G\" do \"G\", které každému \"g\" z grupy \"G\" přiřadí \"ng\", je pro všechna \"n\" surjektivní, neboli jeho obrazem je celá grupa \"G\".\n\nPříkladem divizibilní grupy je grupa racionálních čísel se sčítáním.\n"}
{"id": "695603", "url": "https://cs.wikipedia.org/wiki?curid=695603", "title": "Mistrovství Evropy ve fotbale 1992 (soupisky)", "text": "Mistrovství Evropy ve fotbale 1992 (soupisky)\n\nToto jsou soupisky jednotlivých států z Mistrovství Evropy ve fotbale 1992.\nHlavní trenér:Tommy Svensson\nHlavní trenér: Richard Møller-Nielsen\nHlavní trenér: Michel Platini\nHlavní trenér: Graham Taylor\nHlavní trenér: Rinus Michels\nHlavní trenér: Berti Vogts\nHlavní trenér: Andy Roxburgh\nHlavní trenér: Anatolij Byšovec\n"}
{"id": "695604", "url": "https://cs.wikipedia.org/wiki?curid=695604", "title": "Vladimír List", "text": "Vladimír List\n\nVladimír List (4. června 1877, Praha – 27. května 1971, Brno) byl český elektrotechnický inženýr a vysokoškolský pedagog. Zasloužil se o elektrifikaci Československa a o zavedení československých technických norem.\n\nVladimír List se narodil v rodině pražského poštovního úředníka. Vystudoval akademické gymnázium. Zajímala ho sociologie, ale také matematika, fyzika a deskriptivní geometrie. Po maturitě v roce 1895 začal studovat práva, kde však nebyl spokojen s úrovní studia. Přešel proto na pražskou techniku nejprve na obor strojírenství, pak na elektrotechniku. Studium úspěšně dokončil v roce 1899. Po absolvování vojenské služby pokračoval v letech 1900–1901 ve studiu na univerzitě v belgickém Lutychu. Po návratu pracoval jako šéfkonstruktér v Křižíkových závodech, kde se podílel na projektu hořínské hydroelektrárny u Mělníka, elektrické dráhy Tábor–Bechyně a dalších projektech. V roce 1904 se Vladimír List oženil s Helenou Gebauerovou, dcerou bohemisty Jana Gebauera.\n\nV roce 1907 přijal Vladimír List nabídku stát se profesorem na České vysoké škole technické v Brně. Po svém nástupu začal kromě výuky a psaní skript také budovat nové laboratoře. Roku 1909 zde založil Ústav konstruktivní elektrotechniky. V letech 1917–1918 byl rektorem České vysoké školy technické v Brně a několikrát zastával funkci děkana odboru strojního a elektrotechnického inženýrství (v obdobích 1910–1911, 1919–1920 a 1939–1940). Na České vysoké škole technické v Brně působil jako profesor až do roku 1948, kdy byl na pokyn komunistické strany penzionován.\n\nVladimír List aktivné působil v oblasti elektrotechniky i mimo rámec brněnské vysoké školy. V roce 1910 se podílel na založení odborného časopisu \"Elektrotechnický obzor\". Spolu s Františkem Weyrem a Karlem Englišem vypracoval návrh zákona o elektrifikaci Moravy, který byl předložen ke schválení v roce 1913, a osobně se zasazoval o vybudování páteřní sítě vysokonapěťových elektrických vedení. Působnost zákona, který platil až do roku 1948, byla po vzniku Československa rozšířena na území celého státu. V roce 1919 byl zvolen předsedou Elektrotechnického svazu československého. Měl zásluhy na sjednocení elektrického napětí v nízko- i vysokonapěťové elektrorozvodné síti na celém území Československa. Byl rovněž spoluautorem prvního projektu pražského metra, který spolu s Bohumilem Beladou vypracoval v roce 1926.\n\nVýznamně se podílel na vytváření a prosazování technických norem, nejprve v rámci Elektrotechnického svazu československého, a od roku 1922 také v Československé společnosti normalisační, které předsedal. V roce 1926 prosadil označování materiálů, které odpovídaly normám a byly ověřeny zkušebnou, logem ESČ, které se dodnes používá jako doklad bezpečnosti elektrotechnických zařízení. Ve stejném roce zastupoval Československo při podpisu zakládací listiny Mezinárodní normalizační federace (ISA). V roce 1928 se stal místopředsedou ISA a v letech 1932–1934 byl jejím předsedou.\n\nVladimír List publikoval jako autor nebo spoluautor více než 600 odborných knih, skript a článků. Jeho publikace \"Normalisace\" z roku 1930 významně ovlivnila standardizaci součástek československých strojírenských a elektrotechnických výrobků. Roku 1947 obdržel čestný doktorát brněnské techniky a roku 1956 titul doktor věd (DrSc.). V roce 1967 mu byla udělena Zlatá medaile VUT. Za své zásluhy obdržel rovněž řadu zahraničních řádů a vyznamenání.\n\n\n\n"}
{"id": "695609", "url": "https://cs.wikipedia.org/wiki?curid=695609", "title": "Seznam hvězd v souhvězdí Lodního kýlu", "text": "Seznam hvězd v souhvězdí Lodního kýlu\n\nToto je seznam významných hvězd v souhvězdí Lodního kýlu (\"Carina\"). Hvězdy jsou seřazeny podle zdánlivé hvězdné velikosti.\n\n\n"}
{"id": "695610", "url": "https://cs.wikipedia.org/wiki?curid=695610", "title": "Seznam obcí v Angole", "text": "Seznam obcí v Angole\n\nObec v Angole je třetí nejvyšší správní celek, hned za okresy. Okresů je v Angole celkem 173. Zde je seznam 618 obcí, které se v těchto okresech nacházejí:\nAmbriz,\nKakalo-Kahango,\nÍcolo e Bengo,\nCassoneca,\nBela Vista,\nTabi,\nZala,\nKikabo,\nBarra do Dande,\nMuxiluando,\nKixico,\nKanacassala,\nGombe,\nKicunzo,\nKage,\nMabubas,\nCaxito,\nUcua,\nPiri,\nKibaxe,\nSão José das Matas,\nKiaje, Paredes,\nBula-Atumba,\nPango-Aluquém,\nKabiri,\nBom Jesus,\nCatete,\nCalomboloca,\nKazua,\nMuxima,\nDembo Chio,\nMumbondo,\nKixinje\n\nAlda Lara,\nAsfalto,\nBabaera,\nBalombo,\nBenfica,\nBenguela,\nBiópio,\nBocoio,\nCandumbo,\nCatumbela,\nChigongo,\nChikuma,\nChila,\nChindumbo,\nChongorói,\nCompão,\nCote,\nCubal,\nCubal do Lumbo,\nDombe Grande,\nLobito Canata,\nCatumbela,\nEgito,\nMonte Belo,\nPasse,\nCaimbambo,\nCatengue,\nBaia Farta,\nCupupa,\nImbala,\nQuendo,\nChiongoroi,\nCapupa,\nBolongueira,\nGanda,\nBabaera,\nKasseque,\nChicurnu,\nEbanga\n\nMunhango,\nCaivera,\nSachinemuna,\nAndulo,\nBelo Horizonte,\nCambândua,\nChicala,\nChinguar,\nChipeta,\nChitembo,\nChiuca,\nChivaúlo,\nDando,\nGamba,\nKachingues,\nKaiei,\nKalucinga,\nKamakupa,\nKangote,\nKassumbe,\nKatabola,\nKuemba,\nKuito,\nKunhinga,\nKunje,\nKutato,\nKwanza,\nLuando,\nLúbia,\nMalengue,\nMumbué,\nMutumbo,\nNharea,\nRingoma,\nSande,\nSoma Kwanza,\nSanto António da Muinha,\nTrumba,\nUmpulo\n\nBaixo Longa,\nBondo,\nChinguanja,\nCuangar,\nDirico,\nKaiundo,\nKalai,\nKuchi,\nKueio,\nKuito,\nKuanavale,\nKutato,\nKutuile,\nLonga,\nLuengue,\nLuiana,\nMaue,\nMavengue,\nMavinga,\nMenongue,\nMissombo,\nMucusso,\nNancova,\nNeriquinha,\nRito,\nRivungo,\nSavate,\nVissati,\nXamavera,\nMiconje,\nLuali,\nCabinda,\nMalembo,\nTanto-Zinze,\nLandana,\nMassabi,\nInhuca,\nNecuto,\nBelize\n\nBaixo Longa,\nBondo,\nChinguanja,\nCuangar,\nDirico,\nKaiundo,\nKalai,\nKuchi,\nKueio,\nKuito Kuanavale,\nKutato,\nKutuile,\nLonga,\nLuengue,\nLuiana,\nMaue\n\nAldeia Nova,\nBanga,\nDanje - ia - Menha,\nDondo,\nGolungo Alto,\nKaenda,\nKakulo,\nKamabatela,\nKambondo,\nKanhoca,\nKiangombe,\nKiculungo,\nKilombo dos Dembos,\nKissola,\nLuinga,\nLucala,\nMassangano,\nMaúa,\nNdalatando,\nQuiage,\nQuibaxe,\nSão Pedro da Kilemba,\nSamba Cajú,\nSamba Lukala,\nTango,\nZenza do Itombe,\nBindo,\nBolongongo,\nCariamba,\nTerreiro,\nQuiquemba,\nCacongo,\nCerca,\nCamome,\nCavunga,\nKiluanje\n\nAssango,\nBotera,\nDumbi,\nEbo,\nGabela,\nGangula,\nKabuta,\nKalulo,\nKapolo,\nKariango,\nKassanje,\nKassongue,\nKibala,\nKienha,\nKikombo,\nKilenda,\nKissanga Kungo,\nKissongo,\nKonda,\nKungo e Sanga,\nKunjo,\nMunenga,\nMussende,\nNdala Kachibo,\nPambangala,\nQuissanga,\nSanga,\nSão Lucas,\nUcu–Seles,\nWaco Cungo,\nSumbe,\nPorto Amboim,\nQuipaze,\nAtome,\nQuirimbo,\nAmbovia\n\nBangula,\nCacite,\nCastilhos,\nChitado,\nEvale,\nHumbe,\nKafima,\nKahama,\nKalonga,\nKuvati,\nKuvelai,\nMôngua,\nMukope,\nMupa,\nNamakunde,\nNaulila,\nOmbala yo Mungu,\nOndjiva,\nOximolo,\nShiede,\nXangongo,\nNehone Cafima,\nEvale,\nSimporo,\nyonde,\nXagongo,\nOncócua,\nOtthinjau\n\nAlto–Uama,\nBailundo,\nBimbe,\nChiaca,\nChinhama,\nChinjenje,\nChipipa,\nChiumbo,\nHuambo,\nKaála,\nKachiungo,\nKakoma,\nKalenga,\nKalima,\nKambuengo,\nKatabola,\nKatata,\nKuima,\nLépi,\nLonduimbali,\nLongonjo,\nLunge,\nMbave,\nMungo,\nSambo,\nTchipeio,\nThicala Yhilohanga,\nUkuma,\nUssoke,\nHengue-Caculo,\nEcuma,\nTchiahana,\nChilata,\nTchiumbo,\nHungulo,\nMundundo\n\nCacula,\nCacula-Sede,\nCapunda-Cavilongo,\nChiange-Sede,\nChibemba,\nChibia-sede,\nChicomba,\nChipindo,\nDongo,\nGalangue,\nGungue,\nHumpata-Sede,\nJamba,\nJau,\nKakonda,\nKalépi,\nKalukembe,\nKassinga,\nKilengue Kusse,\nKutenda,\nKuvango,\nLubango,\nMatala,\nNgola,\nQuihita,\nQuipungo-Sede,\nTchipungo,\nUaba,\nSanto Arina,\nHuila,\nQuilengues,\nDinde,\nImulo,\nDegola,\nCusse,\nBambi,\nVincungo,\nTchibembe,\nCapelango,\nMulondo\n\nBairro Operário,\nBarra do Cuanza,\nBenfica e Mussulo,\nCacuaco,\nCamama,\nCassequel,\nCazenga,\nCorimba,\nDa Ilha,\nFutungo de Belas,\nGolfe (Luanda),\nHavemos de Voltar,\nHoji Ya Henda,\nKinanga,\nMargal,\nNeves Bendinha,\nNgola Kiluange,\nPrenda,\nRamiro (Luanda),\nRangel (Luanda),\nRocha Pinto,\nSambizanga,\nTala Hady,\nTerra Nova (Luanda),\nVila Estoril,\nCuca (Luanda),\nIlha do Cabo,\nPatrice Lumuba,\nMaculusso,\nKilamba Kiaxi,\nPalanca (Luanda),\nMalanga (Luanda),\nSamba, Angola,\nFunda,\nQuicolo,\nViana, Angola,\nCalumbo\n\nIongo,\nKachimo,\nKamaxilo,\nKambulo,\nKamissombo,\nKanzar,\nKapenda Kamulemba,\nKaungula,\nKuango,\nLóvua,\nLuachimo,\nLuia,\nLuremo,\nXa–Cassau,\nXá–Muteba,\nXinge,\nLucapa,\nSombo,\nCapaia,\nThitato,\nCuilo,\nCaluango,\nIubalo,\nMuvulege,\nLuangue,\nCassengue,\nQuitapa.\n\nAlto-Chikapa,\nChiluage,\nDala, Angola,\nKakolo,\nKassai-Sul,\nKukumbi,\nMona-Kimbundo,\nMukonda,\nMurieje,\nSaurimo,\nSombo,\nXassengue,\nCazeje,\nLuma Cassai\n\nCacuso,\nCinguengue,\nKacuso,\nPungo-Andongo,\nCuale,\nQuinge,\nCambundy,\nCatembo,\nDumba (Malanje),\nCabango,\nTala Mungongo,\nBembo (Malanje),\nCaombo,\nMicanda,\nLuquembo,\nCapunda,\nDombo,\nMarimba, Angola,\nQuimbango,\nQuihuhu,\nMuquize,\nCatala,\nQuirima,\nSaltar,\nCazongo,\nCainda,\nCalunda,\nLovua,\nLumbala,\nCandundo,\nMacondo,\nLumbala-Ngimbo,\nChiume,\nLumai,\nLutembo,\nMussuma,\nNinda,\nSessa,\nKalamagia,\nKalandula,\nKambaxe,\nKambo,\nKambondo,\nKangandala,\nKangando,\nKaribo,\nKateco-Kangola,\nKaxinga,\nKela,\nKimambamba,\nKissele,\nKiuaba-Nzoji,\nKizenga,\nKota,\nKunda-iá-Baze,\nLombe,\nMalanje,\nMassango,\nMikixi,\nMilando,\nMoma,\nMufuma,\nMukari,\nNgola-Luije,\nSokeko,\nTembo-Aluma,\nXandele\n\nAlto Zambeze,\nChiume,\nKaianda,\nKalunda,\nKamanongue,\nKangamba,\nKangumbe,\nKavungo,\nLago-Dilolo,\nLéua,\nLiangongo,\nLóvua,\nLuakano,\nLukusse,\nLumbala-Kakengue,\nLumbala-Nguimbo,\nLumeje Kameia,\nLutembo,\nLutuai ou Muangai,\nMacondo,\nMussuma,\nNinda,\nTempué,\nSessa,\nCassamba,\nMuié\n\nBaia dos Tigres,\nBairro Dos Corações,\nBairro Heróis,\nBentiaba,\nBibala-Sede,\nCainde,\nCaitou,\nCamacuio-Sede,\nChingo (Namibe),\nKapagombe,\nLola (Namibe),\nMamué,\nMucaba,\nMuinho,\nSavo-Mar,\nTômbua,\nTorre do Tambo,\nVirei-Sede,\nYona (Namibe),\nNamibe,\nLucira\n\nAldeia Viçosa,\nAlto Zaza,\nBembe,\nBeu,\nBuengas,\nBungo,\nCambembe,\nCuilo Pombo,\nDimuca,\nKinvuenga,\nLucanga,\nMabaia,\nMacuba,\nMbanza Nnosso,\nQuinzala,\nSacandica,\nUamba,\nVista Alegre (Uíge),\nUíge,\nNegage,\nDimuca,\nQuisseque,\nPuri, Angola,\nCangola,\nMengo,\nCaiongo,\nSanza Pompo,\nMilunga,\nMacocola,\nMassau,\nMacolo,\nQuibele,\nCuango,\nIcoca,\nNova Esperança (Uíge),\nQitexe,\nCuilo-Camboso,\nCambamba,\nSongo,\nNova Caipenba,\nQuipedro,\nCamatambo,\nLembua,\nPetecussso,\nMaquela do Zombo,\nQuibocolo,\nCuilo,\nFuta (Uíge)\n\nKanda,\nKelo,\nKiende,\nKindeji,\nKinzau,\nKiximba,\nKuimba,\nLoje-Kibala,\nLuvu,\nMangue Grande,\nMbanza Kongo,\nMbuela,\nMussera,\nNkalambata,\nNóqui,\nNzeto,\nPedra de Feitiço,\nSoyo,\nSumba,\nCaluca,\nNadinba,\nBuela,\nLuvaca,\nLufico,\nMpala Lulendo,\nLoge,\nTomboco,\nQuingombe,\nCaluca,\nNadimba,\nBuela\n"}
{"id": "695611", "url": "https://cs.wikipedia.org/wiki?curid=695611", "title": "Liber ad honorem Augusti", "text": "Liber ad honorem Augusti\n\nLiber ad honorem Augusti je rukopis vzniklý roku 1196 na počest císaře Jindřicha VI. a jeho dobytí Sicilského království. Vypráví o pokusu Tankreda, normanského levobočka udržet ostrovní království před manželem sicilské dědičky Konstancie. Autorem značně neobjektivního vyprávění na zakázku kancléře Konráda z Querfurtu je Petr z Eboli, který Tankreda zesměšňuje a přirovnává jej k opici. Celá řada iluminací je dokladem života v tehdejší Itálii a text historickým pramenem o dění konce 12. století. Kodex je uložen v knihovně v Bernu.\n\n"}
{"id": "695612", "url": "https://cs.wikipedia.org/wiki?curid=695612", "title": "Montemolín", "text": "Montemolín\n\nMontemolín je španělská obec situovaná v provincii Badajoz (autonomní společenství Extremadura).\n\nObec je vzdálena 38,6 km od Zafry a 115 km od města Badajoz. Patří do okresu Tentudía a soudního okresu Zafra.\n\nObec s archeologicky doloženým osídlením od doby keltské padla v 8. století do područí Maurů. Teprve za krále Alfonse IX. roku 1212 po vítězství v bitvě u Tolosy křesťanští bojovníci hnutí Reconquista získali zpět jihozápad Iberského poloostrova včetně Montemolína. Za krále Ferdinanda III. zde roku 1246 conquistadoři zbudovali strážní hrad a v něm usídlili Řád svatojakubských rytířů.\n\nV roce 1834 se obec stala součástí soudního okresu Fuente de Cantos. V roce 1842 čítala obec 592 usedlostí a 2220 obyvatel.\n\n"}
{"id": "695613", "url": "https://cs.wikipedia.org/wiki?curid=695613", "title": "Ambriz", "text": "Ambriz\n\nAmbriz je město, obec a okres v provincii Bengo na severozápadě Angoly.\n\nObyvatelstvo Ambriz je téměř jednotné. Nejvíce zde žije takzvaných Bakongů, což jsou etničtí Konžané. Dále je zde menšina portugalských přistěhovalců a některých afrických kmenů.\nNejvýznamnějším odvětvím je rybaření. Zemědělství je velmi málo rozvinuto. Kdysi se zde těžila ropa a zemní plyn, ale po výbuchu těžebního zařízení v roce 1992 byla těžba přerušena. V roce 2007 anglo-portugalská (PETROMAR) společnost oznámila, že zde začne vyrábět biopaliva z palmového oleje.\n"}
{"id": "695617", "url": "https://cs.wikipedia.org/wiki?curid=695617", "title": "Klement Borový", "text": "Klement Borový\n\nKlement Borový (12. ledna 1838 Riegersburg, Hardegg, Dolní Rakousy – 31. srpna 1897 Praha) byl český katolický kněz, profesor církevního práva a fundamentální teologie na pražské univerzitě, kanovník Svatovítské kapituly a odborný spisovatel. Knižně a časopisecky publikoval teologické, historické a biografické studie. Prosazoval práva českého jazyka na univerzitě. Třicet let vedl Časopis katolického duchovenstva. Byl zvolen do pražské rady obecních starších a českého zemského sněmu. Aktivně se účastnil veřejného a spolkového života v Praze. Byl oceňovaný pro odborné znalosti, humanismus a vlastenectví.\n\nNarodil se 12. ledna 1838 v Riegersburgu (dnes část obce Hardegg v Dolním Rakousku), ale již v dětství se s rodiči odstěhoval do Čech, na Komorní Hrádek u Benešova, kde jeho otec pracoval jako zahradník u knížete Khevenhüllera. Roku 1847 začal navštěvovat piaristické gymnázium v Benešově, středoškolská studia dokončil na pražském novoměstském gymnáziu roku 1855. Téhož roku nastoupil do arcibiskupského semináře. 22. července 1859 jej arcibiskup Bedřich Schwarzenberg vysvětil na jáhna a 13. května 1860 na kněze. Po svěcení se stal adjunktem bohoslovecké fakulty a představeným arcibiskupského konviktu. Roku 1862 získal titul ThDr. a podnikl studijní cestu do Německa. V roce 1863 se habilitoval na docenta v oboru církevního práva. O čtyři roky později byl jmenován mimořádným a roku 1871 řádným profesorem církevního práva a fundamentální teologie.\n\nV letech 1867–71 pracoval jako zástupce ředitele arcibiskupského semináře. Roku 1868 se stal zkušebním komisařem pro farní zkoušky, v roce 1874 radou církevního soudu a obhájcem manželství. V letech 1875 a 1880 zastával úřad děkana bohoslovecké fakulty; během druhého funkčního období aktivně prosazoval osamostatnění české univerzity. Jeho zásluhy ve vědním oboru církevní právo byly oceněny volbou do Královské české společnosti nauk (mimořádný člen od 11. června 1884), řádným členem České akademie věd a umění se stal 1. prosince 1891.\n\nV roce 1883 opustil univerzitu a stal se kanovníkem Svatovítské kapituly. Stal se také ředitelem Dědictví svatojánského (1884–96), starostou Dědictví svatoprokopského a předsedou Křesťanské akademie. Byl zvolen za člena pražské rady obecních starších a roku 1889 i za poslance českého zemského sněmu v kurii velkostatkářů. Účastnil se i činnosti dalších organizací, například jednoty katolicko-politické, historického spolku nebo Svatováclavské záložny. Třicet let (1867–97) redigoval Časopis katolického duchovenstva, zpočátku společně s Karlem Vinařickým.\n\n2. prosince 1894 jej cestou ze slavnostního zasedání České akademie věd a umění, na níž měl projev o chorvatském knězi a historikovi Franjovi Račkim, ranila mrtvice. Léčil se v Benátkách a Janských Lázních, ale po dalším záchvatu už musel přestat pracovat a byl upoutaný na lůžko. Zemřel ve svém hradčanském bytě 31. srpna 1897. Pohřben byl u sv. Markéty v Břevnově.\n\nJako student semináře přispíval do psaného zábavného časopisu \"Viola\". V té době mimo jiné napsal dvě historické povídky – \"Lydie\" a \"Hortensie\" – které vyšly roku 1859 knižně.\n\nOd roku 1863 přispíval do Časopisu katolického duchovenstva. Roku 1867 se stal jeho spoluredaktorem (společně s Karlem Vinařickým a o dva roky později samostatným redaktorem. Tento vědecký teologický časopis vedl do konce života a svými články si získal takový věhlas, že byl roku 1884 jmenován mimořádným členem Královské české společnosti nauk a roku 1891 řádným členem České akademie věd a umění. Chorvatský biskup Josip Juraj Strossmayer ho jmenoval čestným konsistorním radou.\n\nKnižně vydal např.:\n\n"}
{"id": "695618", "url": "https://cs.wikipedia.org/wiki?curid=695618", "title": "Dinsmore (Saskatchewan)", "text": "Dinsmore (Saskatchewan)\n\nDinsmore je vesnice v kanadské provincii Saskatchewan.\n\nPodle sčítání lidu z roku 2006 mělo Dinsmore 269 obyvatel žijících v 153 příbytcích. Od roku 2001 došlo k úbytku obyvatelstva o 20,2%. Střední věk činil 55,6 let (u mužů 52,2 a u žen 60,0).\n\n\n"}
{"id": "695619", "url": "https://cs.wikipedia.org/wiki?curid=695619", "title": "Kvalifikace na Mistrovství Evropy ve fotbale 1988", "text": "Kvalifikace na Mistrovství Evropy ve fotbale 1988\n\nKvalifikace na Mistrovství Evropy ve fotbale 1988 probíhala v letech 1986 až 1987. Zúčastnilo se jí 32 fotbalových reprezentací, které byly rozlosovány do sedmi skupin po pěti, resp. čtyřech týmech. Ve skupinách hrál každý s každým doma a venku a vítězové jednotlivých skupin postoupili na závěrečný turnaj, kde se přidali k hostitelské SRN.\n"}
{"id": "695620", "url": "https://cs.wikipedia.org/wiki?curid=695620", "title": "Cassoneca", "text": "Cassoneca\n\nCassoneca je město a obec v angolské provincii Bengo. Nachází se asi 80 km jihovýchodně od Luandy.\n"}
{"id": "695621", "url": "https://cs.wikipedia.org/wiki?curid=695621", "title": "Nepřítel (Star Trek: Nová generace)", "text": "Nepřítel (Star Trek: Nová generace)\n\n„Nepřítel“, v originále „The Enemy“, je v pořadí sedmá epizoda třetí sezóny seriálu \"\".\n\nŠéfinženýr USS Enterprise D Geordi La Forge v této epizodě uvízne společně s jedním Romulanem na planetě s nevyhovujícími životními podmínkami. Aby přežili, jsou tito dva protivníci nuceni spolupracovat. Mezitím se na palubě Enterprise Worf dostává do konfliktu se svými povinnostmi důstojníka Hvězdné flotily a svými předsudky vůči Romulanům.\n\nUSS Enterprise D zachytí nouzové volání vycházející z planety, na které panují mimořádně nepříznivé podmínky. William Riker, Worf a Geordi La Forge se tam transportují. Worf zjišťuje, že z důvodu elektromagnetického rušení jim nefungují komunikátory a trikordéry mají dosah jen 5 metrů. Naleznou ztroskotanou romulanskou loď a zraněného Romulana. Mezitím La Forge během průzkumu spadne do nějaké díry či prohlubně. Když se Riker a Worf spolu s Romulanem dostaví na návratové souřadnice, La Forge tam nenajdou.\n\nLa Forge využije svůj phaser, aby se dostal ven. To už jsou ale ostatní z výsadku dávno na Enterprise.\n\nNa ošetřovně se doktorka Crusherová snaží Romulana léčit, přičemž zjistí, že potřebuje transplantaci ribozomů. Kapitán Picard přemýšlí, jak dostat Geordiho La Forge zpět. Wesley navrhne poslat na planetu sondu schopnou vysílat neutrina, které dokáže La Forge vidět svým vizorem (zařízení umožňující slepému vidět, někdy i lépe, než vidícím).\n\nDat zachytí vysílání romulanského komandéra Tomalaka, který odpovídá na původní tísňové volání a oznamuje svým druhům, že právě vstupuje do neutrální zóny oddělící území Federace a Romulanského impéria. Picard odpoví na jeho volání. Tomalak očekává, že se s ním setká na federačním okraji neutrální zóny. Na ošetřovně zatím zraněný Romulan nereaguje na léčbu.\n\nLa Forge spatří signál z neutrin, avšak je postřelen druhým Romulanem, kterého předtím neobjevili. Když se probere, zjistí, že mu stále Romulan hrozí disruptorem.\n\nDoktorka Crusherová řekne Worfovi, že je jediná osoba na lodi, který má kompatibilní ribozomy pro Romulana, ale ten mu je odmítá dát, přestože mu doktorka říká, že v tom případě Romulan zemře. Worf odpoví: „Tak tedy zemře.“\n\nZpět na planetě se druhý Romulan představí jako Bochra. La Forge začne mít problémy s vizorem, protože okolní prostředí na něj má škodlivý vliv.\n\nPicard obdrží volání od Tomalaka, který se ptá, proč Enterprise nečeká na okraji neutrální zóny. Ten mu odpoví, že se mu dosud nepodařilo dostat z planety všechny své lidi.\n\nLa Forgeův vizor mezitím přestane už úplně pracovat a není již schopen vést je oba k neutroniovému majáku.\n\nTomalakův válečný pták, jak se třída těchto lodí nazývá, vstoupí do prostoru Federace. Picard přikáže přejít na červený poplach. Worf se konečně uvolí, že dá zraněnému Romulanovi, co potřebuje. Ale ten řekne, že by raději zemřel, než aby byl „zneuctěn klingonskou špínou.“\n\nLa Forge a Bochra jsou nuceni spolupracovat. Bochra navrhne, aby propojili vizor s trikordérem. La Forge odpoví, že tyto dva nástroje nepoužívají tentýž komunikační protokol, aby mohly spolupracovat. Ale zjistí, že Romulanova myšlenka má něco do sebe. Protože bez vizoru nic nevidí, není schopen tuto práci udělat sám, ale Bochra mu asistuje.\n\nPicard si zavolá Worfa a řekne mu, že romulanský důstojník je cennější živý, než mrtvý. Naléhavě jej žádá, aby se k transfúzi uvolil, ale ten stále jen odmítá. Pacient nakonec zemře.\n\nBochra dokončí modifikace vizoru a trikordéru. Jedná se o vůbec první romulanskou a federační spolupráci.\n\nTomalakův válečný pták dorazí a požaduje navrácení svého důstojníka. Picard odpoví, že je mrtvý. Tomalak se chce kvůli tomu s Enterprise bít a začne se připravovat na bitvu, když tu La Forge s Bochrou dorazí k neutrinovému majáku a dají o sobě vědět změnou proudu neutrin a Dat je zachytí. Picard znovu volá Tomalaka, že detekují na planetě druhého Romulana a že hodlá sklopit štíty, aby je mohl transportovat na palubu. Miles O'Brien je přenese přímo na můstek.\n\nTento risk se Picardovi vyplatí a Tomalak mu přestane hrozit svými zbraněmi. Bochra je vrácen svým lidem a Enterprise eskortuje romulanskou loď zpět do neutrální zóny.\n\n"}
{"id": "695622", "url": "https://cs.wikipedia.org/wiki?curid=695622", "title": "Josy Barthel", "text": "Josy Barthel\n\nJoseph Barthel (24. dubna 1927 Mamer – 9. července 1992 Lucemburk) byl lucemburský závodník v běhu na střední tratě, olympijský vítěz v Helsinkách v běhu na 1500 m.\n\nNarodil se 24. dubna 1927 v městečku Mamer na jihozápadě Lucemburska. V roce 1946 se stal poprvé mistrem své země (titul získal jedenáctkrát po sobě). V roce 1947 vyhrál v Berlíně mistrovství světa vojáků na 800 metrů. Na olympiádě v Londýně skončil na devátém místě v běhu na 1500 metrů. V roce 1951 vyhrál v domácím prostředí na mistrovství světa studentů osmistovku i patnáctistovku. Životního úspěchu dosáhl 26. července 1952 ve finále olympijského závodu v Helsinkách. Nepříliš známý atlet drtivým finišem zaskočil oba největší favority, Američana Boba McMillena i Wernera Luega z Německa a zvítězil v olympijském rekordu 3 minuty 45 sekund a 28 setin. Nikdo to nečekal, ani sám vítěz; dokonce muselo být odloženo slavnostní vyhlášení, než pořadatelé našli partituru lucemburské hymny.\n\nJoseph Barthel se zúčastnil ještě her v Melbourne, ale tam už nedokázal ani postoupit do finále. Oženil se, měl dvě dcery, vystudoval na Harvard University chemii a hydrologii, stal se uznávaným odborníkem na problematiku odpadní vody. V letech 1977-1984 zasedal v lucemburské vládě jako ministr životního prostředí. Zemřel 9. července 1992 v Lucemburku.\n\nPo Josym Barthelovi byl pojmenován národní stadion v Lucemburku (Stade Josy Barthel), na kterém hraje mj. lucemburská fotbalová reprezentace, a také střední škola v rodném Mameru. Dosud je jediným Lucemburčanem, který vyhrál olympiádu - maratónský vítěz z Paříže 1900 Michel Théato sice pocházel z Lucemburska, ale podle všech oficiálních dokumentů reprezentoval Francii (lucemburský národní olympijský výbor tehdy ostatně ani neexistoval).\n\n"}
{"id": "695623", "url": "https://cs.wikipedia.org/wiki?curid=695623", "title": "Bela Vista (Angola)", "text": "Bela Vista (Angola)\n\nBela Vista je město a obec v angolské provincii Bengo.\nVzhledem k tomu, že město se nachází v hornatém terénu a hlavní obživou místních obyvatel je drobné zemědělství, které však kvůli přírodním podmínkám není příliš výnosné.\nDo města nevede žádná železnice a nejbližší letiště se nalézá 4,3 kilometru v městečku M´banza Congo.\n"}
{"id": "695624", "url": "https://cs.wikipedia.org/wiki?curid=695624", "title": "Okres Oborniki", "text": "Okres Oborniki\n\nOkres Oborniki (polsky \"Powiat obornicki\") je okres v polském Velkopolském vojvodství. Rozlohu má 712,65 km² a v roce 2005 zde žilo 55 793 obyvatel. Sídlem správy okresu je město Oborniki.\n\nMěstsko-vesnické:\n\nVesnická:\n\n"}
{"id": "695629", "url": "https://cs.wikipedia.org/wiki?curid=695629", "title": "Tabi (Angola)", "text": "Tabi (Angola)\n\nTabi je město a obec v angolské provincii Bengo. Během posledního sčítání lidu žilo v Tabi okolo 900 lidí. Nachází se na jih od přístavu Ambriz u silnice Estrada p/Yembe, severně od obce Yembe. Obec je sice v angolské pobřežní oblasti, ale není na břehu Atlantského oceánu, je umístěna o kus dál ve vnitrozemí.\n\nVzhledem k blízkosti moře, které je od města vzdáleno pouhé 4 kilometry, se místní lidé specializují na rybolov.\nZemědělství není příliš rozvinuté a málo výnosné.\n\nTabi nemá příliš dobré spojení s okolím. Není zde letiště a ani zde nevede železnice.\n\n"}
{"id": "695631", "url": "https://cs.wikipedia.org/wiki?curid=695631", "title": "Propionibacterium", "text": "Propionibacterium\n\nPropionibacterium je rod bakterií nazvaný podle svého unikátního metabolismu: tyto bakterie jsou schopny syntetizovat kyselinu propionovou pomocí neobvyklých transkarboxylázových enzymů.\n\nDruhy tohoto rodu jsou primárně fakultativními parazity a komensály u lidí a jiných živočichů. Žijí v potních a mazových žlázách či jejich okolí nebo jinde na kůži. Jsou prakticky všudypřítomné a většině lidí nepůsobí problémy, mohou však vyvolávat akné a jiné kožní potíže.\n\nKmen \"Propionibacterium freudenreichii\" subsp. \"shermanii\" se používá při výrobě sýra. Při činnosti těchto bakterií vzniká oxid uhličitý, jenž tvoří v sýru bubliny, které pak ztuhnou v sýrová „oka“.\n"}
{"id": "695634", "url": "https://cs.wikipedia.org/wiki?curid=695634", "title": "Mistrovství světa v plavání", "text": "Mistrovství světa v plavání\n\nMistrovství světa v plavání je největší, celosvětovou akcí pořádanou Mezinárodní plaveckou federací (FINA). Utkávají se na ni závodníci v plaveckých sportech, které zahrnují bazénové plavání v 50metrovém bazénu, dálkové plavání, synchronizované plavání, skoky do vody a vodní pólo. Kromě olympijských her jde co do počtu zúčastněných sportovců i zemí o jednu z největších sportovních akcí.\n\nPrvní mistrovství světa v plavání se konalo v roce 1973 v Bělehradě. Interval mezi šampionáty byl až do roku 2001 nepravidelný a pohyboval se mezi 2 a 5 lety. Od roku 2001 se ustálil pravidelný dvouletý cyklus v lichých letech. Počet disciplín se postupně zvyšoval, ještě výrazněji rostl počet aktivních účastníků. Zatímco na prvním šampionátu soutěžilo 686 sportovců v 37 disciplínách, na třináctém v roce 2009 to bylo již 2556 závodníků v 65 disciplínách. Od roku 1993 pořádá FINA také mistrovství světa v krátkém (25metrovém) bazénu.\n\nSeznam světových šampionátů v plavání\n\n"}
{"id": "695635", "url": "https://cs.wikipedia.org/wiki?curid=695635", "title": "Monterrubio de la Serena", "text": "Monterrubio de la Serena\n\nMonterrubio de la Serena je španělská obec situovaná v provincii Badajoz (autonomní společenství Extremadura).\n\nObec je vzdálena 5 km od hranic s Andalusií, 19,7 km od Castuery, 61,8 km od Don Benita, 110 km od Méridy a 177 km od města Badajoz. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Castuera. V roce 1842 čítala obec 750 usedlostí a 2500 obyvatel.\n"}
{"id": "695638", "url": "https://cs.wikipedia.org/wiki?curid=695638", "title": "Kvalifikace na Mistrovství Evropy ve fotbale 1992", "text": "Kvalifikace na Mistrovství Evropy ve fotbale 1992\n\nKvalifikace na Mistrovství Evropy ve fotbale 1992 probíhala v letech 1990 a 1991. Zúčastnilo se jí 34 fotbalových reprezentací, které byly rozlosovány do sedmi skupin po pěti, resp. čtyřech týmech. Ve skupinách hrál každý s každým doma a venku a vítězové jednotlivých skupin postoupili na závěrečný turnaj, kde se přidali k hostitelskému Švédsku.\n\n"}
{"id": "695639", "url": "https://cs.wikipedia.org/wiki?curid=695639", "title": "Kvaternionová grupa", "text": "Kvaternionová grupa\n\nKvaternionová grupa formula_1 je konečná nekomutativní grupa řádu 8, spolu s dihedrální grupou (symetrie čtverce) formula_2 jediná taková. Lze ji definovat pomocí jednotkových kvaternionů s operací kvaternionového násobení, jako množinu formula_3.\n\nGrupa má reprezentaci\n\nkde \"1\" je neutrální prvek grupy a \"-1\" komutuje se všemi dalšími prvky.\n\nNásobení prvků podmnožiny formula_5 se chová stejně jako vektorový součin vektorů ortonormální báze třírozměrného Eukleidovského prostoru:\n\nKvaternionovou grupu lze reprezentovat komplexními maticemi formula_7 zobrazením\n\na formula_12 jsou reprezentovány maticemi s opačnými znaménky všech koeficientů.\nSoučiny těchto matic splňují výše uvedené grupové rovnosti. Všechny tyto matice jsou unitární, jedná se tedy o unitární reprezentaci grupy formula_1 na dvourozměrném komplexním prostoru.\n"}
{"id": "695640", "url": "https://cs.wikipedia.org/wiki?curid=695640", "title": "Joel Cohen (hudebník)", "text": "Joel Cohen (hudebník)\n\nJoel Cohen (* 1942) je americký hudebník věnující se staré hudbě. Hraje na loutnu, kytaru a zpívá, věnuje se také koncertní dramaturgii a nahrávací činnosti. Po čtyři desetiletí působil jako umělecký vedoucí významného souboru Boston Camerata.\n\nCohen studoval skladbu na Harvardově univerzitě a poté dva roky na stipendiu v Paříži u Nadii Boulangerové. V 70. letech působil dva roky ve francouzském národním hudebním rozhlase France Musique, kde mj. přišel s myšlenkou celodenních hudebních svátků, která přerostla ve Světový den hudby neboli .\n\nV letech 1968 až 2008 vedl soubor Boston Camerata, s nímž pořídil řadu nahrávek, např. Purcellovy opery \"Dido a Aeneas\" anebo nahrávky programů staré americké zejména vokální hudby \"New England\", \"Trav'lling Home\", \"The American Vocallist\" nebo \"Nueva España\". Několik nahrávek bylo věnováno hudbě dnes již téměř zaniklé církve shakerů. Nahrávka \"Tristan et Iseult\" získala prestižní Grand Prix du Disque udělovanou francouzskou Akademií Charlese Crose. Vánoční album \"A Mediterranean Christmas\" označil recenzent Boston Globe Richard Dyer za jedno z deseti nejlepších alb roku 2005. V roce 1990 založil soubor Camerata Mediterranea, s nímž nahrál například \"Le Fou sur le Pont\" Bernarta de Ventadorn.\n\nPři vyhledávání repertoáru se soustředí na středověkou americkou a jihoevropskou hudbu, často spolupracuje s blízkovýchodními umělci. Za svou uměleckou činnost byl vyznamenán řadou ocenění ve Spojených státech i v Evropě, ve Francii byl vyznamenán Řádem umění a literatury druhého stupně (Officier).\n\n"}
{"id": "695641", "url": "https://cs.wikipedia.org/wiki?curid=695641", "title": "Joel Cohen", "text": "Joel Cohen\n\nJméno a příjmení Joel Cohen má více známých nositelů:\n\n\n"}
{"id": "695642", "url": "https://cs.wikipedia.org/wiki?curid=695642", "title": "Pieter van den Hoogenband", "text": "Pieter van den Hoogenband\n\nPieter van den Hoogenband (* 14. března 1978, Maastricht) je bývalý nizozemský plavec. Je trojnásobným olympijským vítězem z let 2000 a 2004.\n\nS tréninkem začal v plaveckém oddílu klubu PSV Eindhoven. První úspěchy slavil v roce 1993 na Olympijských dnech mládeže v Eindhovenu a o rok později v Pardubicích na evropském mládežnickém šampionátu, kde získal tři zlaté medaile. Specializoval se zejména na sprinterské kraulařské tratě. Mezi dospělými se výrazně prosadil na olympijských hrách 1996, kde sice medaili nezískal, ale překvapil dvěma čtvrtými místy na 100 a 200 m volný způsob. Od roku 1998 pak pravidelně sbíral cenné kovy na světových i evropských šampionátech. Po zisku šesti zlatých medailí z mistrovství Evropy 1999 byl favoritem i na olympiádě v Sydney 2000. Tam v semifinále závodu na 200 m volný způsob zlepšil světový rekord, ale Australan Ian Thorpe za ním zaostal jen o 0,02 sekundy. V ostře sledovaném finále pak van den Hoogenband svůj semifinálový čas vyrovnal a Thorpa porazil. Rovněž v semifinále závodu na 100 m volný způsob překonal světový rekord, který vydržel až do března 2008, kdy byl rychlejší Francouz Alain Bernard. Ve finále pak porazil olympijského vítěze z let 1992 a 1996 Alexandra Popova. O rok později na mistrovství světa ve Fukuoce získal čtyři stříbrné medaile. Titul mistra světa v dlouhém bazénu v kariéře nezískal. Na olympiádě 2004 obhájil zlato na 100 m volný způsob a přidal stříbrné medaile na 200 m a 4x100m volný způsob. Jeho posledními velkými závody byly olympijské hry 2008 v Pekingu. V semifinále na 100 m volný způsob tam překonal svůj holandský (a do března toho roku i světový) rekord, ve finále ale obsadil až páté místo. Krátce poté oznámil ukončení aktivní kariéry.\n\n\n\n"}
{"id": "695649", "url": "https://cs.wikipedia.org/wiki?curid=695649", "title": "Rede Globo", "text": "Rede Globo\n\nRede Globo de Televisão (častěji používaná zkratka Rede Globo) je brazilská televizní stanice, založená v roce 1965 novinářem Robertem Marinho.\n\nJedná se o největší zábavní řetězec v Latinské Americe, a třetí největší komerční televizní stanici na světě. Hlavní kancelář je umístěna ve městě Rio de Janeiro.\n\n"}
{"id": "695650", "url": "https://cs.wikipedia.org/wiki?curid=695650", "title": "Miroslava Kolářová", "text": "Miroslava Kolářová\n\nMiroslava Kolářová (* 1. listopad 1952) je česká divadelní herečka. Je to manželka herce Ladislava Koláře.\n\nRoku 1971 úspěšně ukončila svá studia na Státní konzervatoři v Brně, poté nastoupila do divadla v Uherském hradišti. Od roku 1992 má stálé angažmá v Městském divadle Brno.\n\n"}
{"id": "695651", "url": "https://cs.wikipedia.org/wiki?curid=695651", "title": "Zala (Angola)", "text": "Zala (Angola)\n\nZala je město a obec v angolské provincii Bengo.\n\n"}
{"id": "695653", "url": "https://cs.wikipedia.org/wiki?curid=695653", "title": "Mistrovství Evropy ve fotbale 2004 (soupisky)", "text": "Mistrovství Evropy ve fotbale 2004 (soupisky)\n\nHlavní trenér: Otto Rehhagel\nHlavní trenér: Luiz Felipe Scolari\n\nHlavní trenér: Georgi Yartsev\n\nHlavní trenér: Iñaki Sáez\n\nHlavní trenér: Otto Barić\n\nHlavní trenér: Sven-Göran Eriksson\n\nHlavní trenér: Jacques Santini\n\nHlavní trenér: Köbi Kuhn\n\nHlavní trenér: Plamen Markov\n\nHlavní trenér: Morten Olsen\n\nHlavní trenér: Giovanni Trapattoni\n\nHlavní trenér: Tommy Söderberg and Lars Lagerbäck\n\nHlavní trenér: Karel Brückner\n\nHlavní trenér: Rudi Völler\n\nHlavní trenér: Aleksandrs Starkovs\n\nHlavní trenér: Dick Advocaat\n"}
{"id": "695654", "url": "https://cs.wikipedia.org/wiki?curid=695654", "title": "Wimbledon 2011 – mužská dvouhra", "text": "Wimbledon 2011 – mužská dvouhra\n\nOnhájcem titulu byl dvojnásobný vítěz a první nasazený Rafael Nadal, který prohrál ve finále s druhým nasazeným Novakem Djokovićem. Poprvé od Wimbledonu 2003 byl Roger Federer nasazený níže než jako první či druhý tenista. Loňský finalista a šestý nasazený Tomáš Berdych vypadl v osmifinále s turnajovou desítkou Mardy Fishem ve třech setech. Do žebříčku ATP tak získal 180 bodů, což znamená v porovnání s minulým ročníkem odečet 1020 bodů.\n\nPoté, co se Novak Djoković probojoval do finále, měl v následující pondělní klasifikaci žebříčku ATP (4. července) zajištěnou pozici nové světové jedničky, první pocházející z bývalé Jugoslávie, respektive současného Srbska. Stal se tak od 2. února 2004 prvním tenistou, který na místě nejlepšího hráče světa vystřídal Federera nebo Nadala. Stejně tak je tomu poprvé od roku 2002, kdy Wimbledon nevyhrál Federer či Nadal.\n\nV prvním kole se opět utkali John Isner a Nicolas Mahut, kteří v minulém ročníku sehráli nejdelší zápas tenisové historie. Američan Isner zvítězil po třísetovém průběhu.\n\n\n"}
{"id": "695660", "url": "https://cs.wikipedia.org/wiki?curid=695660", "title": "Montijo (Badajoz)", "text": "Montijo (Badajoz)\n\nMontijo je španělská obec situovaná v provincii Badajoz (autonomní společenství Extremadura).\n\nObec je vzdálena 30 km od Méridy a 32 km od města Badajoz. Patří do okresu Tierra de Mérida - Vegas Bajas a soudního okresu Montijo.\n\nV roce 1834 se obec stává součástí soudního okresu Mérida. V roce 1842 čítala obec 960 usedlostí a 3860 obyvatel.\n"}
{"id": "695671", "url": "https://cs.wikipedia.org/wiki?curid=695671", "title": "Jaroslav Vaculík (historik)", "text": "Jaroslav Vaculík (historik)\n\nJaroslav Vaculík (* 27. února 1947, Velké Losiny) je český historik a vysokoškolský pedagog, který se specializuje na dějiny Čechů v zahraničí a na didaktiku dějepisu. Dlouhodobě působí na brněnské Pedagogické fakultě Masarykovy univerzity.\n\nNarodil se 27. února 1947 ve Velkých Losinách na severní Moravě. Rodina do tohoto kraje přišla až v roce 1945 v rámci nového osidlování československého pohraničí. V oblasti se v tomtéž období usadila také řada demobilizovaných volyňských Čechů a jejich rodin. Tento fakt do jisté míry ovlivnil budoucí Vaculíkovo vědecké zaměření.\n\nJ. Vaculík vystudoval v letech 1965–1969 obor ruský jazyk a dějepis na Pedagogické fakultě Univerzity Palackého v Olomouci. Po absolutoriu nastoupil od roku 1969 jako učitel na základní devítiletou školu v Sobotíně na Šumpersku, kde působil až do roku 1973, kdy získal místo odborného asistenta na katedře dějepisu brněnské pedagogické fakulty. Na pedagogické fakultě působí Jaroslav Vaculík na různých pozicích až dosud (v letech 1990–2000 zástupce vedoucího katedry historie, poté vedoucí katedry).\n\nV roce 1976 obhájil na filozofické fakultě brněnské univerzity rigorózní práci o usídlování volyňských Čechů na severní Moravě v poválečných letech. Později nastoupil do externí aspirantury opět na filozofické fakultě, kterou zakončil v roce 1984 obhájením práce \"Reemigrace a usídlování volyňských Čechů v letech 1945–1948\" a získáním vědecké hodnosti kandidáta historických věd.\n\nNa základě své další pedagogické práce a vědeckého bádání byl Vaculík na návrh děkana filozofické fakulty jmenován v roce 1986 docentem pro obor československé dějiny. (Znovu se habilitoval v roce 2002 na Univerzitě Palackého v Olomouci habilitační prací \"Reemigrace zahraničních krajanů a jejich usidlování v letech 1945–1950\"). V roce 2008 se stal profesorem v oboru historie.\n\nVe vědecké práci se soustředí na dějiny zahraničních Čechů, zejména volyňských Čechů (třídílná monografie \"Dějiny volyňských Čechů\" z let 1997–2001, přehled českých minorit v zahraničí \"Češi v cizině 1850–1938\" z roku 2007). Dále se zaměřuje také na didaktiku dějepisu, konkrétně na problematiku učebnic dějepisu.\n\nOd 80. let je zapojen do řady vědeckých projektů doma i v zahraničí (např. v letech 2000–2003 projekt GA ČR \"Poválečná reemigrace a repatriace\", jehož výstupem byly monografie oceněné Cenami rektora Masarykovy univerzity, nebo výzkumný záměr \"Škola a zdraví pro 21. století\"). Absolvoval celou řadu akademických stáží na východoevropských univerzitách (Moskva, Kyjev, Varšava, Poznaň, Bratislava a další). Je členem redakčních rad několika odborných periodik a předsedou redakční rady \"Sborníku prací pedagogické fakulty MU – řada společenských věd\". Dlouhodobě se angažuje v akademickém senátu pedagogické fakulty i celé Masarykovy univerzity. Stal se zástupcem pedagogické fakulty MU v Radě vysokých škol ČR a členem komise G5 Fondu rozvoje vysokých škol. Jako předseda poroty sekce dějepisu se podílí na celostátní soutěži \"Středoškolské odborné činnosti\".\n\n"}
{"id": "695672", "url": "https://cs.wikipedia.org/wiki?curid=695672", "title": "Wimbledon 2011 – mužská čtyřhra", "text": "Wimbledon 2011 – mužská čtyřhra\n\nObhájcem titulu byl pátý nasazený rakousko-německý pár Jürgen Melzer a Philipp Petzschner, který ve čtvrtfinále podlehl první nasazené dvojici dvojčat Boba a Mika Bryanových. Ta celý turnaj vyhrála, když ve finále zdolala osmý nasazený švédsko-rumunský pár Robert Lindstedt a Horia Tecău.\n\nZačátek soutěže mužské čtyřhry byl plánován na 22. června, ovšem kvůli špatnému počasí došlo k odložení na příští den. Aby se stihl harmonogram všech zpožděných soutěží, byly utkání prvního kola této soutěže hrány pouze na dva vítězné sety, od druhého kola pak standardně na tři vítězné sady.\n\n\n"}
{"id": "695675", "url": "https://cs.wikipedia.org/wiki?curid=695675", "title": "Navalvillar de Pela", "text": "Navalvillar de Pela\n\nNavalvillar de Pela je španělská obec situovaná v provincii Badajoz (autonomní společenství Extremadura).\n\nObec je vzdálena 39,1 km od města Villanueva de la Serena, 85,6 km od Méridy a 148 km od města Badajoz. Patří do okresu Vegas Altas a soudního okresu Villanueva de la Serena.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 596 usedlostí a 2320 obyvatel.\n"}
{"id": "695677", "url": "https://cs.wikipedia.org/wiki?curid=695677", "title": "Jicchak Zamir", "text": "Jicchak Zamir\n\nJicchak Zamir (: יצחק זמיר, narozen 15. dubna 1931) je izraelský profesor veřejného práva. V minulosti působil jako děkan právnických fakult Hebrejské a Haifské univerzity, soudce Nejvyššího soudu a generální prokurátor.\n\nNarodil se ve Varšavě v Polsku a ve třech letech podnikl s rodiči aliju do britské mandátní Palestiny. Studoval v Herzliji a povinnou vojenskou službu nastoupil k Izraelskému vojenskému letectvu. Po jejím dokončení studoval ekonomii a politologii, načež změnil svůj studijní obor na právo, které vystudoval na Hebrejské univerzitě v Jeruzalémě. Vykonal pracovní stáž u Nejvyššího soudu pod dohledem soudce Jo'ela Zusmana. V roce 1959 získal právnickou licenci a doktorát z práva získal na Londýnské univerzitě.\n\nVyučoval veřejné právo na Hebrejské univerzitě, kde v letech 1975 až 1978 působil jako děkan tamní právnické fakulty. Mezi lety 1978 až 1986 zastával pozici izraelského generálního prokurátora. Během svého působení v této funkci usiloval o vyšetřování zpravodajské služby Šin Bet v důsledku aféry autobusu číslo 300, v jejímž rámci byli dva zajatí teroristé zabiti agenty Šin Bet. Zamir po tehdejším ministru obrany Moše Arensovi požadoval jmenování zvláštní vyšetřovací komise, která by obvinění prošetřila. V květnu 1986 požadoval obvinění a propuštění náčelníka zpravodajské služby Avrahama Šaloma. Tehdejší premiér Šimon Peres však toto odmítl a Zamir byl následně nečekaně odvolán ze svého postu, ve kterém jej nahradil Josef Chariš. Jeho odvolání „vyvolalo intenzivní spekkulace o tom, jestli jeho odvolání je či není přímo spojeno s jeho odhodláním Šaloma soudně stíhat.“\n\nV letech 1988 až 1991 působil jako prezident Novinářské rady. V prosinci 1991 však rezignoval s odůvodněním, že mu není důvěřováno, a že nemá žádné pravomoci, jelikož nemůže sankcionovat novináře, kteří poruší etický kodex. V roce 1991 byl jmenován prvním děkanem nově zřízené právnické fakulty na Haifské univerzitě, v jejímž čele stál až do roku 1994. Tehdy byl jmenován soudcem Nejvyššího soudu, kterým byl až do svých 70 let v roce 2001.\n\nV roce 2001 stanul v čele Jeruzalémského centra pro etiku a v letech 2003 až 2007 byl předsedou komise, která měla na starosti vytvoření etických pravidel pro poslance Knesetu.\n\n"}
{"id": "695683", "url": "https://cs.wikipedia.org/wiki?curid=695683", "title": "Nogales (Badajoz)", "text": "Nogales (Badajoz)\n\nNogales je španělská obec situovaná v provincii Badajoz (autonomní společenství Extremadura).\n\nObec je vzdálena 40 km od města Almendralejo, 45 km od města Badajoz a 61,2 km od Méridy. Patří do okresu Llanos de Olivenza a soudního okresu Almendralejo.\n\nV roce 1834 se obec stává součástí soudního okresu Almendralejo. V roce 1842 čítala obec 152 usedlostí a 580 obyvatel.\n"}
{"id": "695684", "url": "https://cs.wikipedia.org/wiki?curid=695684", "title": "Josef Chariš", "text": "Josef Chariš\n\nJosef Chariš (: יוסף חריש, narozen 1923 − 6. listopadu 2013) byl izraelský soudce, který v letech 1986 až 1993 zastával funkci izraelského generálního prokurátora.\n\nNarodil se v Jeruzalémě ještě za dob britské mandátní Palestiny a studoval v ješivě. Vstoupil do Hagany a během druhé světové války dobrovolně narukoval do Britské armády. Během izraelské války za nezávislost sloužil jako důstojník izraelské armády.\n\nVystudoval bakalářský a magisterský obor práva na Hebrejské univerzitě v Jeruzalémě a poté pracoval jako smírčí soudce. Následně od roku 1969 jako soudce u Telavivského distriktního soudu a později jako jeho místopředseda. V roce 1986 se stal generálním prokurátorem poté, co byl jeho předchůdce Jicchak Zamir odvolán (spekulovalo se, že v důsledku jím požadovaném vyšetřování ředitele Šin Bet v důsledku aféry autobusu číslo 300). O rok později ustavil Chariš tzv. Landauovu komisi, jejímž cílem bylo prošetřit metody používané Šin Bet.\n\nPost generálního prokurátora opustil k 1. listopadu 1993, kdy jej nahradil Michael Ben Ja'ir. Ke konci života žil v telavivské čtvrti Ramat Aviv.\n\n"}
{"id": "695686", "url": "https://cs.wikipedia.org/wiki?curid=695686", "title": "Josef Nuzík", "text": "Josef Nuzík\n\nJosef Nuzík (* 25. července 1966, Strání) je moravský římskokatolický biskup, nynější pomocný biskup a generální vikář olomoucké arcidiecéze.\n\nNa kněze jej v Olomouci vysvětil arcibiskup Graubner 17. června 1995. Od 1. července téhož roku byl ustanoven farním vikářem v Novém Jičíně a administrátorem excurrendo ve farnostech Libhošť a Sedlnice, od 1. července 1996 farním vikářem v Luhačovicích a od 1. července 1997 administrátorem v Nivnici a administrátorem excurrendo ve farnosti Korytná. Od 1. července 2001 působil rovněž jako místoděkan uherskobrodského děkanátu, farářem nivnické farnosti se stal 1. ledna 2002.\n\nKe dni 1. července 2003 byl jmenován farářem ve Štípě, administrátorem excurrendo ve farnosti Hvozdná a děkanem děkanátu Vizovice. Následně působil od 1. července 2005 do 30. června 2009 jako vicerektor kněžského semináře v Olomouci a od 1. července 2009 je generálním vikářem olomoucké arcidiecéze (do 30. září 2011 jím byl společně s Milánem Koubou). Dne 28. září 2009 byl také jmenován kanovníkem Metropolitní kapituly u svatého Václava v Olomouci.\n\nDne 5. července 2017 byl jmenován pomocným biskupem olomouckým a titulárním biskupem diecéze Castra Galbae na území dnešního Alžírska. Biskupské svěcení přijal 14. října 2017.\n\nPopis: V modrém štítě stříbrno-červeně šachované trojvrší, ze kterého vyrůstá stříbrná poloviční lilie na zlatém stonku s listy, provázená dvěma vyrůstajícími zlatými odkloněnými klasy.\nZa štítem je latinský kříž. Pod štítem je páska s biskupovým heslem: HLÁSAT RADOSTNOU ZVĚST, resp. EVANGELIUM NUNTIARE. Vše je převýšeno biskupským kloboukem.\n\nSymbolika: Modrá barva štítu a stříbrno-červené šachování jsou převzaty ze zemského znaku Moravy, trojvrší odkazuje na rodnou farnost Strání ležící v hornatém pohraničí. Přirozená lilie je atributem sv. Josefa, biskupova osobního patrona, a klasy symbolizují jeho původ ze zemědělské rodiny. Klasy jsou současně parafrází biskupova hesla na podobenství o rozsévači z evangelia sv. Lukáše (Lk 8,4-18).\n\nNávrh a kresba znaku: Jan Oulík.\n\n"}
{"id": "695688", "url": "https://cs.wikipedia.org/wiki?curid=695688", "title": "Windows 8", "text": "Windows 8\n\nWindows 8 je operační systém od firmy Microsoft z řady Windows NT, která byla vydána 26. října 2012. Byla určena jak pro desktop, tak i pro přenosné počítače (notebooky) a tablety, což byla novinka. Z tohoto důvodu byla ze systému odstraněna Nabídka Start (byla nahrazena dlaždicovým přehledem nainstalovaných aplikací, nicméně brzy se objevily uživateli vytvořené modifikace, které ji do systému vracely). Do systému byla přidána podpora Moderních aplikací (též nazývány Metro-style aplikace, univerzální aplikace atp.), které jsou distribuovány pouze prostřednictvím Windows Store za účelem zvýšení bezpečnosti a usnadnění jejich instalace (podobně jako na mobilních zařízeních).\n\nSystém Windows 8 se měl stát nástupcem verze Windows 7, ale ani v součtu s verzí Windows 8.1 nedosáhl ani jedné třetiny rozšíření na trhu, jaké měl starší systém Windows 7. Nepřekonal v podílu na trhu ani v té době již zastaralou a nepodporovanou verzi Windows XP.\nNástupce je systém Windows 10.\n\nVydána byla 32bitová pro procesory x86, 64bitová verze pro procesory x86-64 a verze Windows RT pro procesory ARM, používané v mobilních zařízeních. Windows 8 je založen na uživatelském rozhraní Modern User Interface (původní název je Metro), které je dříve známé ze systému Windows Phone. V systémových aplikacích se také rozšířila vysouvací nabídka Ribbon, která má nahradit klasické textové menu a byla použita už v některých aplikacích systému Windows 7, jako třeba Malování, a také v novějších verzích balíku Microsoft Office. Kvůli změnám v jádře systému může dojít k nekompatibilitě ovladačů. Aplikace napsané pro architekturu x86-64 nejsou kompatibilní s verzí pro architekturu ARM.\n\n\n\n\n\nBuild 8102 (Developer Preview) je vývojářská edice, představená 13. září 2011 na konferenci Windows Build, obsahující nové rozhraní Metro a většinu dalších funkcí, které jsou k dispozici ve finální verzi.\n\nConsumer Preview je otevřená betaverze, představená 29. 2. 2012 na MWC 2012. Obsahuje obchod s aplikacemi Windows Store, znova také obsahuje PDF čtečku, nyní přejmenovanou na \"Windows Reader\" a dostupnou přes prostředí Metro. To se dočkalo mnoha úprav, aby bylo snáze ovladatelnější a použitelnější. Plocha přišla o tlačítko Start, které si však lze různými způsoby obnovit do původní podoby, a Průzkumník by měl standardně skrývat pás karet. V této verzi již funguje integrace nového operačního systému s cloudovými a internetovými službami. V rozhraní Metra je nyní tzv. Šém objevující se na pravé straně a usnadňující sdílení, vyhledávání, nastavování a přístup k různým zařízením.\n\nPoslední testovací verzi Microsoft uvolnil 31. května 2012, avšak čínská verze unikla o několik dní dříve. Oproti Consumer Preview obsahuje drobná vylepšení rozhraní Metro. Vypršela 15. ledna 2013.\n\n\n\n\nOd 18. října 2013 byla zdarma k dispozici aktualizace Windows 8 na Windows 8.1, která napravila některé nedostatky původní verze a pomohla k trochu většímu prodeji systému Windows 8.\n\nHardware certifikovaný pro Windows bude muset obsahovat Unified Extensible Firmware Interface (UEFI) a Trusted Platform Module (TPM). To bude bránit šíření malware a zvětší bezpečnost komunikace, ale zároveň výrobce bude rozhodovat, jaký software může majitel hardware spustit a zda bude moci hardware vůbec použít.\n\n"}
{"id": "695691", "url": "https://cs.wikipedia.org/wiki?curid=695691", "title": "Ondřej Švejdík", "text": "Ondřej Švejdík\n\nOndřej Švejdík (* 3. prosince 1982 Opava) je český fotbalový obránce, od ledna 2019 hráč klubu FK Slavoj Vyšehrad. Je mj. dobrým hlavičkářem. Mimo ČR působil na klubové úrovni v Nizozemsku.\n\nOndřej Švejdík začal svou kariéru ve Slezském FC Opava v roce 2000. Po dvou letech nechtěl s Opavou prodloužit smlouvu a dostal nabídku z pražských Bohemians 1905.\n\nV srpnu 2002 podepsal smlouvu v pražských Bohemians 1905 na tři roky. V sezoně 2002/03 nastoupil pouze ve 4 utkáních, zbytek proseděl na lavičce náhradníků. Byly to tyto zápasy: 24. srpna 2002 proti domácí Viktorii Žižkov (výhra Žižkova 3:2), 6. října proti domácímu Jablonci (výhra Jablonce 3:1), 4. listopadu proti domácí Spartě Praha (výhra Sparty 3:0) a 17. listopadu 2002 proti domácímu 1. FC Synot (výhra Synotu 3:1).\n\nBohemians 1905 sestoupil po sezoně z Gambrinus ligy do 2. ligy. Po dvou letech v pražském klubu přestoupil Švejdík v červenci 2004 do Mladé Boleslavi.\n\nV Mladé Boleslavi strávil Švejdík 2 sezony. V ligové sezoně 2004/05 odehrál celkem 20 zápasů, aniž by vstřelil gól a následující sezonu 2005/06 to bylo 24 zápasů a 1 vstřelený gól. Branku vsítil hned v 1. kole 7. srpna 2005 hostujícímu Liberci, nicméně Boleslav prohrála doma 2:4.\n\nV červenci 2006 odešel do nizozemského klubu FC Groningen, kde podepsal čtyřletou smlouvu. Nastoupil v Poháru UEFA 2006/07, debutoval 14. září 2006 v zápase proti domácímu srbskému týmu FK Partizan (výhra Partizanu 4:2). V odvetě nizozemský klub sice vyhrál 1:0, na postup to však nestačilo.\n\nV říjnu 2009 na tréninku špatně došlápl a zpřetrhal si křížový vaz v levém koleni, poškodil meniskus. Od té doby už za nizozemský klub nenastoupil. Následovala série operací, FC Groningen mu vzhledem k jeho zdravotním potížím neprodloužil smlouvu.\n\nV lednu 2011 dostal Švejdík jako volný hráč nabídku od Sparty, kde absolvoval dvoutýdenní kondiční soustředění. Následně s týmem odletěl na další soustředění do Dubaje (Spojené arabské emiráty), kde s pražským klubem podepsal smlouvu.\nSezonu 2011/12 však strávil na hostování v Dukle Praha.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál Švejdík kompletní počet minut, pražský klub podlehl soupeři 1:2. 4. října podal výtečný výkon v domácím utkání proti finalistovi Evropské ligy předešlého ročníku Athletic Bilbao, Sparta zvítězila 3:1 a připsala si první 3 body do tabulky. 25. října 2012 se podílel jedním gólem na domácím vítězství 3:1 nad izraelským týmem Ironi Kirjat Šmona. Ve 44. minutě vrátil Jiří Jarošík z pravé strany přetažený centr před bránu a Švejdík pohodlně doklepl téměř z brankové čáry míč hlavou do sítě. Sparta Praha si připsala další tři body, s 6 body si nyní držela druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau absolvoval 6. prosince 2012, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Ondřej Švejdík nastoupil 14. února 2013 v Praze v základní sestavě, pražský klub podlehl doma soupeři 0:1 gólem mladého brazilského fotbalisty Oscara. O týden později se představil v odvetě na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla.\n\n26. května 2013 v předposledním ligovém kole přispěl gólem k výhře 3:0 nad Teplicemi. V sezóně 2013/14 slavil se Spartou Praha zisk ligového titulu již ve 27. kole 4. května 2014. V jejím průběhu podepsal s klubem novou smlouvu. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Švejdík svůj pokus neproměnil.\n\nSezonu 2011/12 strávil na hostování v Dukle Praha, kde o něj stál trenér Luboš Kozel. V lize odehrál 27 zápasů, 25 v základní sestavě a dvakrát střídal. V ligové sezoně vstřelil celkem 2 góly, první 11. března 2012 v utkání 20. kola proti domácímu Hradci Králové, když v 62. minutě otevíral skóre hlavou po rohovém kopu (zápas skončil vítězstvím Dukly Praha 2:0). Druhý gól přidal ve 22. kole 23. března proti domácí Příbrami, tentokrát vyrovnával v nastaveném čase na konečných 2:2.\n\nV červenci 2015 odešel na půlroční hostování do FC Slovan Liberec. S Libercem si zahrál v Evropské lize 2015/16, mj. proti svému bývalému klubu FC Groningen z Nizozemska. V únoru 2016 se dověděl, že by byl až čtvrtým stoperem v týmu a tak se dohodl na ukončení hostování. Celkem odehrál za Liberec 10 ligových utkání a vstřelil 1 gól.\n\nKrátce po návratu z Liberce v únoru 2016 odešel na další hostování, tentokrát na Slovensko do klubu MŠK Žilina. V posledním 33. ligovém kole 20. května 2016 v utkání proti zachraňujícímu se mužstvu MFK Zemplín Michalovce (porážka 0:3) byl v 65. minutě vyloučen ze hřiště.\n\n10. 1. 2017 podepsal 1,5roční smlouvu s druholigovou Viktorií Žižkov.\n12. 1. 2019 podepsal smlouvu s druholigovým týmem FK Slavoj Vyšehrad.\n\nŠvejdík nastupoval za české mládežnické reprezentace U16, U17 a U18.\n\n"}
{"id": "695693", "url": "https://cs.wikipedia.org/wiki?curid=695693", "title": "Němňuga", "text": "Němňuga\n\nNěmňuga ( ) je řeka v Archangelské oblasti v Rusku. Je dlouhá 201 km. Plocha povodí měří 3630 km².\n\nProtéká bažinatou nížinou. Ústí zprava do Kuloje v povodí Bílého moře.\n\nZdrojem vody jsou převážně sněhové srážky. Průměrný roční průtok vody ve vzdálenosti 35 km od ústí činí 26 m³/s.\n"}
{"id": "695695", "url": "https://cs.wikipedia.org/wiki?curid=695695", "title": "Nen-ťiang", "text": "Nen-ťiang\n\nNen-ťiang je čínské jméno, které může označovat:\n\n"}
{"id": "695698", "url": "https://cs.wikipedia.org/wiki?curid=695698", "title": "Samand", "text": "Samand\n\nSamand je osobní automobil vyráběný íránskou státní automobilkou Iran Khodro.\n\nSamand navazuje na populární íránský vůz sedmdesátých a osmdesátých let Paykan. Název \"samand\" znamená v perštině plemeno závodního koně. Je to čtyřdveřový sedan, jehož konstrukce vychází z vozu Peugeot 405. Automobil se vyrábí v Teheránu od roku 2003. Jako oblíbený cenově dostupný (prodává se od 14 000 dolarů) rodinný vůz se vyváží do celého islámského světa, odebírají ho i další íránští spojenci: Venezuela, Čína nebo Rusko. \nDélka vozu je 4510 mm, šířka 1720 mm a výška 1460 mm. Váží 1200 kg. Dosahuje maximální rychlosti 185 km/h, doba akcelerace na 100 km/h je 11,9 sekundy.\n"}
{"id": "695702", "url": "https://cs.wikipedia.org/wiki?curid=695702", "title": "Čol", "text": "Čol\n\nČol (, mandžusky \"?? ula\") je řeka v autonomní oblasti Vnitřní Mongolsko a v provinciích Chej-lung-ťiang a Ťi-lin na severovýchodě Číny. Je 610 km dlouhá. Povodí má rozlohu přibližně 24 000 km².\n\nPramení v pohoří Velký Chingan a protéká hornatou a kopcovitou krajinou. Na dolním toku pak teče po rovině Sung-liao. Ústí zprava dvěma rameny do řeky Non, jež je přítokem Sungari v povodí Amuru.\n\nNejvodnější je řeka na jaře a v létě, naopak nejméně vody má v zimě. Průměrný roční průtok vody činí přibližně 70 m³/s. Zamrzá na pět až šest měsíců.\n\nJe splavná a na dolním toku je možná vodní doprava nevelkých lodí.\n"}
{"id": "695705", "url": "https://cs.wikipedia.org/wiki?curid=695705", "title": "David Carson", "text": "David Carson\n\nDavid Carson je britský filmový a televizní režisér. Natočil řadu epizod televizních seriálů jako \"Z archivu Sherlocka Holmese, Smallville, Doogie Howser, M.D., Právo v Los Angeles, Mírová bojiště, Beverly Hills 90210, Zapadákov, Karen Sisco, One Tree Hill, The Trials of Rosie O'Neill, Sestry, Witchblade, Birds of Prey, Doktoři z L. A., Detektiv Nash Bridges\" či \"Dresden\". Dále režíroval např. televizní filmy \"Příběh Johna Lennona, Carrie\" nebo \"Nora Roberts: Posedlost ohněm\".\n\nJako režisér se podílel i na tvorbě Star Treku. Natočil čtyři epizody seriálu \"\" (1989: „Nepřítel“, 1990: „Enterprise včerejška“, 1991: „Usmíření (2. část)“, 1992: „Další fáze“) a pět epizod seriálu \"\" (1993: „Poslání“ (pilotní dvojepizoda), „Daxová“, „Postupujte k domovu“, 1994: „Rub a líc“). Režíroval také sedmý celovečerní film na motivy těchto příběhů \"\" (1994).\n\nJe ženatý s anglickou herečkou Kim Bradenovou (hrála mj. i ve \"Star Treku: Generacích\"), se kterou má dvě děti.\n\n"}
{"id": "695706", "url": "https://cs.wikipedia.org/wiki?curid=695706", "title": "Marián Brezina", "text": "Marián Brezina\n\nMarián Brezina (* 5. června 1960) je bývalý slovenský fotbalista, útočník, reprezentant Československa. Za československou reprezentaci odehrál v letech 1984–1985 dva zápasy, dvakrát nastoupil i za olympijský výběr a 10x v juniorských reprezentacích (2 góly). V lize odehrál 234 utkání a dal 41 gólů. Hrál za Spartak Trnava (1978–1981, 1983–1990) a Duklu Banská Bystrica (1981–1982 – vojenská služba). \n\n\n"}
{"id": "695707", "url": "https://cs.wikipedia.org/wiki?curid=695707", "title": "John Lyly", "text": "John Lyly\n\nJohn Lyly (asi 1554, hrabství Kent, pravděpodobně Canterbury - pohřben 30. listopadu 1606, Londýn) byl anglický prozaik a dramatik pozdní renesance (období tzv. alžbětinského divadla).\n\nJohn Lyly studoval nejprve na \"King's School\" v Canterbury a poté na Oxfordské univerzitě, kde roku 1575 dosáhl titulu mistra. Poté působil ve službách lorda Burghleyho, odkud musel pro údajnou nepoctivost odejít. Odstěhoval se do Londýna zde se věnoval literární činnosti. Společně s Robertem Greenem, Thomasem Lodgem, Thomase Kydem, Christopherem Marlowem, Thomasem Nashem a Georgem Peelem patřil do tzv. skupiny univerzitních vzdělanců (\"University Witts\"), označovaných tak podle toho že získali vzdělání na Cambridgeské nebo Oxfordské univerzitě.\n\nJako spisovatel proslul zejména dvojicí na sebe volně navazujících didaktických próz \"Euphues: The Anatomy of Wit\" (1578, Eufues: Anatomie důvtipu) a \"Euphues and His England\" (1580, Eufues a jeho Anglie), ve kterých se snažil zpopularizovat humanistické myšlenky a kterými díky díky stylistické vybroušenosti ovlivnil vývoj anglického literárního jazyka. Obě díla jsou napsána ve formě pojednání a dopisů a lze je považovat za předchůdce románu. Vyznačují se vytříbeným, formálně dokonalým a mnohdy až přehnaně elegantním preciózním stylem, slovními hříčkami, složitými souvětími i rétorickými figurami. Tento ornamentální rétorický styl se podle jména hlavního hrdiny obou próz (eupheus znamená řecky půvabný, vtipný) nazývá \"eufuismus\" (nezaměňovat s \"eufemismem\", což je přikrášlující pojmenování špatné nebo nepříjemné skutečnosti).\n\nRoku 1583 Lyly majetkově ovládl divadlo \"The Blackfriars\" (U černých bratří), kde uváděl své divadelní hry. V dramatické tvorbě se postupně přiklonil ke dvorskému dramatu. Je autorem převážně eufuistickou prózou napsaných komedií s antickými a mytologickými náměty. Vliv jeho her na vývoj anglického dramatu a zejména na první hry Williama Shakespeara je nesporný. Použití prózy, vtipný dialog konverzační koemdie, vytříbenost stylu a lyrická atmosféra, to vše ostře kontrastovalo s obvyklými hrubými fraškami té doby.\n\nRoku 1589 vystoupil svým traktátem \"Pappe with an Hatchet\" (Papež se sekyrkou) na obhajobu biskupů napadaných pamflety tzv. Martina Prelátobijce (Martin Marprelate), ve kterých byl obhajován presbyteriánský církevní systém, a v letech 1589 až 1601 byl několikrát členem parlamentu.\n\nVětšinu svého života pak Lyly strávil v domě své manželky ve městě Mexborough v Yorkshire.\n"}
{"id": "695708", "url": "https://cs.wikipedia.org/wiki?curid=695708", "title": "Čampa", "text": "Čampa\n\nČampa neboli Čampské království ( ; čínsky pchin-jin \"Zhàn chéng\", znaky 占城) bylo hinduistické království národa Čamů, rozkládající se v 7. – 19. století ve středním a jižním Vietnamu.\n\nPředchůdcem Čampy bylo království Lin-i (林邑, čínsky) či Lâm Ấp (vietnamsky), které existovalo od roku 192, nicméně vztahy mezi Čampou a Lin-i jsou nejasné. Čampa se skládala z pěti knížectví, byly to od severu k jihu Indrapura, Amaravati, Vidžaja, Kauthara a Panduranga.\n\nVrcholu moci Čampa dosáhla v 9. a 10. století, kdy se nová vládnoucí dynastie založená v roce 875 králem Indravarmanem II. (hlavní město Indrapura) přiklonila k buddhismu. Poté nastal, pod tlakem Vietnamu (stát Đại Việt), postupný pokles moci čamského státu. Centrem země byla přibližně do roku 1000 Indrapura, poté Vidžaja, roku 1471 dobytá a zcela zničená vietnamskou armádou. Centrum státu se poté přesunulo na jih do Pandurangy. V následujících staletích Čampa přežívala v postavení vietnamského vazala. Po neúspěšné vzpouře kleslo roku 1697 pandurangské knížectví na autonomní území vietnamského státu. Nakonec roku 1832 Vietnam zbývající čamská území anektoval.\n\nČamové, mluvící čamštinou, řečí náležející k malajsko-polynéským jazykům, dnes žijí ve Vietnamu, Kambodži a Laosu v postavení národnostní menšiny.\n"}
{"id": "695709", "url": "https://cs.wikipedia.org/wiki?curid=695709", "title": "Jozef Desiatnik", "text": "Jozef Desiatnik\n\nJozef Desiatnik (11. března 1944, Miková – 3. září 2004, Košice) byl slovenský fotbalista, záložník a obránce, reprezentant Československa.\n\nZa československou reprezentaci odehrál v letech 1970-1971 pět zápasů, povětšinou v neúspěšné kvalifikaci na mistrovství Evropy 1972. Třikrát nastoupil i za olympijský výběr a dvakrát v juniorských reprezentacích. V československé lize nastoupil ve 180 utkáních a dal 10 gólů. Hrál za VSS Košice (1965-1972). V Poháru UEFA nastoupil v 1 utkání. V nižší soutěži hrál i za VSŽ Košice.\n\n\n"}
{"id": "695711", "url": "https://cs.wikipedia.org/wiki?curid=695711", "title": "Karol Dobay", "text": "Karol Dobay\n\nKarol Dobay (2. prosince 1928 – 20. prosince 1982) byl slovenský fotbalový útočník a reprezentant Československa. Za československou reprezentaci odehrál v letech 1951–1953 tři zápasy, dvakrát nastoupil i za reprezentační B mužstvo. V lize odehrál 152 utkání a dal 37 gólů. Hrál za Jednotu Košice (1947–1951, 1958–1959) a Duklu Praha (1952–1958), s níž se stal třikrát mistrem republiky (1953, 1956 a 1957/58). 1x startoval v evropských pohárech.\n\n"}
{"id": "695717", "url": "https://cs.wikipedia.org/wiki?curid=695717", "title": "AMD Radeon HD 7000", "text": "AMD Radeon HD 7000\n\n\"AMD\" Radeon HD 7000 je řada grafických karet postavená na jádře AMD GCN (anglicky Graphics Core Next) společnosti AMD, která byla představena 22. prosince 2011 s dostupností prvních modelů Radeonu HD 7970 9. ledna 2012. Podporuje rozhraní PCI-E 3.0 16x a  , , , , a Mantle. Jména pro grafické karty se volí podle vzoru \"Radeon HD 7xx0\", například HD 7750, HD 7850, HD 7870, atd.\n\nGrafické jádro je postaveno na nové architektuře GCN, jedná se o revoluční návrh, proto samotné jádro (výpočetní bloky) mají velmi málo společného s 4D nebo snad 5D VLIW architekturou. GPU bylo vyvíjenou s ohledem na použití v GPGPU aplikacích a případné akceleraci pomocí výpočtů.\n\nJádro při vypnutí monitoru pomocí funkce ve Windows spotřebovává pouze 3 W, na rozdíl od starších GPU, které spotřebovávali jako ve 2D režimu.\n\nDoba vývoje nové architektury je už zhruba 5 let.\n\nDne 24. září 2014 AMD uvolnila ovladač pro 64bitový operační systém Linux a 64bitový operační systém Windows 8.1, zpřístupňující jednotkám GPU s architekturou GCN funkce významného OpenCL 2.0.\n\n\n"}
{"id": "695720", "url": "https://cs.wikipedia.org/wiki?curid=695720", "title": "Dennis McCarthy", "text": "Dennis McCarthy\n\nDennis McCarthy (* 1945) je americký hudební skladatel, skládající hudbu pro televizi a film. Napsal hudbu k seriálům jako \"The Twilight Zone, MacGyver, Cesta do neznáma, Dawsonův svět\" a filmům jako např. \"Night of the Demon, Last Plane Out\" či \"Bláznivé manévry\". Výrazně se podílel na hudbě v dílech ze sci-fi světa Star Treku. Právě McCarhy vytvořil znělku a hlavní téma seriálu \"\", za což byl oceněn cenou Emmy (1993). Psal hudbu také pro jednotlivé epizody seriálů \", Stanice Deep Space Nine, \" a \"\" a pro celovečerní film \"\" (1994).\n\nKromě výše zmíněné ceny Emmy byl na devět dalších nominován (z toho osm z nich za hudbu ve Star Treku), kromě toho získal celkem 18 cen ASCAP.\n\n"}
{"id": "695728", "url": "https://cs.wikipedia.org/wiki?curid=695728", "title": "Karel Dvořák (fotbalista)", "text": "Karel Dvořák (fotbalista)\n\nKarel Dvořák (* 28. listopadu 1949 v Brně) je bývalý český fotbalový obránce, reprezentant Československa, mistr Evropy do 23 let z roku 1972. V sezoně 1976/77 zíkskal mistrovský titul s Duklou Praha, v sezoně 1977/78 získal mistrovský titul se Zbrojovkou Brno.\n\nJeho mladší bratr Jiří Dvořák si také zahrál nejvyšší soutěž za Duklu Praha a Zbrojovku Brno.\n\nZačínal ve Žďáru nad Sázavou, v roce 1968/69 narukoval do divizní (třetiligové) VTJ Dukla Sušice, odkud si jej stáhla AS Dukla Praha (1969–1977). S Duklou se stal vítězem Československého poháru 1968/69 (nastoupil v obou finálových utkáních proti TJ VCHZ Pardubice) a Mistrem republiky v sezoně 1976/77. Po získání titulu v Praze přestoupil do TJ Zbrojovka Brno (1977–1980), kde se hned v prvé sezoně 1977/78 radoval z dalšího titulu – tentokrát v rodném městě se Zbrojovkou. Vrcholovou kariéru ukončil pro potíže se zády na podzim 1980. V lize odehrál celkem 287 utkání a dal 16 gólů (za Duklu 205/11, za Zbrojovku 82/5). \n\nPotom se vrátil do mateřského oddílu TJ ŽĎAS Žďár nad Sázavou (1981–1984) a v sezoně 1983/84 se s ním probojoval do III. ligy. \nZa československou reprezentaci odehrál v letech 1972–1977 jedenáct utkání, jednou startoval v B-mužstvu, 4× za olympijský výběr (1 gól) a 21× v reprezentaci do 23 let (1 branka).\nÚhrnně si připsal 22 starty v evropských pohárech a 1 vstřelenou branku (PMEZ: 3/0 za Zbrojovku, PVP: 2/0 za Duklu, UEFA: 17/1; 11/0 za Zbrojovku, 6/1 za Duklu).\n\n"}
{"id": "695730", "url": "https://cs.wikipedia.org/wiki?curid=695730", "title": "1994 ve filmu", "text": "1994 ve filmu\n\n\n"}
{"id": "695731", "url": "https://cs.wikipedia.org/wiki?curid=695731", "title": "Oliva de la Frontera", "text": "Oliva de la Frontera\n\nOliva de la Frontera je španělská obec situovaná v provincii Badajoz (autonomní společenství Extremadura).\n\nObec je vzdálena 19,6 km od města Jerez de los Caballeros, 57 km od města Zafra, 81 km od Badajozu a 173 km od města Huelva. Patří do okresu Sierra Suroeste a soudního okresu Jerez de los Caballeros. Obcí prochází silnice EX-112.\n\nV roce 1834 se obec stává součástí soudního okresu Jerez de los Caballeros. V roce 1842 čítala obec 856 usedlostí a 3410 obyvatel.\n\n"}
{"id": "695732", "url": "https://cs.wikipedia.org/wiki?curid=695732", "title": "Lac des bois (Severozápadní teritoria)", "text": "Lac des bois (Severozápadní teritoria)\n\nLac des Bois je jezero nacházející se na západě Severozápadních teritoriích v Kanadě. Je umístěno na sever od Velké Medvědího jezera, hrubým odhadem asi 50 km vzdušnou čarou. Další jezera podobné velikosti jako je ono samo se rozkládají na západ (Lac Belot), severozápad (Colville Lake) a na sever (Lac Maunoir) od něj.\n"}
{"id": "695737", "url": "https://cs.wikipedia.org/wiki?curid=695737", "title": "Jaroslav Pospíšil (tenista)", "text": "Jaroslav Pospíšil (tenista)\n\nJaroslav Pospíšil (* 9. února 1981, Prostějov) je český profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP získal k červnu 2011 dva tituly ve dvouhře a čtyři ve čtyřhře. V roce 2009 vyhrál Rieter Pirell Cupu a stal se mistrem České republiky ve dvouhře mužů. Domovským klubem je od roku 2011, kdy byl klasifikován na 4. místě celostátního žebříčku, Agrofert Prostějov, v letech 2000–2010 nastupoval za Precolor Přerov.\n\nNa žebříčku ATP byl nejvýše ve dvouhře klasifikován na 103. místě (květen 2011) a ve čtyřhře pak v dubnu 2009 na 168. místě.\n\nStarší sestrou je bývalá profesionální tenistka Jana Rychlá.\n\n"}
{"id": "695740", "url": "https://cs.wikipedia.org/wiki?curid=695740", "title": "Oliva de Mérida", "text": "Oliva de Mérida\n\nOliva de Mérida je španělská obec situovaná v provincii Badajoz (autonomní společenství Extremadura).\n\nObec je vzdálena 9 km od města Guareña 27 km od Méridy a 87 km od města Badajoz. Patří do okresu Tierra de Mérida - Vegas Bajas a soudního okresu Mérida.\n\nV roce 1594 tvořila La Oliva část provincie León de la Orden de Santiago a čítala 387 obyvatel. V roce 1834 se obec stává součástí soudního okresu Mérida. V roce 1842 čítala obec 260 usedlostí a 1010 obyvatel.\n\nHospodářství obce je zaměření na pěstování olivovníků a obilnin, zejména pšenice.\n"}
{"id": "695742", "url": "https://cs.wikipedia.org/wiki?curid=695742", "title": "Šimon Sicilský", "text": "Šimon Sicilský\n\nŠimon Sicilský ( \"Simone di Sicilia\" nebo \"Simone d'Altavilla\", \"Simuni di Sicilia\", 1093 Palermo – 28. září 1105 Mileto) byl sicilský hrabě z normanské dynastie Hautevillů.\n\nNarodil se jako starší syn Rogera, normanského vládce Sicílie a jeho třetí choti Adély z rodu Montferrato. Po otcově skonu roku 1101 osmiletý Šimon převzal otcův titul. Regentkou nezletilého syna a vládkyní Sicílie se stala vdova Adéla. Šimon zemřel v září roku 1105 a dědicem hrabství se stal jeho mladší bratr Roger.\n"}
{"id": "695744", "url": "https://cs.wikipedia.org/wiki?curid=695744", "title": "Josef Galáb", "text": "Josef Galáb\n\nJosef Galáb (20. února 1914, Praha – 27. června 1973) byl český fotbalista, záložník, reprezentant Československa. \n\nZa československou reprezentaci odehrál roku 1946 jedno utkání Byl to přátelský zápas s Jugoslávií. V něm gól nedal. \n\nV lize odehrál 134 utkání a dal 3 góly. Hrál za SK Libeň (1938–1940) a SK Židenice (1940–1947). \n\n"}
{"id": "695747", "url": "https://cs.wikipedia.org/wiki?curid=695747", "title": "Run Run Run (píseň, The Velvet Underground)", "text": "Run Run Run (píseň, The Velvet Underground)\n\n„Run Run Run“ je pátá skladba z debutového alba newyorské rockové skupiny The Velvet Underground \"The Velvet Underground & Nico\" z roku 1967. Skladbu napsal Lou Reed a produkoval ji Andy Warhol. Roku 2016 vydal vlastní verzi písně zpěvák Julian Casablancas (byla nahrána speciálně pro seriál \"Vinyl\").\n\nKapela píseň hrála již při svých vystoupeních v prosinci 1965, tedy v době nedlouho po svém vzniku.\n\nKapela píseň nahrála v dubnu 1966 v newyorském studiu společnosti Scepter Records nedlouho před jeho demolicí (již tehdy byla z podlahy vytrhána prkna a strženy některé zdi).\n\nJejí text pojednává o ztracených duších města.\n"}
{"id": "695750", "url": "https://cs.wikipedia.org/wiki?curid=695750", "title": "Něpa", "text": "Něpa\n\nNěpa ( ) je řeka v Irkutské oblasti v Rusku. Je dlouhá 683 km. Povodí řeky má rozlohu 19 100 km².\n\nPramení na Angarském krjaži a teče v hluboké dolině. Její tok je členitý. Ústí zleva do Dolní Tunguzky (povodí Jeniseje).\n\nZdrojem vody jsou převážně sněhové srážky. Průměrný roční průtok vody u vesnice Tokma na horním toku činí 20 m³/s. Zamrzá v říjnu a rozmrzá ve druhé polovině května.\n\nJe vhodná pro plavení dřeva.\n"}
{"id": "695755", "url": "https://cs.wikipedia.org/wiki?curid=695755", "title": "Alois Grussmann", "text": "Alois Grussmann\n\nAlois Grussmann (* 6. září 1964 Opava, Československo) je bývalý český fotbalista, záložník, reprezentant Československa. V současné době je generálním manažerem fotbalového klubu SFC Opava. Jeho synové Radim a Marek jsou také fotbalisty.\n\nS fotbalem začínal v Ostravě-Hrabůvce v místním fotbalovém klubu Sokol Hrabůvka. V roce 1978 přestoupil do TJ Baník Ostrava OKD. V sedmnácti letech byl vyslán na hostování do TJ Ostroj Opava. Vojnu absolvoval v týmu VTJ Tábor. Po svém návratu se neprosadil v hlavním ostravském kádru a raději přestoupil do Frýdku-Místku, kde odehrál jeden rok a vstřelil 10 gólů. Poté si ho vybraly mistrovské Vítkovice, v jejichž dresu zažil nejzářivější období své kariéry. Vítkovice s Grussmannem v kádru tehdy vybojovaly v lize druhé místo a zahrály si Pohár mistrů evropských zemí, kde je vyřadil v druhém kole portugalský tým FC Porto. V následující sezóně si zahrál Pohár UEFA; Vítkovice se probojovaly až do čtvrtfinále.\n\nÚspěch na evropské scéně přinesl pozvánku do reprezentace. Grussmann odehrál mezistátní turnaj v Austrálii, kde ve svém druhém zápase vstřelil svou premiérovou branku v národním týmu. Přestože Vítkovice nehrály v dalších letech na čele tabulky, vyhlédl si ho trenér Jozef Jarabinský a dojednal jeho přestup do španělského Betisu Sevilla, který hrál druhou ligu. Grussmann zde odehrál jedinou sezónu, neboť Betis nepostoupil do první ligy (vypadl v baráži), což mělo za následek finanční těžkosti. Grussmann nedostával plat a rozhodl se proto vrátit zpět do Československa. Jeho volbou byl Baník Ostrava. Vítkovice však nedostaly od Betisu zaplaceno za jeho přestup a tyto peníze začaly vymáhat od Baníku. Ten nechtěl zaplatit a Grussmann se tak musel vrátit do Vítkovic. Častku nakonec zaplatila olomoucká Sigma, kde dohrál zbytek sezóny.\n\nV novém ročníku oblékl opavský druholigový dres. První rok se sice nepodařilo postoupit do první ligy, avšak následující sezóna byla již úspěšná. V prvním prvoligovém ročníku dopomohl Grussmann týmu k šestému místu, Opava si díky tomuto umístění zahrála příští rok Intertoto Cup. Jeho kariéra v tomto slezském týmu byla úspěšná, za sedm odehraných let nastřílel v první a druhé lize jako záložník 52 gólů a dodnes je nejlepším opavským střelcem. Po krátkém pobytu v Rakousku hrál ještě na jaře 2001 za Třinec, kde hrál na postu stopera. Grussmann odehrál za Třinec 12 zápasů, po sestupu do MSFL z týmu odešel.\n\nPodle oficiálních statistik odehrál za Československo 6 reprezentačních utkání a vstřelil jeden gól (6. února 1991 proti Austrálii přispěl k výhře 2:0). Dále odehrál další reprezentační zápasy na Prezidentském poháru v Koreji v letech 1988 a 1989. Tyto zápasy však nejsou do statistik započítávány.\n\nGól Aloise Grussmana v A-mužstvu československé reprezentace \nGrussmann pokračoval po konci profesionální hráčské kariéry ve světě fotbalu jako trenér. Získal trenérskou profilicenci UEFA a s trénováním začal v Novém Jičíně, kde vypomáhal i jako hráč. Tým skončil na třetím místě. Poté odešel trénovat mládež do NH Ostrava a v průběhu roku získal post trenéra Jakubčovic, se kterými dosáhl svých největších úspěchů. Během čtyř let Jakubčovice čtyřikrát postoupily, až se dostaly do druhé ligy. Majitel klubu se ale rozhodl odprodat licenci pražské Dukle a s Grussmannem se na lavičce již nepočítalo, proto na jaře 2006 klub opustil. Dalším klubem, který vedl, byly Vítkovice. Přišel v prosinci 2006, jeho úkolem bylo zvednout tým do vyšších pater tabulek a odvrátit tak sestup. Ostravský tým nakonec skončil na 12. místě. Start do jeho druhé vítkovické sezóny se však nepovedl a Grussmann byl po pár zápasech odvolán. Poté vedl tým Klimkovic, kde také hrál až do roku 2010, kdy se musel podrobit operaci kyčelního kloubu. V létě roku 2011 získal angažmá v Třinci jako asistent trenéra a trenér dorostu do 19 let.\n\n\n"}
{"id": "695760", "url": "https://cs.wikipedia.org/wiki?curid=695760", "title": "Kvalifikace na Mistrovství Evropy ve fotbale 1992 – skupina 1", "text": "Kvalifikace na Mistrovství Evropy ve fotbale 1992 – skupina 1\n\nZápasy 1. kvalifikační skupiny na Mistrovství Evropy ve fotbale 1992 se konaly v období od 30. května 1990 do 18. prosince 1991. Z pěti účastníků si postup na závěrečný turnaj zajistil pouze vítěz skupiny.\n"}
{"id": "695761", "url": "https://cs.wikipedia.org/wiki?curid=695761", "title": "Klášter Haverfordwest", "text": "Klášter Haverfordwest\n\nKlášter Haverfordwest ( \"Haverfordwest Priory\", \"Priordy Hwlffordd\") je bývalý augustiniánský klášter u Haverfordwestu ve welšském Pembrokeshire, založený zřejmě na konci 12. století Robertem FitzRichardem. K rozpuštění konventu došlo roku 1536 z nařízení krále Jindřicha VIII. o zrušení klášterů. Z opatství původně zasvěceného Panně Marii a svatému Tomášovi jsou v současné době ruiny, z nichž lze rozpoznat lokalizaci klášterní vyvýšené zahrady. Jednotlivé stavební artefakty jsou umístěny v městském muzeu.\n"}
{"id": "695767", "url": "https://cs.wikipedia.org/wiki?curid=695767", "title": "Diskografie The Velvet Underground", "text": "Diskografie The Velvet Underground\n\nToto je diskografie newyorské rockové skupiny The Velvet Underground. Skupina vydala celkem pět studiových, pět koncertních a třináct kompilačních alb.\n\n"}
{"id": "695772", "url": "https://cs.wikipedia.org/wiki?curid=695772", "title": "Kvalifikace na Mistrovství Evropy ve fotbale 1992 – skupina 2", "text": "Kvalifikace na Mistrovství Evropy ve fotbale 1992 – skupina 2\n\nZápasy 2. kvalifikační skupiny na Mistrovství Evropy ve fotbale 1992 se konaly v období od 12. září 1990 do 20. listopadu 1991. Z pěti účastníků si postup na závěrečný turnaj zajistil pouze vítěz skupiny.\n"}
{"id": "695777", "url": "https://cs.wikipedia.org/wiki?curid=695777", "title": "1. horská divize (Wehrmacht)", "text": "1. horská divize (Wehrmacht)\n\n1. horská divize (německy \"1. Gebirgs-Division\"), byla divize horské pěchoty pozemních sil německé branné moci za druhé světové války.\n\n"}
{"id": "695778", "url": "https://cs.wikipedia.org/wiki?curid=695778", "title": "Kvalifikace na Mistrovství Evropy ve fotbale 1992 – skupina 3", "text": "Kvalifikace na Mistrovství Evropy ve fotbale 1992 – skupina 3\n\nZápasy 3. kvalifikační skupiny na Mistrovství Evropy ve fotbale 1992 se konaly v období od 12. září 1990 do 21. prosince 1991. Z pěti účastníků si postup na závěrečný turnaj zajistil pouze vítěz skupiny.\n"}
{"id": "695781", "url": "https://cs.wikipedia.org/wiki?curid=695781", "title": "Eemil Nestor Setälä", "text": "Eemil Nestor Setälä\n\nEemil Nestor Setälä (27. února 1864, Kokemäki – 8. února 1935, Helsinky) byl finský politik a jazykovědec. \n\nV letech 1893–1929 pracoval jako profesor finského jazyka a literatury na Helsinské univerzitě, a později (1927–1930) i jako vyslanec Finska v Dánsku a Maďarsku. V roce 1930 založil výzkumný ústav Suomen suku, kterého se stal i ředitelem. Byl několikrát zvolen do parlamentu, mj. i za Stranu národní koalice. \n"}
{"id": "695788", "url": "https://cs.wikipedia.org/wiki?curid=695788", "title": "Kvalifikace na Mistrovství Evropy ve fotbale 1992 – skupina 4", "text": "Kvalifikace na Mistrovství Evropy ve fotbale 1992 – skupina 4\n\nZápasy 4. kvalifikační skupiny na Mistrovství Evropy ve fotbale 1992 se konaly v období od 12. září 1990 do 13. listopadu 1991. Z pěti účastníků si postup na závěrečný turnaj zajistil pouze vítěz skupiny. Avšak na základě sankcí OSN se Jugoslávie nemohla závěrečného turnaje zúčastnit, proto ze skupiny proto postoupilo Dánsko.\n"}
{"id": "695792", "url": "https://cs.wikipedia.org/wiki?curid=695792", "title": "Kvalifikace na Mistrovství Evropy ve fotbale 1992 – skupina 5", "text": "Kvalifikace na Mistrovství Evropy ve fotbale 1992 – skupina 5\n\nZápasy 5. kvalifikační skupiny na Mistrovství Evropy ve fotbale 1992 se konaly v období od 17. října 1990 do 18. prosince 1991. Ze čtyř účastníků si postup na závěrečný turnaj zajistil pouze vítěz skupiny. Do této kvalifikační skupiny byly původně nalosovány oba německé státy - NDR i NSR, vzhledem k sjednocení země však do soutěže vstoupil jeden německý tým.\n"}
{"id": "695796", "url": "https://cs.wikipedia.org/wiki?curid=695796", "title": "Kvalifikace na Mistrovství Evropy ve fotbale 1992 – skupina 6", "text": "Kvalifikace na Mistrovství Evropy ve fotbale 1992 – skupina 6\n\nZápasy 6. kvalifikační skupiny na Mistrovství Evropy ve fotbale 1992 se konaly v období od 12. září 1990 do 22. prosince 1991. Z pěti účastníků si postup na závěrečný turnaj zajistil pouze vítěz skupiny.\n"}
{"id": "695797", "url": "https://cs.wikipedia.org/wiki?curid=695797", "title": "Židovský hřbitov u Hřivčic", "text": "Židovský hřbitov u Hřivčic\n\nŽidovský hřbitov u Hřivčic se nachází asi jeden kilometr jižně od vesnice Hřivčice v katastru obce Peruc. Lze se k němu dostat od obecního hřbitova v Hřivčicích cestou přes železniční trať a pak asi 400 metrů jihozápadním směrem po polní cestě.\n\nŽidovský hřbitov se rozkládá se na celkové ploše 3163 m² a dochovalo se zde zhruba 300 náhrobků. Nejstarší dochovaný náhrobek (maceva) pochází z roku 1698 podle jiných zdrojů z poloviny 18. století. Podle některých pramenů z roku 1759.\nHistorickým vlastníkem hřbitova bylo Izraelitské pohřební bratrstvo pro Hříškov a okolí, současným pak židovská obec Teplice.\n\nŽidovský hřbitov byl založen v druhé polovině 17. století. Doba založení hřbitova a s ním souvisejícího spolku Chevra Kadiša pro Hříškov a okolí se traduje od roku 1640 ( podle seznamu spolků v rakouské monarchii z r. 1892), stanovy tohoto spolku kladou datum nejstarších protokolů do r. 1652. Starý pinkas se stanovami ( obecní kniha ) byl obnoven v r. 1733 a pak 1786. V roce 1843 došlo k rozšíření hřbitova ( viditelné od náhrobku č. 156 ), hřbitovní budova márnice pochází pravděpodobně z téže doby, neboť na stabilním katastru z r. 1841 ještě není. Celková plocha pozemků je 5025 m². Na bývalém pohřebišti o ploše 3163 m² je dochováno kolem 400 náhrobků, z nichž je mnoho barokních a klasicistních. Nejstarší pochází z roku 1687.\n\nHistorickým vlastníkem dle katastru nemovitostí ( parcela 208 ) je Izraelské pohřební bratrstvo – Chevra Kadiša pro Hříškov a okolí. Současným vlastníkem památky je Židovská obec Teplice. Rozloha židovského hřbitova - bývalého pohřebiště je 3163 m², což je více než místní hřbitov - 1361 m².\n\nNa mnohých pískovcových náhrobcích je původní hebrejské písmo, které je často doplněno symboly hvězd, rukou i tradičních liliových květů. Na některých hrobech jsou uvedeny i základní informace v latince. Nejmladší, často již žulové náhrobky, jsou čitelné celé. Jsou zde pohřbeni lidé ze Slavětína, Hříškova, Peruce, Hořešovic, Vraného a dalších obcí v širokém okolí.\nZ čitelných nápisů lze zjistit, že se zde pohřbívalo naposledy ve třicátých letech 20. století. Podle historických map vedla ke hřbitovu cesta také od Vrbna nad lesy směrem ke křížku u železniční trati. Ta byla zrušena v rámci scelování lánů a další zemědělské činnosti. V nedávné době však byla obnovena a byla na ní instalována odpočinková místa na místech s pěkným výhledem.\n\nV regionu Perucko byla po roce 1918 místní židovská komunita natolik integrovaná do většinové společnosti, že mnozí její příslušníci byli pohřbíváni také na obecních hřbitovech, čímž význam tohoto pietního prostoru klesal. Během 2. světové války (po šoa) tato komunita prakticky zanikla. Po roce 1945 se o bývalý hřbitov nikdo nestaral a postupně zpustl. Koncem 20. století byl hřbitov ve zuboženém stavu, náhrobky pokácené a zarostlé křovím. Teprve od roku 2000 se objevují aktivity pro záchranu tohoto hřbitova.\n\nPodle jiných zdrojů byl hřbitov založen patrně v první polovině 18. století, někde se objevuje údaj 1733. V roce 1837 pak došlo k jeho rozšíření. Podle historických map vedla ke hřbitovu cesta od Vrbna nad Lesy směrem ke křížku u železniční trati. Ta však byla v rámci scelování lánů a další zemědělské činnosti zrušena. V nedávné době však byla obnovena a byla na ní instalována odpočinková místa na místech s pěkným výhledem.\n\nHřivčická židovská komunita přestala existovat podle zákona z roku 1890. Do okupace se o hřbitov starala židovská obec v Lounech.\n\nDle katastru nemovitostí (parcela 208) je historickým vlastníkem Izraelské pohřební bratrstvo pro Hříškov a okolí a současným vlastníkem památky je Židovská obec Teplice. Rozloha hřbitova – bývalého pohřebiště – je 3163 m² (více než místní hřbitov – 1361 m²). Na mnohých pískovcových náhrobcích je původní hebrejské písmo. Je doplněno symboly hvězd, rukou i tradičních liliových květů. Na dalších je doplněno o základní informace v latince. Nejmladší, často již žulové náhrobky, jsou čitelné celé. Například náhrobek Evy Pollakové z Vel. Hořešovic z roku 1907, nebo Aloise Poppera, řezníka z Vraného z roku 1906. Jsou zde pohřbeni lidé ze Slavětína, Hořešovic, Vraného a dalších obcí v širokém okolí. Z čitelných nápisů lze zjistit, že se zde pohřbívalo naposledy ve třicátých letech 20. století.\n\nV regionu Perucko byla po roce 1918 místní židovská komunita natolik integrovaná do většinové společnosti, že mnozí její příslušníci byli pohřbíváni také na obecních hřbitovech, čímž význam tohoto pietního prostoru klesal. Během druhé světové války (po šoa) tato komunita prakticky zanikla.\n\nPo roce 1939 se o bývalý hřbitov nikdo nestaral a ten postupně zpustl. Hroby a náhrobky však byly vykrádány jen ojediněle. Koncem 20. století byl hřbitov ve zuboženém stavu, náhrobky pokácené a zarostlé křovím.\n\nO rekultivaci židovského hřbitova se pokusila v roce 2000 Apoštolská církev Chomutov, misijní stanice Černčice ve spolupráci s Církví československou husitskou, náboženskou obcí Peruc (informoval např. Lounský Press 13.4. 2000, ročník 5, číslo 15). Na 60 let neudržovaném hřbitově začali s odstraňováním křovin. Tato aktivita však skončila a v roce 2008 byl hřbitov opět zarostlý.\n\nNa základě reportáže na internetových peruckých stránkách se o obnovu hřbitova začala zajímat Židovská obec Teplice. Podařilo se domluvit s občanem Peruce, který již během jednoho roku dokázal hřbitov téměř vyčistit od většiny náletových dřevin. Tato spolupráce pokračovala i v letech 2009 a 2010, byly vykáceny některé suché stromy a průběžně sekána tráva a likvidovány nálety.\n\nV letech 2011–2014 projekt rekultivace Židovského hřbitova u Hřivčic realizoval Husův sbor na Peruci za finanční podpory Nadačního fondu obětem holocaustu a Úřadu práce Ústeckého kraje. V rámci I.–IV. etapy projektu se znovu postavilo více než 120 zachovalejších náhrobků, byla průběžně rekultivována a udržována zeleň. Dále byla na hřbitov umístěna informační cedule o historii židovského hřbitova a do nedaleké obce Hřivčice byly umístěny směrovky informující návštěvníky regionu o existenci této památky.\n\nOd roku 2015 převzal péči o památku nově založený Spolek na obnovu židovských památek na Perucku. Ten realizoval společně s Federacích židovských obcí a organizací Matana projekt opravy obvodové zdi za přispění European Jewish Cemeteries Iniciative. Díky nadační fondu obětem holocaustu byla provedena úprava bývalé márnice pro památník IN MEMORIAM obětem holocaustu z Peruce, který byl navržen Ing. arch. Ivo Suslikem. Památník byl dne 21. června 2016 slavnostně odhalen za účasti vrchního zemského rabína Karola Efraima Sidona a je přístupný veřejnosti. Česká televize natočila o aktivitách spolku časosběrný dokument \"Kameny zmizelých\" režiséra J. Hovorky, který byl odvysílán na ČT2 v rámci pořadu Cesty víry dne 11.9.2016.\n\nCílem projektu je též upozornit veřejnost na nutnost tolerance, rasové a náboženské snášenlivosti. Obnova hřbitova umožní toto memento zachovat i pro budoucí generace tak, aby tyto hrůzy neupadly v zapomnění.\n\nOd října roku 2017 je otevřená stálá výstava s názvem Židovský hřbitov u Hřivčic - Rekonstrukce a historie, která se nachází v Obřadní síni Židovského hřbitova v Lounech. Výstava se věnuje historii této židovské památky s uvedením nově zpracované historicko-geografické studie hřbitova autorů Mgr. Daniela Polakoviče z Židovského musea v Praze a PhDr. Ing. Václava Freda Chvátala z Musea Českého lesa v Tachově.\n\n\n"}
{"id": "695798", "url": "https://cs.wikipedia.org/wiki?curid=695798", "title": "Michal Hipp", "text": "Michal Hipp\n\nMichal Hipp (* 13. března 1963) je bývalý slovenský fotbalový obránce a reprezentant Československa, později fotbalový trenér.\n\nV československé lize odehrál 192 utkání a dal 18 gólů. Hrál za Plastiku Nitra (1986–1992) a Slavii Praha (1993–1994). Startoval čtyřikrát v evropských pohárech a dal zde jeden gól. Po skončení hráčské kariéry se stal trenérem, vedl MFK Petržalka či ŠK Slovan Bratislava.\n\nZa československou reprezentaci odehrál v letech 1990–1991 pět utkání, především v kvalifikaci na Mistrovství Evropy 1992. Jednou startoval i za československé reprezentační B mužstvo. V reprezentaci samostatného Slovenska nastoupil pětkrát.\n\nV květnu 2012 se stal společně s Stanislavem Grigou trenérem A-mužstva slovenské reprezentace poté, co se slovenskému fotbalovému svazu nepodařilo angažovat z Viktorie Plzeň Pavla Vrbu. Oba trenéři byli odvoláni 13. června 2013 po remíze 1:1 s Lichtenštejnskem v kvalifikaci na MS 2014.. \n\nV lednu 2016 se stal hlavním trenérem českého prvoligového týmu FC Vysočina Jihlava. V září 2016 se po nevydařeném úvodu sezóny 2016/17 posunul do funkce asistenta, hlavním koučem byl jmenován Michal Bílek. V lednu 2017 v Jihlavě definitivně skončil.\n\n\n"}
{"id": "695799", "url": "https://cs.wikipedia.org/wiki?curid=695799", "title": "Cree Lake", "text": "Cree Lake\n\nale jinak tu není žádné lidské osídlení (ani vesnice, ani malá osada či jen samota).\n\nZdejší nejběžnější druhy ryb zahrnují candáta severoamerického druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), lipany severními, síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovci druhu \"Catostomus catostomus\" (anglicky \"longnose sucker\").\n\nJezero má několik velkých pojmenovaných a mnoho dalších menších nepojmenovaných ostrovů. Pojmenované jsou například:\n\n\n"}
{"id": "695800", "url": "https://cs.wikipedia.org/wiki?curid=695800", "title": "Kvalifikace na Mistrovství Evropy ve fotbale 1992 – skupina 7", "text": "Kvalifikace na Mistrovství Evropy ve fotbale 1992 – skupina 7\n\nZápasy 7. kvalifikační skupiny na Mistrovství Evropy ve fotbale 1992 se konaly v období od 17. října 1990 do 13. listopadu 1991. Ze čtyř účastníků si postup na závěrečný turnaj zajistil pouze vítěz skupiny.\n"}
{"id": "695801", "url": "https://cs.wikipedia.org/wiki?curid=695801", "title": "Vlnovka", "text": "Vlnovka\n\nVlnovka neboli tilda (~) je grafém, který má několik funkcí.\n\nV běžném použití vyjadřuje odhad, např. „za ~30 minut“ můžeme číst: přibližně za 30 minut.\n\nV matematice nebo při běžném použití v textu jako samostatný znak vyjadřuje odhad; můžeme ji číst jako „přibližně“. Relaci mezi dvěma výrazy, např. x ~ y, čteme „x je řádově stejné jako y“. Existuje v několika variacích, např. dvojitá vlnovka (≈) vyjadřuje relaci „přibližně stejné jako…“, trojitá (≋) značí kongruenci.\n\nVe fyzice vyjadřuje střídavý proud.\n\nV logice a zejména u některých programovacích jazyků se používá jako unární operátor logické nebo bitové negace, jako bitový doplněk, tedy jako bitová operace pro převrácení všech bitů v bajtu najednou, právě s prefixovým operátorem codice_1 (např. v jazyku C). V některých programovacích jazycích (C++, C#, Java atd.) se používá pro označení destruktoru třídy: codice_2.\n\nV některých operačních systémech typu Unix značí ~ domovský adresář daného uživatele. V OS Windows 95 a vyšších je ~ použit jako zkratka mapující zpětnou kompatibilitu systému MS-DOS, který rozlišoval maximálně 8 znaků pro jméno a 3 znaky pro příponu souboru, např. adresář Program Files se jeví jako PROGRA~1.\n\nV některých jazycích je tilda používána jako diakritické znaménko ( ˜ ) umístěné nad písmenem. Označuje tak změnu ve výslovnosti, jako např. nazalizaci. Používá se například ve španělštině k označení palatalizovaného \"n\" (ñ), v portugalštině k označení nosovek (ã, ẽ, ĩ, õ, ũ) nebo v estonštině a dalších baltofinských jazycích k vyjádření samohlásky [ɤ] psané jako \"õ\".\n\nSvé uplatnění má ale i v jiných jazycích a fonetických abecedách, např. ve vietnamštině nebo mezinárodní fonetické abecedě. V japonštině se používá protáhlá verze vlnovky (⁓) pro fonetické prodloužení dané slabiky a jako symbol pro sarkasmus.\n\nVe výkladových slovnících je používána jako substituce vykládaného pojmu.\n\nJejí ASCII kód je 126 (U+007E), kód malé vlnovky je U+02DC, kód obrácené vlnovky U+223D.\n\n"}
{"id": "695802", "url": "https://cs.wikipedia.org/wiki?curid=695802", "title": "Sloupský potok", "text": "Sloupský potok\n\nNázev Sloupský potok označuje více potoků:\n\n"}
{"id": "695805", "url": "https://cs.wikipedia.org/wiki?curid=695805", "title": "Teng Jü", "text": "Teng Jü\n\nTeng Jü (; 17. března 1337–9. prosince 1377) byl čínský generál, jeden ze zakladatelů říše Ming. Byl jedním z předních vojevůdců Chung-wua, prvního mingského císaře.\n\nTeng Jü se původně jmenoval Teng Jou-te (), používal zdvořilostní jméno Pa-jen (). Za své zásluhy dostal posmrtné jméno Wu-šun ().\n\nTeng Jü se narodil 17. března 1337, pocházel z okresu Chung ve střední Číně (dnes okres S’ v prefektuře Su-čou v provincii An-chuej).\n\nPatřil k mužům prostého původu z An-chueje, kteří se zapojili do povstání rudých turbanů proti mongolské říši Jüan ovládající Čínu, a do poloviny 50. let se shromáždili okolo Ču Jüan-čanga, tehdy jednoho z generálů povstalecké říše Sung. V Čuově armádě se roku 1358 účastnil dobývání vnitrozemí Če-ťiangu, poté sloužil v Ťiang-si, kterou se Ču Jüan-čang snažil dobýt na říši Chan.\n\nZačátkem roku 1362 velel posádce v důležitém ťiangsiském městě Nan-čchangu. V dubnu 1362 však neočekávaně na město zaútočily posily v čele s Ču Cungem a Kchang Tchajem, bývalými chanskými generály sloužícími Ču Jüan-čangovi, kteří nyní opět zradili a vrátili se na stranu říše Chan. Když dělostřelectvo Čua a Kchanga zničilo hradby a pěchota vtrhla do města, Teng Jüovi nezbylo než se zachránit útěkem. O měsíc později Nan-čchang dobyly zpět jednotky Sü Taa odvolané od obléhání Wu-čchangu. Novým velitelem města se stal Ču Wen-čcheng, Teng Jü zaujal místo jeho zástupce. Posádka byla zesílena a město opevněno.\n\nDůkladná příprava se vyplatila, když v červnu 1363 město oblehla chanská armáda. Nan-čchang odolal, dokud koncem srpna nepřitáhl Ču Jüan-čang a vítězstvím v bitvě na jezeře Pcho-jang nerozhodl válku. V říjnu 1363 Ču Jüan-čang poslal Teng Jüa (s Li Šan-čchangem) velet obraně Nankingu. Roku 1364 se Teng Jü účastnil pacifikace Ťiang-si. V únoru 1365, po odvolání Ču Wen-čchenga, převzal velení v Nan-čchangu v hodnosti mladšího administrátora provinčního sekretariátu Ťiang-si. O tři měsíce později byl přeložen do Chu-kuangu. Řídil zde demobilizaci bývalých chanských vojáků a jejich přeměnu ve vojenské rolníky.\n\nV listopadu 1367 byl jmenován hlavním cenzorem zprava a v únoru 1368 byl zařazen mezi vychovatele korunního prince. Začátkem roku 1368 se totiž Ču Jüan-čang prohlásil císařem, svůj stát přejmenoval na říši Ming a nejstaršího syna Ču Piaa jmenoval korunním princem.\n\nOd února 1368 Teng Jü zaútočil na jüanské pozice v jižním Che-nanu, do roku 1369 vyčistil i přilehlé oblasti Šan-si. Začátkem roku 1370 pod vedením Sü Taa vytáhl ze Si-anu proti mongolské armádě Kökö Temüra. Porazil a zahnal Kökö Temüra do Mongolska, přičemž ohlásil zajetí 84 tisíc nepřátelských vojáků.\nV prosinci 1370 při vyznamenávání generálů obdržel titul vévody z Wej (, přičemž zaujal šesté místo mezi odměněnými). Roku 1371 dohlížel na zásobování vojsk útočících na S’-čchuan. Roku 1372 velel armádě potlačující povstání v Chu-kuangu a Kuang-si. Po splnění úkolu byl v únoru 1373 pověřen dobytím Tibetu, ale začátkem následujícího roku, po porážkách které Sü Ta a Tchang Che utrpěli na severu od Mongolů, se stal jedním ze Sü Taových zástupců na severní hranici. Koncem roku 1374 byl přeložen do Šen-si, kde řídil výstavbu vojenských rolnických kolonií.\n\nDo pole vytáhl až roku 1377, kdy (se zástupcem Mu Jingem) vytáhl proti vzpurným Tibeťanům. Číňané pronikli hluboko na tibetské území u jezera Kukunor a došli až k horám Kchun-lun, přičemž porazili nepřítele a získali množství dobytka a koní.\n\nNa zpáteční cestě do metropole zemřel v Šou-čchun v An-chueji dne 9. prosince 1377. Ču Jüan-čang Teng Jüovy zásluhy o stát ocenil udělením posmrtného titulu kníže z Ning-che () a posmrtného jména Wu-šun ().\n\nPřežilo ho pět synů, nejstarší Teng Čen, důstojník, se roku 1380 stal vévodou ze Šen (), ale roku 1390 byl, ve dvaadvaceti letech, popraven kvůli smyšleným obviněním z příslušnosti ke klice Li Šan-čchanga. Vévodský titul rodina Teng ztratila v éře Jung-le, ale nadále sloužili v armádě a od roku 1532 se stali markýzi z Ting-jüan. Poslední markýz zahynul roku 1644 při pádu Pekingu.\n"}
{"id": "695807", "url": "https://cs.wikipedia.org/wiki?curid=695807", "title": "The Times They Are a-Changin'", "text": "The Times They Are a-Changin'\n\nThe Times They Are a-Changin' je třetí studiové album amerického folkového zpěváka a skladatele Boba Dylana, vydané 13. ledna 1964 u Columbia Records. Album produkoval Tom Wilson.\n\n"}
{"id": "695809", "url": "https://cs.wikipedia.org/wiki?curid=695809", "title": "Kotuj", "text": "Kotuj\n\nKotuj ( ) je řeka v Krasnojarském kraji (Evencký a Tajmyrský rajón) v Rusku. Je 1409 km dlouhá. Povodí má rozlohu 176 000 km².\n\nPramení na planině Putorana a teče na jihovýchod Středosibiřskou pahorkatinou přes jezera Charpiča a Ďupkun. Pod soutokem s Vojevolichanem se obrací na severovýchod. Na dolním toku pak protéká Severosibiřskou nížinu. Místy je velmi členitá a peřejnatá. Je pravou zdrojnicí Chatangy v úmoří moře Laptěvů.\n\n\nZdrojem vody jsou především sněhové srážky. Zamrzá na konci září až v první polovině října a rozmrzá na konci května až v červnu.\n"}
{"id": "695811", "url": "https://cs.wikipedia.org/wiki?curid=695811", "title": "Jerker Lysell", "text": "Jerker Lysell\n\nJerker Lysell (* 27. dubna 1989 Freluga) je švédský reprezentant a Akademický Mistr světa v orientačním běhu z roku 2010. Mezi jeho největší úspěchy patří již zmiňovaná zlatá medaile ze sprintu na akademickém mistrovství světa 2010 ve švédském Borlänge. V současnosti žije ve švédském městě Borlänge a běhá za švédský klub Rehns BK.\n\n"}
{"id": "695812", "url": "https://cs.wikipedia.org/wiki?curid=695812", "title": "Another Side of Bob Dylan", "text": "Another Side of Bob Dylan\n\nAnother Side of Bob Dylan je čtvrté studiové album amerického folkového zpěváka a skladatele Boba Dylana, vydané 8. srpna 1964 Columbia Records. Producentem alba se stal Tom Wilson, který se již podílel na Dylanových předchozích albech.\n\n"}
{"id": "695817", "url": "https://cs.wikipedia.org/wiki?curid=695817", "title": "František Hlavatý", "text": "František Hlavatý\n\nFrantišek Hlavatý (11. února 1931, Komárov – 27. října 2013, Plzeň) byl český fotbalista, brankář, reprezentant Československa.\n\nZa československou reprezentaci odehrál v roce 1955 jeden zápas (přátelské utkání s Bulharskem), čtyřikrát nastoupil i za reprezentační B mužstvo a čtyřikrát za olympijský výběr. V lize odchytal 160 utkání. Hrál za ČH Bratislava (1947–1951 a Spartak Plzeň (1952–1958). S ČH (Interem) se stal mistrem republiky v roce 1959. Startoval čtyřikrát v evropských pohárech.\n\nPatřil ke skvělé brankářské generaci padesátých a šedesátých let. Narodil se v Komárově u Hořovic 11. 2. 1931, byl v juniorském výběru Československa a po vojně v Chebu chytal v letech 1953–1961 za Červenou hviezdu Bratislava, se kterou získal v roce 1959 titul mistra republiky. V roce 1956 reprezentoval Československo proti Bulharsku a chytal i za reprezentační béčko a olympioniky. V roce 1961 přestoupil do tehdejšího Spartaku Plzeň, kde působil až do roku 1965. V brance se střídal s Františkem Čalounem a nezapomenutelný výkon podal v památném utkání s brazilským Flamengem v dubnu roku 1962. Brazilským hvězdám bravurně vychytal všechny vyložené šance a měl obrovský podíl na překvapivém vítězství plzeňského týmu 2:1. Po skončení aktivní kariéry se věnoval trenérské činnosti.\n\n\n"}
{"id": "695820", "url": "https://cs.wikipedia.org/wiki?curid=695820", "title": "Ján Hlavatý", "text": "Ján Hlavatý\n\nJán Hlavatý (* 14. května 1953) je bývalý slovenský fotbalista, obránce a záložník, reprezentant Československa. Za československou reprezentaci odehrál roku 1979 jedno utkání (přátelský zápas s Maďarskem), jednou nastoupil i za reprezentaci do 21 let a jednou za olympijský výběr. V lize odehrál 183 utkání a dal 26 gólů. Hrál za Plastiku Nitra (1979–1981, Slovan Bratislava (1981–1985) a Inter Bratislava (1985–1986). Se Slovanem získal roku 1982 Československý pohár. 2x startoval v evropských pohárech.\n\n\n"}
{"id": "695823", "url": "https://cs.wikipedia.org/wiki?curid=695823", "title": "European Tour 2002", "text": "European Tour 2002\n\nEuropean Tour bylo koncertní turné americké blues rockové skupiny ZZ Top, konané od 1. října do 1. listopadu roku 2002. Při tomto turné skupiny zavítala i do České republiky, a to 23. října 2002 skupina zahrála v Paegas Aréně (dnes Tesla Aréna) v Praze.\n\n\n"}
{"id": "695824", "url": "https://cs.wikipedia.org/wiki?curid=695824", "title": "Christoph Hermann von Manstein", "text": "Christoph Hermann von Manstein\n\nChristoph Hermann von Manstein (1. září 1711, Petrohrad – 27. června 1757, Velemín) byl pruský generál. Jeho otcem byl generálporučík ruské armády Sebastian Ernst von Manstein (1678–1747). Matkou Dorothea von Ditmar.\n\nV sedmileté válce bojoval v bitvě u Štěrbohol a v bitvě u Kolína, kde utrpěl zranění paže. Spolu se sto muži doprovodu odjížděl na léčení do Drážďan, když se nedaleko Velemína střetl s přesilou zhruba osmi set chorvatských jezdců a pandurů. U pahorku, který se od těch dob nazývá Mansteinův kámen, byla kruhová obrana prolomena a Manstein zabit. \n"}
{"id": "695825", "url": "https://cs.wikipedia.org/wiki?curid=695825", "title": "Orellana de la Sierra", "text": "Orellana de la Sierra\n\nOrellana de la Sierra je španělská obec situovaná v provincii Badajoz (autonomní společenství Extremadura).\n\nObec je vzdálena 38,2 km od města Villanueva de la Serena, 87,3 km od Méridy a 144 km od města Badajoz. Patří do okresu Vegas Altas a soudního okresu Villanueva de la Serena.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 149 usedlostí a 596 obyvatel.\n"}
{"id": "695827", "url": "https://cs.wikipedia.org/wiki?curid=695827", "title": "MVT", "text": "MVT\n\nMVT ( , tj. \"multiprogramování s variabilním počtem úkolů\") je v informatice označení pro variantu operačního systému (resp. řídícího systému) OS/360 od firmy IBM z roku 1964. Umožňoval současný běh více úloh dle aktuální potřeby, přičemž jednotlivé úlohy se na procesoru střídaly (tzv. změna kontextu).\n\nMVT bylo rozšíření kontrolního programu ( , zkratka PCP), které umožňovalo spouštět v počítači více úloh zároveň až do zaplnění operační paměti bez omezení na počet běžících úloh. Operační paměť byla programu přidělena podle jeho požadavků při startu, přidělována byla tedy dynamicky. MVT bylo následníkem varianty MFT, která pracovala s pevně daným maximálním počtem úloh a pevně danými velikostmi bloků paměti pro tyto úlohy. \n\nMVT byla nejpokročilejší ze tří dostupných konfigurací v řídícím programu OS/360. Bylo určeno pro největší stroje rodiny, systému/360. Představen byl v roce 1964, ale k dispozici byl jen do roku 1967. Verze měla mnoho problémů a tak byl používán starší a jednodušší MFT, který sloužil ještě mnoho let. V pozdějších desetiletích se MVT vyvinul v MVS, poté v OS/390 a nyní v z/OS. Oficiálně nebyly PCP, MFT a MVT oddělené operační systémy, ale tři různé varianty téhož kódu systému OS/360. Přesto je manažeři považovali za samostatné operační systémy a odkazovali na ně jako na OS/360, OS/MFT a OS/MVT.\n"}
