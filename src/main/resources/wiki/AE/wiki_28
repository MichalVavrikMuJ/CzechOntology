{"id": "607007", "url": "https://cs.wikipedia.org/wiki?curid=607007", "title": "Masakr u Dobronína", "text": "Masakr u Dobronína\n\nMasakr u Dobronína je událost z 19. května 1945, kdy došlo k násilnému usmrcení skupiny německých obyvatel Dobronína a Německého Šicendorfu v dnešním kraji Vysočina. Podle louky, kde k činu došlo, je tato událost známa také jako \"Kauza Budínka\" (louka Budínka a stejnojmenný rybník se rozkládají severně od Dobronína, za železniční tratí směrem na Nové Dvory).\n\nCelá událost po válce i v dobách komunistického režimu téměř upadla v zapomnění. Až v roce 2009 ji připomněli poslední pamětníci té doby a celý případ začala prověřovat policie, v srpnu 2010 provedla terénní průzkum lokality a nalezla zde hromadný hrob. Několik dnů po nálezu lidských ostatků byl v této lokalitě na památku obětí vztyčen dřevěný kříž. Novinář Miroslav Mareš, který na případ upozornil a po celou dobu vyšetřování se mu věnoval, za svou činnost obdržel novinářskou Cenu Karla Havlíčka Borovského jako první regionální novinář.\n\n19. května 1945 se konala v Dobroníně první taneční zábava po skončení války. Pravděpodobně členové místních revolučních gard se zde měli opít, posléze vytáhnout internované Němce z místní hasičské zbrojnice a odvézt na louku Budínku, kde si obyvatelé německé národnosti museli vykopat hrob a poté byli pravděpodobně brutálně ubiti lopatami a rýči. Místo činu bylo lehce zahrnuto, ovšem zbylé německé obyvatelstvo muselo druhý den jít ostatky dále pohřbít, neboť odtud trčely nohy a ruce. Vzhledem k tomu, že to byl mělký hrob, mohlo dojít při postupném rozkládání těl k přilákání divoké zvěře, která mohla části těl odvléct jinam. Kvůli odsunu svědků německé národnosti podle tzv. Benešových dekretů, dalším poválečným zmatkům a nástupu komunistického režimu se na tyto události pozapomnělo. Podle svědka, kterého novináři našli koncem léta 2009, se v 80. letech na této louce měla provádět meliorace, ovšem po nalezení lidských kostí pracovníky družstva byla meliorace z příkazu vedení JZD zastavena a louka vrácena do původního stavu. Jako důkaz toho, že zde meliorace vskutku proběhla, byla v místě pohřební jámy nalezena drenáž. Na začátku 90. let sem jezdily autobusy s německými turisty, kteří na místo kladli pietní věnce a vztyčovali dřevěné kříže. Údajně zde měly probíhat i vzpomínkové akce. Do druhého dne tyto upomínky vždy zmizely.\n\nNa tuto kauzu znovu upozornil v červenci 2009 novinář Miroslav Mareš, který na jaře téhož roku objevil zmínky o masakru německého obyvatelstva na německé Wikipedii. Koncem května 2009 dostal notářsky ověřené prohlášení Johanna Nieblera, že od května 1945 postrádá svého strýce, Franze Nieblera, který byl naposled spatřen v dobronínském provizorním vězení pod dohledem revolučních gard. Dalším podnětem k pátrání posloužila v Německu v roce 2003 vydaná kniha \"BergersDorf\" německé spisovatelky Hermy Kennel, která pojednává o historii blízké vsi Kamenná. Kniha vyšla v českém překladu v roce 2011 v Nakladatelství Paseka. Po shromáždění důkazů předal tuto záležitost v létě 2009 k prošetření Krajskému státnímu zastupitelství v Brně, které podnět shledalo důvodným a dalo jej prošetřit Policií ČR. O události u Budínky existovaly do té doby pouze německy psané zprávy. Místní o události mluví pouze šeptem, že prý tam zastřelili nějaké Němce či tvrdí, že se tu nic takového nestalo. Na zasedání obecní rady Dobronína z 16. dubna 2007 se projednávala zpráva starosty, Jiřího Vlacha, o článku Fritze Hawelky \"Hromadná vražda v Německém Šicendorfu (dnes části Dobronína) dne 19. 5. 1945\". V zápise stojí, že se starosta pokusí najít webové stránky a podá podnět k šetření policii, ale nic takového se nestalo.\n\nDne 16. srpna 2010 policie přešla z prošetřování v německých archivech a vyslýchání desítek svědků, kteří ovšem události znali jen z vyprávění předků, k ohledání místa činu. Bagrem byla na místní louce odstraněna svrchní část zeminy cca 50 metrů dlouhá v celkové rozloze 16 m, poté se do práce pustil pětičlenný tým archeologů z Masarykovy univerzity, kteří hned první den nalezli v metrové hloubce první kosti obětí, jednalo se o 2 kosti stehenní a části koženého oblečení. Přesnější místo určil v dubnu uskutečněný geofyzikální průzkum, který určil anomálie. Dále archeologové našli zrezivělou lopatu a celkově 109 kostí, který byly poházené přes sebe, ne jako v hrobě. Našli tam 97 kompletních kostí nebo jejich fragmentů postkraniálního skeletu a 12 fragmentů kraniálních kostí. Kosterní ostatky byly ve špatné stavu, neboť 65 let ležely v podmáčené a kyselé půdě, většina měkkých kostí (např. obličejové části lebek) se úplně rozložila. Všechny ostatky se nacházely v jámě 4×3 metry, která měla jiné zabarvení, tudíž nebylo třeba místo průzkumu dále rozšiřovat.\n\nPráce na Budínce byly ukončeny ve čtvrtek 19. srpna 2010. V pátek 20. srpna byla jáma zahrnuta a místo navráceno do původního stavu. Nálezy byly odeslány do Ústavu archeologie a muzeologie Masarykovy univerzity v Brně, kde bylo určeno kolik těl se na místě nacházelo a byly zde odebrány vzorky DNA, které zatím porovnává Kriminalistický ústav v Praze s odebranými ústními stěry od pozůstalých v Německu. Brněnští antropologové na kostech nenašli vzhledem ke špatnému stavu materiálu žádné stopy násilí. Ostatky náleží minimálně 13 mužům ve věku 35–60 let.\n\nZačátkem listopadu 2011 jsou již výsledky expertíz dle vyjádření vyšetřovatele kpt. Mgr. Michala Lašky známé, ale nebudou zatím zveřejněny. Podle informací uvedených v MF Dnes 5.11.2011 byly výsledky testů DNA nejednoznačné a budou se pravděpodobně v některých případech opakovat resp. provádět s jiným žijícím vzorkem. Zkoumané kosterní pozůstatky patří ve všech případech mužům. Lze tedy s určitostí ztotožnit pouze biologické pokračovatele linie zemřelých, nikoli ovšem s určitostí stanovit vztahy v konkrétních rodinách. Ve stejném článku autor informuje i o informačním embargu, které na případ uvalilo dozorující Krajské státní zastupitelství i Michalu Laškovy nadřízený orgán Úřadu vyšetřování v Jihlavě. Oficiálně se jako důvod uvádí zvýšený zájem a jitření emocí v souvislosti s nedokončeným vyšetřováním kauzy ke kterému přispěl i vyšetřovatelem veřejně předjímaný výsledek expertiz a pravidelné osobní poskytování informací o průběhu vyšetřování namísto standardně využívaných postupů po linii příslušného tiskového mluvčího.\n\nPodle informací poskytnutých ČTK mluvčí Kriminalistického ústavu v Praze Petrou Srnkovou, ze kterých čerpá i článek Jaroslava Bučka uveřejněný 27.12.2011 bylo zkoumáním kosterních pozůstatků stanoveno devět rozdílných profilů DNA ve všech případech mužského pohlaví. V dalším průběhu zkoumání Kriminalistický ústav porovnával tyto profily DNA se vzorky DNA poskytnutými žijícími potomky údajných obětí. V jednom případě se jedná o člena rodiny Nieblerových. Ani jeden s poskytnutých vzorků DNA se NESHODOVAL s DNA kosterních ostatků. Expertiza dodaná Kriminalistickým ústavem Praha pro potřeby vyšetřování tedy velmi pravděpodobně nepotvrdila dosavadní spekulace o totožnosti zemřelých.\n\nVětšina obětí byli sedláci z Dobronína a okolních vesnic, všichni byli členy NSDAP. Neexistují žádné zprávy o tom, že by se aktivně zapojili do akcí proti republice. Všichni žili na území Československa již před rokem 1939. Byli československými občany německé národnosti, kteří byli určeni k odsunu do Německa. Fritz Hawelka, pozůstalý po jedné z možných obětí, sestavil seznam 15 pohřešovaných osob po svém odsunu do Německa dle vyprávění pamětníků. Z tohoto seznamu je nejméně 6 osob oficiálně pohřešováno pátrací službou Mezinárodního červeného kříže, tato služba byla zřízena za účelem navázání kontaktu mezi příbuznými. Toto pátrání podnítila německá strana, která v 60. letech vznesla oficiální dotaz u červeného kříže. O osudech pohřešovaných nejsou žádné zprávy. Podle novináře Miroslava Mareše jsou 4 lidé ze seznamu pohřbení v Polné. Podle policisty Michala Lašky, který vyslýchal pozůstalé, kteří jako děti nosili svým příbuzným do dobronínské hasičárny jídlo, ale 20. května už tam nebyli. Mezi zavražděnými měli být i učitel a policista.\nV srpnu 2012 se objevila úvaha o možném třetím hrobě v okolí Dobronína. Měl by v něm být asi dvacetiletý mladík Sepp Hondl ze Šlapánova.\n\nExistuje několik možných variant, proč se toto násilí na civilním obyvatelstvu odehrálo. Mohlo se jednat o poválečné vyřizování účtů. Dle německé strany motivem mohlo být, že se jednalo převážně o největší sedláky z okolí, kteří se měli nevybíravě chovat k českým čeledínům. Naopak česká strana se kloní k názoru, že to byla pomsta za udavačství. Pátrání novináře Romana Martínka z týdeníku Sedmička Jihlava na katastru nemovitostí vyloučilo spekulace, že by vrazi tak jednali kvůli majetkovému prospěchu.\n\nHromadná vražda na louce Budínka nebude pravděpodobně nikdy zcela přesně objasněna. Policie ji, přestože čin je již po 20 letech promlčen, šetřila jako podezření ze spáchání vraždy. Podezření z genocidy se nepotvrdilo. Neznámými pachateli mohli být pravděpodobně čeští příslušníci Revolučních gard, kteří si po válce chtěli hrát na hrdiny či se pomstít za válečné příkoří. Většina pravděpodobných pachatelů již nežije. Osoby, které němečtí příbuzní označují za možné pachatele, nebylo možné úředně vyslechnout. Poslední žijící pravděpodobný účastník činů, Robert Kautzinger, zemřel v roce 2010. Kautzinger se na vraždách měl podílet se svým otcem stejného jména. Podle vlastních slov poskytnutých např. redaktoru jihlavské Sedmičky si na věci nevzpomíná. Robert Kautzinger starší měl údajně být nejaktivnějším příslušníkem Revolučních gard v Dobroníně. Podle bratrance Roberta Kautzingera mladšího, Vladislava Brtnického, mu měl Kautzinger říct, že zadržované Němce odvezl na voze na tu louku. On i jeho otec měli být na ně naštvaní, že prý je připravili o koně. Sám však Němce nezabíjel, ale vraždění byl přítomen. Podle historika, Jiřího Vybíhala mohl podobnou křivdu cítit i Kautzinger starší, který byl za protektorátu vězněn, ovšem mělo to být za porážku načerno či nějakou šmelinu, nejednalo se však o žádný hrdinský čin. Podle komisaře Lašky měl však být měsíc zavřený na Pankráci za podezření z členství v tehdy ilegální komunistické straně..Podle F. Hawelky byl hlavním organizátorem vraždy německý Rakušan Robert Kautzinger st. (sklář v Schützendorfu) a vraždy se zúčastnili také jeho synové (po otci němečtí Rakušané a po matce Sudetští Němci) Robert Kautzinger ml. a Rudolf Kautzinger. Robert st. poté měl pod pohrůžkou zastřelením donutit Čecha Jiřího Dejnožku mrtvoly lépe zahrabat. F. Hawelka v textu zmiňuje ještě několik Čechů, jejich role je však neznámá. Jeden z nich (jistý Polreich, sedlák z Dobronína; jeho národnost však není známá) měl být snad přítomen i vraždě.\n\nJeden z údajných vrahů se v hospodě měl chlubit tím, že jednomu Němci rozpůlil hlavu rýčem.\n\nPamětní deska vzpomínající na oběti se nachází v kostele svatého Václava ve Ždírci. Visí pod původním rozměrným dřevěným křížem. Je na ní česko-německý nápis Podobná deska se nachází i v kostele svatého Petra a Pavla ve Šlapanově. Tyto desky sem prý umístili příbuzní obětí při návštěvě obcí v 90. letech.\n\nDne 17. srpna 2010, tedy den po zahájení vykopávek na Budínce, sem místní občané, Milan Litavský a Jiří Kazatel, umístili několik metrů od jámy třímetrový dřevěný kříž, u jehož paty položili několik kamenů. Po několika dnech se na nich objevily květiny. 15. března 2011 se na kříži objevily 2 dřevěné tabulky s protiněmeckými vzkazy. Mezi 15. a 16. březnem 2011 někdo kříž pilou do tří čtvrtin naříznul a pak ručně dolomil. Na pahýlu v zemi byla nalepena samolepka \"Antifa\".\n\nJohann Niebler, zastupující potomky obětí, chce na dobronínském hřbitově nechat vztyčit žulový kříž se jmény obětí nad jejich společným hrobem. Měl by být 1,4 m vysoký a 1 m široký, což ovšem odporovalo hřbitovnímu řádu, a tak byl zmenšen. Dobronínské zastupitelstvo ovšem uvažuje o uspořádání referenda, v němž by se měli občané vyslovit, zda souhlasí s postavením pomníku, či nikoliv. Dne 21. března 2011 zastupitelstvo odhlasovalo, že na kříži mohou být umístěna pouze jména identifikovaných osob a ne všech, kteří se z osudného dne pohřešují, jak požadovala německá strana.\n\n10. července 2011 Milan Litavský na místě popraveného kříže umístil kříž nový. Třítunový nahnutý kolos se tyčí do čtyřmetrové výšky a je složen z masivních traverz vyplněných na červeno natřeným dřevem, oporu mu tvoří nenatřené kolejnice. Pod ním se stále nalézá torzo uříznutého předchůdce. Nahnutost má symbolizovat současné rozpoložení v obci. Starosta zareagoval pouze tím, že se ptal, zda má autor na umístění povolení stavebního úřadu, Litavský argumentoval tím, že kříž stejně útoku vandalů neodolá, tudíž se nejedná o trvalou stavbu a povolení nevyžaduje. Dalším jeho argumentem je nevyjasněné vlastnictví půdy pod křížem, neboť pozemek ještě stále není digitálně zaměřený a nelze určit, kdo je majitelem. Jedna z možných vlastníků, Dagmar Dvořáková, uvádí, že jí umírněná forma piety nevadí.\nDne 28. října 2011 členové České strany národně sociální natřeli kříž růžovou barvou a kolem něho postavili 64 dřevěných křížků, které mají připomínat české oběti nacistického masakru ve Velkém Meziříčí z května 1945. Místo také doplnily o tabulky s informacemi o českých obcích vypálených nacisty.. Dřevěné kříže včetně tabulek s připomínkou obcí Lidice, Ležáky atd. někdo 2. 11. 2011 z místa ukradl.\n\nObec v čele s komunistickým starostou Jiřím Vlachem se k celé záležitosti od začátku stavěla odmítavě. Vlach nejdříve popíral, že by se v Budínce cokoliv stalo, se slovy \"Co není v kronice, tak se nestalo\". Obviňoval také novináře, že šíří negativní obraz Dobronína. Poté změnil názor a byl vstřícný k uložení ostatků na místním hřbitově i postavení památníku, ovšem nesmělo by tam být, že to udělali dobronínští občané. Dále tvrdil, že se tam mohli pobít Němci mezi sebou po té první taneční zábavě.\n\nV říjnovém Zpravodaji Dobronína z roku 2009 byl otištěn článek, který událost popisuje jako kampaň za diskreditaci Čechů jako součást pokusů o likvidaci tzv. Benešových dekretů.\n\nV komunistických Haló novinách se 23. března 2011 objevil rozhovor se starostou Dobronína, Jiřím Vlachem. V rozhovoru se objevují i další nepřesnosti, ze kterých předtím obviňoval novináře a pozůstalé.\n\nV Jihlavských listech 15. března 2011 se objevil článek o další možné lokalitě, kde mělo být další pohřebiště Němců. Nachází se u železničního viaduktu u Zlatého potoka. Na místo měl upozornit dobronínský rodák odsunutý do Německa a pozůstalý po jedné z obětí, Johann Niebler. Podle Mladé fronty DNES a Miroslava Mareše na místo měl upozornit vnuk jedné z obětí, sedláka Josefa Röhricha ze Ždírce, Manfred Fuchs. Jeho děd měl zmizet v druhé polovině května 1945. Na místo U Viaduktu dne 23. května 2011 přijel bagr a rozhrnul zeminu na jedná straně potoka, zde však nic nalezeno nebylo. Proto se průzkum přesunul na druhou stranu k náspu, kde odhrnul 40 m a až 2 metry hluboký pás zeminy, zde očekávali policisté, že najdou kosterní pozůstatky dvou obětí. Již v pondělí 23. května archeologové nalezli botu s úlomky patní kosti. Ve středu 25. května byly pod cestou z železničního náspu jen pár metrů od Zlatého potoka nalezeny ostatky 2 osob. A ve čtvrtek byla nalezena i třetí lebka. Našly se zde i zbytky oblečení tmavé barvy – kalhot, košile, pokrývky hlavy a části bot. Jednalo se o oblečení patrně ze stejné doby, jako u obětí na louce Budínka. Na toto místo U Viaduktu opět ukázaly výsledky měření georadarem a i shromážděné písemné materiály.\n\n\n\n"}
{"id": "607008", "url": "https://cs.wikipedia.org/wiki?curid=607008", "title": "Stříbrský region", "text": "Stříbrský region\n\nStříbrský region je svazek obcí v okresu Tachov, jeho sídlem je Stříbro a jeho cílem je zmnožení sil a prostředků při prosazování záměrů rozvoje obcí. Sdružuje celkem 16 obcí a byl založen v roce 1999.\n\n\n"}
{"id": "607011", "url": "https://cs.wikipedia.org/wiki?curid=607011", "title": "Most Pkak", "text": "Most Pkak\n\nMost Pkak (: גשר הפקק, \"Gešer ha-Pkak\") je most přes řeku Jordán v Izraeli, na úpatí Golanských výšin.\n\nNachází se v Chulském údolí na řece Jordán, cca 17 kilometrů od severního břehu Galilejského jezera. Přes most prochází lokální silnice 918, která vede z pravého břehu řeky Jordán na břeh levý, kde se pak stáčí k severu a sleduje úpatí Golanských výšin směrem ke kibucu Gonen. 2 kilometry severozápadně od mostu leží vesnice Chulata.\n\nJméno mostu odkazuje na konfiguraci okolního terénu (hebrejské slovo \"pkak\" znamená „zátka“). Šlo o místo u výtoku řeky Jordán z Chulského údolí, kde se rozkládala soutěska z tvrdších čedičových hornin, která uzavírala údolí z jihu. V rámci melioračních prací v 50. letech 20. století, kdy bylo Chulské jezero z velké části vysušeno, byla tato překážka zčásti odstraněna a přes bývalou soutěsku byl postaven tento most. Do roku 1967 šlo o strategicky významnou komunikaci, protože spojovala izraelské zemědělské osady na obou březích Jordánu, které v této oblasti sice byly v hranicích státu Izrael, ale na přilehlých Golanských výšinách jim dominovaly pozice syrské armády. Během šestidenní války byly Golany Izraelem dobyty a bezpečnostní rizika ze strany syrského dělostřelectva pro zdejší izraelská sídla zmizela.\n\nV roce 2007 byl most kvůli technickému stavu uzavřen. V řádu několika měsíců se slibovalo zřízení provizorního přemostění a zároveň výstavba zcela nového mostu. V červenci 2008 byl nový most slavnostně otevřen. Jde o ocelovou konstrukci. Výhledově měl projít dalším rozšířením, které by umožnilo obousměrný provoz.\n\n"}
{"id": "607019", "url": "https://cs.wikipedia.org/wiki?curid=607019", "title": "Svazek Domažlicko", "text": "Svazek Domažlicko\n\nSvazek Domažlicko je svazek je právnickou osobou podle ustanovení § 49 a násl.zák.č. 128/2001 Sb. o obcích v okresu Domažlice, jeho sídlem je Babylon a jeho cílem je hospodářský rozvoj a trh práce, infrastruktura, především doprava, rekreace a turistický ruch, ochrana přírody a životního prostředí, kultura, mládež a sport, sociální problémy, ochrana před požáry a jinými katastrofami. Sdružuje celkem 41 obcí a byl založen v roce 1992.\n\n\n"}
{"id": "607021", "url": "https://cs.wikipedia.org/wiki?curid=607021", "title": "Torpédoborec typu 051C", "text": "Torpédoborec typu 051C\n\nTyp 051C (v kódu NATO: třída Luzhou) je třída raketových torpédoborců Námořnictva Čínské lidové republiky tvořená torpédoborci \"Šen-jang\" (115) a \"Š'-ťia-čuang\" (116). Hlavním úkolem této třídy je protivzdušná obrana flotily, k čemuž lodě využívají výkonného sovětského protiletadlového systému S-300. Oba torpédoborce jsou stále v aktivní službě.\n\nTorpédoborec \"Šen-jang\" byl nejprve stavěn jako druhá jednotka typu \"051B\", v průběhu stavby ale došlo k zásadním úpravám konstrukce a loď tak vytvořila zcela novou třídu. Trup lodi byl na vodu spuštěn v prosinci 2004 a dokončen v roce 2005. Do aktivní služby jednotka vstoupila v říjnu 2006. Druhá jednotka \"Š'-ťia-čuang\" byla na vodu spuštěna v roce 2005 ad o aktivní služby vstoupila v březnu 2007.\n\nJednotky \"typu 051C\":\n\nTorpédoborce typu \"051C\" využívají stejného trupu jako předchozí typ \"051B\". V dělové věži na přídi se nachází jeden 100mm kanón. Hlavní výzbroj torpédoborců tvoří 48 ruských protiletadlových řízených střel systému S-300FM (Rif-M, v kódu NATO SA-N-20) umístěných v šesti revolverových vertikálních vypouštěcích silech. Dvě sila jsou na přídi za dělovou věží a dvě v nástavbě na zádi. Tento systém má dosah až 150 kilometrů. Protilodní výzbroj tvoří dva čtyřnásobné kontejnery protilodních střel C-802 umístěné za předním komínem. Pro blízkou obranu lodím slouží dva systémy typu 730 nesoucí 30mm rotační kanón. Jsou umístěny na bocích lodi v jejím středu. Protiponorkovou výzbroj tvoří dva trojhlavňové 324mm protiponorkové torpédomety. Oba torpédoborce mají na zádi přistávací plochu pro jeden vrtulník, nenesou však hangár – na jeho místě jsou čtyři sila systému S-300.\n\n"}
{"id": "607024", "url": "https://cs.wikipedia.org/wiki?curid=607024", "title": "Svazek obcí Radina", "text": "Svazek obcí Radina\n\nSvazek obcí Radina je svazek obcí v okresu Klatovy, jeho sídlem je Velký Bor a jeho cílem je nacházení společných možností a prostředků k větší zaměstnanosti obyvatel, vybudovat vodovody, čističky, cyklostezky a pedevším společnými silami vybudovat plynofikaci ve všech zúčastněných obcích. Sdružuje celkem 4 obce a byl založen v roce 1999.\n\n\n"}
{"id": "607033", "url": "https://cs.wikipedia.org/wiki?curid=607033", "title": "Tomáš Zima", "text": "Tomáš Zima\n\nTomáš Zima (* 2. července 1966 Praha) je český lékař a biochemik, od února 2014 rektor Univerzity Karlovy a v letech 2005–2012 děkan 1. lékařské fakulty Univerzity Karlovy v Praze.\n\nPo ukončení Gymnázia Botičská v roce 1984 pokračoval studiem všeobecného lékařství na Fakultě všeobecného lékařství Univerzity Karlovy, kterou absolvoval v roce 1990. Členem Komunistické strany Československa byl v letech 1983 až 1990.\n\nOd roku 1990 pak působí na Ústavu lékařské chemie 1. lékařské fakultě UK nejprve jako aspirant, asistent. Pracoval jako sekundář na Záchytné stanici Praha a hemodialyzačním středisku I. interní kliniky (následně vyčleněné v samostatnou Kliniku nefrologie 1. LF UK a VFN). Atestoval se v oboru vnitřní lékařství, nástavbové specializaci nefrologie a získal dvě atestace z klinické biochemie.\n\nV roce 1996 se na 1. lékařské fakultě UK habilitoval a o pět let později byl jmenován profesorem Univerzity Karlovy v oboru lékařská chemie a biochemie. Od roku 2007 je čestným profesorem na Státní lékařské Univerzitě J. Y. Horbačevského v Ternopilu. V letech 2000–2003 absolvoval kurs MBA na Pražské mezinárodní manažerské škole Vysoké škole ekonomické.\n\nOd roku 1999 je přednostou Ústavu lékařské chemie a laboratorní diagnostiky 1. LF UK a VFN, kde je také vedoucím referenční laboratoře ministerstva zdravotnictví pro klinickou biochemii. Do roku 2012 neslo pracoviště název Ústav klinické biochemie a laboratorní diagnostiky.\n\nK roku 2012 měl jeho Hirschův index hodnotu 20.\n\nRoku 2005 byl zvolen děkanem 1. lékařské fakulty Univerzity Karlovy na období let 2005 až 2008, v roce 2008 byl znovuzvolen na období 2008 až 2012.\n\nV letech 1998–2005 zasedal v Akademickém senátu 1. LF UK, v období 2001–2004 jako jeho místopředseda. Působí také jako člen Učené společnosti České republiky, České lékařské akademie, vědeckých rad 1. LF UK, 2. LF UK, Univerzity Karlovy, VFN v Praze, IKEMu, České lékařské komory a IGA MZ ČR. Zasedá v mnoha redakčních radách odborných periodik (\"Adiktologie, Edukafarm, Folia Biologica\" aj.), odborných společnostech a také v grantových komisích. Od roku 2001 je soudním znalcem se zvláštní specializací pro klinickou biochemii a laboratorní medicínu a od roku 2006 působí jako předseda Nadačního fondu Scientia.\n\nDne 25. října 2013 jej Akademický senát Univerzity Karlovy zvolil 508. rektorem Univerzity Karlovy v Praze. Do volby vstupovali tři kandidáti. V prvním kole vypadl děkan Filozofické fakulty Michal Stehlík. Ve druhém skončil prorektor pro rozvoj Stanislav Štech s poměrem hlasů 27:33 vůči Zimovi. Ve třetí fázi pak Zima obdržel nadpoloviční většinu 42 ze 70 hlasů (potřeba 36 hlasů) a stal se rektorem na čtyřleté funkční období, začínající od února 2014. Po volbě uvedl: „\"Budu se snažit, aby se univerzita rozvíjela jako moderní, vizionářská, ale i tradiční instituce\".“ Prezident republiky Miloš Zeman jej jmenoval 21. ledna 2014 a funkce se ujal 1. února téhož roku.\nV říjnu 2017 byl zvolen rektorem i pro své druhé funkční období. Akademický senát mu dal 51 z 68 hlasů. Na konci ledna 2018 jej do této funkce opět jmenoval prezident Miloš Zeman, a to s účinností od 1. února 2018. Na konci července 2019 skončil ve funkci předsedy České konference rektorů a nahradil jej Petr Sklenička z ČZU v Praze.\n\nV roce 2016 obdržel čestné doktoráty od Užhorodské národní univerzity a Prešovské univerzity v Prešově.\n\nJe rozvedený, má dvě děti Markétu (nar. 1995) a Jiřího (nar. 2000).\n\nTomáš Zima byl v letech 1983 až 1990 členem Komunistické strany Československa. Do KSČ vstoupil ještě před svou maturitou. V roce 1989 byl předsedou výboru Socialistického svazu mládeže na Fakultě všeobecného lékařství Univerzity Karlovy. Tomáš Zima sám uvedl, že byl členem KSČ pět let před rokem 1989, z čehož se dle svých slov poučil a od té doby již nikdy nebyl členem žádné politické strany ani hnutí.\n\nV době, kdy byl Tomáš Zima proděkanem 1. lékařské fakulty se jako soukromá osoba účastnil v porotě soutěže krásy Miss UK (Univerzity Karlovy). Přes její charitativní zaměření byla soutěž kritizována (zejména iniciativou Za Karlovku bez sexismu) za podporování genderových stereotypů a neoprávněné užívání jména univerzity. Morální věrohodnost kritiky byla zpochybňována proto, že jedna z hlavních iniciátorek hnutí Za Karlovku bez sexismu, se sama dříve zúčastnila jiné soutěže miss.\n\n. Nicméně Karlova univerzita se v roce 2013 od soutěže distancovala.\n\nJako rektor odsoudil hvízdání a pokřik studentů na vzpomínkové akci 17. listopadu 2014 na Albertově. „\"Hvízdot ozývající se při zpěvu studentské hymny považuji za neúctu a pošlapání památky těch, kdo stáli na Albertově v roce 1939 a 1989\",“ uvedl Tomáš Zima. Studentům vadila účast prezidenta republiky Miloše Zemana a dalších, podle rektora však protesty narušily uctění památky. Někteří akademici, především z Filozofické fakulty, ho vyzvali k omluvě. Zima reagoval vyjádřením, že v osobní rovině také nesouhlasil s některými Zemanovými postoji a vyslovil nesouhlasné stanovisko k prezidentově nepozvání dvou rekotrů na oslavu státního svátku. K incidentu na Albertově dodal: „\"Házeni vajíček ze strany některých demonstrantů nicméně považuji za neslušné. […] Chování těchto lidí jsem ostatně nekritizoval já sám, ale i zástupci Studentské unie UK a Studentské komory Rady vysokých škol\"“.\nV rozhovoru pro \"ČRo Plus\" jej moderátorka Barbora Tachecí konfrontovala s výzkumem Vohlídalové z roku 2008, podle něhož byly předmětem sexuálního obtěžování 2/3 studentů vybrané fakulty pražské vysoké školy. K tomu uvedl, že je třeba se podívat na dotazníky a na metodiku výzkumu. Údaj, že přímému sexuálnímu nátlaku bylo vystaveno 10 % studujících komentoval, že na Univerzitě Karlově se jedná o 30 tisíc studentů ročně a že za dobu svého působení žádný takový případ nezaznamenal.\nV reakci na sdělení jej novinářky Sylvie Lauder z \"Respektu\" a Sára Matůšová z \"E15\" osočily ze zlehčování tématu a jeho porovnávání s dalšími problémy univerzity.\nNa Univerzitě Karlově uspořádala Stálá konference českého práva sympozium „Právní aspekty kampaně MeToo“. Tomáš Zima jako rektor poskytl Stálé konferenci českého práva záštitu a univerzitní prostory pro pořádání sympozia. Otevřený dopis proti sympoziu podepsalo kolem čtyř set studentů i vyučujících univerzity. Na akci podle nich nedostali prostor odborníci a odbornice na sexuální násilí a gender, ale pouze „známí odpůrci MeToo“. Kritiku aktivistů si také vysloužil vysoký účastnický poplatek. Podle aktivistů neměla takto názorově vychýlená a uzavřená akce probíhat na akademické půdě.\n\nV lednu 2018 jmenoval Alici Němcovou Tejkalovou děkankou Fakulty sociálních věd Univerzity Karlovy. Nevyslyšel tak otevřený dopis asi stovky českých i zahraničních akademiků, kteří jí vyčítali, že publikovala články v takzvaných predátorských časopisech.\n\nV roce 2018 obvinili tři doktorandi na Filozofické fakultě prorektora UK profesora Martina Kováře z plagiátorství. Rektor Tomáš Zima se k obvinění nejprve odmítl vyjádřit, následně si nechal vypracovat odborné posudky, podle nichž k plagiátorství nedošlo. Etická komise fakulty se ohradila proti zasahování do nezávislosti prošetřování i způsobu zadání posudků. Přes 60 českých historiků označilo obsah posudků za problematický, kritici také poukázali na blízké vztahy Kováře s autory posudků, jakožto i střet zájmů na straně rektora. Etická komise FF UK došla k závěru, že se Kovář plagiátorství dopustil. Přestože Kovář po propuknutí kauzy z univerzity odešel, následně se na ni vrátil jako konzultant.\n\nV říjnu 2019 uzavřela univerzita partnerství se společností Home Credit. Stovky studentů, absolventů i vyučujících se proti smlouvě postavily. Poukazovali na problematická ustanovení smlouvy a rizika ovlivňování akademické práce, neetické jednání Home Creditu (exekuce, „obchod s chudobou“) i napojení společnosti na Čínu. Vzniklo několik petic a dopisů, které požadovaly zrušení smlouvy a nastavení transparentních pravidel sponzorování univerzity. Zima smlouvu hájil, v reakci na kritiku veřejnosti, však Home Credit od smlouvy odstoupila.\n\nKvůli této smlouvě, ale i předchozím sporným rozhodnutím rektora vyzvalo několik stovek studentů, absolventů a zaměstnanců k rezignaci případně odvolání rektora akademickým senátem.\n\nV září 2019 se konala 4. výroční konference Česko-čínského centra Univerzity Karlovy, podle zjištění serveru Aktuálně.cz akci prostřednictvím soukromé firmy financovala čínská ambasáda. Partnerem konference byla také společnost Home Credit. Miloš Balabán, výkonný tajemník centra, spoluvlastník společnosti, přes niž probíhalo financování a zároveň vedoucí taktéž kontroverzního Střediska bezpečnostní politiky, na funkci tajemníka rezignoval. Rektor, který akci zaštítil a Česko-čínskému centru předsedal, o financování podle vlastního vyjádření nevěděl. Čínské velvyslanectví financovalo také univerzitní předmět o čínské Hedvábné stezce, který někteří sinologové označili za propagandu. Nejlepším studentům kurzu zaplatila ambasáda výjezd do Číny.\n\n"}
{"id": "607036", "url": "https://cs.wikipedia.org/wiki?curid=607036", "title": "Šance pro jihozápad", "text": "Šance pro jihozápad\n\nŠance pro jihozápad je zájmové sdružení právnických osob v okresu Domažlice a okresu Klatovy a okresu Plzeň-jih a okresu Tachov, jeho sídlem je Klenčí pod Čerchovem a jeho cílem je regionální rozvoj, získávání dotací. Sdružuje celkem 116 obcí a byl založen v roce 1999.\n\n\n"}
{"id": "607037", "url": "https://cs.wikipedia.org/wiki?curid=607037", "title": "Koleno (díl)", "text": "Koleno (díl)\n\nKoleno je tvarově pevná armatura, která umožňuje změnit směr potrubí. Nejčastěji se používají kolena s úhlem ohybu 90°, 45° a 60°. Koleno je jedna z nejčastěji používaných armatur.\n\nKoleno, podobně jako i jiné armatury v potrubí, je vystaveno nejen tlaku dopravované tekutiny (média), ale i vnějšímu mechanickému namáhání v důsledku:\n\nU potrubí, která jsou vystavena častým změnám teploty, se z výše uvedených důvodů doporučuje použít u svařovaných kolen tlustší materiál.\n\nV důsledku změny směru proudění média vzniká v koleně tlaková ztráta. V závislosti na rychlosti proudění média a drsnosti potrubí může být tato ztráta ekvivalentní až desítkám metrů přímého potrubí. Co do konstrukce kolena samotného má na tlakovou ztrátu vliv:\n\nPokud je proudění v přímém potrubí na horní hranici laminárního režimu, může koleno (resp. i jiná armatura) vyvolávat přechod do turbulentního proudění s vyššími hydraulickými ztrátami.\n\nKromě zjevných použití je třeba zmínit např. dilatační smyčky u dálkových potrubí. Na jednu smyčku připadají ve většině případů čtyři 90° kolena. Protože např. u dálkových teplovodů musejí být dilatační smyčky v dostatečně krátkých rozestupech, je i tlaková ztráta celého potrubí do značné míry ovlivněna právě koleny.\n"}
{"id": "607049", "url": "https://cs.wikipedia.org/wiki?curid=607049", "title": "FK Fotbal Třinec 2010/11", "text": "FK Fotbal Třinec 2010/11\n\n"}
{"id": "607053", "url": "https://cs.wikipedia.org/wiki?curid=607053", "title": "Krzysztof Oliwa", "text": "Krzysztof Oliwa\n\nKrzysztof Oliwa (narozen 12. dubna 1973 v Tychách, Polsko) je bývalý polský profesionální hokejista. Jako jeden z mála polských hokejistů se dokázal prosadit i v NHL.\n\nV roce 1993 byl draftovaný jako 65. v celkovém pořadí, do roku 1997 hrával v nižších severoamerických ligách. Do NHL se poprvé prosadil v sezóně NHL 1997/1998 v dresu New Jersey Devils. S tímto týmem v roce 2000 vybojoval Stanley Cup jako první a dosud jediný Polák. Zranění mu tehdy zabránilo hrát v play-off, avšak v základní části odehrál dostatek utkání, aby jeho jméno bylo napsáno na podstavec Stanleyova poháru. Krom New Jersey hrával v NHL v týmech Columbus Blue Jackets, Pittsburgh Penguins, New York Rangers, Boston Bruins a Calgary Flames.\nNevynikal produktivitou (celkem v 410 utkáních NHL vstřelil 17 gólů a 28 asistencí), byl však ceněný pro svou tvrdost a bitkářské schopnosti.\n\n\nAktivní kariéru ukončil po sezóně 2005/2006. V roce 2006 byl jmenován do funkce manažera polské reprezentace. Od roku 2014 působí v realizačním týmu klubu Kalkaska Rhinos (USPHL) v Michiganu, kde první sezónu působil pouze jako hlavní trenér, ale od roku 2015 také jako generální manažer.\n\n"}
{"id": "607059", "url": "https://cs.wikipedia.org/wiki?curid=607059", "title": "Lentia", "text": "Lentia\n\nLentia (\"Lentium\") byla římská osada a pevnost v římské provincii Noricum, jedna z řetězce pevností chránících římskou hranici Limes Romanus na Dunaji. Nacházela se v místě dnešního města Linz v rakouské spolkové zemi Horní Rakousy. Římská pevnost stála, tam kde je dnes Linzer Schloss.\n\nOblast dnešního Lince byla osídlena keltskými kmeny již ve 4. století před n. l. V 1. století n. l. Římané zbudovali pevnost. Jméno pevnosti pravděpodobně pochází z keltského slova \"Lentos\" (ohýbat), tok Dunaje nedaleko Lince se skutečně výrazně ohýbá. Pevnost byla římskými vojáky obsazena od 1. století n. l. až do poloviny 5. století. Důležitou roli sehrála při Markomanských válkách. Sloužila k zajištění strategicky důležitého přechodu na křižovatce obchodních cest - z jihovýchodu sem vedla Via norica (z Aquileie přes Virunum a Lauriakum), na níž navazovala Linecká či Vltavská stezka (přes Vyšebrodský průsmyk, údolím Vltavy do České kotliny), z jihozápadu vedla stezka ze Solné komory a ze západu na východ se křížila dunajská stezka, která spojovala římské vojenské základny a osady podél Dunaje a jeho okolí. Lentia byla několikrát zpustošena germánskými kmeny, ale přežila i bouřlivé události Stěhování národů a byla obydlena i v raném středověku.\n"}
{"id": "607062", "url": "https://cs.wikipedia.org/wiki?curid=607062", "title": "Emona", "text": "Emona\n\nEmona () bylo vojenské centrum vybudované císařem Claudiem roku 35 před naším letopočtem. V místech, kde vzniklo, se původně nacházela keltská pevnost zřízená Taurisky. Římské centrum představovalo významnou pevnost pro legionáře na přelomu letopočtu v době dalmátsko-panonské vzpoury. Své uplatnění našla také v letech 35 až 33 před Kristem při výbojích císaře Augusta do oblastí západního Balkánu.\n\nMěla příhodnou polohu při Jantarové stezce z Aquilei k řece Dunaj, která ale trpěla nájezdy Germánů a stávala se místem, o nějž se sváděly vojenské pře. V roce 388 našeho letopočtu obsadila Emonu vojska pod vedením Magna Maxima; po bitvě na řece Sávě, v níž byl poražen armádou Theodosia I., obyvatelé Emony přivítali vítěznou armádu. Nakonec však místo vyplenili Hunové, kteří sem roku 452 vtrhli vedeni Attilou.\n\n"}
{"id": "607064", "url": "https://cs.wikipedia.org/wiki?curid=607064", "title": "Solva", "text": "Solva\n\nSolva může být:\n\n\n"}
{"id": "607066", "url": "https://cs.wikipedia.org/wiki?curid=607066", "title": "Mikroregiony v Plzeňském kraji", "text": "Mikroregiony v Plzeňském kraji\n\nMikroregiony jsou regiony malého geografického měřítka. V Plzeňském kraji byly zakládány od roku 1905 a jejich celkový počet je 52.\n\n"}
{"id": "607075", "url": "https://cs.wikipedia.org/wiki?curid=607075", "title": "Střední útočník (lední hokej)", "text": "Střední útočník (lední hokej)\n\nStřední útočník je vedoucí útočné řady, hráč s vysokým požadavkem herní inteligence, pro svou aktivitu, nebojácnost a obětavost má být příkladem pro ostatní. Vyšší hmotnostní a výškové parametry jsou pro středního útočníka výhodné, ale nemusí být rozhodující. Důležitější než bruslařská rychlost je bruslařská obratnost. Je organizátorem obrany mužstva. Často zakládá protiútok z obranného pásma, musí umět vtipně a s přehledem přihrát, a to tak, aby křídelní útočník mohl v plné rychlosti vniknout do útočného pásma. Častým úkolem středního útočníka je získat kotouč při vhazování a tím určit iniciativu mužstva. Jeho úkoly v obranné fázi jsou blíže určeny kombinovanou obranou a zónovým presinkem.\n\n"}
{"id": "607080", "url": "https://cs.wikipedia.org/wiki?curid=607080", "title": "Dieter Hegen", "text": "Dieter Hegen\n\nDieter Hegen (narozen 29. dubna 1962 v Kaufbeurenu, Německá spolková republika) je bývalý německý hokejový útočník. Celou svou aktivní kariéru odehrál v německé hokejové lize. \n\nProfesionálně začal hrát hokej jako odchovanec ESV Kaufbeuren v nejvyšší německé soutěži. Ačkoliv byl v roce 1981 draftován týmem NHL Montreal Canadiens jako celkově 46., smlouvu s týmem NHL nikdy nepodepsal a zůstal mateřskému klubu věrný až do roku 1986, kdy přestoupil do Kölner EC. V Kolíně vybojoval v letech 1987 a 1988 dva bundesligové tituly. Od roku 1989 hrával za Düsseldorfer EG, kde přidal další tři tituly. Svůj šestý titul získal v roce 1994 s týmem EC Hedos München. Po zániku tohoto klubu koncem roku 1994 se vrátil do Düsseldorfu, s nímž v nově vytvořené lize (DEL) triumfoval v roce 1996. V DEL hrával ještě za Starbulls Rosenheim, po sestupu tohoto klubu z nejvyšší německé soutěže v roce 2000 přestoupil do Kaubeurenu, tou dobou hrajícího jen regionální ligu. Tam v roce 2002 ukončil aktivní kariéru.\nBěhem své kariéry byl třikrát nejlepším střelcem německé ligy (v letech 1981, 1989 a 1992) a sedmkrát zvolen členem ligového All-stars týmu.\n\nV německé reprezentaci odehrál celkem 290 utkání a vstřelil 111 gólů. Účastnil se pěti olympijských hokejových turnajů (v letech 1984, 1988, 1992, 1994 a 1998), což dokázal jako třetí hokejista historie (po spoluhráči Udo Kiesslingovi a Noru Petteru Thoresenovi, v roce 1998 stejné mety dosáhl také Fin Raimo Helminen). Na mistrovství světa odehrál celkem 106 utkání, v nichž vstřelil 39 branek. Byl také členem německého týmu pro Kanadský pohár 1984. V roce 2010 byl jmenován do Síně slávy Mezinárodní hokejové federace. \n\nPo ukončení aktivní kariéry se začal věnovat trenérství (např. EV Duisburg), podporuje také sociální programy (projekt \"Pomáháme Africe\"). \n\n"}
{"id": "607100", "url": "https://cs.wikipedia.org/wiki?curid=607100", "title": "Křídelní útočník (lední hokej)", "text": "Křídelní útočník (lední hokej)\n\nKřídelní útočník je hráč útočné řady; levý a pravý, zpravidla nejrychlejší a nejobratnější bruslař a také nejpohyblivější, najezdí v utkání nejvíce kilometrů (přibližný odhad 5 – 7 km). Křídelní útočník bývá většinou střední či menší postavy, která umožňuje intenzivní pohyblivost i houževnaté a opakované napadání soupeře, v boji o kotouč pak uplatňuje především obratnost a rychlost. V okamžiku přijetí kotouče má umět podstatně vystupňovat frekvenci pohybů a nečekaně zvýšit rychlost. K taktickým manévrům křídelního útočníka patří zejména nečekané a rychlé přemísťování v blízkosti branky, přičemž součinnost se středním útočníkem bývá rozhodující. Jeden křídelní útočník bez kotouče se neustále uvolňuje, aby mohl přijmout přihrávku. Druhý křídelní útočník zaujímá postavení před brankářem, jakmile má kotouč obránce nebo střední útočník v postavení proti brance. Kombinačních možností v útočném pásmu je mnoho, jsou dány rychlým útokem nebo postupným útokem. Obranná fáze hry je při aktivní obraně rovnocenná s útočnou fází, konkrétní postavení křídelního útočníka je různé při kombinované obraně, zónovém presinku a zónové obraně.\n\n\n"}
{"id": "607103", "url": "https://cs.wikipedia.org/wiki?curid=607103", "title": "Martinské stěny", "text": "Martinské stěny\n\nMartinské stěny jsou přírodní památkou vyhlášenou roku 2002 u Dřevčic v jižní části okresu Česká Lípa, v severní části původního území CHKO Kokořínsko (od 1. 9. 2014 Chráněné krajinné oblasti Kokořínsko – Máchův kraj). Jedná se o výrazný skalní útvar.\n\nNa území Ralské pahorkatiny jižně od obcí Stvolínky a Holany je zalesněné území plné pískovcových skal, chráněné jako evropsky významná lokalita Roverské skály, kde se nachází řada chráněných maloplošných území – Vlhošť, Husa, Kostelecké bory, Stříbrný vrch a také PP Martinské stěny. \n\nPP Martinské stěny jsou výraznou skupinou skal na katastrálním území vesnice Dřevčice, která spadá pod město Dubá. Ochrana se týká rozlohy 3,18 ha v nadmořské výšce 390 až 420 m a byla vyhlášena kvůli několika druhům bezobratlých živočichů žijících na vřesovištích a lišejnících. Např. se zde vyskytuje pavouk slíďák vřesovištní (\"Alopecosa fabrilis\") či sklípkánek hnědý. Předmětem ochrany jsou i samotné skalní stěny coby významná ukázka tohoto geomorfologického tvaru. Toto zhruba 300 metrů dlouhé příkré skalní defilé je tvořeno křemennými pískovci střední části jizerského souvrství (střední turon) české křídové pánve. V nejvyšších partiích celistvé skalní stěny jsou vyvinuty menší geomorfologické tvary, především výrazné škrapy.\n\nPřírodní památkou byly Martinské stěny vyhlášeny Správou CHKO Kokořínsko 19. listopadu 2002. Martinské stěny jsou součástí evropsky významné lokality Roverské skály, která se rozkládá na ploše 1688,6 ha na katastrálním území Domašice, Dřevčice, Heřmánky, Hvězda pod Vlhoštěm, Lhota u Dřevčic, Pavličky, Skalka u Blíževedel, Tuhaň u Dubé, Tuhanec a Zátyní.\nOblastí prochází několik vyznačených turistických tras. Po horní hraně skalní stěny vede červená značka, protínající celou tuto severní část Kokořínska. Zhruba 100 m od západního výběžku Martinských stěn se červená trasa potkává se zelenou značkou, vedoucí z Kravař kolem Ronova k jeskyním Krápník a Tisícový kámen a dále až k Čapu. Vede zde i cyklotrasa č. 0058. Nejbližší vlaková zastávka na trati č. 087, směřující z České Lípy do Lovosic, je v 8 km vzdálených Blíževedlech. Nejbližším sídlem jsou Dolní Heřmánky zhruba 1 km na východ od přírodní památky, kterými prochází silnička z Dřevčic.\n\n"}
{"id": "607110", "url": "https://cs.wikipedia.org/wiki?curid=607110", "title": "Rima Fakih", "text": "Rima Fakih\n\nRima Fakih (: ريما فقيه, narozená 22. září 1985) je americká účastnice soutěží krásy původem z Libanonu a první muslimská Miss USA, když zvítězila v roce 2010. V soutěži zastupovala stát Michigan, kde se v září předchozího roku stala taktéž královnou krásy v soutěži Miss Michigan USA. Jakožto libanonská muslimka se stala první osobou své národnosti, etnika a víry, která se stala Miss USA.\n\nNarodila se ve vesnici Srifa v jižním Libanonu do ší'itské muslimské rodiny a v důsledku libanonské občanské války společně s rodiči roku 1993 emigrovala do Spojených států.\n\nAž do roku 2003 žila v New Yorku, kdy se přestěhovala do arabsko-americké komunity v Dearbornu v Michiganu. Zde absolvovala Henry Ford Community College a vystudovala ekonomii a business management na University of Michigan–Dearborn.\n\nSoutěže krásy se poprvé zúčastnila v devatenácti letech, kdy se stala Miss Wayne County. V roce 2008 odjela do Libanonu, kde se zúčastnila Miss Lebanon Emigrant, což je součást klasické národní soutěže krásy, určená pro ženy s libanonským původem a libanonské emigrantky. V soutěži se umístila na třetím místě. V září 2009 zvítězila v soutěži Miss Michigan, díky čemuž postoupila do soutěže Miss USA, kterou v roce 2010 vyhrála. V srpnu téhož roku reprezentovala Spojené státy v soutěži Miss Universe, ale neprobojovala se do semifinále.\n\nV souvislosti se zamýšleným muslimským centrem, které by mělo stát na dolním Manhattanu nedaleko Ground zero se vyjádřila následovně: „Naprosto souhlasím s prezidentem Obamou a jeho prohlášením o ústavou zaručených právech svobody náboženského vyznání. Centrum by však nemělo být tak blízko Světového obchodního centra. Měli bychom se být znepokojeni více onou tragédií než náboženstvím.“\n\n"}
{"id": "607127", "url": "https://cs.wikipedia.org/wiki?curid=607127", "title": "Most Josef", "text": "Most Josef\n\nMost Josef (: גשר יוסף, \"Gešer Josef\") je most přes řeku Jordán v Izraeli, v Chulském údolí.\n\nNachází se na horním toku řeky Jordán, cca 32 kilometrů severně od břehu Galilejského jezera a cca 5 kilometrů jihovýchodně od města Kirjat Šmona. Přes most prochází lokální silnice 9779. Jižně od mostu leží vesnice Amir, na severní straně je to obec Sde Nechemja. Pojmenován je podle dvou zakladatelů kibucu Amir, jejichž rodné jméno bylo \"Josef\", kteří padli v bojích během první arabsko-izraelské války v letech 1948–1949.\n\n"}
{"id": "607132", "url": "https://cs.wikipedia.org/wiki?curid=607132", "title": "Mariánskolázeňsko", "text": "Mariánskolázeňsko\n\nMariánskolázeňsko je dobrovolný svazek obcí v okresu Cheb, jeho sídlem je obec Tři Sekery a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí, společná propagace v cestovním ruchu, společný postup při prosazování ekologické stability území, péče o památky, lidské zdroje a o zaměstnanost. Sdružuje celkem 11 obcí v okolí Mariánských Lázní a byl založen v roce 2003.\n\n\n"}
{"id": "607136", "url": "https://cs.wikipedia.org/wiki?curid=607136", "title": "Fregata typu 053H2G", "text": "Fregata typu 053H2G\n\nFregata typu 053H2G (v kódu NATO: třída Jiangwei I) je třída víceúčelových raketových fregat námořnictva Čínské lidové republiky. Navrženy byly především pro operace v blízkosti čínského pobřeží. Celkem byly postaveny čtyři fregaty této třídy.\n\nV roce 2015 byly všechny čtyři fregaty upraveny na hlídkové lodě a převedeny k Čínské pobřežní stráži (trupová čísla 31239 až 31242), což je obvyklá čínská praxe využití válečných lodí vyřazených z první linie. V roce 2019 bylo jedno plavidlo věnováno Srí Lance.\n\nNa základě této fregaty byly později pro Thajsko postaveny dvě značně modifikované fregaty třídy \"Naresuan\".\n\nVšechny čtyři jednotky třídy \"Jiangwei I\" byly postaveny loděnicí Hudong-Zhonghua v Šanghaji a dokončeny v letech 1992–1994. Jedná se o fregaty \"An-čching\" (539), \"Chuaj-nan\" (540), \"Chuaj-pej\" (541) a \"Tchung-ling\" (542). Poté je ve výrobě nahradil pokročilejší typ \"053H3\" (v kódu NATO \"Jiangwei-II\"). Další dvě změna fregat si postavené pro Thajsko. Jedná se o jednotky \"Naresuan\" (421) a \"Taksin\" (422).\n\nJednotky \"typu 053H2G\":\nV příďové dělové věži jsou dva 100mm kanóny typu 79. Za dělovou věží je dále umístěno šestinásobné vypouštěcí zařízení protiletadlových řízených střel krátkého dosahu HQ-61B. Jeho střely mají dolet 8 km. K obraně proti letadlům a vrtulníkům fregaty nesou rovněž osm 37mm kanónů typu 76A v dvoudělových věžích (dvě stojí před můstkem a dvě po stranách hangáru). Ve středu trupu se nachází dvě trojitá odpalovací zařízení protilodních střel C-802 s dosahem 120 kilometrů. K ničení ponorek slouží dva vrhače raketových hlubinných pum typu 87, umístěné před 100mm dělovou věží. Na zádi se nachází přistávací plocha a hangár pro až dva vrtulníky například typu Harbin Z-9C.\n\nPohonný systém je koncepce CODAD. Dva diesely slouží pro ekonomickou plavbu, přičemž v bojové situaci se zapojí další dva jiného typu. Lodní šrouby jsou dva. Nejvyšší rychlost je až 27 uzlů.\n\nÚprava na hlídkové lodě pobřežní stráže zahrnuje například odstranění většiny zbraňových systémů a senzorů. Zůstaly čtyři dvojité 37mm kanóny.\n"}
{"id": "607137", "url": "https://cs.wikipedia.org/wiki?curid=607137", "title": "Alotropické modifikace kyslíku", "text": "Alotropické modifikace kyslíku\n\nKyslík vytváří řadu alotropických modifikací:\n\n\nNejrozšířenější alotropickou modifikací kyslíku je dvouatomová molekula kyslíku, někdy zvaná dikyslík. Kyslík v této formě tvoří 21% zemské atmosféry. O má délku vazby 121 pm a vazebnou energii 498 kJ/mol.\n\nKyslík je bezbarvá látka s bodem varu -183 °C. V běžných podmínkách je proto plynný.\n\n</chem>a ty reagují s plynným kyslíkem z vzniku ozonu <chem>O^{.} + O2 -> O3</chem>. \n\nExistence tetrakyslíku byla předpovězena už na začátku 20. století. Prokazatelně byl detekován roku 2001 pomocí hmotnostní spektrometrie, jako sloučenina s dobou života 1 μs. \n\nPevný kyslík vzniká za normálního tlaku při teplotách pod -218,79 °C (54,36 K). Je to, podobně jako kapalný kyslík, čirá látka s lehce namodralou barvou způsobenou absorpcí červeného záření.\n"}
{"id": "607138", "url": "https://cs.wikipedia.org/wiki?curid=607138", "title": "Mikroregion Chebsko", "text": "Mikroregion Chebsko\n\nMikroregion Chebsko je svazek obcí v okresu Cheb, jeho sídlem je Cheb a jeho cílem je vzájemná pomoc při prosazování a uskutečňování komplexního územního, ekonomického a sociálního rozvoje. Sdružuje celkem 12 obcí a byl založen v roce 2003.\n\n\n"}
{"id": "607141", "url": "https://cs.wikipedia.org/wiki?curid=607141", "title": "Most Šlomo", "text": "Most Šlomo\n\nMost Šlomo (: גשר שלמה, \"Gešer Šlomo\") je most přes řeku Jordán v Izraeli, v Chulském údolí.\nNachází se na horním toku řeky Jordán, cca 30 kilometrů severně od břehu Galilejského jezera a cca 6 kilometrů jihovýchodně od města Kirjat Šmona. Přes most prochází lokální silnice 977. Jižně od mostu leží kibuc Ne'ot Mordechaj. Pojmenován je podle dvou zakladatelů kibucu, Šlomo ben Jehudy (שלמה בן-יהודה) a Šlomo Bentova (שלמה בנטוב), kteří byli zabiti krátce po založení vesnice v roce 1946.\n\n"}
{"id": "607145", "url": "https://cs.wikipedia.org/wiki?curid=607145", "title": "Mikroregion Pod Chlumem", "text": "Mikroregion Pod Chlumem\n\n\"Mikroregion Pod Chlumem\" je svazek obcí v okresu Sokolov, jeho sídlem je Habartov a jeho cílem je regionální rozvoj. Sdružuje celkem 9 obcí a byl založen v roce 2004.\n\n\n"}
{"id": "607152", "url": "https://cs.wikipedia.org/wiki?curid=607152", "title": "Region Karlovarský venkov", "text": "Region Karlovarský venkov\n\nRegion Karlovarský venkov je svazek obcí v okresu Karlovy Vary, jeho sídlem jsou Otovice a jeho cílem je regionální rozvoj. Sdružuje celkem 3 obce a byl založen v roce 2003.\n\n\n"}
{"id": "607155", "url": "https://cs.wikipedia.org/wiki?curid=607155", "title": "Fregata typu 053H3", "text": "Fregata typu 053H3\n\nFregata typu 053H3 (v kódu NATO: třída Jiangwei II) je třída víceúčelových raketových fregat Námořnictva Čínské lidové republiky. Jedná se vlastně o fregaty typu \"053H2G\" nesoucí odlišnou výzbroj a elektroniku. Navrženy byly především pro pobřežní operace. Všech deset postavených fregat je stále v aktivní službě. Jediným zahraničním uživatelem třídy je Bangladéš, která zakoupila dvě roku 2019 vyřazené fregaty.\n\nZ konstrukce této třídy byly odvozeny rovněž čtyři fregaty pákistánské třídy \"F-22P Zulfiquar\".\n\nNa stavbě této třídy se podílely dvě loděnice – Hudong-Zhonghua v Šanghaji a loděnice Huangpu v Kantonu. Jednotlivé fregaty byly do služby zařazovány mezi lety 1999–2006. Postaveny byly jednotky \"Ťia-sing\" (521), \"Lien-jün-kang\" (522), \"Pchu-tchien\" (523), \"San-ming\" (524), \"Luo-jang\" (527), \"Mien-jang\" (528), \"I-čchang\" (564), \"Chu-lu-tao\" (565), \"Chuaj-chua\" (566) a \"Siang-jang\" (567). Po nich byly stavěny koncepčně zcela nové fregaty typu \"054\".\n\nJednotky \"typu 053H3\":\nV příďové dělové věži jsou dva 100mm kanóny typu 79. Za dělovou věží je dále umístěno osminásobné vypouštěcí zařízení protiletadlových řízených střel krátkého dosahu HQ-7 (varianta francouzských střel Crotale). Ve středu trupu se nachází dvě čtyřnásobná odpalovací zařízení protilodních střel C-802 s dosahem 120 kilometrů. K obraně proti letadlům a vrtulníkům fregaty nesou rovněž osm 37mm kanónů typu 76A v dvoudělových věžích (dvě stojí před můstkem a dvě po stranách hangáru). K ničení ponorek slouží dva vrhače raketových hlubinných pum typu 87, umístěné před 100mm dělovou věží. Na zádi se nachází přistávací plocha a hangár pro až dva vrtulníky například typu Harbin Z-9C.\n\nPohonný systém je koncepce CODAD. Dva diesely slouží pro ekonomickou plavbu, přičemž v bojové situaci se zapojí další dva jiného typu. Lodní šrouby jsou dva. Nejvyšší rychlost je až 27 uzlů.\n\n\n"}
{"id": "607156", "url": "https://cs.wikipedia.org/wiki?curid=607156", "title": "Kremlin Cup 2010 – muži", "text": "Kremlin Cup 2010 – muži\n\nTenisový turnaj ATP Kremlin Cup 2010 se konal ve dnech 18. - 24. října v Moskvě v hale na kurtech s tvrdým povrchem. Odměny činily 1 080 500 USD.\n\nČtyři nejvýše nasazení měli v 1. kole volný los.\n\n\n"}
{"id": "607157", "url": "https://cs.wikipedia.org/wiki?curid=607157", "title": "Regionální sdružení obcí a měst Euregio Egrensis", "text": "Regionální sdružení obcí a měst Euregio Egrensis\n\nRegionální sdružení obcí a měst Euregio Egrensis je zájmové sdružení právnických osob v okresu Cheb, okresu Karlovy Vary, okresu Sokolov a okresu Tachov, jeho sídlem jsou Karlovy Vary a jeho cílem je všestranně působit k prohloubení a rozvíjení přátelských vztahů mezi ČR a SRN - obcemi, městy, institucemi i jednotlivci. Doporučuje náměty ke spolupráci partnerských stran v příhraničním regionu trojmezí Čech, Bavorska a Saska. Sdružuje celkem 58 obcí (stav k 1. lednu 2018) a byl založen v roce 1993.\n\n"}
{"id": "607159", "url": "https://cs.wikipedia.org/wiki?curid=607159", "title": "Zkáza Pompejí", "text": "Zkáza Pompejí\n\nZkáza Pompejí ( , ) je desková hra, jejímž autorem je německý autor her Klaus-Jürgen Wrede. V roce 2006 byla americkým herním časopisem Games, v rámci ankety Games 100, vyhodnocena jako nejlepší rodinná hra.\n\nHra se odehrává krátkou dobu před tím, než sopka Vesuv zničila římské město Pompeje. Každý z hráčů musí zachránit co nejvíce svých figurek před zaplavením lávou. Hráči se snaží nejen zachránit své figurky, ale na hrací plán umísťují políčka lávy a tím škodí soupeřům. Hra v současné době není přeložena do češtiny.\n\n"}
{"id": "607161", "url": "https://cs.wikipedia.org/wiki?curid=607161", "title": "If Stockholm Open 2010", "text": "If Stockholm Open 2010\n\nTenisový turnaj ATP If Stockholm Open 2010 se konal ve dnech 18. - 24. října ve Stockholmu, v hlavním městě Švédska v hale na kurtech s tvrdým povrchem. Odměny činily 600 000 EUR.\n\n\n\n"}
{"id": "607162", "url": "https://cs.wikipedia.org/wiki?curid=607162", "title": "Sdružení Ašsko", "text": "Sdružení Ašsko\n\nSdružení Ašsko je dobrovolný svazek měst a obcí ašského výběžku v okresu Cheb. Jeho sídlem je Aš a jeho cílem je společnou prací zásadním způsobem zviditelňovat dotčené oblasti a vytvářet podmínky pro ekonomický rozvoj. Sdružuje všech 5 obcí bývalého ašského okresu. Sdružení bylo založeno v roce 1999.\n\n\n"}
{"id": "607177", "url": "https://cs.wikipedia.org/wiki?curid=607177", "title": "Patrick Owomoyela", "text": "Patrick Owomoyela\n\nPatrick Owomoyela (5. listopadu 1979, Hamburk) je německý fotbalista nigerijského původu, který je v současnosti bez angažmá.\n\nPřes kluby Lüneburger, Osnabrück a Paderborn se postupně dostal do německé ligy – Bundesligy. Zde hrál nejprve za Arminii Bielefeld, odkud za 2 miliony eur přestoupil do Werderu Brémy. Zde hrál tři sezóny než přestoupil za 2,5 milionu eur do současného klubu Borussie Dortmund. S tím podepsal kontrakt do 30. června 2011.\n\nV rozmezí let 2004 a 2006 odehrál za reprezentaci celkem jedenáct utkání. Debutoval v zápase proti Japonsku dne 16. prosince 2004, Němci vyhráli v poměru 3-0. Byl součástí německé sestavy na Konfederačním poháru v roce 2005, který Německo pořádalo. Do sestavy pro mistrovství světa o rok později se nicméně neprobojoval.\n\nWerder Brémy\n\nNěmecko\n\nDříve hrál basketbal na profesionální úrovni. Jeho otec je nigerijského původu.\n\n"}
{"id": "607179", "url": "https://cs.wikipedia.org/wiki?curid=607179", "title": "Panamská fotbalová reprezentace", "text": "Panamská fotbalová reprezentace\n\nPanamská fotbalová reprezentace reprezentuje Panamu na mezinárodních fotbalových akcích, jako je Mistrovství světa, Zlatý pohár CONCACAF nebo Středoamerický pohár.\n\nSeznam zápasů panamské fotbalové reprezentace na MS\n\n\n\n\"Tučně uvedeni hráči, kteří pořad hrají v reprezentaci.\"\nNiže uvedených 16 hráčů bylo povolaných do přátelského zápasu proti Venezuele 11. srpna 2010. Počet zápasů a gólů aktuální k 11. srpnu 2010.\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n\"Související informace lze nalézt také v článku Mezistátní utkání panamské fotbalové reprezentace.\"\n\nNárodní tým Panamy poprvé vstoupil do kvalifikaci na mistrovství světa před MS 1978 v Argentině. Zatím nikdy se mu nepovedlo postoupit z kvalifikace do závěrečného turnaje.\n\nNejvětším úspěchem týmu byla účast ve finále Zlatého poháru CONCACAF 2005. Účast v tomto turnaji si reprezentace zajistila dosažením semifinále v Poháru národů UNCAF (UNCAF Nations Cup) v roce 2005. Ve skupinové fázi Zlatého poháru Panama skončila na druhém místě za Hondurasem a před Kolumbií a Trinidadem a Tobago. Ve čtvrtfinále porazila reprezentaci Jižní Afriky (5-3 na penalty), v semifinále Kolumbii (3-2 v základním čase). Ve finále byli poražení týmem USA (3-1 na penálty).\n\nPanama se účastnila kvalifikaci ve skupině CONCACAF od 2. kola. Vyhrála vysoko nad Svatou Lucií. V 3. kole skončila na druhém místě ve skupině za USA. V 4. kole tým neuspěl a nepostoupil do závěrečné části turnaje.\n\n2. kolo\n\n13. června 2004, Ciudad de Panamá, Panama - 4-0 \n\n20. června 2004, Vieux Fort Quarter, Svatá Lucie - 0 - 3 \n\n\"postup do 3. kola\"\n\n3. kolo - skupina č.1\n\n18. srpna 2004, San Salvador, Salvador - 2-1 \n\n4. září 2004, Kingston, Jamajka - 1-2 \n\n8. září 2004, Ciudad de Panamá, Panama - 1-1 \n\n9. října 2004, Ciudad de Panamá, Panama - 1-1 \n\n13. října 2004, Washington DC, USA - 6-0 \n\n17. listopadu 2004, Ciudad de Panamá, Panama - 3-0 \n\n\"postup do 4. kola\"\n4. kolo\n\n9. února 2005, Ciudad de Panamá, Panama - 0 - 0 \n\n26. března 2005, San José, Kostarika - 2-1 \n\n30. března 2005, Ciudad de Panamá, Panama - 1-1 \n\n4. června 2005, Port of Španělsko, Trinidad a Tobago - 2-0 \n\n8. června 2005, Ciudad de Panamá, Panama - 0 - 3 \n\n17. srpna 2005, Ciudad de Guatemala, Guatemala - 2-1 \n\n3. září 2005, Ciudad de Panamá, Panama - 1-3 \n\n7. září 2005, Mexiko, Mexiko - 5-0 \n\n8. října 2005, Ciudad de Panamá, Panama - 0 - 1 \n\n12. října 2005, Foxboro, USA - 2-0 \n\n\"(Reprezentace nepostoupila na závěrečný turnaj).\"\n\n\n"}
{"id": "607180", "url": "https://cs.wikipedia.org/wiki?curid=607180", "title": "Mecudat Hunin", "text": "Mecudat Hunin\n\nMecudat Hunin (: מצודת הונין, doslova \"pevnost Hunin\", : هونين) je zřícenina křižácké pevnosti (hradu) v dnešním Izraeli, též známé jako Château Neuf jinde uváděno jako Chastel Neuf (: doslova \"Nový hrad\", latinsky: Castellum Novum).\n\nLeží v nadmořské výšce cca 690 metrů na zalesněném hřebenu hor Naftali, necelý 1 kilometr severně od vesnice Margalijot a necelý 1 kilometr od hranice s Libanonem. Východně od pevnosti padá terén prudce o 400 metrů do Chulského údolí, na jehož okraji leží město Kirjat Šmona.\n\nChulské údolí bylo v počátcích křižácké expanze na Blízkém východě hraničním teritoriem mezi oblastmi křižácké (křesťanské) a muslimské kontroly. Severní částí údolí navíc procházela významná obchodní cesta z Damašku. Křižáci zde proto zřídili sérii několika opěrných bodů. Jedním z nich byl i nynější Mecudat Hunin, z něhož se nabízel výhled na podstatnou část Chulského údolí. Po roce 1107 role této pevnosti vzrostla a její osudy byly tehdy propojeny s bojem o ovládnutí dalšího významného bodu v této oblasti – Banias na úpatí Golanských výšin. Poblíž (na území dnešního Libanonu) se také nacházela velká křižácká pevnost Toron des Chevaliers.\n\nV roce 1157 Onfroy II. z Toronu prodal část Baniaského panství a hrad Chastel Neuf do majetku maltézského řádu. V sedmdesátých letech 12. století pevnost dobyl Núr ad-Dín, přičemž křižácká posádka ji před opuštěním zapálila a vyplenila. V osmdesátých letech 12. století byl majitelem zdejšího panství Joscelin III. z Edessy.\n\nPo konci křižáckých států pevnost využívali mamlúci. Roku 1837 byla zničena při zemětřesení. Jižně od pevnosti od středověku existovala arabská vesnice Hunin. Její obyvatelé rozebrali část zdí opuštěné pevnosti na výstavbu vlastních domů. V roce 1931 měla 1075 obyvatel, roku 1945 zde žilo 1620 lidí. Během války za nezávislost v květnu 1948 byla dobyta židovskými silami a její obyvatelé uprchli. Zástavba arabské vesnice byla zbořena (až na budovu základní školy, která je ale v špatném technickém stavu). Na místě vysídlené arabské vesnice pak vznikl židovský mošav Margalijot. Areál bývalé křižácké pevnosti je nyní turisticky využíván.\n"}
{"id": "607185", "url": "https://cs.wikipedia.org/wiki?curid=607185", "title": "Shanghai ATP Masters 1000 2010", "text": "Shanghai ATP Masters 1000 2010\n\nTenisový turnaj na okruhu ATP Shanghai ATP Masters 1000 2010 se konal ve dnech 9. - 17. října v čínské Šanghaji venku na kurtech s tvrdým povrchem. Odměny činily 5 250 000 USD.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\n\n"}
{"id": "607187", "url": "https://cs.wikipedia.org/wiki?curid=607187", "title": "Neoplan Jumbocruiser", "text": "Neoplan Jumbocruiser\n\nNEOPLAN Jumbocruiser byl kloubový dvoupodlažní vícenápravový městský autokar vyráběný v letech 1975 až 1992 společností NEOPLAN Bus GmbH. Je 18 metrů dlouhý, 2,50 m široký a 4 m vysoký. Jako největší autobus na světě s kapacitou 170 cestujících je uveden v Guinnessově knize rekordů.\n\nJumbocruiser byl poprvé vyroben v roce 1975, ale sériově se nikdy nevyráběl.\n\nJeden Jumbocruiser s velmi pohodlnými sedačkami pro 80 cestujících byl provozován na trase z Belgie do Španělska. Celkem ujel asi 160 000 km. Kvůli nehodě byl ale vyřazen z provozu. Původně byla za příčinu nehody považována závada na vozidle, později se však ukázalo, že za nehodu mohl řidič.\n\nPoté byl autobus dále vyráběn společností Jumbocruiser Ltd v anglickém Bristolu.\n"}
{"id": "607188", "url": "https://cs.wikipedia.org/wiki?curid=607188", "title": "China Open (tenis) 2010 – muži", "text": "China Open (tenis) 2010 – muži\n\nTenisový turnaj ATP China Open 2010 se konal ve dnech 1. - 11. října v Pekingu, hlavním městě Číny venku na kurtech s tvrdým povrchem. Odměny činily 3 337 000 dolarů.\n\n\n\n"}
{"id": "607193", "url": "https://cs.wikipedia.org/wiki?curid=607193", "title": "Sahíh al-Buchárí", "text": "Sahíh al-Buchárí\n\nSahíh al-Buchárí (arabsky: صحيح البخاري) je sbírka islámských tradic (hadísů). Jde o jednu ze šesti kánonických sbírek v sunnitském islámu. Tyto islámské tradice byly shromážděny perským muslimským učencem Muhammadem ibn Ismaílem al-Buchárím (810–870). Sunnité považují tuto sbírku za nejdůvěryhodnější sbírku islámských tradic. Arabské slovo „sahíh“ znamená v překladu autentické nebo bezchybné.\n\nPodle islámského učence Ibn al-Salaha byl původní název sbírky \"Al-Jámi’ al-Sahíh al-Musnad al-Muchtasar min Umur rasúl Alláh wa Sunanihi wa Ajjamihi\", což v doslovném překladu znamená „Zestručněná sbírka autentických hadísů s propojenými řetězci o záležitostech náležejících Proroku, jeho praktikám a jeho době“. Ibn Hadžar al-Askalání zmínil podobný název, pouze s nahrazením slova umur (záležitosti) se slovem hadís.\n\nSbírka zahrnuje většinu islámských tradic, jako například popis modlitby v islámu a další tradice o uctívání Boha. Kompilace sbírky trvala 16 let a je známo, že její autor Muhammad al-Buchárí, vždy před zapsáním kterékoliv tradice se rituálně omyl a modlil k Bohu, aby ho provázel při sepisování sbírky Sahíh al-Buchárí. Každá tradice musela projít přísnými pravidly, aby nebyly pochyby o její pravdivosti. Sbírka byla dokončena v roce 846 a zbylých 24 let autor strávil navštěvováním měst a islámských učenců, tak aby mohl učit tradice, které nashromáždil za 16 let.\n"}
{"id": "607195", "url": "https://cs.wikipedia.org/wiki?curid=607195", "title": "Seznam oxidů", "text": "Seznam oxidů\n\nToto je seznam oxidů.\n\n\n\n\n\n\n\n\n"}
{"id": "607197", "url": "https://cs.wikipedia.org/wiki?curid=607197", "title": "Ménilmontant", "text": "Ménilmontant\n\nMénilmontant je bývalá obec a předměstí Paříže, které bylo v roce 1860 připojeno k Paříži a dnes tvoří čtvrť ve 20. obvodu.\n\nNázev je složeninou \"Mesnil mau temps\", tj. \"maison au mauvais temps\" (dům ve špatném počasí), kdy \"mau temps\" se v 16. století přeměnilo na \"montant\" (stoupající) z důvodu její polohy ve svahu. Ves se nazývala zjednodušeně \"Le Mesnil\", \"Mesnil-Montemps\" nebo \"Mesnil-Montant\".\n\nKláštery Saint-Antoine-des-Champs, Saint-Lazare a Sainte Croix de la Bretonnerie zde tradičně měly vinice. Sainte Croix de la Bretonnerie získal v roce 1449 venkovskou usedlost, která měla za Velké francouzské revoluce tři hlavní budovy a zahradu.\nBěhem obléhání Paříže v roce 1590 Jindřich IV. umístil za městem dvě baterie dělostřelectva, jednu na Montmartru, druhou na vrcholu Montfaucon u Le Mesnil, které ostřelovaly ulice \"Rue Saint-Honoré\", \"Rue Saint-Denis\" a \"Rue Saint-Martin\" a okolí.\n\nVes patřila do farnosti Saint-Jean-Baptiste de Belleville, ale s nárůstem populace v 19. století zde byla postavena kaple Notre-Dame-de-la-Croix.\n\nZdejší zámek Château Ménilmontant (nazývaný též Château de Saint-Fargeau) patřil od roku 1695 pařížské rodině Le Peletier. Na tehdejším panství (zhruba mezi dnešními ulicemi \"Rue de Romainville\", \"Rue Pelleport\", \"Rue du Surmelin\" a \"Boulevard Mortier\") se dnes nachází převážně hřbitov Père Lachaise. Michel Le Peletier postavil vedle starého zámku nový zámek obklopený francouzským parkem a sady se zahradami, které byly hlavním zdrojem příjmů z nemovitosti. Dnes se z nich nedochovaly žádné pozůstatky.\n\nV červenci 1778 došlo ve zdejším sádrovcovém lomu k průvalu, při kterém zahynulo sedm lidí. Podzemní šachty byly poté zakázané královským výnosem z 23. ledna 1779 a staré lomy byly uzavřeny.\n\nNa návrší byl v 18. století postaven první semaforový telegraf, na což upomíná ulice \"Rue de Télégraphe\" a stejnojmenná stanice metra.\n\nProtože se Ménilmontant nacházel až za hradbami Fermiers généraux, bylo zde levnější víno a v 18. století zde vzniklo mnoho tančíren.\n\nPo připojení k Paříži v roce 1860 Ménilmontant zůstal lidovou čtvrtí a dal své jméno nově vzniklému 20. obvodu.\n"}
{"id": "607200", "url": "https://cs.wikipedia.org/wiki?curid=607200", "title": "Rakuten Japan Open Tennis Championships 2010", "text": "Rakuten Japan Open Tennis Championships 2010\n\nTenisový turnaj ATP Rakuten Japan Open Tennis Championships 2010 se konal ve dnech 4. - 10. října v Tokiu, hlavním městě Japonska venku na kurtech s tvrdým povrchem. Odměny činily 1 226 500 dolarů.\n\n\n\n"}
{"id": "607203", "url": "https://cs.wikipedia.org/wiki?curid=607203", "title": "Sumner Paine", "text": "Sumner Paine\n\nSumner Paine (13. května 1868, Boston, Massachusetts (USA) – 18. dubna 1904, Boston) byl americký střelec, účastník prvních novodobých olympijských her v roce 1896 v Athénách, olympijský vítěz ve sportovní střelbě. Byl členem \"Boston Athletic Association\" (BAA). Před konáním olympijských her byl v Paříži, kde ho navštívil jeho bratr John a společně odjeli do Athén.\n\nSumner Paine se na hrách v roce 1896 zúčastnil všech tří pistolových disciplín. Současně se svým bratrem Johnem Painem byl vyloučen z rychlopalné pistole, neboť používali zbraně nesprávného kalibru (ráže .22). Oba bratři používali kolty, což byla značná výhoda v disciplíně vojenská pistole, neboť tyto zbraně byly lepší zbraní jejich soupeřů. Sumner skončil druhý s výkonem 380 bodů za 23 zásahů v terči z 30 možných, jeho bratr John zvítězil s výkonem 442 bodů za 25 zásahů. Soupeř na třetím místě získal pouhých 205 bodů. Po vítězství ve vojenské pistoli odstoupil jeho bratr John z disciplíny libovolná pistole na 30 m. Sumner snadno tuto disciplínu vyhrál, když dosáhl stejného počtu bodů, tedy 442, jako jeho bratr ve vojenské pistoli, ačkoli měl o jeden zásah méně (celkem 24 zásahů v terči). Také v této disciplíně soupeři zaostávali, na druhé místo stačil výkon 285 bodů.\n\n"}
{"id": "607205", "url": "https://cs.wikipedia.org/wiki?curid=607205", "title": "Systemická terapie", "text": "Systemická terapie\n\nSystemická terapie je terapeutický směr, který se soustředí na systém. Systém jenž je vnímán pozorovatelem, což může být rodina, pracovní prostředí, nejbližší okolí v kontextu pozorovatelových postojů a přesvědčení. Označení „systemický“ tak též odkazuje na pojetí sociální reality jako konstruktu pozorovatele. Systemická terapie je výrazně kognitivní, krátkodobá terapie, která zaměřuje pozornost na významy, které jsou připisovány, mobilizuje vlastní autosanační schopnosti klienta. Terapeut se nezaměřuje na problém ve vakuu, ale v jeho relacích k sociálnímu kontextu. Snahou je do terapie zasahovat co nejméně, a tím uvést do chodu přirozené léčebné zdroje klienta k prospěšné tvorbě nové reality. Terapie je nedirektivní, může být podpůrná i rekonstrukční, odkrývající, je náhledová i akční, nejčastěji je individuální, avšak lze provádět i v páru či ve skupině. Velkou roli zde hraje ochota, spolupráce a aktivita klienta. \n\nSystemická terapie navazuje na systémové a rodinné terapie a podle konstruktivistické teorie poznání a biologie strukturního determinismu je také rozvíjí. \n\nV první polovině 20. století různé obory začínají chápat nutnost zavést nové způsoby popisů. Filosof Michel Foucault hovořil o potřebě nového konceptu člověka. Biolog Ludwig von Bertalanffy navrhuje namísto elementů zkoumat systémy. Fyzik Albert Einstein: \"„Pojmy vyskytující se v našem uvažování a v našich jazykových projevech jsou - logicky vzato - vesměs svobodné výtvory myšlení a nelze jich induktivně nabýt ze smyslových prožitků.“\"\n\nKlíčovými postavami historie jsou ovšem Jean Piaget a Gregory Bateson. „\"Konstruktivisté, kteří následují Piageta, se snaží přemýšlet způsobem, který zahrnuje pozorovatele. Snaží se vymyslet model ukazující způsob, kterým by inteligentní organismy, začínající svou myslící kariéru uprostřed své vlastní zkušenosti, mohli přijít s koncepty druhých, sebe samých a životního prostředí a mohli by nakonec dospět k ucelenému slučitelnému komplexu přijatelných nápadů.“\" \n\nKurt Ludewig systemickou terapii postavil na radikálním konstruktivismu Heinze von Foerstera, Ernsta von Glasersfelda, na biologii Humberta Maturany a Francesca Varely, a sociální teorii Niclase Luhmanna. V českém překladu Vratislava Strnada poprvé vyšla v již roce 1992\n\nDo Československa první informace přinesl časopis \"KONTEXT\" v druhé polovině 80. let. Kurt Ludewig s kolegy z Instutute für Systemische Studien, Hamburg, (ISS) opakovaně přijížděli od roku 1990 a ve spolupráci s Institutem pro systemickou zkušenost (ISZ) vedli první výcvik v systemické terapii. Řada dalších institutů se k systemické terapii hlásila: Institut systemických studiíí Hlavního města Prahy, Bethesda v Brně, liberecký LIRTAPS, GI systém se sídlem v Praze.\n\nLudewigova systemická terapie je velmi úzce propojena s terapií zaměřenou na řešení z americké školy Steve de Shazera a Insoo Kim Berg, kteří také opakovaně byli hosty v Česku. Na ně se orientují např. Dalet nebo Institut systemického koučování.\n\nTom Andersen norský dětský psychiatr, je další, kdo v Česku učil. Je autorem reflektujícího týmu, který se stal součástí procesu systemické terapie.\n\nParalelně se systemickou terapií se rozvíjí a vzájemně se obohacují i narativní přístupy, např. institut Narativ.\n\nČlověk si vytváří (konstruuje) jednoduché modely (smysluplná vysvětlení), aby mu alespoň něco z celé složitosti života dávalo smysl. Stephen Hawkingnabídl pojem \"realismus daného modelu\". \"„Je založen na tom, že náš mozek interpretuje data dodávaná našimi smyslovými orgány tak, že vytváří určitý model světa. Pokud takový model dobře vysvětluje pozorované jevy, považujeme ho – tj. jeho stavební kameny a pojmy – za realitu, za absolutní pravdu.“\"\n\nReakce člověka na interakci s prostředím jsou v posledku determinovány jeho aktuálními možnostmi reagovat, a to jak v doméně biologické (ohrožené oko mrkne, protože mrknout může) i sociální (člověk vždy odpoví podle toho jak rozumí) tedy nikoli v jednoduché příčinné reakci na podnět. \"„Víme však, že nervový systém jako součást organismu funguje na základě strukturální determinace, a proto struktura prostředí nemůže specifikovat jeho změny, nýbrž je může pouze navozovat.“\"\n\n\nTím, že poznání je zapracováváno do podoby hierarchické, vnitřně závislé sítě, tak právě vzájemné závislosti mezi jeho prvky činí libovůli nemožnou. Existují různé úrovně změnitelnosti konstrukcí v závislosti na jejich spojitosti a soudržnosti s jinými, zvláště staršími.\n\n \n"}
{"id": "607206", "url": "https://cs.wikipedia.org/wiki?curid=607206", "title": "Proton Malaysian Open 2010", "text": "Proton Malaysian Open 2010\n\nTenisový turnaj ATP Proton Malaysian Open 2010 se konal ve dnech 27. září – 3. října v hlavním městě Malajsie Kuala Lumpur v hale na kurtech s tvrdým povrchem. Odměny činily 947 750 USD.\n\nNejvýše čtyři nasazení měli v 1. kole volný los.\n\n\n"}
{"id": "607207", "url": "https://cs.wikipedia.org/wiki?curid=607207", "title": "Alexander Bassano", "text": "Alexander Bassano\n\nAlexander Bassano (10. května 1829 Londýn – 21. října 1913 tamtéž) byl přední portrétní a dvorní fotograf v období viktoriánského Londýna. Jeho nejznámější fotka byla z armádního náborového plakátu během první světové války, na které Horatio Kitchener vyzývá \"Lord Kitchener Wants You\".\n\nAlessandro Bassano byl druhým nejmladším dítětem Itala Clementa Bassana, původně obchodníka s rybami na ulici Cranbourne Street, později obchodníka s olejem a skladníka z Jermyn Street v Londýně a jeho anglické ženy Elizabeth Browneové. Později si své jméno poangličtil na Alexander.\n\nV roce 1850 se oženil s Adelaidou (roz. Lancaster). Spolu měli syna Clementa George Alexandra, a dvě dcery, které se jmenovaly: Adelaide Fanny Louise a Camilla Teresa.\n\nJeho sestra Louisa Bassano byla známá zpěvačka a učitelka.\n\nBassano absolvoval první umělecké lekce s umělci Augustem Eggem a Williamem Beverleym. Svůj první fotografický ateliér otevřel v roce 1850 na Regent Street. Studio se pak přestěhovalo do Piccadilly (1859–1863), na Pall Mall a pak na Old Bond Street č.p. 25 v roce 1877. Bassano měl také studio na King's Road čp. 132, Brighton v letech 1893 - 1899.\nBassano měl také studia na: Regent Street 122 (1862–1876), Piccadilly 72 (1870–1881); Old Bond Street 25 (1878–1903); Oxford Street 182 (1889), Pall Mall 42 (1891–1892); Alpha Road 18 (1892–1896). Na Regent Street 122 měl také společnost s názvem „\"Bassano and Davis\"“ (v roce 1866), firmu s názvem „\"Bassano Limited\"“ na Old Bond Street 25 (roku 1906) a „\"Bassano's Studio's Ltd.\"“ tamtéž (1904–05). National Portrait Gallery, vlastník velkého množství Bassanových fotografií, uvádí, že Bassanova firma na Old Bond Street existovala v období 1876–1921. \n\nStudio na Old Bond Street bylo vyzdobeno uhlotiskovými fotografickými tisky a sádrovými bustami a bylo dost velké na to, aby v něm mohlo být skoro 25 metrů velké panoramatické malované pozadí se zobrazenými scénami namontované na kolečkách, a který poskytovalo řadu venkovních scén nebo oficiálních pozadí. Pořídil portréty Williama Gladstona a dokonce královny Viktorie. \n\nBassanova hlava Horatia Kitchenera tvořila základ náborového plakátu během první světové války \"Vaše země vás potřebuje\" (\"Your Country Needs You\"). Bassano opustil práci ve studiu kolem roku 1903, kdy areál prošel rozsáhlou rekonstrukcí a byl obnoven jako „Bassano Ltd., Court Photographers“. \n\nAteliér se opět stěhoval v roce 1921 a o velkém stěhování se psalo v článku magazínu \"Lady's Pictorial\". Článek popisoval asi milión negativů, všechny systematicky očíslované, která musely být přesunuty ze sklepů v areálu na nové místo na Dover Street 38. Společnost se pak v roce 1964 přejmenovala na „Bassano and Vandyk“. V následujícím roce (někdy se uvádí rok 1963) firma pohltila studio Elliott & Fry, které fungovalo na Baker Street jedno století – od roku 1863. V roce 1977 se společnost zařadila mezi „průmyslovou fotografii“ („Industrial Photographic“), tentokrát na Moreton Street 35 v jihozápadním Londýně.\n\nMnoho skleněných desek z Bassanových ateliérů, včetně některých přímo od Alexandra Bassana, jsou v majetku National Portrait Gallery v Londýně. Londýnské muzeum drží velké množství desek s tématem módy. \n\nNational Portrait Gallery uspořádala v roce 2013 výstavu jeho děl \"Alexander Bassano: Victorian Photographer\" jako uctění výročí jeho smrti.\n\n"}
{"id": "607208", "url": "https://cs.wikipedia.org/wiki?curid=607208", "title": "Maurice Wilkins", "text": "Maurice Wilkins\n\nMaurice Hugh Frederick Wilkins (15. prosince 1916 – 5. října 2004) byl anglický molekulární biolog původem z Nového Zélandu a zároveň laureát Nobelovy ceny. Zabýval se výzkumem na poli fosforescence, radarů, separace izotopů a rentgenové difrakce. Nejvíce se však proslavil svým příspěvkem k poznání struktury DNA v londýnském King's College. Spolu s Crickem a J. D. Watsonem mu byla roku 1962 udělena Nobelova cena za fyziologii a lékařství, podle komise za „jejich objevy týkající se molekulární struktury nukleových kyselin a jejich významu pro přenos informací v živých systémech“. \n"}
{"id": "607216", "url": "https://cs.wikipedia.org/wiki?curid=607216", "title": "PTT Thailand Open 2010", "text": "PTT Thailand Open 2010\n\nTenisový turnaj ATP PTT Thailand Open 2010 se konal ve dnech 27. září–3. října v hlavním městě Thajska Bangkoku v hale na kurtech s tvrdým povrchem. Odměny činily 608 500 USD.\n\n\n\n"}
{"id": "607217", "url": "https://cs.wikipedia.org/wiki?curid=607217", "title": "Thomas Annan", "text": "Thomas Annan\n\nThomas Annan (1829 Dairsie, Fife – 1887) byl skotský fotograf, který vešel ve známost svými dokumentárními snímky špatných podmínek bydlení pro chudé. Narodil se v Dairsie, Fife jako jeden ze sedmi dětí Johna Annana, přadláka lnu. Později založil firmu \"T. & R. Annan & Sons\".\n\nPo počátečních studiích litografie v Cuparu se přestěhoval do Glasgow, získal patentová práva ke zhotovování fotografického procesu a během roku 1857 založil fotografický ateliér na Sauchiehall Street. Nejdříve projevoval zájem především o fotografii architektury, posléze se začal věnovat portrétům. V roce 1866 byl Annan pověřen městem Glasgow (\"Glasgow City Improvement Trust\"), aby dokumentoval život ve slumech. Vznikla tak série fotografií s názvem \"Old Closes and Streets of Glasgow\", která mu zajistila prosperitu.\n\nMezi jeho další pozoruhodné snímky patří čtyřicetikilometrová stavba vodovodního systému v Loch Katrine, portréty Davida Livingstona a Horatia McCullocha a série fotografií starých venkovských domů (\"Old Country Houses\") v Old Glasgow Gentry.\n\nByl otcem Jamese Craiga Annana, který pokračoval v povolání fotografa, obdržel královský titul 'Photographers and Photographic Engravers to Her Majesty in Glasgow'. Rodinný podnik přežívá i na počátku 21. století v podobě \"Annan Fine Art Gallery\", který se nachází na Woodlands Road ve West End v Glasgow.\n\n\n"}
{"id": "607219", "url": "https://cs.wikipedia.org/wiki?curid=607219", "title": "Záraza", "text": "Záraza\n\nZáraza (\"Orobanche\") je rod cizopasných, nezelených rostlin z čeledi zárazovité (\"Orobanchaceae\") vyšších dvouděložných rostlin.\n\nZárazy jsou nejvíce rozšířeny v mírném podnebném pásu severní polokoule, Austrálie i na Novém Zélandu. Poněkud méně již v subtropických oblastech Afriky, Asie a Střední Ameriky. V České republice se vyskytuje 17 druhů, které jsou poměrně teplomilné a rostou nejvíce na sušších, teplejších, dobře osluněných místech.\n\nJe to jednoletá až vytrvalá bylina zcela bez chlorofylu. Lodyhu má jednoduchou, zřídka větvenou, dosahuje běžně výšky 10 až 60 cm. Místo listů má jen zašpičatělé šupinovité listeny kopinatého tvaru. Téměř vždy je plstnatě chlupatá. Rostlina mívá barvu žlutou, růžovou, oranžovou nebo červenohnědou, květy mohou být i modře fialové.\n\nOboupohlavné květy jsou uspořádány v koncových květenstvích, hustých hroznech nebo klasech, které bývají tvořeny 10 až 20 květy. Kalich má 2 až 5 lístků naspodu srostlých, je zvonkovitého tvaru. Koruna je trubkovitá, zakřivená, dvoupyská. Horní pysk je nedělený nebo dvoulaločný, spodní třílaločný. Květ obsahuje 4 tyčinky. Plodem je dvoupouzdrá tobolka s velmi drobnými semeny, jedna mívá až 2000 semen. Statná rostlina může mít za rok i 100 000 semen, jejich schopnost vyklíčit bývá udávána od 5 do 10 let.\n\nZáraza je holoparazit, tj. úplný parazit neschopný bez hostitelské rostliny existovat. Cizopasí na kořenech lučních rostlin, z nichž čerpá vodu a organické i anorganické látky potřebné k růstu, které si není schopna bez chlorofylu vytvořit. Celý její metabolismus je k tomuto přizpůsoben. Některé druhy jsou schopny růstu jen na jednom druhu hostitelské rostliny, jiné srůstají s více druhy. Původně měly zárazy normální fotosyntetický aparát i kořenový systém, k parazitickému stádiu došly vývojem.\n\nRozmnožují se pouze pohlavně, semeny, která jsou velmi lehká a může je roznášet vítr. Semena jsou malá a dovedou vytvořit jen krátké kořínky, musí se proto při klíčení nacházet blízko kořene hostitele, průměrně do 3 mm. Přítomnost kořenových výměšků klíčení semene stimuluje. Semeno po vyklíčení vytvoří tenký kořínek, prokaulom, kterým pronikne do kořenů hostitele. Vytvoří se příchytné kořínky, haustorium, které pronikají do floému i xylému. Vytvářejí tam značný tlak na buněčnou stěnu cév hostitelské rostliny, až s nimi srostou. Postupně se vytvoří na kořenu hlízovitý útvar, z něhož po nashromáždění dostatku živin vyrůstá nad povrch půdy lodyha s květy. Je-li semeno v zemi hlouběji než 2 cm, nevyklíčí.\n\nV dřívějších obdobích bývala záraza občas a místně obtížným plevelem, v současnosti s novým postupem obhospodařování polí a zahrad je téměř neznámá. Dříve se kořenu používalo v lidovém léčitelství proti nadýmání.\n\nPodle \"Černého a červeného seznamu cévnatých rostlin ČR\" je 7 druhů zárazy zařazených do kategorie kriticky ohrožených (C1), 3 druhy jsou silně ohrožené (C2) a 4 druhy jsou považovány za ohrožené (C3). Stupeň ohrožení jednotlivých taxonů viz kapitola Taxonomie.\n\nJe rozlišováno okolo 130 druhů rodu záraza. V České republice se vyskytuje těchto 17 druhů, z nichž mnohé jen ojediněle a vzácně. Za jménem je stupeň ohrožení.\n\n\n \n"}
{"id": "607227", "url": "https://cs.wikipedia.org/wiki?curid=607227", "title": "François Fénelon", "text": "François Fénelon\n\nFrançois Fénelon, plným jménem François de Salignac de la Mothe-Fénelon (6. srpna 1651 – 7. ledna 1715) byl francouzský teolog, básník a spisovatel, od roku 1696 arcibiskup v Cambrai. Byl zastáncem kvietismu.\n\nJeho nejznámějším literárním dílem jsou \"Příhody Telemachovy\" (francouzsky \"Les Aventures de Télémaque\"; 1693-94), jež napsal jako vychovatel burgundského vévody Ludvíka, vnuka Ludvíka XIV., pro svého svěřence.\n\n"}
{"id": "607230", "url": "https://cs.wikipedia.org/wiki?curid=607230", "title": "Open de Moselle 2010", "text": "Open de Moselle 2010\n\nTenisový turnaj ATP Open de Moselle 2010 se konal ve dnech 20. až 26. září ve francouzských Métách. Hrálo se na uzavřených dvrcích s tvrdým povrchem v komplexu Arénes de Metz. Odměny činily 450 000 EUR.\n\n\n\n"}
{"id": "607231", "url": "https://cs.wikipedia.org/wiki?curid=607231", "title": "Ivo Váňa Psota", "text": "Ivo Váňa Psota\n\nIvo Váňa Psota (1. května 1908 Kyjev, Ukrajina, tehdy Ruské impérium – 16. února 1952 Brno) byl český světově uznávaný tanečník, choreograf, divadelní (baletní) režisér a pedagog.\n\nNarodil se jako Ivan Psota v Kyjevě, kde pracoval jeho otec. Matka byla učitelkou tance, která po ovdovění v Přerově založila taneční školu a vedla synovy první taneční kroky. Ve studiu tance pokračoval nejprve v Brně a pak v Praze u baletního mistra Národního divadla Augustina Bergera. V Národním divadle získal také první angažmá jako sborový tanečník.\n\nV roce 1926 se stal baletním mistrem a později uměleckým šéfem brněnského Národního divadla, kde přijal pseudonym Ivo Váňa Psota. V Brně si po vzoru své matky otevřel také baletní školu. V roce 1932 přijal po sporech v divadle angažmá skupiny Ballet Russe de Monte Carlo (jeden z nástupců legendárního souboru Ballets Russes), se kterým absolvoval turné po celé Evropě, USA, Kanadě a Mexiku. V roce 1936 se vrátil opět do Brna, kde se roku 1938 zasloužil o světovou premiéru baletu \"Romeo a Julie\" Sergeje Sergejeviče Prokofjeva – sám tančil titulní postavu Romea.\n\nV Brně ho také zastihla okupace. V roce 1941 získal po dlouhém úsilí povolení okupačních úřadů vycestovat do USA, kde nejprve přijal angažmá v newyorské Metropolitní opeře a posléze přešel znovu k Ballet Russe. Stal se zástupcem ředitele souboru a absolvoval s ním úspěšné turné po celém americkém kontinentě.\n\nDo Československa se vrátil v roce 1947, kdy opět získal post uměleckého šéfa baletu Národního divadla v Brně.\n\nZemřel v únoru 1952 na následky mozkové příhody, která ho postihla po hádce s baletním sólistou Viktorem Malcevem.\n\nVe vestibulu Janáčkova divadla v Brně je umístěna jeho busta od sochaře Nikose Armutidise z roku 2003.\n\nV prosinci 2008 mu byla in memoriam udělena medaile Artis Bohemiae Amicis, rezortní ocenění za šíření dobrého jména české kultury v tuzemsku a v zahraničí.\n\n\n"}
{"id": "607233", "url": "https://cs.wikipedia.org/wiki?curid=607233", "title": "BCR Open Romania 2010", "text": "BCR Open Romania 2010\n\nTenisový turnaj ATP BCR Open Romania 2010 se konal ve dnech 20. – 26. září v hlavním městě Rumunska Bukurešti venku na antukových dvorcích. Odměny činily 450 000 EUR.\n\n\n\n"}
{"id": "607235", "url": "https://cs.wikipedia.org/wiki?curid=607235", "title": "Fulko V. z Anjou", "text": "Fulko V. z Anjou\n\nFulko V. z Anjou (1089/1092, Angers – 13. listopadu 1143, Akkon) byl hrabě z Anjou a Tours (1109–1129), z Maine (1110–1129) a jeruzalémský král (1131–1143). Během své vlády osvědčil diplomatické a politické schopnosti, dával přednost vyjednávání před bitevním polem. Poslední roky jeho vlády ve Svaté zemi byly ve znamení míru a blahobytu.\n\nFulko se narodil někdy mezi léty 1089–1092 jako syn hraběte Fulka IV. z Anjou a jeho čtvrté manželky Bertrady z Montfortu, dcery Šimona z Monfortu. Brzy po narození syna v roce 1092 Bertradu unesl francouzský král Filip I. a oženil se s ní, přestože i on byl ženatý s Bertou Holandskou.\n\nFulko, který měl údajně špatnou paměť na jména, se roku 1109 po otcově smrti stal hrabětem z Anjou a o rok později své panství dále rozšířil, když se oženil s Ermengardou, dcerou hraběte Eliáše I. z Maine a jeho jedinou dědičkou. V bojích mezi francouzským králem Ludvíkem VI. a anglickým králem Jindřichem I. byl na straně francouzského krále.\n\nV roce 1120 vykonal hrabě pouť do Svaté země, kde se stal jakýmsi přidruženým členem nově vzniklého rytířského řádu templářů. Po návratu z pouti Fulko věnoval templářům 30 anjouských liber. Roku 1127 byl Vilém Clito, Fulkův bývalý zeť, uznán flanderským hrabětem a anglický král Jindřich v obavě před uplatněním Vilémova nároku na Normandii navrhl Fulkovi manželské spojení své dědičky Matyldy a Fulkova syna Geoffroye. Dynastická svatba se konala v červnu 1128. Když téhož roku jeruzalémský král Balduin II. hledal manžela pro svoji dceru Melisendu a vyslal za tím účelem poselstvo do Francie, francouzský král Ludvík VI. mu doporučil hraběte z Anjou.\n\nFulko se v doprovodu Huga z Payns vydal na jaře 1129 do Palestiny, kde se 2. června oženil s dědičkou jeruzalémského království Melisendou. Zdá se, že evropský kontinent opustil spíše v touze naplnit ideál křesťanského vládce než aby toužil po uchvácení lén.\n\nS tchánem se zúčastnil neúspěšného tažení proti Damašku a po roce 1130 také umravňování příliš ambiciózní antiochijské kněžny Alice. Balduin Jeruzalémský zemřel v srpnu 1131.\nFulko se stal spoluvládcem Jeruzalémského království a po nástupu na trůn se musel nejdříve mezi odbojnými křižáckými vládci prosadit, protože nikdo z nich se nechtěl považovat za jeho leníka. Střetl se s Ponsem z Tripolisu a Joscelinem, vládcem Edessy. Se svou chotí jako spoluvládkyní se zpočátku nechtěl dělit o moc a do důležitých funkcí jmenoval své francouzské stoupence. Rozpory v království a silná podpora královny mezi poddanými jej posléze přiměly ke změně názoru a s manželkou se dohodl na formě spoluvlády, jež byla zřejmě původně i zakotvena v manželské smlouvě.\n\nByl donucen potlačit nový pokus kněžny Alice o získání vlády nad Antiochií a poté ji vykázal znovu do Latakie. Vládu nabídl Raimondovi z Poitiers, mladšímu synovi akvitánského vévody, který lákavou nabídku přijal, v převlečení doputoval na Východ a za pomocí lsti se oženil nikoli s Alicí, ale s její malou dcerou Konstancií. Tím se za Fulkovy pomoci stal vládcem v antiochijském knížectví. V roce 1137 Fulko vytáhl na pomoc Tripolisu, který napadl Zengí. Zengímu se však podařilo nečekaným útokem křižáky porazit a král se spolu se svou družinou musel uchýlit na hrad Montferrand, který Zengí vzápětí oblehl. Po krátkém obléhání Zengí nabídl králi volný odchod rytířů výměnou za postoupení hradu. Král s návrhem souhlasil. Přes relativně umírněné Zengího požadavky mu zisk hradu umožnil kontrolovat vstup do údolí řeky Orontes.\n\nFulko svého diplomatického umu využíval při sporech mezi jednotlivými muslimskými vládci ve svůj prospěch a neváhal v případě potřeby uzavírat spojenectví s jednou z muslimských stran. Roku 1139 pomohl za pravidelnou měsíční úplatu Damašku obléhanému mosulským atabegem Zengím, který se po spatření křižáckého vojska raději stáhl bez boje. Damašský vládce Unur poté navštívil dvůr v Akkonu, Jaffě a Jeruzalému. Fulkovi se podařilo na jihu království vybudovat ochranný val v podobě hradů a pevností, které měly chránit jižní hranici a zároveň v případě potřeby sloužit jako základna pro výboj na jih od Mrtvého moře.\n\nZa jeho vlády sílil příliv nových obyvatel a města obnovila hospodářské vztahy se Západem i Východem. Díky králově péči nezískalo žádné z italských měst obchodní monopol a mezi podílníky na obchodním podnikání se zařadilo jihofrancouzské město Marseille. Jeruzalémské království postupně znásobilo své zisky. Fulko byl tolerantní i vůči náboženským zvyklostem obyvatel, muslimové měli rozsáhlé svobody a jakobité s Armény byli pod královou ochranou. Stejně tak se mohli svobodně projevovat i věřící východního ritu. Latinské kláštery získaly od královského páru četná nadání.\n\nDne 7. listopadu 1143 si královský dvůr při pobytu v Akkonu na přání královny vyjel na projížďku. Během ní králův kůň zakopl a svého jezdce shodil. Při pádu jej udeřilo těžké sedlo do hlavy. S hrozivou ránou na hlavě přenesli krále v bezvědomí zpátky do Akkonu, kde o několik dní později na následky zranění zemřel.\n\nKrálova nečekaná smrt na lovu vyvolala vážnou krizi v království. Oba jeho synové Balduin a Amaury z manželství s Melisendou byli nezletilí a vlády se ujala vdova jako regentka. Oslabení království využily antiochijské knížectví a edesské hrabství k tomu, aby se zcela osamostatnily. Fulkova smrt usnadnila mosulskému atabegovi Zengímu dobytí Edessy na konci roku 1144.\n\nI. ∞ 1110 Ermengarda z Maine († 1126)\n\nII. ∞ 1129 Melisenda Jeruzalémská (asi 1105 – 1161)\n\n\n"}
{"id": "607238", "url": "https://cs.wikipedia.org/wiki?curid=607238", "title": "Al-Kuvíra", "text": "Al-Kuvíra\n\nAl-Kuvíra (arabsky الكويرة [\"Al-Kwīra\"], španělsky La Güera, francouzsky Lagouira) je město ležící na atlantickém pobřeží Západní Sahary, se zhruba 4 tisíci obyvateli (stav 2004). Jde o nejjižnější sídlo Západní Sahary.\n\nMěsto leží u Bílého mysu (arabsky رأس نواذيبو [\"Rā's Nuwāḏībū\"]) na mauritánské hranici. Jeho mezinárodní status je nejednoznačný; oblast je ve skutečnosti ovládána Mauritánií, ačkoli je nárokována Saharskou arabskou demokratickou republikou a Marokem, které ho začleňuje do regionu Wádí ad-Dahab al-Kuvíra.\n\nZ historie a různých jazyků je město známo pod dalšími názvy: Agüera, Al-Kuwira, El Gwira, Güera, La Agüera, La Gouera, La Gouèra, La Gouira, La Guera a Li Gwira.\n\nPo urovnání druhé marocké krize uzavřely 27. listopadu 1912 Francie a Španělsko v Madridu dohodu o rozdělení Maroka, která obsahovala úmluvy o hranicích v Africe, mezi jinými i na poloostrově Bílého mysu. Západní pobřeží tohoto poloostrova dlouhého 65 km připadlo Španělsku. V r. 1920 guvernér španělské kolonie Rio de Oro Francisco Bens zřídil posádku poblíž francouzského přístavu \"Port Etienne\" (nyní Nuadhibú), ležícího na východním pobřeží, a sídlo nazval La Agüera, což znamená \"věštba\". Záhy zde dal vybudovat leteckou základnu. V r. 1924 bylo město začleněno do Španělské Sahary.\n\nPři dělení Španělské Sahary v r. 1976 město připadlo Mauritánii. V r. 1979 se Mauritánie stáhla ze Západní Sahary a přenechala město Maroku, které ho neprodleně obsadilo. Město, které zůstalo vně marockého obranného valu, bylo vystaveno opakovaným nájezdům ozbrojenců fronty Polisario, což podkopávalo ekonomiku sousedního Nuadhibú, nejprůmyslovějšího mauritánského města. Proto Mauritánie naléhavě žádala Maroko, aby město opustilo, což se stalo v r. 1989. V té době nemělo město žádný hospodářský význam, protože prakticky všichni obyvatelé se odstěhovali do okolí. V 90. letech se Maroko rozhodlo město obnovit a investovalo velké prostředky do vybudování infrastruktury. Tento pokus byl naprosto neúspěšný, pro extrémní účinky písku, který téměř vše zavál.\n\nZhruba od r. 2002 je město prakticky neobydleno (s výjimkou několika rybářů). Přestože území není součástí Mauritánie, nachází se zde mauritánská vojenská kontrolní stanice; jinak zde nejsou ani marocké síly, ani jednotky fronty Polisario, ovšem pobřežní vody jsou pod marockou kontrolou.\n\nPřehled vývoje počtu obyvatel dává tabulka níže:\nStejné jméno nese i saharský utečenecký tábor poblíž města Tindúf v Alžírsku jinak známý jako Uad Guenifa.\n\nTábor má partnerství s mnoha městy ve světě:\n\nŠpanělsko začalo vydávat pro Agueru poštovní známky v roce 1920, zprvu to byly přetisky známek Rio de Oro s textem LA AGÜERA. Později (v l. 1922 až 1924) vycházely známky s textem SAHARA OCCIDENTAL / LA AGÜERA .\n\nMnožství vydaných známek je na tehdejších zhruba 1 000 obyvatel značné, což podporuje názor, že byly vydávány spíše pro komerční účely než k poštovní službě.\n\n"}
{"id": "607247", "url": "https://cs.wikipedia.org/wiki?curid=607247", "title": "Pražská bouda", "text": "Pražská bouda\n\nPražská bouda je horská bouda v Krkonoších. Nachází se v osadě Lučiny, na křižovatce mezi Černou horou, Pecí pod Sněžkou a Černým Dolem na hlavní turistické trase.\n\nGeograficky Pražská bouda spadá do oblasti Krkonoš a nachází se na tzv. Vnějším hřebenu (dříve označovaném jako Hlavní hřbet), který má zarovnaný povrch, ze kterého vystupují selektivně vypreparované tvrdoše z odolnějších hornin, z nichž nejvyšší je Sněžka.\n\nPo dlouhou dobu sloužila bouda jako jedna ze zotavoven ROH. Bouda v roce 2010 prodělala rozsáhlou rekonstrukci a v současnosti se vrátila i s novou restaurací a cukrárnou do plného provozu.\n\n"}
{"id": "607248", "url": "https://cs.wikipedia.org/wiki?curid=607248", "title": "Pjotr Bočkarjov", "text": "Pjotr Bočkarjov\n\nPjotr Vladimirovič Bočkarjov (; * 3. listopadu 1967, Moskva) je bývalý ruský atlet, dvojnásobný halový mistr Evropy ve skoku o tyči.\n\nV roce 1991 vybojoval bronzovou medaili na světové letní univerziádě v britském Sheffieldu. O rok později získal v barvách Společenství nezávislých států zlatou medaili na halovém ME v italském Janově. Na následujícím halovém ME 1994 v Paříži titul obhájil v novém rekordu šampionátu 590 cm. V témže roce skončil pátý na Hrách dobré vůle v Petrohradu.\n\nV roce 1996 vybojoval výkonem 580 cm bronzovou medaili na halovém ME ve Stockholmu a reprezentoval na letních olympijských hrách v Atlantě, kde ve finále obsadil 5. místo, když překonal napoprvé 586 cm.\n\n"}
{"id": "607249", "url": "https://cs.wikipedia.org/wiki?curid=607249", "title": "Metro v Šanghaji", "text": "Metro v Šanghaji\n\nMetro v Šanghaji tvoří síť dvanácti linek metra v Šanghaji. I když první linka byla otevřena až v roce 1993, již v roce 2010 se síť se svými 439 km stala nejrozsáhlejší na světě (překonala i londýnské nebo newyorské metro) a patří také mezi nejvytíženější. Síť se dále rozvíjí, ve výstavbě je jedna nová a různá prodloužení stávajících tras. V roce 2020 má její délka přesáhnout 780 km.\nNěkolik linek bylo otevřeno v souvislosti s přípravou na Expo 2010. Linka 13 má pak dokonce dvě ze svých současných tří stanic v areálu výstavy a je přístupná pouze se vstupenkou na výstavu.\nŠedá linka č. 22 není považována za součást systému, stejně jako linka Maglev.\n\n"}
{"id": "607254", "url": "https://cs.wikipedia.org/wiki?curid=607254", "title": "Silnice I/30", "text": "Silnice I/30\n\nSilnice I/30 je silnice první třídy spojující obce Lovosice, Ústí nad Labem a Chlumec, dálnici D8 a silnice I. třídy I/62 a I/13. Jedná se o silnici procházející značnou částí Českého středohoří, lemující železniční trať Kralupy nad Vltavou – Děčín. Silnice měří 32,737 km. V červnu 2011 byla u Labe postavena povodňová hráz.\n"}
{"id": "607255", "url": "https://cs.wikipedia.org/wiki?curid=607255", "title": "Přívoz Malé Žernoseky – Velké Žernoseky", "text": "Přívoz Malé Žernoseky – Velké Žernoseky\n\nPřívoz Malé Žernoseky – Velké Žernoseky se nachází na Labi, v řkm 780,935 (původní 53,55) dolního Labe, těsně nad soutěskou zvanou Porta Bohemica, v okrese Litoměřice. Je v provozu jen v letní sezóně, zpravidla od května do září. Provozovatelem je obec Malé Žernoseky. Přepravuje lidi a cyklisty, přeprava je zajišťována malou loďkou, do které se vejde až 20 osob. Základní jízdné pro dospělé v roce 2013 činí 20 Kč, pro mládež a důchodce 10 Kč, kola, kočárky, psi a objemná zavazadla se přepravují za 5 Kč. \n\nV minulosti sloužila na přívoze bezmotorová loďka. Mnoho let jej provozoval pan Emil Gudera s manželkou. V roce 1968 přívoz ukončil činnost. 24. září 1999 byl provoz úsilím obou obcí obnoven. Jako převozní loď slouží motorový člun Ludmila, pojmenovaný po starostce Velkých Žernosek Ludmile Pafelové.\n\nNa levobřežní přístaviště navazuje od podzimu 2010 nová cyklostezka vedoucí podél Labe do centra Lovosic. Přes železniční zastávku Malé Žernoseky vede cyklotrasa č. 25 do Opárenského údolí. Na pravém břehu okolo přístaviště prochází Labská cyklotrasa.\n\n\n"}
{"id": "607257", "url": "https://cs.wikipedia.org/wiki?curid=607257", "title": "William Downey", "text": "William Downey\n\nWilliam Downey (14. července 1829 South Shields - 7. července 1915 Kensington) byl portrétní fotograf v období viktoriánského Londýna. Od 60. let 19. století do roku 1910 provozoval se svým bratrem Danielem fotografické studio W. & D. Downey a byl znám jako dvorní fotograf britské královské rodiny.\n\nNarodil se na King Street v South Shields deset let, před tím, než se komerční fotografie stala realitou. William zpočátku pracoval jako tesař a stavitel lodí, ale asi roku 1855 založil fotostudio v South Shields se svým bratrem Danielem a později založili pobočky v Blythu, Morpethu a Newcastlu. Jejich první královaské pověření se vztahovalo na fotografie pro královnu Viktorii během katastrofy dolu \"Hartley\" v Northumberlandu v lednu 1862.\n\nV roce 1863 otevřeli studio na Eldon Square v Newcastlu. Ve stejném roce William si zařídil studio ve Westminsterském paláci a portrétoval každého poslance dne. Umístění výsledných fotografií však dodnes není známo.\n\nWilliam Downey se v roce 1872 přestěhoval na Ebury Street 57 a 61 v Londýně, kde otevřel další studia, jeho bratr řídil pobočku v Newcastlu. Studio v Londýně se těšilo podpoře královny Viktorie a Eduarda VII., které portrétoval na zámku Balmoral a Frogmore během 60. let 19 století. Jeho prvním královským obrazem byla Alexandra Dánská během zemědělské výstavy v Yorku asi v roce 1865. Fotostudio také produkovalo kultovní portrétní carte-de-visite princezny z Walesu a princezny Louisy. Studio obdrželo královské oprávnění v roce 1879.\n\nDowney na svá nejlepší díla používal uhlotiskový proces Josepha Swana.\n\nV 80. letech byl největším výrobcem fotografických suchých desek na světě \"Mawson, Swan & Morgan\" v Newcastlu, díky kterému se fotografie stala obchodní realitou. Avšak krátce poté, co George Eastman během osmdesátých let vymyslel Box Brownie a svitkový film, skončil monopol fotografických studií na trvalé ustálené snímky.\n\nSynovi Williama Downeyho Williamu Edwardu Downeymu (1855-1908) obhospodařoval většinu královských zasedání v průběhu Eduardovy éry.\n\nGladys Cooper - fotografický model dítěte - vzpomíná na Downeyovy ve své autobiografii:\n\nBěhem svého působení v Londýně se nechal zaměstnat u Downeyho australsko-anglický fotograf Henry Walter Barnett, který pomáhal například u fotografování budoucího krále Edwarda VII. \n\nWilliam senior byl ženatý s Lucy, která se narodila v Speenhamland v Berkshire v roce 1843, spolu měli jednoho syna a jednu dceru. Připojil se k fotografické společnosti \"Photographic Society\" (později Královská fotografická společnost) v prosinci 1870.\n\nZáznamy ze sčítání lidu v letech 1891 a 1901 ukazují, že žil na Nevern Square 10, Warwick Road, Earl's Court, Kensington.\n\nV listopadu 1914 mu zloději ukradli jeho cennou sbírku stříbra z jeho domu na Earl Court - říká se, že toto vloupání urychlilo jeho smrt o půl roku později.\n\n\n"}
{"id": "607271", "url": "https://cs.wikipedia.org/wiki?curid=607271", "title": "Paul Henri d'Estournelles de Constant", "text": "Paul Henri d'Estournelles de Constant\n\nPaul-Henri-Benjamin Baluet d'Estournelles, baron de Constant de Rébecque (22. listopadu 1852, La Flèche- 15. května 1924) byl francouzský diplomat, politik, advokát mezinárodních arbitráží a držitel Nobelovy ceny míru z roku 1909 spolu s Augustem Beernaertem.\n\nPaul Henri d'Estournelles de Constant pocházel z aristokratické rodiny. Vystudoval práva a orientální jazyky na Lycée Louis-le-Grand. V roce 1876 začal pracovat v diplomacii. Jako velvyslanec působil v Černé Hoře, Osmanské říši, Nizozemí, Spojeném království a v Tunisku. V roce 1882 se vrátil do Paříže, kde se stal asistentem ředitele kanceláře pro východní středomoří ministerstva zahraničních věcí. V roce 1890 jej vyslali ve funkci francouzského chargé d'affaires do Londýna, kde řešil spor o kolonie mezi Francií a Británií. Omezené možnosti diplomacie jej přivedly k tomu, že v roce 1895 kandidoval do parlamentu, nebyl však zvolen. Roku 1904 se stal senátorem, kterým byl až do své smrti v roce 1924.\n\nJako politik se Paul Henri d'Estournelles de Constant zabýval koloniemi, zastával negativní názory na koloniální politiku Třetí Francouzské republiky. Věnoval se zlepšení mezinárodních vztahů, od roku 1900 zasedal u Stálého rozhodčího soudu. Reprezentoval svou vlast na Haagských konferencích v letech 1898 a 1907, zároveň nastínil svou vizi o Evropské unii.\n\nPaul Henri d'Estournelles de Constant psal historické a politické knihy, vytvořil několik dramat a pravidelně přispíval do novin. Po svatbě s Američankou Daisy Sedgwick-Berendovou cestoval po USA a sepsal o tom několik cestopisných článků.\n\n"}
{"id": "607273", "url": "https://cs.wikipedia.org/wiki?curid=607273", "title": "Marcoussis", "text": "Marcoussis\n\nMarcoussis je francouzské město v departementu Essonne, v regionu Île-de-France, 25 kilometrů jihozápadně od Paříže.\n\nSousední obce: Saint-Jean-de-Beauregard, Villejust, Nozay, Janvry, Montlhéry, Fontenay-lès-Briis, Bruyères-le-Châtel, Ollainville a Linas.\n\nObcí protéká řeka Salmouille.\n\nČásti obce: Le Gué, Le Mesnil, Beauvert, Chouanville, L'Etang Neuf, L'Orme, Le Fond des Prés a Le plateau du Moulin\n\"Počet obyvatel\"\n\n\n\n\n"}
{"id": "607275", "url": "https://cs.wikipedia.org/wiki?curid=607275", "title": "Václavka", "text": "Václavka\n\nVáclavka (\"Armillaria\") je rod stopkovýtrusých hub z čeledi Physalacriaceae, které parazitují na stromech (smrky a jiné) a rozkládají i mrtvou dřevní hmotu. Z hlediska poškození dřevin je nejvážnějším patogenem václavka smrková na kořenech a bázi smrku. Působí vážné problémy v oblastech, kde výsadby smrku vyrůstají na okraji svého ekologického optima.\n\nRostoucí podhoubí některých václavek světélkuje.\n\nVáclavky patří mezi nejvíce dlouhověké a zaujímanou plochou nejrozměrnější organismy světa. Je znám exemplář václavky smrkové, který zaujímá plochu asi 8,9 km² a je starý tisíce let.\n\n1ARMLG\n\nSeznam podle Biolib pro patogena \"Armillaria \"(Fr.) Staude.\n\nPodle eol.org\nSeverní Amerika, Jižní Amerika, Evropa, Japonsko, Austrálie.\n\nPodle autorů Antonína a Tomšovského (Živa 2010, č. 6) byl dříve určován pouze jediný prstenatý druh, václavka obecná (\"Armillaria mellea\"). Ve druhé polovině 70. let a v 80. letech 20. stol. bylo na základě pěstování čistých kultur a testů inkompatibility – experimentálního párování haploidních (monokaryotických) kultur různých druhů, jejichž cílem je zjistit vzájemnou křížitelnost (např. Korhonen 1978, Marxmüllerová 1982, 1987) – rozlišeno pět evropských druhů s prstenem a dva bezprstenné druhy. Všech 7 druhů václavek lze nalézt v ČR.\nV roce 1995 bylo rozlišováno 43 druhů rodu václavka.\nPodle biolib.cz je více podřízených taxonů u rodu václavka \"Armillaria\", například václavka severská \"Armillaria borealis\" nebo václavka smrková Armillaria ostoyae.\n\nRod poškozuje všechny druhy dřevin, avšak různé druhy rodu václavka poškozují obvykle specifické druhy dřevin. Nejvýznamnějším patogenem v ČR je václavka smrková na kořenech a bázi smrku.\n\n\nKloboukaté plodnice vyrůstají v okolí kořenů stromů na podzim (obvykle v září a říjnu). Příznaky napadení stromů těmito parazitními houbami jsou výrony pryskyřice na kůře jehličnanů a přítomnost černých provazcovitých rhizomorf v půdě kolem kořenových náběhů, pod kůrou stromů narůstá bílé mycelium syrrocium. Typická je rozšířená báze kmene způsobená dvojnásobným přírůstem na horní straně kořenů, protože uvnitř se vytváří dutina. Stromy, u kterých václavky rostou, jsou náchylné na vývraty. Kromě destrukce dřevní hmoty způsobují václavky kořenovou hnilobu.\n\nPlodnice je možné zaměnit s jinými druhy hub, zejména se šupinovkami, především šupinovkou kostrbatou (\"Pholiota squarrosa\"), která má výrazné šupiny na klobouku i na třeni, hnědý výtrusný prach a jejíž plodnice jsou tuhé. Často lidé za václavky považují různé pařezové houby, většinou jsou to houby jedlé, např. vzácná václavka bezprstenná (\"Armillariella tabescens\"), strmělka hnilobná (\"Clitocybe tabescens\") opěnka měnlivá nebo některé třepenitky, u kterých je nutné dát pozor na silně hořkou chuť (např. u třepenitky svazčité).\n\nVáclavka je tržní houba, ale za syrova mírně jedovatá. Plodnice václavek jsou jedlé, ale hůře stravitelné. Nedovařená nebo málo podušená může způsobit značné žaludeční a střevní potíže. Nejvhodnější je připravená v octovém nálevu. Její za syrova natrpklá chuť se úpravou mění v příjemně výraznou. Používají se zejména kloboučky mladých plodnic i části třeně. Plodnice vyžadují náležitou úpravu a citliví lidé je nemusejí snášet.\n\nVýznamně poškozuje přehuštěné výsadby. Někdy dochází k poškození mladých porostů. Často rozkládá mrtvou dřevní hmotu, vzácněji napadá dospělé dřeviny. Napadené dřeviny velmi rychle hynou. Je považována za nebezpečný patogen.\n\nPopis pro druh václavka obecná: Klobouk v průměru 2–15 cm je proměnlivý ve svém vzhledu i zbarvení. V mládí je vyklenutý, později se zplošťuje a ve stáří může být až prohnutý. Barva je medově žlutá až tmavě hnědá. Třeň měří 5–15 cm. U některých plodnic je třeň téměř hlízovitý, u jiných velice štíhlý. Prsten je vždy zřetelný. Lupeny jsou v mládí bílé, časem hnědnou. Dužnina je bílá, vůně silná, nasládlá. Výtrusný prach je bělavý.\n\nVýsadba rostlin na vhodném stanovišti s dostatečnou výživou a prouděním vzduchu. Odstranění napadené dřeviny vykácením, odstranění pařezů a výměna velkého objemu půdy.\n\n"}
{"id": "607285", "url": "https://cs.wikipedia.org/wiki?curid=607285", "title": "Saint-Jean-de-Beauregard", "text": "Saint-Jean-de-Beauregard\n\nSaint-Jean-de-Beauregard je francouzská obec v departementu Essonne, v regionu Île-de-France, 24 kilometrů jihozápadně od Paříže.\n\nSousední obce: Bures-sur-Yvette, Les Ulis, Gometz-le-Châtel, Marcoussis a Janvry.\n\nMěstem protéká řeka Salmouille.\n\n\"Počet obyvatel\"\n"}
{"id": "607295", "url": "https://cs.wikipedia.org/wiki?curid=607295", "title": "Panamericansaurus", "text": "Panamericansaurus\n\nPanamericansaurus („Panamerický ještěr“; pocta společnosti \"Pan American Energy\", financující výzkum) byl býložravým dinosaurem z infrařádu Sauropoda, který dosahoval délky kolem 11 metrů (kost pažní měří na délku 123 cm) a hmotnosti několika tun. Žil v době před 84 až 66 milióny let na území dnešní Argentiny (provincie Neuquén). Fosilie byly objeveny v souvrství Allen v roce 2003 (holotyp \"MUCPv-417\") a formálně popsány v roce 2010 paleontology J. O. Calvem a J. D. Porfirim jako typový druh \"P. schroederi\". Blízkým příbuzným tohoto druhu byly rody \"Aeolosaurus\" a \"Gondwanatitan\".\n\n"}
{"id": "607296", "url": "https://cs.wikipedia.org/wiki?curid=607296", "title": "Henri Lacordaire", "text": "Henri Lacordaire\n\nHenri Lacordaire, plným jménem Jean-Baptiste Henri-Dominique Lacordaire, (12. května 1802, Recey-sur-Ource – 21. listopadu 1861, Sorèze) byl francouzský dominikánský kněz, kazatel, novinář, spisovatel a veřejný intelektuál. Obnovil francouzský dominikánský řád zrušený během revoluce a je považován za jednoho z průkopníků moderního katolicismu kvůli snaze přizpůsobit církev soudobým politickým poměrům, zbavit ji vazby na monarchii a přijmout demokratické, liberální a republikánské hodnoty.\n\nJeho bratrem byl zoolog Jean Théodore Lacordaire.\n"}
{"id": "607301", "url": "https://cs.wikipedia.org/wiki?curid=607301", "title": "Nozay (Essonne)", "text": "Nozay (Essonne)\n\nNozay je francouzská obec v departementu Essonne, v regionu Île-de-France, 23 kilometrů jihozápadně od Paříže.\n\nSousední obce: Villejust, Saulx-les-Chartreux, La Ville-du-Bois, Marcoussis a Montlhéry.\n\n\"Počet obyvatel\"\n\n"}
{"id": "607303", "url": "https://cs.wikipedia.org/wiki?curid=607303", "title": "Nozay", "text": "Nozay\n\nNozay má více významů:\n\n"}
{"id": "607305", "url": "https://cs.wikipedia.org/wiki?curid=607305", "title": "Nimrod (pevnost)", "text": "Nimrod (pevnost)\n\nPevnost Nimrod (: מצודת נמרוד, \"Mecudat Nimrod\" nebo מבצר נמרוד, \"Mivcar Nimrod\", doslova „Hrad Nimrod“, : \"Kala'at al-Subajba\" nebo \"Kala'at Namrud\") je zřícenina pevnosti (hradu) v oblasti Golanských výšin, které jsou podle mezinárodního práva součástí Sýrie, ale od roku 1967 jsou okupovány Izraelem.\n\nLeží v nadmořské výšce cca 750 metrů na zalesněném hřebenu na jihozápadních úbočích masivu Hermon, v severní části Golanských výšin. Na severní straně terén prudce spadá do údolí vodního toku Nachal Guvta, na jižní straně protéká Nachal Sa'ar. Leží cca 2 kilometry severozápadně od města Ejn Kinije, 3 kilometry jihozápadně od vesnice Neve Ativ a 2 kilometry severovýchodně od starověké lokality Banias.\n\nHrad vznikl ve středověku jako strategický bod střežící Banias, Chulské údolí a přístupy na Golanské výšiny. Zřídili ho roku 1228 Arabové, konkrétně správce Baniasu al-Malik al-Aziz Otman. Pak jej obsadili křižáci. Po konci křižáckých států pevnost ovládali mamlúci, jejichž sultán az-Záhir Ruknuddín Bajbars zde roku 1275 provedl velkou přestavbu. Později během osmanského období byl hrad opuštěn. Od 19. století bývá poprvé označován názvem Nimrod, podle biblické postavy Nimroda zmiňovaného v Knize Genesis 10,8: „\"Kúš pak zplodil Nimroda; ten se stal na zemi prvním bohatýrem\"“\n\nBěhem šestidenní války sloužil areál hradu jako opěrný bod syrské armády, byl ale dobyt Izraelci. V současnosti je turisticky využívaný a je vyhlášen za izraelský národní park.\n\nZhruba 4 kilometry východně od hradu vyrostla vesnice Nimrod.\n\n"}
{"id": "607308", "url": "https://cs.wikipedia.org/wiki?curid=607308", "title": "Davy Jones (Piráti z Karibiku)", "text": "Davy Jones (Piráti z Karibiku)\n\nDavy Jones je fiktivní postava ze série filmů \"Piráti z Karibiku\". Poprvé se objevil ve filmu \"\" jako hlavní záporná postava. Vychází z námořnických legend o Truhle Davyho Jonese a o Bludném Holanďanovi. \nPostavu ztvárnil herec Bill Nighy a v českém znění ho nadaboval Jaroslav Kaňkovský. \n\nJe mnoho legend o tom, kdo doopravdy Davy Jones byl. Často se tvrdí, že to byl kdysi skvělý kapitán a výborný námořník. Někteří odvážlivci dokonce tvrdí, že to byl i dobrý muž, který se však celým svým srdcem zamiloval do špatné ženy. Onou ženou byla samotná bohyně moří – Kalypsó, která jeho lásku opětovala stejnou měrou. Jones však záhy poznal, že krátký život smrtelníka je oproti nesmrtelnosti boha jen pouhým mžikem. A proto hledal způsob, jak se stát nesmrtelným, aby mohl být navždy po boku své milované Kalypsó. Ta ho jmenovala kapitánem bájného Bludného Holanďana a byl pověřen úkolem, aby on a jeho posádka pomáhala převážet na onen svět všechny ty, kteří zemřeli na moři. Takto zavázán, musel plnit svůj slib, bez ustání, celých 10 let. Až poté mohl na jediný den vstoupit na pevninu, aby se mohl opět vidět se svou milovanou Kalypsó. Jenže jak to tak bývá, bohové jsou bytosti rozmarné a ve svých slibech pomíjivé, a když uplynulo oněch 10 let a Davy Jones vstoupil na pevninu v očekávání své milé, Kalypsó nepřišla. Jonese to strašně rozhněvalo, připadal si zneužitý a zrazený. Aby se zbavil svého strašného žalu nad touto zradou, vyřízl si své srdce, které ukryl do truhly, a tím i zároveň zpečetil svoji nesmrtelnost. Osud má však krutý smysl pro ironii. I když se Jones zbavil téměř veškerých citů, zrovna ten žal, kterého se nejvíce snažil zbavit, v něm zůstal a on ho tedy začal přebíjet svou nepředstavitelnou krutostí. Zároveň přestal plnit svůj slib, že bude převážet ty, co zemřeli na moři. Za to ho Kalypsó i celou jeho posádku krutě potrestala. Proklela je a ze všech se staly ohyzdné zrůdy. Jones však toužil po pomstě. Poradil tedy prvnímu Bratrskému sněmu, schůzi pirátů, jak spoutat Kalypsó. Pomocí několika tolarů (ve skutečnosti jen několika prostých předmětů) spoutali její moc i s ní do prosté lidské podoby. Měla tak bezmocná navěky žít se svou zradou. Jones si pak dokonce vytvořil i svoji vlastní říši – Říši Davyho Jonese. Místo na samotném konci světa. Jedná se o jakousi paralelní realitu, mezi naším světem a světem mrtvých. Sestává jen z rozsáhlé pustiny, kterou obklopuje nekonečné bezvětrné moře. Místo, kde slunce nevychází, ale jen zapadá. Místo, kde budete žít věčně, ale jen sami se sebou, ve své vlastní beznaději. Sem posílal ty, kterým se nejvíce mstil. Tak začala krutá pouť Davyho Jonese a jeho Bludného Holanďana po všech světových mořích. Doprovázen největší bestií, kterou můžete v moři najít, samotným Krakenem, se stal postrachem všech námořníků. Zároveň nabíral nebohé námořníky, kteří se dostali do jeho ohyzdných spárů, mezi svou posádku tak, že jim dal možnost volby. Buď zemřít nebo (úpisem duše) celých 100 let sloužit na jeho lodi a tak oddálit krutou smrt a hrůzu z nejistoty, co přijde po ní. Všichni jsou však stejně postupně zrazováni, neb postupem času ztrácí sebe sama a stávají se součástí Bludného Holanďana. Toť příběh Davyho Jonese, kapitána Bludného Holanďana, muže, jenž až příliš miloval a za svou lásku byl zrazen. Někteří námořníci tvrdí, že kromě strašlivého ironického smíchu posádky, můžete v dáli slyšet smutnou hudbu lodních varhan, jejichž tón je tajemný a tvrdý, jako samotné oceány.\n\nPodle trilogie Piráti z Karibiku vyzvedl Davy Jones pro Jacka Sparrowa ze dna moře Černou perlu – nejrychlejší loď v Karibiku – za to, že po třinácti letech nastoupí mezi jeho posádku. Jack ale slovo nechtěl dodržet, a tak začal boj mezi ním a Jonesem. I když nakonec dostal Jacka do Říše Davyho Jonese Kraken, Jack zatím spolu s přáteli pátral po srdci Davyho Jonese a muž jménem James Norrington jej lstí odnesl vůdci Východoindické společnosti, Beckettovi, a ten Davyho Jonese i s Bludným Holanďanem ovládal a donutil ho i zabít Krakena. Zatím byl ale Jack osvobozen a potom nastala závěrečná bitva mezi piráty a Společností, na jejíž straně byl nyní i Davy Jones. Mezitím však byla Kalypsó propuštěna a Davy Jones pocítil, že se blíží jeho konec. Přesto vedl svou loď do bitvy, kde byl ale zabit poté, co umírající Will Turner, kterého sám zabil, s pomocí Jacka probodl jeho srdce a Davy Jones se mrtev zřítil ze své lodi do hlubin moře, jímž za života byl, a jeho úděl převzal nový kapitán Holanďana – Will Turner. Willův syn Henry Turner se ale začal o otcovu kletbu zajímat. S pomocí Cariny Smythové, Jacka Sparrowa a kapitána Barbossy se mu podaří najít Poseidonův trojzubec, který dokáže zlomit všechny kletby. Henry Turner tak dostane zpátky svého otce a zbaví Jacka Sparrowa jeho nepřítele, kapitána Salazara. Will se samozřejmě vrátí ke své milované Elizabeth.\n"}
{"id": "607313", "url": "https://cs.wikipedia.org/wiki?curid=607313", "title": "Don't Break the Oath", "text": "Don't Break the Oath\n\nDon't Break the Oath je druhé studiové album od dánské heavymetalové skupiny Mercyful Fate, vydané v roce 1984.\n\nStyl alba připomíná směs heavy metalu post-Judas Priest a Iron Maiden, texty jsou založeny na satanismu a okultismu a je jedinečné díky King Diamondovým falzetovým vokálům. Album bylo roku 1997 re-masterovano a nanovo vydáno s bonusovou skladbou „Death Kiss“, což je původní verze skladby „A Dangerous Meeting“. METAL-rules.com ho vyhlásil za nejlepší extreme metalové album všech dob.\n\nTexty napsal King Diamond\n\n\n\n"}
{"id": "607315", "url": "https://cs.wikipedia.org/wiki?curid=607315", "title": "Tyler Lyson", "text": "Tyler Lyson\n\nTyler Lyson (* 1983) je americký paleontolog, známý zejména objevem skvěle zachované dinosauří mumie \"Dakota\" v souvrství Hell Creek na území Severní Dakoty. Tu objevil v roce 1999 při obchůzce terénem na pozemku svého strýce.\n\nLyson obdržel titul bakaláře (bachelor's degree) z biologie na koleji Swarthmore ve Filadelfii v roce 2006 a od roku 2007 studuje paleontologii obratlovců na Yale. V současnosti se podílí na výzkumu fauny zmíněného svrchnokřídového souvrství v okolí městečka Marmarth v Severní Dakotě.\n\n"}
{"id": "607318", "url": "https://cs.wikipedia.org/wiki?curid=607318", "title": "Davy Jones", "text": "Davy Jones\n\nDavy Jones může být:\n\n"}
{"id": "607323", "url": "https://cs.wikipedia.org/wiki?curid=607323", "title": "Estoril", "text": "Estoril\n\nEstoril portugalské město ležící v blízkosti Lisabonu, hlavního města, v okrese Cascais, v Lisabonském distriktu.\n\nJe to někdejší sídlo dona Jana Bourbonského a jeho rodiny, také místo exilu maďarského regenta admirála Miklóse Horthyho, dále italského krále Huberta II. a Karla II. Rumunského.\n\nEstoril, port., špan. \"Costa de Estoril\", je taktéž označení pro část pobřeží s množstvím pláží. Tato oblasti začíná 25 kilometrů od hlavního města, v obci Carcavelos a dosahuje až k obci Guincho.\n\nMěstp je rovněž známo díky kasinu, jako i estorilskému automobilovému okruhu, kde se od roku 1984 až do roku 1996 konaly zkušební jízdy šampionátu Formule 1, a kde se koná portugalský den Mistrovství světa silničních motocyklů od roku 2000. Estoril je také dějištěm profesionálního tenisového turnaje Torneo de Estoril mužské kategorie ATP World Tour 250 a ženské kategorie WTA International Tournaments.\n\nOblast Estoril byla osídlena po staletí, jelikož nabízela vhodné klimatické podmínky. Postupně se zde vystřídali féničané, římané a arabové. Po římském osídlení se ve městě zachovaly zbytky budov. V roce 1147 přešlo město pod kontrolu a kulturní vliv křesťanů, když bylo v rámci Reconquisty dobyto.\n\n"}
{"id": "607325", "url": "https://cs.wikipedia.org/wiki?curid=607325", "title": "Tel Šimron", "text": "Tel Šimron\n\nTel Šimron (: תל שימרון) je archeologická lokalita v Izraeli.\n\nLeží v nadmořské výšce cca 170 metrů na rozmezí severního okraje Jizre'elského údolí a svahů Dolní Galileji, které se z údolí zvedají směrem k aglomeraci města Nazaret. Je situována cca 1 kilometr západně od vesnice Timrat a 2 kilometry severovýchodně od vesnice Nahalal. Jižně od Tel Šimron prochází dálnice číslo 75.\nVe starověku se tu rozkládalo město zmiňované v egyptských pramenech. V biblické Knize Jozue 19,15 se uvádí jako \"Šimrón\" - sídlo kmene Zabulon Během první židovské války v roce 66 křesťanského letopočtu zde byla židovská pevnost, ve které Římanům vzdorovalo 2000 bojovníků. Roku 1929 zde archeologický průzkum vedený Eleazarem Sukenikem odhalil pozůstatky starověké synagogy.\n\nRoku 1867 se zde usadila skupina členů protestantské sekty templerů z Německa, kteří se tu pokoušeli o zřízení zemědělské osady. Kvůli výskytu malarické chřipky ale místo opustili.\n\nOd roku 1936 zde fungovala výcviková židovská farma, která připravovala kádry pro zřizování zemědělských družstevních osad typu mošav v tehdejší mandátní Palestině. Počátkem 50. let 20. století zde dočasně existoval přistěhovalecký tábor, jehož obyvatelé pak zakládali nedaleké město Migdal ha-Emek. Dočasně zde také vznikla vesnice Timorim, jejíž obyvatelé se ale pak přestěhovali na jih Izraele. Poblíž lokality se rozkládá hřbitov příslušející k vesnici Nahalal, kde jsou pohřbeni mnozí zakladatelé Nahalalu.\n\nMísto bylo vyhlášeno za přírodní rezervaci.\n\n"}
{"id": "607332", "url": "https://cs.wikipedia.org/wiki?curid=607332", "title": "Místopisný seznam měst, vesnic a samot Hřebečska", "text": "Místopisný seznam měst, vesnic a samot Hřebečska\n\nNásledující místopisný seznam měst, vesnic a samot Hřebečska vychází z mapy Hřebečského jazykového ostrova publikované v \"Mitteilungen zur Volkskunde des Schönhengster Landes\" z roku 1906, pro potřeby článku byl použit seznam z článku \"Místopisný slovník Hřebečska pro 19. a 20. století\", který vyšel v \"Moravskotřebovských vlastivědných listech\" č. 13, 2002, s. 9-37 (tento seznam uvádí 272 položek (vesnice, osady, části obcí (např. Mandžursko) samoty (Myší Díra), osamělé hostince (např. Generál Laudon), mlýny (Dolský Mlýn) nebo výletní místa (Světlý Důl)).\n\n\n"}
{"id": "607336", "url": "https://cs.wikipedia.org/wiki?curid=607336", "title": "Joseph Joubert", "text": "Joseph Joubert\n\nJoseph Joubert (7. května 1754 Montignac – 4. května 1824, Paříž) byl francouzský moralista a esejista. Za svého života nepublikoval, zaznamenával své myšlenky pouze v denících a dopisech přátelům. Po jeho smrti vdova svěřila dochované zápisky Joubertovu příteli Chateaubriandovi, jenž publikoval výběr z pozůstalosti roku 1838 pod názvem \"Recueil des pensées de M. Joubert\" (\"Sebrané myšlenky pana Jouberta\"). Později byly uveřejněny další dosud nevydané zápisky a Joubertova korespondence.\n\n"}
{"id": "607338", "url": "https://cs.wikipedia.org/wiki?curid=607338", "title": "Generali Ladies Linz 2010", "text": "Generali Ladies Linz 2010\n\nTenisový turnaj WTA Generali Ladies Linz 2010 se konal ve dnech 11. - 17. října v rakouském Linzi, v hale na kurtech s tvrdým povrchem. Odměny činily 220 000 USD.\n\n\n\n"}
{"id": "607339", "url": "https://cs.wikipedia.org/wiki?curid=607339", "title": "Křížek (znak)", "text": "Křížek (znak)\n\nKřížek (mřížka, hash, nesprávně hashtag, významově také \"označení čísla\") je označení pro znak #, který je používán pro různé účely včetně označování číselné řady (například označení pořadí „#1“ značí „prvního“). Unicode popisuje znak křížku jako \"number sign\" (tj. \"označení čísla\") s kódem codice_1. ASCII kód je 35 (hexadecimálně 23), HTML entita je codice_2 nebo codice_3. Znak lze tedy ve Windows psát jako kombinaci podržení klávesy Alt a postupného mačkání číslic 3 a 5, lze použít i kombinaci AltGr+x.\n\nPro znak † (symbol smrti, křesťanství, atd.) se užívá označení kříž, nikoliv křížek (U+2020, ve Windows ho lze napsat kombinací kláves Alt+0134).\n\nVe Spojených státech se tento symbol obvykle nazývá \"pound sign\" (značka libry), na dotykových telefonech se nazývá \"pound key\" (tj. tlačítko s librou). V Kanadě se tento symbol nejčastěji nazývá \"number sign key\" (tlačítko pro označení čísla). Ve většině anglicky mluvících zemí (kromě Severní Ameriky) se symbol obvykle nazývá \"hash\" (otisk) a odpovídajícím symbolem na telefonech je \"hash key\" (tlačítko hash). Začátkem roku 1960 se telefonní inženýři pokoušeli vymyslet zvláštní název pro tento symbol, jako například \"octothorp\", \"octothorpe\", \"octathorp\" a \"octatherp\". Žádný se však nestal univerzálním nebo všeobecně akceptovaným. V neanglicky mluvících zemí existují pro tento znak i jiné názvy.\n\nV mnoha částech světa (včetně částí Evropy, Kanady, Austrálie a Ruska) označuje tento znak číslo a je odkazován namísto ke slovu „numero“ přímo ke zkratce № (Unicode U+2116), který je často psán jen jako No.\n\nSymbol se dá snadno zaměnit s hudebním symbolem „křížek“ (♯ – posuvka pro zvýšení tónu o půltón). V obou symbolech jsou dva páry paralelních linií. Hlavní rozdíl je ten, že znak křížku má povinné horizontální tahy, zatímco hudební křížek je nemá. Místo toho má hudební křížek dvě vertikální a dvě šikmé rovnoběžné čáry, které se zvedají od dolního levého rohu. Oba znaky mohou mít svislé čáry, nicméně tyto šikmé čáry jsou u hudebního křížku povinné, ale ve znaku křížek (#) jsou nepovinné, takže jsou závislé na zvoleném fontu (tj. typ písma). Kurzívou může být proto zapsán pouze znak křížku (ne však hudební křížek).\n\nHlavní využití symbolu v USA: jestliže se symbol nachází před číslem, čteme jej jako „číslo“, např.: „#2 tužka“ (čteme jako: „tužka číslo dvě“). Pokud je symbol psán za číslem, označuje „libru“, tedy odkazuje na jednotku hmotnosti, např.: „5# cukru“ (čteme jako: „pět liber cukru“). S prvním případem využití tohoto symbolu se setkáváme poměrně často, druhý zmiňovaný případ se hojně vyskytuje v potravinářském průmyslu. Většina lidí ovšem používá zkratku „lb\" nebo „liber.“\n\nVe větší části Spojených států je symbol tradičně nazván jako \"znak libry\" a v některých částech je takto označováno \"číslo\". Existuje mnoho zkratek pro libru. Jako první byl používán \"#\" označující „lb.“, později navrhly tiskárny písmo, které obsahovalo speciální symbol „lb“ s linkou přes vertikálu tak, že se malé písmeno „l“ není možné zaměnit s číslici (číslice „1“). Znak Unicode U+2114 (℔) se nazývá „L B symbol“.\n\nV Kanadě symbol tradičně odkazuje na \"číselné označení\". Výrobci telefonních zařízení – například Nortel – programují zařízení tak, aby systém vyslovoval „znamení čísla“, aby nedošlo k omylu, kdy volající řekne „křížek“.\nNapříklad ve strojírenství, pokud se napíše \"#\" následované procentem, jedná se o libry na čtvereční palec.\n\nVe Spojeném království se tento symbol nejčastěji nazývá \"hash (otisk)\". Symbol se neužívá ani jako symbol hmotnosti (pro hmotnost je běžně používaná jednotka \"kg\") ani pro označení libry. Termín libra se ve Spojeném království připisuje k měně, která je označována £, libra šterlinku.\n\nSymbol má v angličtině mnoho jiných označení.\n\n\n\n\n\n\n\n\n\n\nNa standardním rozložení klávesnice v USA, je symbol # zapsán jako kombinace kláves Shift+3. Na standardních klávesnicích UK Shift+3 generuje libru symbol měny ('£') a # je přesunut do samostatné klávesy nad pravý Shift. Na klávesnicích UK Apple Mac je # generován pomocí Option+3. Na standardní evropské klávesnice vytváří kombinace kláves AltGr+3 symbol #. Na klávesnicích pro IBM PC kompatibilní počítače lze symbol generovat pomocí Alt+35 (číslo 35 je ASCII kód znaku).\n\nV jízdních řádech Pražské integrované dopravy se používá jako značka pro zastávky, které jsou v nočních hodinách (od 20 do 4 hodin) zastávkami na znamení. Tento znak je variací ke značce × či x, která je obecnou značkou pro zastávky na znamení (Vyhláška 122/2014 Sb.).\n"}
{"id": "607345", "url": "https://cs.wikipedia.org/wiki?curid=607345", "title": "Alphonse de Lamartine", "text": "Alphonse de Lamartine\n\nAlphonse de Lamartine, plným jménem Alphonse Marie Louis de Prat de Lamartine (21. října 1790 Mâcon – 28. února 1869 Paříž) byl francouzský romantický básník, spisovatel a politik. Roku 1848 krátce působil jako francouzský ministr zahraničí.\n\n\n\n\n\n\n\n\n\n\n"}
{"id": "607346", "url": "https://cs.wikipedia.org/wiki?curid=607346", "title": "Úřad španělského krále", "text": "Úřad španělského krále\n\nPanovnický dům Jeho Výsosti krále, španělsky \"Casa de Su Majestad el Rey\", je úřad, spadající pod přímou osobní správu krále španělského a jež je mu k dispozici jako \"má za úkol být mu nápomocný v mnoha aktivitách, jež jsou odvozeny z jeho funkcí coby hlavy státu\". Zároveň má na starosti organizaci a fungování vnitřního chodu soukromé rezidence španělské královské rodiny v paláci Zarzuela.\n\nPrávní moci nabyl španělským Královský výnos 434/1988 ze dne 6. května, \"upravující restrukturace domácnosti Jeho Výsosti Krále\", a \"Směrnice Hlavy rodiny ze 17. dubna 1996 a 21. prosince 2006 vytvořených pod ochranou článku 14 citovaného Výnosu krále\", a jejichž současná podoba je následující:\n\nPodle znění článku 65.2 španělské ústavy: \"Král svobodně jmenuje a odvolává civilní a armádní členy protokolu\" (\"El Rey nombra y releva libremente a los miembros civiles y militares de su casa\")\n\n\n"}
{"id": "607347", "url": "https://cs.wikipedia.org/wiki?curid=607347", "title": "HP Open 2010", "text": "HP Open 2010\n\nTenisový turnaj WTA HP Open 2010 se konal ve dnech 11. – 17. října v japonské Ósace, venku na kurtech s tvrdým povrchem. Odměny činily 220 000 USD.\n\n\n\n"}
{"id": "607364", "url": "https://cs.wikipedia.org/wiki?curid=607364", "title": "Jan Vladimír Hráský", "text": "Jan Vladimír Hráský\n\nJan Vladimír Hráský (24. dubna 1857 Babule, Halič – 12. dubna 1939 Praha) byl český stavební inženýr, hydrolog, balneolog a politik. Byl vysokoškolským profesorem kulturního inženýrství, vodárenství a stokování měst na Císařské a královské české vysoké škole technické v Praze, kde v roce 1900-1901 zastával post rektora.\n\nNarodil se českým rodičům v haličské obci Babule. Jeho otec pocházel z Nymburska a matka z Poděbrad. Po smrti otce se matka s dětmi vrátila do Poděbrad. V roce 1878 absolvoval obor stavitelství na Císařské a královské české vysoké škole technické v Praze. Poté pracoval u stavební firmy Havel a Hanč na silničních a vodních stavbách a působil jako asistent v Ústavu pro stavitelství vodní a tunelové.\n\nV roce 1884 byl jmenován městským inženýrem kraňské Lublaně. Zde pracoval na projektech regulačních a melioračních. V roce 1889 byl pověřen stavbou Lublaňské opery. Na tomto projektu spolupracoval s architektem Antonem J. Hrubým z firmy Fellner a Helmer. Opera byla vystavěna v letech 1890–1892. Dále zde projektoval \"Národní dům\" v Celji (1895-1896), Gorici a v Terstu a dále Kraňský zemský palác, dnešní budovu rektorátu Univerzity v Lublani (1899–1902). Snažil se rovněž i o kulturní kontakty mezi oběma zeměmi, pomáhal organizovat v Lublani například koncert Františka Ondříčka nebo výstavu Antonína Chittussiho.\n\nV roce 1897 byl jmenován profesorem kulturního inženýrství na Císařské a královské české vysoké škole technické v Praze. Založil zde obory balneologie a zřídelnictví. V roce 1900-1901 byl zvolen rektorem ČVUT. Některé jeho konstrukce byly rozšířeny pod jeho jménem (\"Hráského cisterna\", \"Hráského rychlocez\"). Do výslužby odešel 1. října 1927.\n\nV letech 1912–1923 byl členem sboru obecních starších a městské rady v Poděbradech. Zasadil se o to, aby město převzalo lázně od knížete Filipa Hohenlohe. Od roku 1919 byl předsedou akciové společnosti, která lázně spravovala. Zasadil se o jejich rozšíření a rozvoj. Dále navrhl městskou vodárnu, kanalizaci a prosazoval zbudování vodní elektrárny. Vodárenské a kanalizační stavby navrhoval pro řadu polabských měst a obcí. Zasazoval se rovněž o stavbu labsko-dunajského kanálu.\n\nV letech 1901–1902 byl poslancem Českého zemského sněmu za mladočeskou stranu. Uspěl v zemských volbách roku 1901 za kurii městskou, obvod Pardubice. V červnu 1902 se ale uvádí, že na mandát zemského poslance rezignoval. Mezitím proběhly v jeho obvodě v dubnu 1902 doplňovací volby, v nichž Hráský sice kandidoval, ale poslancem se stal starosta Pardubic Antonín Formánek.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 025. Usedl do poslanecké frakce Český klub. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nOženil se při pobytu ve Slovinsku 8. ledna 1895 v podhorské vesnici Mojstrana (okres Kraňská Hora) s Marií Kosmačovou (*1872), s níž měl jedinou dceru Zoricu (*1902). \n\n\n\n\n\n"}
{"id": "607367", "url": "https://cs.wikipedia.org/wiki?curid=607367", "title": "Fotovoltaika v Česku", "text": "Fotovoltaika v Česku\n\nFotovoltaika je v Česku jeden ze způsobů získávání elektřiny z obnovitelných zdrojů energie, které jsou podporovány státem dle zákona č. 165/2012 Sb. V letech 2009 a 2010 došlo podle původního zákona č. 180/2005 Sb. ke skokovému snížení ceny fotovoltaických panelů na trhu a návratnost investice do fotovoltaiky v Česku se tak snížila z plánovaných 15 let na přibližně 6–7 let.\n\nPro podporu obnovitelných zdrojů energie se zavázala již vláda Vladimíra Špidly, která si dala za cíl splnit unijní směrnici a docílit 8% podílu zelené energie na celkové spotřebě energie v Česku . Investorům vláda garantovala výkupní ceny elektřiny na 15 let dopředu.\n\nV roce 2005 vláda přijala novelu, která znemožňovala snížit výkupní ceny energií z obnovitelných zdrojů o více než 5 % za rok. Energetickému regulačními úřadu tak značně zamezila rychleji zvýšit cenu elektřinu, což se v budoucnu ukázalo za fatální chybu.\n\nV letech 2008 a 2009 šla totiž cena solárních technologií skokově dolů, zatímco se výkupní cena za kWh vyrobené elektrické energie fakticky neměnila. Výhodné podmínky využila ke stavbě solárních elektráren řada spekulantů, náklady za provoz solárních elektráren se přitom projevily i zvýšením ceny za elektrickou energii běžným spotřebitelům a firmám. Díky pasivitě tehdejší vládní koalice se tento trend podařilo zastavit až přijetím novely zákona , která již negarantovala výkupní ceny elektřiny vysoce ziskovým zdrojům. Později se přistoupilo i k zavedení speciální solární daně.\n\nTento fakt spolu s podvodnými kauzami celé odvětví fotovoltaiky v české očích veřejnosti poškodilo.\n\nNa základě předešlé zkušenosti, proto k vznikl nový dotační program zelená úsporám. Aktuálně běží dotace z programu Nová zelená úsporám a zájemci mohou využít i orientační kalkulačky, která spočítá výši státní dotace i orientační dobu návratnosti investice nebo odhadovanou úsporu. Na fotovoltaické systémy lze získat dotaci do výše 155 tisíc Kč nebo až 170 tisíc Kč ve třech vybraných krajích (Moravskoslezský, Karlovarský a Ústecký). V kombinaci s kotlíkovou dotací mohou žadatelé navíc dosáhnout na bonus ve výši 10 tisíc Kč. Podmínkou je, aby byl žadatel vlastníkem rodinného domu a jeho fotovoltaický systém nepřesáhl 10 kWp instalovaného výkonu.\n\nNový dotační program přispívá pouze na instalaci fotovoltaického zařízení. Dotace nová zelená úsporám podporuje instalace systémů pro rodinné domy, aby si běžná domácnost mohla vyrobit maximum energie pro vlastní spotřebu, a být energeticky nezávislá. Staré pravidlo „čím větší elektrárna, tím víc vyrobím a tím víc dostanu“, přestalo platit. Pro zisk dotace na instalaci fotovoltaických panelů, musí být systém navržen tak, aby bylo 70 % vyrobené energie spotřebováno elektrickými spotřebiči domácnosti. Úsporu tedy představuje snížení účtu za energii. Ta totiž není čerpána z distribuční sítě, ale člověk si ji vyrobí a okamžitě spotřebuje sám. Dotační programy jsou nastaveny transparentně, aby na ně dosáhl každý, kdo chce:\n\n\nStát podporuje výrobu vlastní energie skrze dotační program nová zelená úsporám. Peníze na dotace získává prodejem emisních povolenek. Podporuje tak běžné domácnosti k zavedení obnovitelných zdrojů. Důvodem je také naplnění cíle Ministerstva životního prostředí: snižovat podíl ročních emisí C02. V březnu 2017 byl schválen dokument Aktivní politika ochrany klimatu v ČR do roku 2050. Jedním z hlavních cílů je snížení emise CO2 o 40 %. To vyžaduje implementovat dodatečné strategie a podpora obnovitelných energetických zdrojů je jednou z nich.\n\nDíky státním dotacím na systémy, které dosahují výše až 105 000 Kč, se zvyšuje počet lidí, kteří o FVE mají zájem. Řada z nich počítá s instalací fotovoltaiky již při plánování novostavby. Pro výstavbu rodinného domů s nízkou energetickou náročností je proto velmi cenné předem vědět, několik tipů jako například jaká je vhodná orientace střechy nebo jaké nároky instalace klade na infrastrukturu domu. \n\nV českých podmínkách je ideální mít střechu se sklonem 35 stupňů, která je orientovaná na jih, i když přesný sklon ani orientace panelů nejsou kritické. \n\nStátní podpora výroby elektřiny z obnovitelných zdrojů energie byla v České republice vyhlášena zvláštním zákonem č. 180/2005 Sb., o podpoře využívání obnovitelných zdrojů, tj. energie větru, slunečního záření, geotermální energie, vodní energie, energie půdy, biomasy, skládkového plynu, kalového plynu a bioplynu. Vyhlášené dotační podmínky vedly zejména v letech 2009 a 2010 k prudkému nárůstu výstavby solárních elektráren od malých až po velkoplošné, který způsobil hrozbu zdražení elektrické energie pro odběratele ve státě o desítky procent. Kritická situace vedla vládu k tomu, že nechala v režimu legislativní nouze v září 2010 schválit novelu zákona, která pro další nově postavené solární elektrárny, zejména velkoplošné, podporu značně omezuje. Elektrárny postavené do konce roku 2010 však mají zaručeny extrémně zvýhodněné výkupní ceny elektřiny na dobu 15 let. Zákon pak byl od 1. ledna 2013 nahrazen zákonem č. 165/2012 Sb., o podporovaných zdrojích energie.\n\nNa pražském semináři Centra pro ekonomiku a politiku s názvem \"Fotovoltaika a růst cen elektřiny\" v říjnu 2010 vyslovil Václav Klaus pochybnosti o tom, zda je vláda schopna regulovat cenu elektřiny tak, aby nedošlo k prudkému zvýšení ceny elektrické energie v důsledku dotace fotovoltaiky státem.\n\nFrantišek Matějka (bývalý místopředseda Strany svobodných občanů) začal organizovat podání hromadného trestního oznámení proti podpoře obnovitelných zdrojů.\n\n\n"}
{"id": "607369", "url": "https://cs.wikipedia.org/wiki?curid=607369", "title": "Čertův mlýn (Moravskoslezské Beskydy)", "text": "Čertův mlýn (Moravskoslezské Beskydy)\n\nČertův mlýn je čtvrtá nejvyšší hora Moravskoslezských Beskyd, nacházející se 2,5 km východně od Pusteven. Vrchol hory je nejvyšším bodem okresu Vsetín a celého Zlínského kraje. Zalesněno smrkovým lesem, bez výhledů. Celá vrcholová část je součástí NPR Kněhyně - Čertův Mlýn, nejrozsáhlejší rezervace v Moravskoslezských Beskydech, vyhlášené roku 1982 na ploše 195 ha kvůli ochraně přirozených vrcholových smrčin.\n\nNázev vznikl podle pověsti, že ve žlabu nedaleko vrcholu postavil čert mlýn. Ve skutečnosti se jedná o ukázku odsedání bloků tzv. godulského pískovce.\n\nVrchol je přístupný po červené značce z Pusteven přes Tanečnici, kterou kopíruje i zimní lyžařská trasa (celkem 3 km). O něco kratší varianta vede z Pusteven po zelené značce do rozcestí Tanečnice - sedlo a dále po zmíněné červené (2,5 km).\n\nNedaleko vrcholu se nachází skalní útvar Čertův stůl, leží však mimo značené cesty a z důvodu ochrany území je nepřístupný.\n\nV sedle mezi Kněhyní a Čertovým mlýnem se nachází pomník Partyzánské brigády Jana Žižky, která zde působila na podzim roku 1944. Činnost brigády dokládají zbytky bunkru nedaleko pomníku a také pomníček partyzánky Růženy Valentové u studánky, vzdálené 500 m východně od sedla.\n\n"}
{"id": "607370", "url": "https://cs.wikipedia.org/wiki?curid=607370", "title": "Fregata typu 054", "text": "Fregata typu 054\n\nFregata typu 054 (v kódu NATO: Jiangkai I) je třída víceúčelových raketových fregat Námořnictva Čínské lidové republiky. Jejich hlavní nevýhodou je slabá protivzdušná a protiponorková výzbroj. Proto výroba přešla, už po dokončení prvních dvou jednotek, na výrazně modernější verzi typ \"054A\". Obě postavené fregaty jsou stále v aktivní službě.\n\nNa stavbě této třídy se podílely dvě loděnice – Hudong-Zhonghua v Šanghaji a Huangpu v Kantonu. Postaveny byly dvě jednotky. Kýl \"Ma-an-šan\" (525) byl založen v roce 2002, trup byl na vodu spuštěn v roce 2003 a do služby fregata vstoupila 18. února 2005. Stavba druhé jednotky \"Wen-čou\" (526) byla zahájena v roce 2003 do služby loď vstoupila v 26. září 2006. Následně byla zahájena stavba zdokonalených fregat typu \"054A\" s modifikovanou výzbrojí a elektronikou.\n\nFregaty typu \"054\" představují generační zlom ve vývoji čínských fregat. Například u nich byl použit nový rozměrnější trup, dostatečně prostorný pro nejmodernější výzbroj a budoucí modernizace. Zlepšily se také nautické vlastnosti lodí. V konstrukci fregat jsou navíc uplatněny prvky snižující jejich radarový odraz, přičemž ty svým tvarováním vzdáleně připomínají francouzskou třídu \"La Fayette\". Nástavby mají zjednodušené tvary a jsou sestavené z rovinných ploch odkloněných od kolmice. Většina palubního vybavení a část výzbroje jsou ukryty. Rovněž dělová věž je tvarovaná s cílem snížit její radarový odraz. Přesto však není konstrukce zcela dotažena a na plavidlech je řada detailů, které radarový odraz lodí zvyšují. Rozměny a výkony fregatu kvůli silnému utajení pouze odhady vojenských analytiků.\n\nV příďové dělové věži se nachází jeden víceúčelový 100mm kanón typu 210 s kadencí 90 ran za minutu, který je derivátem francouzského kanónu 100mm kanónu Creusot-Loire. Za dělovou věží je dále umístěno osminásobné vypouštěcí zařízení protiletadlových řízených střel krátkého dosahu HQ-7 (varianta francouzských střel Crotale). Za ním je automatický nabíjecí systém pro 16 rezervních střel (celkem 24). Ve středu trupu se nachází dvě čtyřnásobná odpalovací zařízení protilodních střel C-803 (YJ-83) s dosahem 200 kilometrů. Střely se pohybují podzvukovoulostí, ale ve fázi útoku dopadalostí 1,3–2 M. Díky instalaci datalinku může být dráha střely korigována během letu. Pro bodovou obranu slouží čtyři ruské systémy AK-630M s 30mm kanóny.\n\nK ničení ponorek slouží dva třojhlavňové 324mm protiponorkové torpédomety pro lehká protiponorková torpéda Yu-7 (derivát amerických Mk 46) a dva šestinásobné 240mm vrhače raketových hlubinných pum typu 87 umístěné na přídi před dělovou věží. Na zádi se nachází přistávací plocha a hangár pro jeden protiponorkový vrtulník typu Z-9C či Kamov Ka-28.\n\nPohonný systém je koncepce CODAD. Dva diesely SEMT Pielstick 16 PA6V-280 STC o výkonu 5700 kW (vyráběné v licenci Shaanxi Diesel Engine Factory v Šen-si) slouží pro ekonomickou plavbu, přičemž v bojové situaci se zapojí další dva diesely stejného typu. Lodní šrouby jsou dva. Nejvyšší rychlost je odhadem 30 uzlů.\n\n"}
{"id": "607371", "url": "https://cs.wikipedia.org/wiki?curid=607371", "title": "Montlhéry", "text": "Montlhéry\n\nMontlhéry je francouzské město v departementu Essonne, v regionu Île-de-France, 24 kilometrů jihozápadně od Paříže.\n\nSousední obce: Nozay, La Ville-du-Bois, Longpont-sur-Orge, Marcoussis a Linas.\n\n\"Počet obyvatel\"\n\n\n\n\n"}
{"id": "607373", "url": "https://cs.wikipedia.org/wiki?curid=607373", "title": "Alena Nádvorníková", "text": "Alena Nádvorníková\n\nAlena Nádvorníková, rozená Bretšnajdrová (* 12. listopad 1942) je česká básnířka, malířka a teoretička surrealismu.\nVystudovala český jazyk a literaturu, výtvarnou teorii a výchovu na Filozofické fakultě Univerzity Palackého v Olomouci (1959-1964). Postgraduální studia na FF UP v Olomouci zakončila roku 1968 (PhDr.) V letech 1968-1972 působila jako asistentka, v letech 1972-1987 na Katedře výtvarné výchovy PedF UP. V letech 1987-1990 byla redaktorkou výtvarných publikací nakladatelství Odeon v Praze, od roku 1991 na Katedře dějin a teorie výtvarného umění FF UP v Olomouci, 1996 se habilitovala\n\nOd roku 1972 se podílela na činnosti Surrealistické skupiny utvořené kolem Vratislava Effenbergera. Roku 1989 publikovala fotografie Emily Medkové v samizdatové revue Surrealistické skupiny v Československu \"Gambra\", od roku 1994 pracovala jako redaktorka, 1999 členka redakční rady revue Analogon.\n\nOd roku 1972 členka AICA, 1996-2007 členka SVU Mánes.\nZabývá se Surrealistickou skupinou v Československu a okruhem výtvarníků kolem sborníků Znamení zvěrokruhu a Objekt 1 a 2 (Tikal, Istler, Fára, Medek, Medková, Havlíček), filmovou prací Jana Švankmajera. Publikuje články o mediumním umění a od konce 90. let připravuje výstavy Art brut.\n\nA. Nádvorníková je nejen teoretičkou umění a básnířkou, ale i autorkou kreseb surrealistického východiska. Kniha, představující její výtvarné dílo, ukázky z poezie a výběr kritických textů vyšla roku 2011 v nakladatelství Arbor vitae.\n\n"}
{"id": "607379", "url": "https://cs.wikipedia.org/wiki?curid=607379", "title": "Vampire Weekend", "text": "Vampire Weekend\n\nVampire Weekend je americká hudební skupina založená v roce 2006 v New Yorku.\nJejí hudba kombinuje prvky indie rocku, popu a world beat. Členy skupiny jsou Ezra Koenig, Chris Baio a Chris Tomson. Do roku 2016 v kapele působil ještě multiinstrumentalista Rostam Batmanglij.\n\n\n"}
{"id": "607394", "url": "https://cs.wikipedia.org/wiki?curid=607394", "title": "Jan Bourbonský", "text": "Jan Bourbonský\n\nJan Bourbonský, hrabě barcelonský ( \"don Juan de Borbón y Battenberg\" / \"Jan Bourbonsko-Battenberský\", 20. června 1913, La Granja de San Ildefonso – 1. dubna 1993, Pamplona) byl třetí potomek krále Alfonse XIII. \n\nPocházel z královské dynastie anjouovských Bourbonů. Byl hlavou Úřadu španělského krále. Od 15. ledna 1941 do 14. května 1977 působil v exilu. Téhož dne, v rozhovoru, který se konal v paláci Zarzuela, se oficiálně vzdal svých nároků na trůn ve prospěch svého syna, pozdějšího krále Jana Karla, a vyhradil si užívání titulu hrabě barcelonský, titul následníků španělských panovníků.\n\nKdyby byl vládl, bylo by jeho oficiální panovnické jméno „Jan III.“. Mnohé monarchistické skupiny jej hájily a uznávaly jako svého krále, přestože oficiálně nepanoval (podobně jako Jan I. a Ludvík XVII. ve Francii).\n\nNarodil se v královském paláci La Granja de San Ildefonso jako \"Juan Carlos Teresa Silverio Alfonso de Borbón y Battenberg\", syn krále Alfonse XIII. Španělského a Viktorie Evženie Battenberské. Po zakončení svých prvních studií v Madridu nastoupil na španělskou vojenskou námořní školu, musel však své studium přerušit (ve kterém později pokračoval u Britského královského námořnictva), neboť musel odejít do exilu po prohlášení Španělska republikou.\n\nV roce 1927 byl jmenován rytířem Řádu zlatého rouna.\n\nZemřel 1. dubna 1993 v Pamploně a byl pohřben v královském panteonu kláštera El Escorial.\n\nJan Bourbonský se oženil 12. října 1935 s princeznou Marií Mercedes Bourbonsko-Sicilskou v bazilice Santa Maria degli Angeli e dei Martiri v Římě. Z manželství se narodily čtyři děti:\n\n\n"}
{"id": "607402", "url": "https://cs.wikipedia.org/wiki?curid=607402", "title": "Fregata typu 054A", "text": "Fregata typu 054A\n\nFregata typu 054A (v kódu NATO: Jiangkai II) je třída víceúčelových raketových fregat Námořnictva Čínské lidové republiky. Jejich hlavním úkolem je protivzdušná obrana flotily. Jedná se o výrazně vylepšenou variantu fregat typu \"054\". Do srpna 2018 vstoupilo do služby 28 fregat této třídy, přičemž stavba dalších dvou pokračuje. Jediným zahraničním uživatelem třídy bude Pákistán, který objednal čtyři kusy verze 054AP.\n\nNa základě fregat typu 054A byly pro Čínskou pobřežní stráž vyvinuty oceánských hlídkových lodí typu 818.\n\nStavbu této třídy provádějí dvě loděnice – Hudong-Zhonghua v Šanghaji a Huangpu v Kantonu. Třída je velmi početná, přičemž původní objednávka na 24 fregat byla později navýšena nejméně o další čtyři. Konečný počet postavených fregat typu 054A zatím není znám. V červenci 2018 bylo na vodu spuštěno 30. plavidlo. Předpokládá se, že stavba bude pokračovat vylepšeným typem \"054B\" s integrovaným elektrickým pohonem, dosud to však nebylo potvrzeno.\n\nJednotky typu 054A:\nOceánská hlídková loď typu 818:\n\nZákladní konstrukce trupu je shodná s fregatami typu \"054\". Jsou u nich uplatněny prvky technologií stealth, například palubní nástavby jsou tvarovány s ohledem na snížení radarového odrazu lodí. Nejzásadnějším vylepšením výzbroje je nahrazení protiletadlových řízených střel HQ-7 daleko výkonnějším systémem HQ-16, díky čemuž mohou tyto čínské fregaty vůbec poprvé poskytovat prostorovou protivzdušnou obranu.\n\nV příďové dělové věži se nachází jeden 76mm kanón ruského typu AK-176M (popř. z ní odvozený typ H/PJ-26). Za dělovou věží je umístěno vertikální vypouštěcí silo pro 32 protiletadlových řízených střel středního dosahu HQ-16 (zřejmě vylepšená varianta ruského systému Štil-1). Vypouštěcí sila jsou čínské konstrukce a střely jsou z nich vypouštěny metodou horkého startu. Dolet střel je 30–40 km. Navádění střel zajišťuje 3D přehledový radar dlouhého dosahu typu 382. Fregata tak může napadnout až 8 vzdušných cílů najednou.\n\nVe středu trupu se nachází dvě čtyřnásobná odpalovací zařízení protilodních střel YJ-83 (exportní označení C-803) s dosahem 200 kilometrů. Novinkou je použití ruského naváděcího systému Mineral ME, díky kterému mohou být střely naváděny i za radiolokačním horizontem fregaty. Pro bodovou obranu slouží dva čínské systémy H/PJ-12 (exportní označení typ 730) s šestihlavňovými 30mm kanóny (od 17. jednotky byly nahrazeny výkonnějšími systémi H/PJ-11, které nesou jedenáctihlavňový 30mm kanón). K ničení ponorek slouží dva šestihlavňové 240mm vrhače raketových hlubinných pum typu 87, umístěné na přídi před dělovou věží. Dále je doplňují dva tříhlavňové 324mm protiponorkové torpédomety pro lehká protiponorková torpéda Yu-7 (vylepšení amerických Mk.46). Sonar je ruského typu MGK-335. Na zádi se nachází přistávací plocha a hangár pro jeden protiponorkový vrtulník typu Kamov Ka-28 či Z-9C.\n\nPohonný systém je koncepce CODAD. Dva diesely SEMT Pielstick 16 PA6V-280 STC (vyráběné v licenci Shaanxi Diesel Engine Factory v Šen-si) slouží pro ekonomickou plavbu, přičemž v bojové situaci se zapojí další dva diesely stejného typu. Celkový výkon pohonné soustavy je 28 200 hp. Lodní šrouby jsou dva. Nejvyšší rychlost je 27 uzlů. Dosah činí 3800 námořních mil při rychlosti 18 uzlů.\n\n"}
{"id": "607406", "url": "https://cs.wikipedia.org/wiki?curid=607406", "title": "Helmuth von Moltke mladší", "text": "Helmuth von Moltke mladší\n\nHelmuth Johann Ludwig von Moltke (25. května 1848, Biendorf – 18. června 1916), známý jako Helmuth von Moltke mladší, byl německý generál. Sloužil v různých funkcích, v letech 1906-1914 vykonával funkci náčelníka generálního štábu. \n\nNarozen ve vévodství Mecklenbursko-Zvěřínsko, Helmuth von Moltke byl pojmenován po svém strýci Helmuthu von Moltke (starším), úspěšném vojevůdci, pozdějším válečném hrdinovi bojů za sjednocení Německa. Válečnou kariéru započal během prusko-francouzské války službou v 7. granátnickém regimentu, kde obdržel vyznamenání za statečnost. V letech 1875 až 1878 studoval válečnou akademii, v roce 1880 získal funkci v generálním štábu. V roce 1882 se stal personálním náčelníkem svého strýce, který byl v té době náčelníkem generálního štábu. Po strýcově smrti v roce 1891 se stal osobním vojenským pobočníkem císaře Viléma II., tedy jedním z jeho nejbližších spolupracovníků. Koncem 90. let byl pověřen vedením brigády a poté divize, v roce 1902 byl povýšen na generálporučíka.\n\nV roce 1904 se stal proviantním náčelníkem, faktickým zástupcem náčelníka generálního štábu Alfreda von Schlieffen. O dva roky později, po Schlieffenově odchodu na penzi, byl jmenován do čela Velkého generálního štábu. Jmenování Moltkeho do čela generálního štábu vyvolalo vlnu nevole, dle kritiků tohoto rozhodnutí nebyl Moltke jmenován kvůli svým schopnostem, nýbrž jako příslušník slavného rodu a císařův přítel. Ostatní uchazeči o post náčelníka generálního štábu Hans Hartwig von Beseler, Karl von Bülow, či Colmar von der Goltz tak prý byli předem postaveni mimo hru. \n\nMoltkeho přátelství s císařem však vzalo brzy zasvé, neboť během bojů na Marně (tzv. první bitvy na Marně), jež Němci odnesli drtivou porážkou, mezi ním a císařem došlo k roztržce a Moltke, v té době již s podlomeným zdravím, byl z funkce šéfa generálního štábu odvolán. Na jeho místo byl jmenován Erich von Falkenhayn. \n\nZda největší díl viny za porážku na Marně nese skutečně Moltke, přitom dodnes zůstává předmětem dohadů historiků. Kritizovány bývají zejména Moltkeho modifikace původního Schlieffenova plánu. Moltke zaměřil svou pozornost hlavně na Rusko, vojenské síly, jež proto soustředil zejména východním směrem (uvádí se přesun cca 180 000 mužů na východní frontu), pak údajně v klíčových okamžicích bojů na Marně chyběly. Diskutována je Moltkeho vojenská taktika (dislokace vojenských jednotek, plánování konkrétních bojových akcí), nemalý díl viny za porážku německých vojsk patrně nese i nesvornost v německých řadách (vzpoura části důstojnictva). \n\nMoltke zemřel nedlouho po svém odvolání, 18. června 1916.\n"}
{"id": "607407", "url": "https://cs.wikipedia.org/wiki?curid=607407", "title": "Ladislav Nagy", "text": "Ladislav Nagy\n\nLadislav Nagy (* 1. června 1979 v Šaca) je bývalý slovenský hokejový útočník.\n\nByl draftován v roce 1997 v 7. kole, celkově 177. týmem St. Louis Blues. Poté co byl draftován se rozhodl zůstat ještě jednu sezonu ve Slovenské lize.\n\nSezonu 1998/99 hrál v lize QMJHL v týmu Halifax Mooseheads. V QMJHL získal 3 trofeje , zahrál jsi v CHL All-Rookie Team a stal se 7. nejoblíbenějším hráčem mezi diváky v QMJHL.\n\nOd sezony 1999/01 měl střídavé starty mezi ligou AHL v týmu Worcester Ice Cats a NHL v týmu St. Louis Blues.\n\n23. března 2001 byl vyměněn spolu s Michalem Handzušem , Jeffem Taffem a první kolo draftu 2002 do týmu Phoenix Coyotes za Keitha Tkachuka.\n\n12. února 2007 byl vyměněn do týmu Dallas Stars za Mathiase Tjärnqvista a 1. kolo draftu 2007.\n\n2. července 2007 podepsal smlouvu s týmem Los Angeles Kings, po spadnutí jeho výkonu v Dallasu.\n\n18. srpna 2008 podepsal smlouvu s týmem Severstal Čerepovec který hraje KHL na dva roky v hodnotě 5,6 milionu.\n\nPo skončení smlouvy se vrátil zpět do slovenské ligy, kde hrál v týmu HC ŠKP Poprad a následně do švédského MODO Hockey.\n\n\n\n\n"}
{"id": "607410", "url": "https://cs.wikipedia.org/wiki?curid=607410", "title": "Darksiders", "text": "Darksiders\n\nDarksiders, původně s podtitulem Wrath of War (Hněv Války), je akční adventura vyvinuta Vigil Games a vydána THQ. Hra se inspiruje Apokalypsou, kde hráč zaujímá roli jednoho z Jezdců Apokalypsy, Války. Hra byla vydána pro Xbox 360 a PlayStation 3 5. ledna 2010 v Severní Americe a 8. ledna v Evropě. PC verze byla vydána 23. září 2010 v Severní Americe a 24. září v Evropě.\n\n\"Darksiders\" je akčně-dobrodružná hra pro jednoho hráče, ve které hráč ovládá Válku, jednoho ze čtyř Jezdců\nApokalypsy. Z pohledu třetí osoby se hráč zapojuje do boje, hádanek a průzkumu okolí. Svět je rozdělen do několika částí s mnoha oblastmi, které jsou zpočátku nepřístupné,\ndokud Válka nezíská zpět většinu ze svých zbraní a schopností. Střed světa, The Scalding Gallow, funguje jako\ncentrála, kde Válka získává nové úkoly a zpřístupňují se nové lokace. Každá z lokací obsahuje mnoho lineárních a\nnelineárních cest, z nichž většina vyžaduje velké množství zdolávání plošin a ramp, šplhání a plavání skrz\nnejrůznější nástrahy prostředí, během kterých Válce pomáhají nově získané schopnosti. Bojuje hlavně proti\nandělům a démonům, a proti každému nepříteli má unikátní způsob zabití, většinou v podobě bolestivé smrti.\n\nAčkoliv je Válka zpočátku omezen k používání pouze svého obouručního meče, Požírače chaosu (Chaoseater), v průběhu herního děje\nzíská i další zbraně. Každá zbraň má také různé kombinace útoků, které mohou být postupem v ději získány. Hráči\njsou, vedle používání kombinovaných útoků, nuceni k používání i ostatních druhů obrany, jako např. protiútoky,\nbloky nebo vyhýbání se útokům různých nepřátel. Projektilové zbraně, jako např. revolver a vrhací čepel ve stylu\nbumerangu, se dají použít nejen během soubojů, ale i během řešení hádanek. Mnoho objektů rozmístěných ve hře lze\ntéž použít jako zbraně. Později ve hře získá Válka schopnost povolat ohnivého koně, který poskytuje možnost\nrychlejšího přesunu v určitých místech hry a mnohem silnějšího útoku v otevřených prostorách. Vedle útoků se\nzbraněmi může Válka používat i schopnosti založené na magii, známé jako hněv (Wrath), které jsou jak obranné, tak\nútočné - jejich dostupnost je znázorněna pod ukazatelem zdraví. Další zvláštní schopností Války je možnost\ndočasně se přeměnit do podoby Chaosu, což mu umožní být nezranitelný a udělovat velké poškození. Forma se\nzpřístupní po dostatečném postupu ve hře, a může být aktivována, jakmile se naplní ukazatel Chaosu bojem s\nnepřáteli.\nPokud jsou nepřátelé blízko porážce, může Válka předvést precizní a násilný finální úder, vyvolaný stiskem\ntlačítka indikovaném na obrazovce, a nepřítele tak okamžitě zabít. Větší nepřátele je možno nakrátko osedlat a\nnasměrovat do změti menších nestvůr, než je s nimi skončeno. Válka občas narazí na velké \"boss\" oponenty, kteří jsou jak obrovští, tak udělují velké poškození, a bitvy s nimi jsou založené na\nhádankách, vyžadují specifické metody a zbraně k jejich porážce, a v některých případech rychlou reakci na\nudálosti odehrávající se na obrazovce.\n\nRůzní nepřátelé po porážce generují různé druhy duší, které poskytují různé výhody. Ve světě Darksiders existují\ntři druhy duší: zelené duše doplňují zdraví, žluté hněv a modré duše zastupující jakousi formu měny. Modré duše\nlze utrácet ve Vulgrimově obchodě za nová komba, schopnosti hněvu, lahvičky a jiná vylepšení. V Darksiders se\novšem vyskytují také artefakty, které lze směnit za další modré duše a bonus při zkompletování celého setu. Duše\nlze navíc získat otevíráním truhel rozmístěných po celém světě. Úlomky hněvu nebo kamene života (Lifestone) lze sbírat také -\npo nalezení čtyř úlomků získá Válka dílek života nebo hněvu navíc, permamentně.\n\nHráč ovládá Válku, prvního ze čtyř Jezdců Apokalypsy. Spolu se zbytkem Jezdců je jeho povinností být povolán na\nZemi, jakmile začne Poslední bitva mezi Nebem a Peklem. Válka nebojuje ani za nebe, ani za peklo. Slouží pouze k\nnastolení pořádku podle pravidel Spálené rady (The Charred Council), jež existuje pro udržování rovnováhy mezi těmito dvěma\nsilami. Dodržuje přísný zákon cti a na své cestě je ochoten bojovat s čímkoliv, co mu přijde do cesty.\nBěhem děje je Válka provázen Hlídačem (The Watcher), dozorcem, s nímž je spoután a který je vyslán Spálenou radou, aby Válku hlídal a provázel ho během jeho výpravy. Díky této roli je v podstatě skeptický a ke zlosti\nVálky cynicky komentuje většinu činností, které Válka provádí. Později Válka užívá rad Samaela, jež byl kdysi\nmocný a obávaný démon, nyní uvězněný, který se sám chce pomstít Ničitelovi (Destroyer), vůdci vítězných sil na Zemi. Do\nhlavní zápletky zasahuje mnoho vracejících se postav. Mezi nimi i Uriel, vůdce dobra poté, co předchozí\nvelitel, Abaddón, padl během velké bitvy; nyní jako ztroskotanec hledá na Zemi ty, jež jsou podle ní\nzodpovědní za Abaddónovu smrt. Jedna z dalších vracejících se postav je Vulgrim: ďábelský obchodník, který\nvýměnou za lidské duše poskytuje Válce vybavení a schopnosti. Nakonec je tu Ulthane, neboli Černé Kladivo (The\nBlack Hammer), který je vůči Válce zprvu nepřátelský, ale rychle se spřátelí; nejprve poté, co Válce pomůže\ndostat se do doupěte Truchlitelky (Griever), poté Válce vyrobí očarovaný revolver a znovu pro něj zkuje Čepel Zkázy (The\nArmageddon Blade). Válka je znám jako válečník lačnící po moci, který se nezastaví před ničím v honbě za těmi,\nkteří ho zradili.\n\n\nK zachování rovnováhy mezi Nebem a Peklem skupina, nazvaná Spálená rada fungující jako prostředník,\nvysílá čtyři Jezdce Apokalypsy, aby po staletí trvajících válkách zasáhli a vynutili příměří mezi oběma královstvími. Léta po uzavření dohody Rada předvídá, že hlavním faktorem v poslední bitvě světa bude lidstvo, což bude potvrzeno\nzlomením Sedmé pečetě.\n\nV současnosti armády Nebe a Pekla na Zemi bojují a ničí vše kolem sebe, poslední bitva začíná. Doprostřed vřavy\nje povolán Válka, aby zjednal pořádek. Ve chvíli kdy se setká s Abaddónem, generálem nebeských sil, zjistí, že\nostatní jezdci povoláni nebyli a Sedmá pečeť nebyla zlomena. Straga, mocný démon, povstane ze země a zabíjí Abaddóna. Válka se Stragou bojuje a je poražen. Je předvolán před Radu, která ho obviní z předčasného rozpoutání Apokalypsy. Rada ho odsoudí k smrti, ale Válka žádá o šanci najít toho, kdo to způsobil, a znovu nastolit rovnováhu. Rada souhlasí pod podmínkou, že ho spoutá s jedním z jejich dozorců, Hlídačem (The Watcher), schopným zabít Válku kdykoliv, pokud by se odchýlil od cíle své mise.\n\nPo návratu na Zem Válka zjistí, že od jeho poslední návštěvy uběhlo celé století. Síly Pekla, vedené Ničitelem, zvítězily a zlikvidovaly armádu Nebe, až na hrstku válečníků odporu zvanou jako Pekelná garda(The Hellguard), které vede andělka Uriel. Všichni lidé buď zahynuli, nebo se změnili v nemrtvé. Země leží v troskách. Od potměšilého obchodníka Vulgrima Válka zjistí, že doupě Ničitele leží na dně Černé věže (The Black Tower) a dostane radu vyhledat Samaela, kdysi mocného pána démonů, který mu může pomoci dostat se do věže. Samael Válce vysvětlí, že Černou věž chrání čtveřice Vyvolených démonů a požádá Válku, aby je výměnou za jeho radu všechny zabil a přinesl mu jejich srdce. Na cestě za druhým strážcem se Válka setkává s Ulthanem, jedním ze Starých (The Old Ones), a po konfrontaci s Uriel a její pekelnou gardou se s ním spřátelí. Když se Válka chystá zabít čtvrtého strážce, Slithii, dozví se, že je pouze využit Samaelem k obnovení jeho předchozí moci a že skutečný důvod existence čtyř strážců je rozdělení a uchování Samaelovy síly a zabránění jeho návratu za každou cenu. Válka pak přináší Samaelovi srdce všech čtyřech Vyvolených jako důkazy o jejich smrti, a Samael při obdržení čtvrtého srdce dodrží své slovo a pošle Válku k Černé věži s poznámkou, že se určitě v budoucnu ještě setkají. Uvnitř Věže Válka potkává spoutaného Azraela, Anděla Smrti (The Angel of Death). Azrael přizná, že s Abaddónem zosnoval plán na předčasný začátek Apokalypsy, protože pokud by bitva mezi Nebem a Peklem trvala déle, síly Nebe by prohrály. Nicméně s Abaddnóvou smrtí plán selhal. Válka, poté, co si vyslechl Azraelovu zpověď, sezná, že je jeho dohoda se Spálenou radou splněná. Hlídač si ovšem myslí opak a tvrdí, že rovnováha musí být obnovena. Válka se propracuje do srdce Černé věže, kde potkává a posléze poráží Stragu a tak pomstí svoji předchozí porážku. Díky tomu se Věž bortí, osvobozený Azrael Válku zachraňuje, a přivádí ho do zbytků Rajské zahrady, která byla dávno považována za zničenou. Zde řekne Válce, že mu Strom Poznání může ukázat způsob, jak porazit Ničitele.\n\nV Ráji Válka navštěvuje Strom, který mu ukáže vidinu: poté, co byl Abaddón zabit, byl přemístěn do Pekla a neznámá žena mu dala na vybranou - buď sloužit v Nebi, nebo vládnout v Pekle. Abaddón si vybere druhou možnost a je přeměněn v Ničitele. Poté nalezne Sedmou pečeť a nyní je jejím strážcem. Vidina také předpovídá, že se Ničitel chystá dobýt Nebe, Uriel proti němu povede Pekelnou gardu, ale budou poraženi. Spálená rada tyto události předpověděla, a usoudila, že pouze Jezdci Apokalypsy jsou schopni spiklence zastavit, ale také věděli, že by se Jezdci nikdy nesnížili k tomu být pouhými zabijáky, tak nastartovali Apokalypsu a povolali Válku, aby ho mohli obvinit, protože věděli, že udělá vše, aby mohl očistit své jméno. Válce vidina dále ukazuje Hlídače, jak Válku provokuje, a poté je Válka zezadu probodnut velkým, tajemným mečem. Azrael usoudí, že meč, který Válka viděl, je Čepel Zkázy (The Armageddon Blade) a dá Válce úkol najít jeho úlomky a odnést je Ulthanovi, aby meč znovu zkul.\n\nPři hledání úlomků je Válka ještě jednou nucen bojovat s Uriel, která ho vyzve na souboj na život a na smrt (Nex Sacramentum). Válka ze souboje vzejde jako vítěz, ale ani přes Hlídačovo naléhání odmítne Uriel zabít. Válka Uriel slíbí, že její smrt nastane, až on bude chtít, a prozradí jí skutečnou identitu Ničitele. Po odchodu Války Uriel, ztrápená a rozzuřená tím, co se dozvěděla, odlétá a chystá se připravit Pekelnou gardu na bitvu.\n\nPoté, co Válka nalezl všechny úlomky, odnesl je Ulthanovi, aby mohl znovu zkout Čepel. Mezitím Uriel společně s Pekelnou gardou útočí na Ničitele, a jak je předpovězeno, padnou. V následném boji se Válka postaví Ničitelovi, který mu ovšem nabídne spojenectví. Válka odmítá a s Ničitelem bojuje, nicméně jakmile ho Válka zabije Čepelí zkázy, Ničitelovi se navrátí Abaddónova podoba. Válka pokračuje v boji a konečně Abaddóna nadobro zabíjí.\n\nVálka získává Sedmou pečeť, ale je zastaven Hlídačem, který mu pečeť ukradne a začne ho mučit, protože je mu jasné, že by se nyní Válka obrátil proti radě. Když se ho chystá zabít, Uriel vezme Čepel a Válku probodne, přesně jak předpověděl Strom Poznání, a naplnila tak i přísahu smrti. Poté rozbíjí Sedmou pečeť a vrátí tak Válce zpět veškerou jeho moc. Nyní osvobozen od Hlídačovy vůle, Válka Hlídače chytne a zabije. Uriel oznámí Válce, že díky jeho činům jsou všechny dluhy mezi nimi vyrovnány, nicméně ho varuje, protože její povinnost ji pravděpodobně donutí proti němu znovu pozvednout meč. Když se Válka chystá odejít, Uriel ho upozorní, že síly Nebe a Pekla ho nejspíš budou dále pronásledovat, spolu s přisluhovači Spálené rady. Když se ho ptá, jestli hodlá všem těmto hrozbám čelit sám, Válka se k ní jen otočí a poznamená: \"\"Ne. Sám ne\"\", držíc přitom rozbitou Sedmou pečeť a sledujíc, jak k Zemi míří tři meteory, zvěstujíce tak příchod zbývajících tří Jezdců Apokalypsy.\n\nU březnového vydání \"Official Xbox Magazine\" z roku 2010 je přiložen disk, který obsahuje demo se hrou.\n\n\"Darksiders\" se setkala většinou s pozitivním hodnocením. Na Metacritic se v současnosti hra drží na 82\npro PlayStation 3 a 83 pro Xbox 360. Kritikové zmiňovali jakési trhání obrazovky ve verzi pro Xbox 360, nicméně\ntyto potíže byly odstraněny.\nJoystiq uvedl, že \"Darksiders\" se prodalo přes 1 milion kopií celosvětově, což je více než její konkurent, \"Bayonetta\".\n\nHra byla zakázána ve Spojených arabských emirátech. Prý \"je v rozporu se zvyky a tradicemi UAE.\"\n\nVýkonný ředitel THQ v rozhovoru pro GameAxis odhalil, že Darksiders bude licencovaný produkt a že THQ plánuje druhý díl. Ten může obsahovat multiplayer, protože se k Válce přidají ostatní Jezdci.\n\nJoystiq uvedl, že druhý díl \"Darksiders\" spatří světlo světa někdy v roce 2012.\n\nTvůrce Joe Madureira plánuje komiksovou sérii a možná i filmovou adaptaci hry\n\nMadureira v současnosti pracuje na scénáři. a je schopen prodat práva některému hollywoodskému studiu.\n\nVýkonný ředitel THQ Luis Gigliotti uvedl, že by v hlavní roli Války rád viděl Bruce Willise, protože \"je drsnej.\"\n\n"}
{"id": "607411", "url": "https://cs.wikipedia.org/wiki?curid=607411", "title": "Délka klíče", "text": "Délka klíče\n\nDélka klíče označuje v kryptografii délku šifrovacího klíče příslušného šifrovacího algoritmu, která je uváděna v bitech. Délka klíče algoritmu je odlišná od jeho šifrovací bezpečnosti, která je logaritmickou mírou nejrychlejšího známého výpočetního útoku algoritmu, měří se v bitech. Bezpečnost algoritmu nemůže překročit jeho délku klíče (protože každý algoritmus může být prolomen hrubou silou), ale může být menší. Například Triple DES má velikost klíče 168 bitů, ale poskytuje nanejvýš 112 bitů, kvůli vlastnostem vícenásobného šifrování stejným algoritmem. Tato vlastnost Triple DES nemá slabost ve 112 bitech zabezpečení, pro aplikace je to dostačující. Nejvíce symetrických šifer pro běžné použití je navrženo tak, aby bezpečnost odpovídala délce klíče. Žádná asymetrická šifra s touto vlastností známa není, kryptografie eliptických křivek je nejblíže s efektivní bezpečností zhruba poloviny délky klíče.\n\nKlíče se používají jako bezpečnostní prvek tak, že pouze správný klíč může dešifrovat šifrovaný text do prostého textu. Mnoho šifer je založeno na veřejně známých algoritmech, nebo na otevřených zdrojích a tak je jen obtížné získat klíč, který je správný, za předpokladu, že neexistuje žádný analytický útok (tj. „strukturální slabost“ v algoritmech či používaných protokolech), a také, že klíč není jinak dostupný (například pomocí krádeže, vydírání, či ohrožení počítačových systémů). Široce přijímaná představa, že by bezpečnost systému měla záviset na klíči samotném, byla výslovně formulována Augustem Kerckhoffsem (v roce 1980) a Claude Shannonem (v roce 1940), tyto zákony jsou známé jako Kerckhoffs a Shannon Maxim principy.\nKlíč by proto měl být dostatečně dlouhý, aby útok hrubou silou nemohl být proveden – tj., že by trvala příliš dlouho jeho realizace. Shannonovy práce na informační teorii ukázaly, že k dosažení tzv. dokonalého utajení, je nezbytné, aby délka klíče byla alespoň tak dlouhá jako je zpráva a klíč se použil pouze jednou (tento algoritmus se nazývá One-time pad). S ohledem na to, a na praktickou potíž takových dlouhých klíčů, moderní kryptografická praxe vyřazuje pojem dokonalé utajení jako požadavek na šifrování, a místo toho se zaměřuje na výpočetní bezpečnost, v jejímž rámci výpočetní požadavky prolomit šifrovaný text musí být pro útočníka nemožné.\nPreferovaná čísla běžně používaná jako velikosti klíče (v bitech) jsou mocniny dvou, případně násobena malým lichým číslem.\n\nŠifrovací systémy jsou často rozděleny do rodin. Do většiny rodin patří symetrické šifry(např. AES) a asymetrické šifry(např. RSA), nebo mohou být seskupeny podle centrálních použitých algoritmů (např. kryptografie eliptických křivek).Jako každý z nich je na jiné úrovni kryptografické složitosti, je obvyklé mít různé velikosti klíče pro stejnou úroveň zabezpečení, v závislosti na použitém algoritmu. Například, dostupná bezpečnost s 1024bitovým klíčem pomocí asymetrických RSA je bezpečnostně přibližně stejná jako 80bitový klíč v symetrickém algoritmu (Zdroj:RSA Security). Výše bezpečnosti dosažené v průběhu doby se mění, hlavní příčinou je více výpočetního výkonu a využití silnějších matematicko-analytických metod. Z tohoto důvodu mají kryptologové sklon sledovat ukazatele, ve kterých algoritmus nebo klíč o určité délce vykazuje známky potenciální zranitelnosti, zvyšovat délku klíče nebo použít složitější algoritmy. Například v květnu 2007 [aktualizace], 1039bitové číslo bylo zpracováno speciálním sítem polí čísel použitím 400 počítačů po dobu 11 měsíců. Zapracované číslo bylo na zvláštním formuláři, speciální síto polí nelze použít na klíče RSA. Výpočet je zhruba ekvivalentní k prolomení 700bitového RSA klíče. Nicméně, toto může být varování před tím, že 1024bitové RSA používané v zabezpečeném online obchodu může být zastaralé, protože se může stát, že v blízké budoucnosti bude prolomeno.\n\nI v případě, kdy je symetrická šifra v současné době neprolomitelná využitím strukturální slabiny ve svém algoritmu, je možné projít všechny klíče což je známo jako útok hrubou silou. Vzhledem k tomu, že delší symetrické klíče vyžadují exponenciálně více času pro útok hrubou silou, dostatečně dlouhý symetrický klíč dokáže zabránit tomuto útoku.\nS klíčem o délce n bitů existuje 2 možných klíčů. Toto číslo roste velice rychle se zvyšujícím se n. Z Mooreova zákona vyplývá, že výpočetní výkon se zdvojnásobí zhruba za každých 18 až 24 měsíců, ale i tímto zdvojnásobením jsou v současnosti delší symetrické klíče považovány za bezpečné a mimo dosah. Velký počet operací 2 vyžaduje projít všechny možné 128bit klíče. V dohledné budoucnosti je to v konvenční digitální výpočetní technice považováno za nemožné. Nicméně se předpokládají alternativní formy výpočetní techniky, které mohou mít vyšší výpočetní výkon než klasické počítače. Je-li vhodné množství kvantových počítačů co jsou schopny běžet na Groverovém algoritmu spolehlivě, je možné snížit 128bitový klíč až na 64bitový, což je zhruba ekvivalent DES. To je jeden z důvodů, proč AES podporuje 256bitovou délku klíče. Pro více informací se podívejte na diskuzi o vztahu mezi délkou klíče a množstvím výpočetních útoků, která se nachází ve spodní části této stránky.\n\nExportní politika v USA je dlouhodobě omezena „sílou“ kryptografie, která může být rozesílána ze země. Po mnoho let byl limit 40 bitů. Dnes 40bitová délka klíče nabízí velmi malou ochranu i proti náhodným útočníkům s jedním PC. Omezení nebyly odstraněny (v roce 2007, je stále nelegální export kryptografického software s využitím délky klíče větší než 64 bitů bez povolení od amerického úřadu pro průmysl a bezpečnost), nicméně v letech 1999/2000 se stalo snadnějším získat toto povolení k vývozu do některých zemí.\nKdyž byl Data Encryption Standard uvolněn v roce 1977, klíč o délce 56 bitů byl považován za dostačující (i když se v té době objevovaly spekulace, že NSA má úmyslně omezenou velikost klíče z původní hodnoty 112 bitů, v IBM Luciferově šifře [64 bitů], v jedné jejích verzí, byla přijata jako DES) tak, aby limit „síla“ šifrování nebyla k dispozici pro US uživatele. NSA má hlavní výpočetní zdroje a velký rozpočet, někteří si mysleli, že 56 bitů bylo na konci 70. let NSA prolomitelné. Nicméně, na konci 90. let, bylo jasné, že DES by mohl být prolomen na svépomocně postaveném hardware, který by mohl být koupen ve velké společnosti, a to v průběhu krátkého časového horizontu. Kniha Cracking DES (O'Reilly and Associates), popisuje úspěšný pokus prolomení 56bitového DES útokem hrubou silou za účasti kybernetické civilněprávní skupiny s omezenými zdroji. Délka 56 bitů je v současné době považována za nedostatečnou pro symetrické šifrování. \nVíce technicky a finančně schopné organizace jistě mohli odstoupit od tohoto šifrování dlouho předtím, než to bylo popsáno v knize. Distributed.net a jeho dobrovolníci prolomili 64bitový RC5 klíč během několika let, přičemž využili zhruba sedmdesát tisíc (většinou domácích) počítačů. \nAlgoritmus od NSA (Skipjack) je algoritmus používaný v programu Fortezza, který pracuje s 80bitovým klíčem.\nDES byl nahrazen v mnoha aplikacích Triple DES, který má 112 bezpečnostních bitů ze 168bitového klíče.\nAdvanced Encryption Standard byl zveřejněn v roce 2001 a používá minimální délku klíče 128 bitů. Lze také použít až 256bitové klíče. 128 bitů symetrického algoritmu AES je v současné době pro mnoho uživatelů považováno za dostatečné a to i pro dohlednou budoucnost. Americká vláda vyžaduje pro vysoce citlivá data 192 nebo 256bitový AES klíč.\nV roce 2003 americký národní institut standardů a technologie, NIST, navrhl, aby 80bitové klíče by měly být postupně omezovány do roku 2015. V roce 2005, 80bitové klíče byly povoleny používat pouze do roku 2010.\n\nÚčinnost veřejného klíče kryptosystému závisí na imunitě (výpočetní a teoretické) vůči některým matematickým problémům, jako je faktorizace čísla. Tyto problémy jsou časově náročné na řešení, ale většinou rychlejší, než zkoušení všech možných kombinací klíče hrubou silou. Proto musí být klíč asymetrického algoritmu delší pro ekvivalentní odolnost vůči útoku jako klíč symetrického algoritmu. V roce 2002 byla délka klíče 1024 bitů obecně považována za minimum pro algoritmus RSA.\nV roce 2003 [aktualizace] RSA Security uvádí, že 1024bitový RSA klíč je bezpečnostně ekvivalentní k 80bitovému symetrickému klíči, 2048bitový RSA klíč k 112bitovému symetrickému klíči a 3072bitový RSA klíč k 128bitovému symetrickému klíči. RSA tvrdí, že 1024bitové klíče se pravděpodobně stanou prolomitelné zhruba mezi lety 2006 a 2010 a 2048bitové klíče budou dostatečné až do roku 2030. RSA klíč o délce 3072 bitů by měl být použit pro zajištění bezpečnosti až po roce 2030. Národní úřad pro standardizaci (NIST) dále naznačuje, že 15360bitové RSA klíče jsou bezpečnostně ekvivalentní k 256bitovým symetrickým klíčům. \nDiffie-Hellman algoritmus má zhruba stejnou bezpečnost klíče jako RSA algoritmus stejné délky. Diffie-Hellman algoritmus je založen na problému výpočtu diskrétního logaritmu, který souvisí s faktorizací celého čísla. Na tomto problému je také založena bezpečnost RSA. Tudíž 3072bitový Diffie-Hellman klíč má přibližně stejnou bezpečnost jako 3072bitový klíč RSA.\nJeden z typů asymetrických algoritmů, kryptografie eliptických křivek, nebo ECC (Elliptic Curve Cryptography), se zdá být bezpečnější s kratšími klíči než třeba jiné asymetrické klíčové algoritmy. Národní úřad pro standardizaci uvádí, že ECC klíče by měly být dvakrát delší aby dosáhly stejné bezpečnosti jako symetrické klíčové algoritmy. Například 224-bit ECC klíč je zhruba stejně bezpečný jako 112bitový symetrický klíč. Tyto odhady nepřinášejí žádný významný průlom v řešení základních matematických problémů, na kterých je ECC založen. Šifrované zprávy pomocí ECC, který používá 109bitovou délku klíče byly již prolomeny hrubou silou.\n\nDva nejznámější útoky kvantové výpočetní techniky jsou založeny na Shorově a Groverově algoritmu. Z těchto dvou Shorův představuje větší riziko pro aktuální bezpečnostní systémy.\nAlgoritmy postavené na Shorově algoritmu jsou považovány při opětovném použití za účinné na hlavní proud algoritmů s veřejnými klíči jako jsou například RSA, Diffie-Hellman a kryptografie eliptických křivek. Citace profesora Gilles Brassarda, který je expertem kvantové techniky: „Čas potřebný k faktorizaci RSA čísla je stejný jako čas potřebný k použití stejného čísla jako modul pro jedno RSA šifrování. Jinými slovy, netrvá déle prolomit RSA na kvantovém počítači (až na násobnou konstantu), než ho použít na obyčejném počítači.“ Plyne z toho, že tyto algoritmy veřejných klíčů nejsou bezpečné, a to v jakékoli délce klíče, pokud je dostupné dostatečné množství počítačů využívajících Shorův algoritmus. Důsledek tohoto útoku je, že všechny data šifrována pomocí současných norem bezpečnostních systémů, jako jsou SSL používané k ochraně elektronických obchodů a internetového bankovnictví a SSH používané k zabezpečení přístupu k citlivým počítačovým systémům, jsou v ohrožení. Šifrovaná data chráněná pomocí algoritmů s veřejnými klíči mohou být archivována a prolomena později.\nPři užití hlavního proudu symetrických šifer (jako např. AES nebo Twofish) a odolnosti vůči kolizím hashovacích funkcí (např. SHA) se dá předpokládat vyšší bezpečnost proti známým kvantovým výpočetním útokům. Jsou nejvíce ohroženy Groverovým algoritmem. Bennett, Bernstein, Brassard, a Vazirani v roce 1996 prokázali, že útok hrubou silou na kvantový počítač nemůže být rychlejší než zhruba 2 na n/2 cyklů základního šifrovacího algoritmu, ve srovnání se zhruba 2N v klasickém případě. Čili za přítomnosti velkého množství kvantových počítačů n-bitový klíč může zajistit nejvýše n/2 bity bezpečnosti. Před kvantovým útokem hrubou silou je snadnější se ubránit tím, že zdvojnásobíme délku klíče, který má malou extra výpočetní hodnotu v běžném používání. \nZ toho vyplývá, že je vyžadován alespoň 160-bit symetrický klíč pro dosažení 80bitové bezpečnosti před kvantovými počítači.\n\n\n"}
{"id": "607413", "url": "https://cs.wikipedia.org/wiki?curid=607413", "title": "Palác Zarzuela", "text": "Palác Zarzuela\n\nPalác Zarzuela (španělsky Palacio de la Zarzuela v Madridu) je jedna z rezidencí španělské královské rodiny. V současnosti je soukromou rezidencí bývalého španělského královského páru, Juana Carlose a Sofie Řecké. V La Zarzuela (v sousedním zámečku uvnitř areálu paláce) sídlí rovněž současný král Filip, královna Letizia a jejich dcery.\n\nBěhem 17. století, král Filip IV. nařídil výstavbu loveckého pavilonu na způsob malého zámečku na místě zvaném \"La Zarzuela\", v blízkosti Madridu. Jméno je odvozeno z výskytu množství středomořských ostružin – „zarzas“. Je tvořen jedinou obdélníkovou stavbou s břidlicovou střechou se dvěma postranními chodbami. Carlos IV. přebudoval stavbu podle dobového vkusu 18. století, a vyzdobil ji sbírkou porcelánu a tapiseriemi, a mobiliářem a velkou sbírkou hodin. Během občanské války utrpěla těžké škody.\n\nK paláci byly během 17. století přistavěny ještě nové budovy a také rezidence královské rodiny, jež obývá hlavní budovu a dvě zprava a zleva přilehlá křídla.\n\nPalác je umístěn na hoře El Pardo, kde se vyskytuje bohatá zvířena, např. jeleni, divočáci a daňci.\n\nAčkoli oficiální rezidencí krále je Královský palác v Madridu, tento malý palác je sídlem stávajícího španělského monarchy. Z toho důvodu se důležitější oficiální akty konají v Palacio Real v Madridu, zatímco palác Zarzuela je místem konání rodinných událostí Královského domu a recepcí a audiencí méně formálního a soukromého charakteru.\n\nPalác se nachází mimo hlavní město, na severozápad od centra, uvnitř horského systému El Pardo. Juan Carlos a Sofie zde žijí od své svatby v roce 1962. Filip a Letizia mají v areálu La Zarzuela své sídlo, v nedalekém nově vystavěném zámečku vzdáleném přibližně čtyři sta metrů na východ od původního paláce. Infantky Elena a Cristina opustily palác poté, co se vdaly a usadily v Madridu a Barceloně.\n\nOd roku 1981 v zámku La Zarzuela obvykle sídlí také princezna Irena Řecká a Dánská, mladší sestra královny Sofie a krále Konstantina II. Řeckého.\n\n"}
{"id": "607427", "url": "https://cs.wikipedia.org/wiki?curid=607427", "title": "Napalm Market", "text": "Napalm Market\n\nNapalm Market je absolutně první album skupiny Lordi. Bylo vytvořené v roce 1993, to znamená, že interpretem je pouze Mr. Lordi, protože další členové kapely přicházeli až v roce 1996. Album nebylo nikdy vydáno, ale tracklist a dokonce i jedna z písní („Inferno“) je stále známý. Podle této jedné písně se odhaduje, že celé album je ve stylu metalu, heavy metalu a techna. Zpěv a také některé bubnové a kytarové výstupy, obstarával Mr. Lordi, ale z velké části je album stvořeno elektricky a počítačově.\n\n\n"}
{"id": "607430", "url": "https://cs.wikipedia.org/wiki?curid=607430", "title": "Burakumin", "text": "Burakumin\n\nBurakumin (部落民, zastarale eta) jsou příslušníci japonské sociální menšiny. Jedná se o potomky příslušníků profesí, které byly považovány za poskvrnění smrti či rituální čistoty jako např. řezníci, popravčí, koželuhové či hrobaři, a dalších, zabývajících se \"nečistými\" činnostmi (popeláři ap.). Protože všechna tato zaměstnání byla považována za nečistá, příslušníci kasty burakuminů museli žít v místech oddělených od ostatních obyvatel Japonska ve vlastních osadách a ghettech a bylo jim zapovězeno uzavírat manželství s příslušníky jiných společenských vrstev.\nPrvní zmínky o páriích v japonské společnosti lze najít již v čínské kronice «Hou Han Šuу» pojednávající zhruba první dvě století našeho letopočtu\n\nV Japonsku v Období Edo (n. Tokugawa) byly určité profese a jejich příslušníci považováni za «nečisté». Burakumini se nacházeli na nejnižším stupni sociálního systému feudálního Japonska. Museli žít v oddělených sídlech či separovaných čtvrtích velkých měst a nosit zvláštní oděv. Při setkání s jakýmkoli člověkem z jiné kasty museli sejmout pokrývku hlavy. \n\nVe snaze o modernizaci Japonska v Období Meidži vláda roku 1871 zrušila kastovní systém. Oficiálně tedy burakuminy zrovnoprávnila, ale předsudky a diskriminace ve vztahu k nim nevymizely a přežívají stále. Přísný systém registrace a místa pobytu každého Japonce a členů jeho rodiny umožňuje rychle zjistit nejen místo pobytu každého jednotlivého člověka, ale i všech jeho příbuzných i předků. To znamená, že osoby, které chtějí vstoupit do manželského svazku nebo se ucházejí o zaměstnání, nemohou svou příslušnost ke kastě burakuminů skrýt. Rodiče prověřují ženichy a nevěsty svých dětí ohledně jejich příslušnosti k této kastě a dělají vše pro to, aby se takový sňatek neuskutečnil. Velké společnosti se snaží nepřijímat burakuminy do zaměstnání. \n\nTřebaže tedy první zákony směřující k jejich zrovnoprávnění pocházejí již z roku 1871, stále se tito lidé, nepodaří-li se jim utajit svůj původ, setkávají s diskriminací nejen ve vztazích s většinovou společností, ale i při získávání vzdělání a zaměstnání.\n\nPodle průzkumů japonské vlády z roku 1993 v Japonsku existovalo k tomuto datu 892 751 burakuminů v 4 533 osadách a 298 385 domácnostech především v západním Japonsku. Тři čtvrtiny těchto osad se nacházejí na venkově. Podle informací \"Ligy pro osvobození burakuminů\" jich však v Japonsku žije na tři milióny v cca 6000 sídlech.\n\n"}
{"id": "607434", "url": "https://cs.wikipedia.org/wiki?curid=607434", "title": "Zadní mozek", "text": "Zadní mozek\n\nZadní mozek (\"rhombencephalon\"), někdy spíše dolní mozek, je označení pro embryonální část mozku, která je umístěna na kaudálním okraji (směrem k míše). Zahrnuje dvě důležité struktury: tzv. myelencephalon (vlastně prodloužená mícha) a metencephalon (tedy Varolův most a mozeček). Ze zadního mozku vybíhají mnohé důležité hlavové nervy, které se podílí na inervaci čelistních a povrchových obličejových svalů, jazyka, krku a jednoho očního svalu. Opačným směrem přichází signály do zadního mozku z mnoha smyslových orgánů (ucho, postranní čára, rovnováha a podobně). V zadním mozku jsou různé nervové dráhy směřující do vyšších mozkových center, ale i roztroušené retikulární formace.\n"}
{"id": "607445", "url": "https://cs.wikipedia.org/wiki?curid=607445", "title": "Světlana Kriveljovová", "text": "Světlana Kriveljovová\n\nSvětlana Vladimirovna Kriveljovová ( ; * 13. června 1969, Brjansk) je bývalá ruská atletka, olympijská vítězka, mistryně světa a trojnásobná halová mistryně světa ve vrhu koulí.\n\nV roce 1986 na prvním ročníku MS juniorů v Athénách se umístila ve finále na 6. místě. O rok později vybojovala bronz na juniorském mistrovství Evropy v Birminghamu. Několikrát skončila na velkých atletických šampionátech těsně pod stupni vítězů, na čtvrtém místě. V roce 1988 na juniorském mistrovství světa v kanadském Sudbury, na Mistrovství Evropy v atletice 1998 v Budapešti, na halovém ME 2000 v belgickém Gentu, na letních olympijských hrách 2000 v Sydney a také na Mistrovství světa v atletice 2005 v Helsinkách.\n\nČtvrté místo původně obsadila také na olympiádě v Athénách. Olympijskou vítězkou se zde stala její krajanka Irina Koržaněnková, která jako jediná přehodila dvacetimetrovou hranici. Po soutěži však měla pozitivní dopingovou zkoušku a byla diskvalifikována. Kriveljovové byl dodatečně přidělen bronz, Němka Nadine Kleinertová získala stříbro a zlato Kubánka Yumileidi Cumbaová.\n\n\n"}
{"id": "607447", "url": "https://cs.wikipedia.org/wiki?curid=607447", "title": "Like a G6", "text": "Like a G6\n\n„Like a G6“ je píseň americké hip-hopové skupiny Far East Movement. Píseň pochází z jejího druhého studiového alba \"Free Wired\". Produkce se ujali producenti The Cataracs. S touto mu vypomohla hip-hopová skupina The Cataracs a zpěvačka Dev.\n"}
{"id": "607448", "url": "https://cs.wikipedia.org/wiki?curid=607448", "title": "Sebastian Deisler", "text": "Sebastian Deisler\n\nSebastian Deisler (5. ledna 1980, Lörrach) je bývalý německý fotbalista. Hrával v záložní řadě, obvykle na postu ofenzivního záložníka.\n\nV roce 2007 ukončil ve věku 27 let profesionální kariéru fotbalisty z důvodu fyzických i psychických problémů.\n\nS profesionálním fotbalem začal v Borusii Mönchengladbach, kde vydržel jednu sezónu, než odešel za 2 miliony euro do Herthy Berlín. Zde po tři sezóny rozvíjel svůj talent. V létě 2002 přestoupil za 9 milionů euro do Bayernu Mnichov, kde hrál až do konce kariéry.\n\nV reprezentaci odehrál přes třicet utkání, v nichž vstřelil tři branky. Byl součástí německé sestavy pro mistrovství Evropy 2000 a pro Konfederační pohár o pět let později. Kvůli zranění však přišel o dvě mistrovství světa – v roce 2002 a 2006.\n\nBayern Mnichov\n\nNěmecko\n\nS přítelkyní Eunice nejsou sezdáni, ale mají syna Raphaela.\n\n"}
{"id": "607450", "url": "https://cs.wikipedia.org/wiki?curid=607450", "title": "Cirkus Humberto", "text": "Cirkus Humberto\n\nCirkus Humberto může být:\n"}
{"id": "607451", "url": "https://cs.wikipedia.org/wiki?curid=607451", "title": "Krefeld", "text": "Krefeld\n\nKrefeld (do roku 1929 Crefeld) je německé město ve spolkové zemi Severní Porýní-Vestfálsko. Leží jihozápadně od regionu Porúří, západně od řeky Rýn. Městské centrum je od Rýna vzdáleno asi sedm kilometrů.\n\nDějiny města sahají do doby římské, kdy na jeho místě stával vojenský tábor zvaný Gelduba. První písemná zmínka o samotném Krefeldu pochází z roku 1105 (jako Krinvelde). Rychlý růst města nastal především v 17. století po třicetileté válce. V 18. a 19. století byl Krefeld součástí Pruska. V roce 1758 se v blízkosti města odehrávala bitva u Krefeldu, významná bitva sedmileté války. Ke konci první světové války se stal základnou belgické armády při okupaci Porýní. V roce 1929 se Krefeld spojil se sousedním městem Uerdingen, bylo vytvořeno souměstí Krefeld-Uerdingen, od roku 1940 se používá zkrácený název Krefeld. Po druhé světové válce se stal součástí spolkové republiky Severní Porýní-Vestfálsko.\n\nV Krefeldu sídlí fotbalový klub KFC Uerdingen 05, který byl v minulosti v Bundeslize, a hokejový klub Krefeld Pinguine.\n\n\n\n"}
{"id": "607455", "url": "https://cs.wikipedia.org/wiki?curid=607455", "title": "Husa (přírodní památka)", "text": "Husa (přírodní památka)\n\nHusa je pískovcový vrchol (449 m n. m.) na území obce Tuhaň v jižní části okresu Česká Lípa v Libereckém kraji. Vrcholová plošina, které dominuje stejnojmenný skalní útvar, připomínající husu, je chráněna jako přírodní památka. Lokalita je součástí Chráněné krajinné oblasti Kokořínsko-Máchův kraj a evropsky významné lokality Roverské skály. Chráněné území je ve správě AOPK ČR - regionálního pracoviště Správa Chráněné krajinné oblasti Kokořínsko - Máchův kraj.\n\nPřírodní památka Husa se nachází na území Ralské pahorkatiny jižně od obcí Holany a Blíževedly, v zalesněném území Roverských skal, v sousedství dalších chráněných maloplošných území – Vlhoště, Martinských stěn, Kosteleckých borů a Stříbrného vrchu. \n\nVrchol kopce Husa je v nadmořské výšce 449 m a ochrana se týká rozlohy 3,9 ha ve výši 415 až 448,8 m. n.m., tedy celého kopce. Husa se nalézá na katastrálním území Domašice (část obce Tuhaň), na historické Husí cestě, vyznačené turisty žlutě a červeně. Z kopce je dobrý rozhled. Skalnatý útvar Husy na vrcholu kopce svým tvarem připomíná ptáka husu a podle něj skalní hřbet i památka dostaly své označení. V jiné verzi o původu jména se uvádí, že se zde tajně scházeli přívrženci Husova učení.\nMezi stromy převažují borovice, roste zde hojně brusnice borůvka a vřes obecný.\n\nSkalnatá lokalita je v Ralské pahorkatině, podrobněji Dokeská pahorkatina, Polomené hory - Vlhošťská vrchovina - Kostelecká část.\n\nChráněná lokalita byla vyhlášena přírodní památkou v roce 1991, předmětem ochrany jsou pískovcové plošiny s výrazně vyvinutými geologicko-geomorfologickými jevy. Přírodní památka je součástí evropsky významné lokality Roverské skály.\n\nOblastí prochází několik vyznačených turistických tras, pod kopcem vede cyklotrasa 0058. Nejbližší vlaková zastávka je ve 4 km vzdálených Blíževedlech na železniční trati z České Lípy do Lovosic. Nejbližším sídlem je ves Hvězda, která se nachází zhruba 2 km severně od Husy.\n\n"}
{"id": "607456", "url": "https://cs.wikipedia.org/wiki?curid=607456", "title": "Hansol Korea Open 2010", "text": "Hansol Korea Open 2010\n\nTenisový turnaj WTA Hansol Korea Open 2010 se konal ve dnech 20. - 26. září v Soulu, hlavním městě Jižní Koreje, venku na kurtech s tvrdým povrchem. Odměny činily 220 000 USD.\n\n\n\n"}
{"id": "607458", "url": "https://cs.wikipedia.org/wiki?curid=607458", "title": "Benedetto Croce", "text": "Benedetto Croce\n\nBenedetto Croce (25. února 1866, Pescasseroli – 20. listopadu 1952 Neapol) byl italský filosof, historik, spisovatel a italský politik. Je považován za liberála, i když se postavil proti filozofii laissez-faire. \n\nNarodil se v oblasti Abruzzo. Jeho rodina byla vlivná a bohatá a byl vychován ve velmi přísném katolickém prostředí. Kolem 16. roku života katolicismus opustil a začal rozvíjet vlastní filozofii duchovního života, v níž je náboženství ryze historickou institucí, jejímž prostřednictvím byla vyjádřena tvůrčí síla lidstva. Této koncepce se držel po zbytek svého života. \n\nV roce 1883 došlo na ostrově Ischia nedaleko Neapole, kde byl na dovolené s rodinou, k zemětřesení. Otřesy zničily jejich dům, matka, otec a jediná sestra zahynuli. On byl dlouho uvězněn pod troskami, ale nakonec přežil. Poté byl vychováván strýcem Silvio Spaventou. Zdědil rovněž jmění své rodiny a mohl tak prožít zbytek života v dostatku a svobodně. \n\nZvolil zvláště studium filozofie, byť studoval na univerzitě v Neapoli právo (nikdy neabsolvoval). Ve filozofii se nejprve věnoval zvláště historickému materialismu. Byl dobře obeznámen s vývojem evropské socialistické filozofie, zejména studoval díla autorů jako August Bebel, Friedrich Engels, Karl Kautsky, Paul Lafargue, Wilhelm Liebknecht a Filippo Turati.\n\nPozději byl ovlivněný myšlenkami Gianbattisty Vica. Croce dokonce koupil dům, ve kterém Vico v Neapoli žil. Jeho přítel, filozof Giovanni Gentile, ho také přiměl, aby četl Hegela. Croceho známá práce o Hegelovi \"Co je živé a co mrtvé v Hegelově filozofii\" vyšla v roce 1907.\n\nPoté se zapojil do politiky. V roce 1910 byl jmenován doživotním členem italského senátu. Byl poté otevřeným kritikem účasti Itálie v první světové válce. Měl pocit, že jde o sebevražednou obchodní válku. Ačkoli tyto jeho názory ho učinily během války nepopulárním, o to více mu zajistily reputaci po válce a otevřeli dveře k vysokým funkcím. V letech 1920–1921 byl ministrem školství ve vládě Giovanniho Giolittiho. \n\nFašista Benito Mussolini převzal moc rok poté, co Croce opustil vládu. Prvním ministrem školství v Mussoliniho vládě byl filozof Giovanni Gentile, s nímž Croce dříve spolupracoval a společně vedli tažení proti pozitivismu. Gentile navíc zahájil komplexní reformu italského školství, která byla částečně založena na dřívějších Croceho návrzích. (Gentilova reforma i díky tomu přežila fašistický režim a první větší změna struktury italského školství přišla až v roce 1962). To byla pro Croceho velice svůdná situace a zpočátku s Mussoliniho fašistickou vládou sympatizoval. Avšak atentát fašistů na socialistického politika Giacoma Matteottiho v červnu 1924 otřásl Croceovou důvěrou v Mussoliniho. (Později vysvětloval, že doufal, že podpora Mussoliniho oslabí extrémnější fašisty.) V květnu 1925 již byl Croce jedním ze signatářů Manifestu protifašistických intelektuálů, jehož text formuloval sám Croce. Od toho momentu byl jedním z nepřátel režimu, ačkoli jediným činem fyzického násilí ze strany fašistů vůči němu bylo prohledání jeho domu a knihovny v Neapoli v listopadu 1926. O jeho pracích se poté nesmělo hovořit. Croce později vytvořil termín \"onagrocrazia\" (doslovně „vláda oslů“), aby popsal anti-intelektuální tendence částí fašistického režimu. Croce také popsal fašismus jako „morální nemoc“. Když Mussoliniho vláda v roce 1938 přijala antisemitská opatření, byl Croce jediným nežidovským intelektuálem, který odmítl vyplnit vládní dotazník, jehož cílem bylo shromáždit informace o takzvaném „rasovém pozadí“ italských intelektuálů.\n\nV roce 1944, když byla v jižní Itálii obnovena demokracie, se Croce jako „ikona liberálního antifašismu“ stal ministrem bez portfeje ve vládách vedených Pietrem Badogliem a Ivanoe Bonomim. Opustil vládu v červenci 1944, ale zůstal předsedou Liberální strany (\"Partito Liberale Italiano\") až do roku 1947.\n\nCroce hlasoval v ústavním referendu z června 1946 pro monarchii a přesvědčil svou Liberální stranu, aby v této věci zaujala neutrální postoj. Byl zvolen do Ústavodárného shromáždění, které existovalo v Itálii mezi červnem 1946 a lednem 1948. Na jeho půdě plédoval proti mírové smlouvě (podepsané v únoru 1947), kterou považoval za pro Itálii ponižující. Odmítl se v té době rovněž stát dočasným prezidentem Itálie.\n\nV letech 1949–1952 byl prezidentem mezinárodního PEN klubu. Šestnáctkrát byl nominován na Nobelovu cenu za literaturu.\n\nNejzajímavější Croceho filozofické myšlenky jsou shromážděny ve třech dílech: \"Estetika\" (1902), \"Logika\" (1908) a \"Filozofie praktického\" (1908). Celé jeho dílo zahrnuje 80 knih. Desítky let také přispíval do časopisu \"La Critica\". \n\nCroce byl filozoficky panteista, ale z náboženského pohledu byl agnostikem. Publikoval ovšem také slavný esej \"Proč nemůžeme říci, že nejsme křesťané\". Tento esej zdůrazňuje křesťanské kořeny evropské kultury, které ateisté často nedoceňují.\n\nSvůj filozofický systém nazval filozofií Ducha. Hovořil též o „absolutním idealismu“ nebo „absolutním historismu“, což může být ovšem matoucí, neboť pokud jde o historii, vždy – na rozdíl od Hegela – zdůrazňoval, že dějiny nemají žádný „kosmický design“ nebo „konečný plán“. Croceova práce může být považována za druhý pokus (po Kantovi) vyřešit konflikt mezi empirismem a racionalismem. Vzhledem k tomu, že kořenem reality je imanentní existence v konkrétní zkušenosti, Croce umisťuje do základů své filozofie estetiku.\n\nSvé estetické názory zformuloval zvláště v práci \"Breviario di estetica\". V této krátké, ale husté práci, říká, že umění je důležitější než věda nebo metafyzika, neboť jen umění nás vytváří. \n\nZa významné jsou považovány ovšem i jeho příspěvky k liberální politické teorii. Croceův liberalismus se liší od teorií liberálů britských a amerických. Croce souhlasí, že jednotlivec je základem společnosti, odmítá však sociální atomismus. Croce nesouhlasil s Johnem Lockem v otázce povahy svobody. Croce věřil, že svoboda není přirozené právo, ale právo získané, které vyvstává z pokračujícího historického boje za jeho zachování. Croce definoval civilizaci jako „neustálou bdělost proti barbarství“ a svoboda nesmí otevírat cestu tomuto barbarství, ale má umožnit člověku prožívat celý potenciál života.\n\nCroce odmítal jako absurdní rovnostářství. Společnost podle něj musí vést elita, tedy několik málo lidí, kteří rozumí nádheře pravdy, civilizace a krásy. Masa občanů z civilizačních produktů, na jejichž tvorbě se podílí, má prospěch, ale nemůže je plně pochopit.\n\n\n"}
{"id": "607462", "url": "https://cs.wikipedia.org/wiki?curid=607462", "title": "Sherlock Holmes: Hra stínů", "text": "Sherlock Holmes: Hra stínů\n\nSherlock Holmes: Hra stínů (\"Sherlock Holmes: A Game of Shadows\", 2011) je pokračování filmu \"Sherlock Holmes\" (2009) s Robertem Downeym jako Sherlockem Holmesem a Judem Lawem jako jeho společníkem dr. Watsonem. Film režíroval Guy Ritchie.\n\nPříběh je volně inspirován Doylovou povídkou \"Poslední případ\" – hlavním nepřítelem Sherlocka Holmese je profesor Moriarty, který se mihl už v prvním díle a kterému pomáhá plukovník Sebastian Moran. V úvodu filmu se také objevila Irene Adlerová, významnější ženskou roli ale představovala cikánka Sim. Vystoupil zde i Sherlockův bratr Mycroft Holmes, v prvním díle pouze zmiňovaný.\n\nNa rok 2021 je naplánováno pokračování, opět s Downeym a Lawem v hlavních rolích. Snímek by měl zakončit tuto trilogii. \n\nDěj probíhá stejně jako první díl v roce 1891. Na začátku je profesorem Moriartym otrávena Irene Adlerová, která je sice v jeho službách, ale pro svůj vztah k Sherlocku Holmesovi se stala nespolehlivou.\n\nHolmes vyšetřuje řadu bombových atentátů a další zločiny, které zasáhly Evropu a jejichž strůjcem je podle jeho názoru profesor Moriarty. Watson se s Holmesem v předvečer své svatby vydává do zábavního klubu na rozlučku se svobodou. Tam Holmes zachrání cikánskou věštkyní Simzu před kozákem, který byl najat, aby ji zabil. Simza je ve spojení se svým bratrem Reném, členem pařížské anarchistické skupiny napojené na Moriartyho.\n\nPo Watsonově svatbě se Holmes setkává s Moriartym, ten odmítá nechat novomanžele Watsonovy na pokoji, pokud Holmes bude pokračovat v pátrání. Holmes proto nasedá do vlaku do Brightonu, kterým novomanželé odjíždějí na svatební cestu, s nimi jsou ale ve vlaku i Moriartyho lidé s arzenálem zbraní. Během bitvy Holmes vyhodí v příhodném místě Mary do řeky, zatímco s Watsonem zlikvidují nepřátele a pokračují dále do Francie.\n\nTam najdou v cikánském táboře Sim, která je od té doby doprovází. V Paříži se setkávají se šéfem anarchistické skupiny, který vzápětí spáchá sebevraždu. Z rozhovoru a stop Holmes odvodí, že Moriarty umístil bombu do pařížské opery. Byla to ale past, hrána byla jen obyčejná opera Dona Giovanniho. Bomba vybuchne v blízkém hotelu na srazu průmyslníků a obchodníků, ještě před tím je však na místě Moriartyho pomocníkem Moranem zastřelen Meinhart, majitel německé továrny na zbraně.\n\nMoriarty převezme Meinhartovu továrnu, a Holmesova skupina se proto přesunuje do Německa. Holmes při pátrání v továrně odhalí, že cílem Moriartyho akcí je vyvolat světovou válku, na které by vydělaly jeho továrny na zbraně a léky. Moriarty se Holmese zmocní a mučením ho vyslýchá, zatímco venku na Watsona útočí z věže Moran. Watsonovi se podaří dělem sestřelit celou věž, která se zřítí na továrnu, a vysvobodí tak Holmese. Hlavní trojice pak prchá lesem, zatímco jsou pronásledováni Moriartyho lidmi a ostřelováni těžkou technikou.\n\nPo úspěšném útěku jedou do Švýcarska na mírovou konferenci v Reichenbachu, která hostí nejvýznamnější státníky a kam se dostavují také Moriarty a Mycroft. Holmes zjistí, že se chystá atentát, který má provést plastickou chirurgií změněný René. Watson a Sim ho nakonec poznají mezi velvyslanci a atentátu zabrání, René je ale vzápětí zavražděn Moranem.\n\nVenku na balkóně nad vodopádem zatím dochází k rozhodujícímu střetnutí mezi Holmesem a Moriartym. Holmes odhaluje Moriartyho plány, ten ale oponuje, že jen využívá lidské přirozenosti a že válka je jen otázkou času. Z rovnováhy Moriartyho vyvede až Holmesovo oznámení, že mu během výslechu v továrně vyměnil diář s poznámkami o jeho zločinech, ten poslal do Londýna a na základě údajů v něm inspektor Lestrade zkonfiskoval profesorův majetek. Schyluje se k potyčce, zraněný Holmes si uvědomuje, že nemá šanci zvítězit, a proto oba strhává přes zábradlí do vodopádu.\n\nNa závěr se Watsonovi vrací z Holmesova pohřbu (byť jeho tělo se nenašlo) a chystají se konečně na svatební cestu. Když Watson odejde ze své kanceláře, vynoří se na stejném místě Holmes z přestrojení.\n\nV říjnu 2010 se natáčela jedna scéna v Richmond Parku v Londýně.\n\nO tom, kdo bude hrát Moriartyho se dlouho spekulovalo, před natáčením prvního dílu to měl být Brad Pitt, později se uvažovalo i o Gary Oldmanovi, Danielu Day-Lewisovi, Seanu Pennovi a Javieru Bardemovi.\n\nHudbu k filmu nahrávala také romská kapela z východního Slovenska.\n\n\n"}
{"id": "607470", "url": "https://cs.wikipedia.org/wiki?curid=607470", "title": "Taškent Open 2010", "text": "Taškent Open 2010\n\nTenisový turnaj WTA Taškent Open 2010 se konal ve dnech 20. - 27. září v Taškentu, hlavním městě Uzbekistánu, venku na kurtech s tvrdým povrchem. Odměny činily 220 000 USD.\n\n\n\n"}
{"id": "607476", "url": "https://cs.wikipedia.org/wiki?curid=607476", "title": "Darney", "text": "Darney\n\nDarney je obec ve Francii v jižní části departementu Vosges a v regionu Grand Est.\n\nLesy v okolí Darney již od 14. století přitahovaly české skláře, kteří s sebou do Francie přinášely své výrobní postupy (rodinné erby těchto sklářských mistrů, přišedších sem na pozvání vévodů lotrinských, dnes zdobí velký sál současného zámku). \n\nAle také v době první světové války mělo Darney vztah k českým zemím. V červnu 1918 se do tábora Kléber u Darney nastěhovali českoslovenští legionáři. Dne 30. června 1918 došlo na pláni za městem ke slavnostnímu složení přísahy příslušníků Československé střelecké brigády (21. a 22. pluk). Při této příležitosti předal francouzský prezident Raymond Poincaré bojový prapor 21. čs. střeleckému pluku. Oficialit se zúčastnil také tajemník Československé národní rady v Paříži, doktor Edvard Beneš. Tuto událost připomíná památník v podobě jehlanového pylonu postaveného v místech, kde došlo k přísaze. Armáda České republiky datum 30. června přijala v roce 2002 jako oficiální Den ozbrojených sil České republiky. Tento den se v Darney pravidelně konají pietní akty za účasti zástupců české ambasády, místní samosprávy, ozbrojených sil České republiky i Francie a spolků. \n\nTěsně před svým odjezdem do čerstvě vzniklé Československé republiky pobyl v prosinci 1918 krátký čas v Darney Tomáš Garrigue Masaryk, první československý prezident, který zde vykonal přehlídku jednotek československých legií. Tak se historie Darney prolíná s historií Československa.\n\nBudova staré radnice v Darney dnes hostí francouzsko-československé muzeum, ve kterém je uchováno mj. prohlášení o vzniku nezávislého československého státu. Muzeum je přístupné zdarma dle předchozí domluvy.\n\n\"Počet obyvatel\"\nPartnerským městem Darney je Slavkov u Brna.\n\n\n"}
{"id": "607477", "url": "https://cs.wikipedia.org/wiki?curid=607477", "title": "Yuuzhan Vong", "text": "Yuuzhan Vong\n\nYuuzhan Vong je fiktivní rasa Star Wars. Objevili se v sérii románů \"Nový řád Jedi\".\n\nRoku 25 ABY podniknou invazi a stanou se hrozbou Nové republice a Novému řádu Jedi. Jsou rasou náboženských fanatiků z planety Yuuzhan'tar. Jejich technologie jsou založené na organickém původu a všechny mechanické technologie (droidi, vesmírné lodě...) jim přijdou jako rouhání. Sami se považují za božskou rasu. Vyžívají se v bolesti a považují mučení za poctu. Dobrovolně podstupují deformace svého těla.Pokud jim to však způsobí trvalý handicap stanou se vyvrhely své společnosti.\n\n"}
{"id": "607485", "url": "https://cs.wikipedia.org/wiki?curid=607485", "title": "Katedrála Saint-Alexandre-Nevsky", "text": "Katedrála Saint-Alexandre-Nevsky\n\nKatedrála svatého Alexandra Něvského (francouzsky \"Cathédrale Saint-Alexandre-Nevsky\", rusky \"Собор Александра Невского\") je pravoslavný chrám v Paříži. Chrám je sídlem Arcibiskupství Ruské pravoslavné církve v Západní Evropě. Stavba je od roku 1981 chráněná jako historická památka.\n\nV Paříži se usazovali ruští imigranti již od 18. století. V 19. století se počet Rusů v Paříži zvyšoval, jejich počet byl kolem tisíce, ať již stále či dočasně bydlících. K modlitbám se zpočátku scházeli na ruském velvyslanectví, které však kapacitou nedostačovalo, takže se rozhodli vybudovat ruský pravoslavný kostel. Ruský kaplan Josef Vasiljev přišel s plánem na jeho výstavbu v roce 1847, ovšem zahájení stavby se zpozdilo. Stavbu, ke které dal souhlas Napoleon III., se podařilo dokončit roku 1861. Slavnostní vysvěcení sa konalo 11. listopadu 1861 v den svátku sv. Alexandra Něvského, kterému byl kostel zasvěcen. Finanční prostředky na tuto stavbu byly sbírány především ve Francii a v Rusku. Na stavbu kostela přispěl i ruský car Alexandr II. sumou 150 000 franků. Dary ovšem přispěli i mnozí katolíci a protestanti.\n\nKostel byl v roce 1922 povýšen na katedrálu.\n\nStavba byla 11. května 1981 zařazena mezi historické památky. V roce 1996 bylo zahájeno rozsáhlé restaurování.\n\n12. července 1918 se zde uskutečnila svatba španělského malíře Pabla Picassa a tanečnice ruského původu Olgy Chochlovové. Za svědky jim šli Jean Cocteau, Max Jacob a Guillaume Apollinaire.\n\nV kostele se rovněž konaly pohřební obřady za mnohé významných ruské osobnosti, které ve Francii zemřely:\n\nChrám je vybudovaný v tzv. novobyzantském architektonickém slohu podle plánů architekta Romana Ivanoviče Kuzmina. Má půdorys řeckého kříže, jehož každé rameno je ukončeno apsidou. Každou apsidu zdobí kupole, a těchto pět kupolí představují Ježíše Krista a čtyři evangelisty. Nejvyšší kupole má výšku 48 m. Interiér chrámu zdobí fresky a ikonostas s ikonami od významných ruských malířů.\n\n"}
{"id": "607492", "url": "https://cs.wikipedia.org/wiki?curid=607492", "title": "Rudolf Anděl", "text": "Rudolf Anděl\n\nRudolf Anděl (29. dubna 1924, Šumburk nad Desnou – 2. ledna 2018, Liberec) byl český historik a pedagog. Patřil k osobnostem, které významným způsobem ovlivnily vývoj a formování libereckého školství a vzdělanosti. Do roku 1972 působil na katedře dějepisu PF v Ústí nad Labem. Vyučoval na pedagogické fakultě Technické univerzity v Liberci a v letech 1972–1990 působil na Střední ekonomické škole v Liberci.\n\nJe laureátem Medaile města Liberec a čestným občanem města Liberec.\n\n\n\n"}
{"id": "607503", "url": "https://cs.wikipedia.org/wiki?curid=607503", "title": "Vláda Philippa Scheidemanna", "text": "Vláda Philippa Scheidemanna\n\nVláda Philippa Scheidemanna byla vláda Německé říše působící od 13. února do 20. června 1919. Jednalo se o první vládu období Výmarské republiky.\n\nVláda měla 14 členů, tvořila ji koalice Sociálnědemokratické strany Německa (SPD), Německé demokratické strany (DDP) a Centra. Portfeje byly původně rozděleny v poměru 7:3:3. Ve vládě byl navíc jeden nestraník.\n"}
{"id": "607521", "url": "https://cs.wikipedia.org/wiki?curid=607521", "title": "Bell Challenge 2010", "text": "Bell Challenge 2010\n\nTenisový turnaj WTA Bell Challenge 2010 se konal ve dnech 13. - 19. září v kanadském Québecu v hale na koberci. Odměny činily 220 000 USD.\n\n\n\n"}
{"id": "607522", "url": "https://cs.wikipedia.org/wiki?curid=607522", "title": "WikiBhasha", "text": "WikiBhasha\n\nWikiBhasha je online nástroj pro tvorbu nových či doplnění stávajících článků na Wikipedii pomocí snadného a rychlého překladu článků z anglické Wikipedie. V současné době dokáže pracovat s arabštinou, němčinou, hindštinou, japonštinou, portugalštinou a španělštinou. Betaverze podporuje všechny jazyky, se kterými pracuje Microsoft Translator. V červenci 2011 je to 36 jazyků včetně češtiny a slovenštiny.\n\nWikiBhashu vyvíjel 4,5 roku tým pod vedením doktora A. Kumarana z Microsoft Research India. Projekt původně začal pod názvem WikiBABEL. Dnes se jmenuje WikiBhasha (sanskrtsky bhášá znamená mluva).\n\n"}
{"id": "607523", "url": "https://cs.wikipedia.org/wiki?curid=607523", "title": "Dálnice A2 (Rakousko)", "text": "Dálnice A2 (Rakousko)\n\nDálnice A2, někdy nazývána jako Jižní dálnice (německy \"Autobahn A2\" nebo \"Süd Autobahn\"), je 377 kilometrů dlouhá rakouská dálnice. Je nejdelší dálnicí v zemi. Začíná ve Vídni a pokračuje nejprve jižním a poté jihozápadním směrem přes Štýrský Hradec a Klagenfurt k italským hranicím, kde se u Arnoldsteinu napojuje na italskou dálnici A23.\n\nJejí výstavba byla zahájena v roce 1959 a první úsek byl zprovozněn 26. května 1962 mezi Vösendorfem a Leobersdorfem. Dálnice A2 byla dokončena otevřením úseku mezi křižovatkami Völkermarkt-West a Klagenfurt-Ost 25. listopadu 1999.\n\n\n"}
{"id": "607524", "url": "https://cs.wikipedia.org/wiki?curid=607524", "title": "Šaské jezero", "text": "Šaské jezero\n\nŠaské jezero ( [Šasko jezero]) je jezero na jihu Černé Hory v blízkosti černohorsko-albánské hranice. Má rozlohu 3,64 km² a maximální hloubku 7,8 m.\n\nVoda z jezera odtéká přibližně 1 km dlouhým vodním kanálem do hraniční řeky Buny.\n"}
{"id": "607525", "url": "https://cs.wikipedia.org/wiki?curid=607525", "title": "Jiří Janáček", "text": "Jiří Janáček\n\nJiří Janáček (* 7. května 1927, Blatná) je středoškolský a vysokoškolský pedagog, literární vědec, kritik a publicista.\n\nVe své práci se zaměřuje na divadlo (především 19. století), zvláště loutkové. Přispívá do regionálního, celostátního a odborného tisku (Liberecký den, MF Dnes, Lidové noviny, Týdeník Rozhlas, Zlatý máj, Loutkář, Divadelní revue aj.) Po odchodu do důchodu mapuje německé divadlo v Liberci.\n\nV letech 1969–1990 vyučoval český jazyk a literaturu na Střední ekonomické škole v Liberci, odtud přešel na Fakultu pedagogickou Technické univerzity.\n\n\n\n\n"}
{"id": "607529", "url": "https://cs.wikipedia.org/wiki?curid=607529", "title": "Muslim ibn al-Hajjaj Nishapuri", "text": "Muslim ibn al-Hajjaj Nishapuri\n\nAbul Husayn Muslim ibn al-Hajjaj Qushayri al-Nishapuri (: أبو الحسين مسلم بن الحجاج القشيري النيشابوري) (821-875, 204-261 Islámského kalendáře), zkráceně nazýván Imám Muslim. Autor druhé nejdůležitější sbírky Islámských tradic (hadísu) v Sunni Islámu.\n\nPrvní nejdůležitější sbírka Islámských tradic je Sahih al-Bukhari a autorem této sbírky byl al-Bukhari. Muslim se narodil ve městě Níšápúr, které se nyní nachází v severovýchodním Íránu a patřil do klanu Qushayr. Ve městě Níšápúr i zemřel po zakončení svých cest, za účelem shromáždění Islámských tradic.\n\nMuslim za svého života studoval Islám a shromažďoval Islámské tradice na Arabském poloostrově, Egyptě, Iráku a Sýrii. Během jeho 15leté cesty za shromáždění hadísu, Muslim slyšel okolo 300 000 tradic od více než 220 Islámských učenců, ze kterých vybral do sbírky jen ty, o kterých nebylo pochyby o jejich pravdivosti. Odhady počtu tradic (hadísu)v jeho sbírkách se pohybují od 3033 do 12 000, podle způsobu počítání tradic. Okolo 1900 tradic je podobných nebo stejných s autorem sbírek al-Bukhari.\n\nNejznámější z jeho učitelů byli Harmala ibn Yahya, Sa'id ibn Mansur, Abd-Allah ibn Maslamah al-Qa'nabi, al-Dhuhali, al-Bukhari, Ibn Ma'in, Yahya ibn Yahya al-Nishaburi al-Tamimi, a jiní.\n\nNejznámější žáci Muslima, kteří se rovněž stali autory sbírek Islámských tradic byli al-Tirmidhi, Ibn Abi Hatim al-Razi a Ibn Khuzaymah.\n\n"}
{"id": "607532", "url": "https://cs.wikipedia.org/wiki?curid=607532", "title": "Dálnice A3 (Rakousko)", "text": "Dálnice A3 (Rakousko)\n\nDálnice A3, někdy nazývána jako Jihovýchodní dálnice (německy \"Autobahn A3\" nebo \"Südost Autobahn\"), je rakouská dálnice. V současné době je z celkové délky 40 km v provozu 30 km, výstavba zbylých 10 km je naplánována na roky 2016–2018. Dálnice začíná na křižovatce s dálnicí A2 u Guntramsdorfu a vede jihovýchodním směrem kolem Eisenstadtu k maďarským hranicím, kde by se měla v budoucnu napojit na dálnici M85.\n\nVýstavba dálnice A3 byla zahájena na začátku 70. let 20. století, jako první byl otevřen krátký úsek Großhöflein – Eisenstadt dne 17. července 1974. Původně měla dálnice vést až do Vídně, kde se měla u Simmeringu napojit na dálnici A23, kvůli protestům ochránců životního prostředí byla nakonec v roce 1996 napojena na dálnici A2 u Guntramsdorfu (číslování kilometrů v Burgenlandu dosud reflektuje původní záměr vést dálnici až do Vídně). Zatím posledním zprovozněným úsekem je půlprofil u Wulkaprodersdorfu. Výstavba zbylých 10 km k maďarským hranicím je teprve plánována.\n\n\n"}
{"id": "607534", "url": "https://cs.wikipedia.org/wiki?curid=607534", "title": "Tobias Unger", "text": "Tobias Unger\n\nTobias Unger (* 10. července 1979, Mnichov) je bývalý německý atlet, sprinter.\n\nV roce 2004 vybojoval na halovém MS v Budapešti bronzovou medaili v běhu na 200 metrů a reprezentoval na letních olympijských hrách v Athénách, kde ve finále doběhl na 7. místě. O rok později se stal v Madridu halovým mistrem Evropy. Na Mistrovství světa v atletice 2005 v Helsinkách se probojoval jako jediný Evropan do finále. V něm skončil na 7. místě.\n\nSportovní kariéru ukončil v roce 2912.\n"}
{"id": "607535", "url": "https://cs.wikipedia.org/wiki?curid=607535", "title": "Tobey Maguire", "text": "Tobey Maguire\n\nTobias Vincent Maguire (* 27. června 1975 Santa Monica, (USA) je americký herec, režisér, scénárista a producent.. Mezi jeho nejznámější role patří Peter Parker/ Spider-Man nebo také Nick Carraway.\n\nJe synem sekretářky a kuchaře. Jeho rodiče se rozvedli, když mu byly 2 roky. Vyrůstal v Oregonu, Washingtonu, Britské Kolumbii a jižní Kalifornii. Když mu bylo 13 let, poprvé vystoupil v televizi v show Rodneyho Dangerfielda, díky čemuž získal průkazku hereckých odborů. Do roku 1992 dostával pouze malé role.\n\nV roce 1992 získal hlavní roli v americkém sitcomu \"Ohromný Scott\" \"(Great Scott)\", kde si zahrál teenagera s přebujelou fantazií Scotta Melroda a ve které bavil diváky několik let. Poté již následovaly velké role ve filmech jako \"Ledové bouře\", nebo \"Městečko Pleasantville\". Do povědomí filmových diváků se výrazně zapsal hlavní roli v úspěšném filmu \" Pravidla Mošťárny \". Dále hrál ve filmech \"Strach a hnus v Las Vegas\" a \"Skvělí chlapi\". Během mnoha svých konkurzů se Maguire ocitl v konkurzu na role proti jinému stoupajícímu herci, Leonardovi DiCapriovi. Dvojice se rychle stala přáteli a vytvořila neformální smlouvu, aby si navzájem pomohla dostat některých svých filmů / televizních pořadů / dalších projektů. Například, oba se objevili v televizním seriálu z roku 1990 založeném na komedii Parenthood v roce 1989. diCaprio byl obsazen a Maguire později získal hostující roli.\n\nV roce 2001 si Tobey Maguire zahrál ve filmu Jako kočky a psi. Poté přišel zlom jeho kariéry - režisér Sam Raimi ho obsadil do role Petera Parkera/Spider-Mana do připravovaného filmu Spider-Manovi . Film \" Spider-Man \" vešel do kin roku 2002 a dočkal se velkého úspěchu a Tobey se dočkal velké vlny popularity. O dva roky později si roli pavoučího hrdiny zopakoval v sequelu \" Spider-Man 2\", který zaznamenal ještě větší úspěch než první film a Tobey dostal nabídky od dalších tvůrců. Naposledy si roli Spider-Mana zahrál roku 2007, ve filmu \" Spider-Man 3\". Ten se jít tak velkého úspěchu nedočkal, nicméně Tobey v tomto roce již natáčel krimi thriller \"Bratři \", který vešel do kin roku 2009 a ve kterém ztvárnil hlavní roli. K připravovanému filmu \"Spider-Man 4\" již nedošlo.\nV roce 2011 si zahrál ve filmu \"The Crusaders\". V roce 2012 založil firmu Material Pictures. Poté následovala velká role ve filmu \"Velký Gatsby\", kde v titulní roli ztvárnil jednu ze svých posledních úspěšných rolí.. Zahrál si tam ponělolikáté se svým dlouholetým kolegou a přítelem - Leonardo Di Capriem. Rok nato následovala opět velká role. O rok později si zahrál geniálního šachistu Bobbyho Fischera ve filmu \"Tah pěšcem\", jenž není moc známý, ale je kritiky velice uznávaný. \n\nV posledních letech se Tobey před kameru moc nehrnul. V animovaném snímku Mimi šéf měl pouze hlas vypravěče. V roce 2017 oznámil, že si zkusí práci režiséra a plánuje udělat snímek podle motivu Joa Nesba. Hlavní roli si možná zahraje on sám.\n\nPo uvedení filmu pochválil výkon Toma Hollanda jako Spider-Mana.\n\nV lednu roku 2018 oznámil přípravu dosud neznámého filmu, který by měl režírovat. V září téhož roku absolvoval několik schůzek se studiem Sony Pictures a veřejnost tak spekulovala o jeho návratu do role Spider-Mana. K ničemu takovému však nedošlo a jak později odhalili režiséři nového snímku , ve filmu se měli objevit také všichni tři představitelé role Spider-Mana z hraných filmů (tedy včetně Tobeyho), nicméně později byl nápad vyřazen.\n\nPo roce 2018 pozastavil své herecké aktivity a aktuálně se věnuje pouze režírování a produkovaní.\n\nTobey byl od roku 1992 vegetarián; v roce 2009 se stal veganem. PETA jej v roce 2002 označila jako \"Nejatraktivnějšího vegetariána na světě\". Od svých 19 let je střízlivý - k tomuto rozhodnutí došel poté, co se ve svých pozdních teenagerských letech setkal s \"nějakými potížemi\" s alkoholem.\n\nV roce 2003, během natáčení filmu Seabiscuit, se poznal s designérkou šperků Jennifer Meyerovou. V roce 2006 se zasnoubili. Jejich dcera se narodila v listopadu 2006. Maguire a Meyerová se vzali 3. září 2007 ve městě Kona na Hawaii. Jejich syn se narodil v květnu 2009. Své odloučení pár oznámil 18. října 2016, po devíti letech manželství. V roce 2017 se pak oficiálně rozvedli.\n\n \n\n"}
{"id": "607536", "url": "https://cs.wikipedia.org/wiki?curid=607536", "title": "Karavastská laguna", "text": "Karavastská laguna\n\nKaravastská laguna ( ) je laguna Jaderského moře u pobřeží Albánie. Má rozlohu 43,3 km², délku 10,6 km a šířku 4,3 km. Dosahuje maximální hloubky 1,5 m.\n\nLaguna je od otevřeného moře oddělená písečnými dunami které jsou částečně porostlé lesem. Na třech místech je spojená s mořem krátkými vodními kanály s průtokem 15-30 m³/s. Salinita se pohybuje od 5,5% do 2%.\n\nLaguna je stanovištěm vodního ptactva, jež je chráněno v národním parku Pisha e Divjakës o rozloze 12,5 km².\n\n"}
{"id": "607539", "url": "https://cs.wikipedia.org/wiki?curid=607539", "title": "Dálnice A4 (Rakousko)", "text": "Dálnice A4 (Rakousko)\n\nDálnice A4, někdy nazývána jako Východní dálnice (německy \"Autobahn A4\" nebo \"Ost Autobahn\"), je 66 kilometrů dlouhá rakouská dálnice. Začíná ve Vídni, vede kolem mezinárodního letiště Vídeň-Schwechat a pokračuje jihovýchodním směrem k maďarským hranicím, kde se napojuje na dálnici M1.\n\nJejí výstavba byla zahájena v 70. letech 20. stoletím, jako první byl 24. května 1978 otevřen v půlprofilu úsek Wien-Prater – Wien-Simmeringer Lände. Jako poslední byl otevřen úsek mezi Neusiedlem a Nickelsdorfem dne 28. října 1994.\n\n\n"}
{"id": "607540", "url": "https://cs.wikipedia.org/wiki?curid=607540", "title": "Přední mozek", "text": "Přední mozek\n\nPřední mozek (\"prosencephalon\") je část mozku zakládající se během embryonálního vývoje. Jako celek zahrnuje dvě mozkové struktury obratlovců: mezimozek (diencephalon) a koncový mozek (telencephalon). Mezimozek se skládá z mnoha částí: pretectum, epithalamus, dorzální a ventrální thalamus, hypothalamus a další. Do mezimozku přichází řada smyslových dostředivých drah. Na koncovém mozku je zřetelné zejména pallium včetně mozkových hemisfér a dále také čichové centrum bulbus olfactorius.\n"}
{"id": "607549", "url": "https://cs.wikipedia.org/wiki?curid=607549", "title": "Harchuf", "text": "Harchuf\n\nHarchuf (23. století př. n. l.) byl egyptský cestovatel a místodržící v Horním Egyptě. Je nejstarší jménem známý cestovatel. Jeho jméno je někdy také hláskované jako Hirchuf.\n\nV období okolo roku 2270 př. n. l. podnikl z pověření faraónů Merenrého a Pjopije několik expedic na jih. Cestoval z Asuánu přes Dongolu do Kordofánu či Dárfúru země Jamu, zde objevil vzácná dřeva, které spolu s kadidlem a slonovinou přivezl zpět do Egypta. Na svých cestách spatřil a popsal lidi nízkého vzrůstu, pravděpodobně Pygmeje. Vše co je známo o jeho životě, pochází ze záznamu na náhrobku jeho hrobky v Qubbet el-Hawa na západním břehu Nilu u Asuánu, v blízkosti prvního nilského kataraktu.\n\n\n"}
{"id": "607551", "url": "https://cs.wikipedia.org/wiki?curid=607551", "title": "Seznam chráněných území v okrese Mladá Boleslav", "text": "Seznam chráněných území v okrese Mladá Boleslav\n\nToto je seznam chráněných území v okrese Mladá Boleslav aktuální k roku 2017, ve kterém jsou uvedena chráněná území v oblasti okresu Mladá Boleslav.\n\n"}
{"id": "607553", "url": "https://cs.wikipedia.org/wiki?curid=607553", "title": "Guangzhou International Women's Open 2010", "text": "Guangzhou International Women's Open 2010\n\nTenisový turnaj WTA Guangzhou International Women's Open 2010 se konal ve dnech 13. – 19. září v čínském Kantonu venku na kurtech s tvrdým povrchem. Odměny činily 220 000 USD.\n\n\n"}
{"id": "607559", "url": "https://cs.wikipedia.org/wiki?curid=607559", "title": "Odhádání", "text": "Odhádání\n\nOdhádání byl jeden ze způsobů určení hodnoty majetku při exekuci. Používal se v případech, jestliže povinný nedostál svému závazku ze soudní pře a odmítl zaplatit dlužný peníz. \n\nOprávněnému připadlo právo na předmět (objekt) držby. Přičemž se musela stanovit cena onoho předmětu (objektu) držby tzv. odhádáním. \n\nSamotný proces zahajoval zemský místokomorník, který se dostavil s listem na odhádání, kde byl stanoven datum a nařízeno většinou sousedům, aby byli přítomni jako odhadci. S určitou nadsázkou se dá říct, že se jednalo o „soudní odhadce“. Zemský místokomorník spolu s odhadci postupně stanovoval hodnotu majetku povinného. Výše odhádané částky musela pokrýt dluh povinného, aby byl uspokojen oprávněný.\nPoté již následovala poslední část exekuce a to plné panování. Za přítomnosti místokomorníka a přítomných spálil oprávněný před poddanými šindel ze střechy povinného a potvrdil tak faktické převzetí vlastnického práva.\n"}
{"id": "607564", "url": "https://cs.wikipedia.org/wiki?curid=607564", "title": "Václav Musílek", "text": "Václav Musílek\n\nJUDr. Václav Musílek (* 25. září 1958 Turnov) je pražský mediální poradce a komunální politik, bývalý vysoký manažer Československého rozhlasu, tiskový mluvčí Občanské demokratické strany, vedoucí jejího tiskového oddělení a starosta městské části Praha 8. Od listopadu 2010 do listopadu 2014 byl uvolněným zastupitelem Prahy 8 a předsedou bezpečnostní komise, od prosince 2012 členem Rady městské části. Zároveň se stal v lednu 2011 členem přípravného výboru nové politické strany zakládané Janou Bobošíkovou. V červnu 2011 byl na ustavujícím sjezdu strany Suverenita - blok Jany Bobošíkové zvolen místopředsedou. Tím byl až do ledna 2014.\n\nVyrůstal v podkrkonošské obci Roudný, základní školu vystudoval v Karlovicích a v Turnově, kde vystudoval i gymnázium. V roce 1982 absolvoval právnickou fakultu Univerzity Karlovy, titul doktora práv získal v roce 1984. Pracoval v právnických profesích a spolupracoval s Československým rozhlasem.\n\nNa začátku roku 1989 přerušil právnickou kariéru a stal se redaktorem zpravodajského vysílání Československého rozhlasu, pracoval i v ekonomické redakci. V ní do sametové revoluce natočil několik tehdy kontroverzních reportáží, které se zabývaly nefunkčností tehdejšího modelu centrálního plánování. V listopadu 1989 byl jedním z předních představitelů OF v Československém rozhlase, jakož i vedoucím jeho \"revolučního vysílání\", které trhalo posluchačské rekordy. Byl také představitelem mladší generace redaktorů, která se během roku 1990 důrazně postavila proti obsazování všech vedoucích funkcí bývalými komunisty, tzv. osmašedesátníky, a prosazovala vlastní představy o moderním rozhlase. Další mediální zkušenosti získal v Českém rozhlase, kde pracoval jako redaktor, moderátor a později i šéfredaktor zpravodajství a stanice Radiožurnál. V Českém rozhlase vybudoval kvalitní zpravodajskou redakci z většinou mladých začínajících redaktorů, kteří se později výrazně prosadili v elektronických médiích. Musílkovou redakcí prošli například Daniel Takáč, Bohumil Klepetko, Kateřina Kašparová, Barbora Kroužková, Radovan Daněk a další známé tváře a hlasy. V roce 1993 byl hlavním favoritem ve výběrovém řízení na post generálního ředitele Českého rozhlasu. Avšak rozhlasová rada zvolená ještě před vítězstvím pravice ve volbách v roce 1992 mu vyčítala jeho členství v ODS, podporu ekonomické transformace a úzké vztahy s tehdejším premiérem Václavem Klausem a rozhodla jinak. Po dramatických peripetiích zvolila do čela Českého rozhlasu Vlastimila Ježka, redaktora deníku Práce, který se do konkursu přihlásil jenom proto, aby o něm napsal reportáž. Ten následně Musílka na nátlak Rady odvolal z vedení Radiožurnálu, na což Václav Musílek reagoval odchodem z Českého rozhlasu. Později byl Musílek ředitelem audiovizuální divize nakladatelství Orbis, kde jeho nejvýraznějším počinem bylo autorství scénáře a spolurežírování dokumentu o koncertě světové operní hvězdy Plácida Dominga v Praze, který Česká televize vysílala v letech 1994 a 1995 v nejsledovanějších časech o vánočních svátcích. Po odchodu z Orbisu se stal komentátorem, zástupcem šéfredaktora a v roce 1997 šéfredaktorem novin Denní Telegraf.\n\nByl spoluzakladatelem Občanské demokratické strany a působil jako člen týmu mediálních poradců tehdejšího premiéra Václava Klause. V roce 1997 se stal tiskovým mluvčím ODS a vedoucím tiskového oddělení, pracoval také v užším volebním týmu při parlamentních volbách roku 1998. V roce 1998 byl za ODS zvolen starostou městské části Praha 8, když stál v čele kandidátky, která jasně zvítězila k komunálních volbách. Média si všimla některých personálních výměn, které provedl ihned po svém nástupu do funkce.Je však třeba uvést, že Musílek jako starosta mohl tyto změny pouze navrhnout, schvalovala je Rada Městské části, ve všech případech jednomyslně.\n\nV roce 2000 byl Musílek právě z podnětu této části členů vlastní strany z funkce starosty za pomoci členů jiných politických stran odvolán, z funkce místostarostky odstoupila i jeho partnerka (a pozdější předsedkyně Sdružení Samostatný Karlín) Terezie Holovská. Starosta byl nahrazen jiným členem ODS – Josefem Noskem.\n\nPo odchodu z ODS v roce 2002 se stal tiskovým mluvčím Železného křídla Nezávislých.V roce 2005 spoluzakládal stranu Nezávislí demokraté a byl zvolen jejím místopředsedou. O rok později ze strany vystoupil. V lednu 2011 se stal členem přípravného výboru Suverenity – bloku Jany Bobošíkové, v červnu 2011 byl na ustavujícím sjezdu konaném v libeňském Bílém domě zvolen místopředsedou strany. Cílem strany bylo prosadit Janu Bobošíkovou na pozici senátorky ve volebním obvodu Kladno, v roce 2012 pak umožnit její kandidaturu na prezidentku ČR.\n\nPři volbách do zastupitelstva Prahy 8 v roce 1998 kandidoval za ODS, v roce 2002 vedl kandidátku hnutí \"Nezávislí\", v roce 2006 byl na prvním místě \"Nezávislých pro Prahu\" a v roce 2010 byl na prvním místě \"Volby pro Prahu 8\" Ve všech těchto volbách uspěl, pouze v roce 2010 díky preferenčním hlasům byla do zastupitelstva místo Musílka zvolena dvojka na kandidátce Eva Hrudová. Ta se však svého mandátu vzdala.\n\nJe spojovaný s projektem Nová Palmovka, které vyrůstá na nároží ulic Zenklova a Sokolovská na Palmovce. Na začátku roku 2010 zahájila radnice Prahy (ve volebním období 2006–2010 zde měla ODS 60 % hlasů) přípravu Centra Palmovka. Jeho hlavní část tvoří budova nové radnice Prahy 8 a na ni navazující komerční a kancelářské plochy. Celou investici více jak 1,2 miliardy korun hradí Praha 8 z fondu, který vznikl privatizací bytů, bez úvěrů a půjček. O přípravě projektu podle jeho odpůrců nebyli údajně informováni opoziční zastupitelé a občané, výběr realizátora a provozovatele stavby (Metrostav) nevzešel z volné soutěže a projektová příprava vzniká bez architektonické soutěže. Soutěž však proběhla formou tzv. soutěžního dialogu, který je transparentní formou soutěže podle zákona o veřejných zakázkách. Architektonická soutěž byla součástí soutěžního dialogu. K vítězství Metrostavu významně přispěl právě architektonický návrh, vypracovaný známým a oceňovaným architektem Josefem Pleskotem. Projekt včetně realizační a provozní smlouvy byl schválen tři týdny před komunálními volbami nejtěsnější většinou 23 hlasů (mimo většiny členů ODS hlasoval pro projekt právě Václav Musílek). Proti centru se postavily všechny opoziční strany v zastupitelstvu Prahy 8. Některé z nich po komunálních volbách v roce 2010 názor změnily a projekt byl tehdy i novým zastupitelstvem schválen, dokonce větším počtem hlasů.\n\nMěsíc po komunálních volbách 2010 byl Radou městské části Praha 8 jmenován předsedou Komise pro bezpečnost a veřejný pořádek, který vykonával svůj mandát jako dlouhodobě uvolněný zastupitel. V prosinci 2012 byl Zastupitelstvem městské části Praze 8 zvolen radním s kompetencí bezpečnosti a veřejného pořádku. Ve volbách v roce 2014 kandidoval v čele kandidátky volebního subjektu Nezávislé fórum například s režisérem Filipem Renčem, ale i vzhledem ke změně rozložení volebních obvodů, neuspěl.\n"}
{"id": "607573", "url": "https://cs.wikipedia.org/wiki?curid=607573", "title": "Americká kardiologická asociace", "text": "Americká kardiologická asociace\n\nAmerická kardiologická asociace (anglicky: American Heart Association; zkratka AHA) je nezisková organizace ve Spojených státech amerických, která podporuje léčbu srdečních onemocnění. Jejím cílem je snížení zdravotních onemocnění, nebo úmrtí způsobených kardiovaskulárními chorobami a mozkovou příhodou.\n\nJedná se o národní dobrovolnou zdravotní agenturu, jejímž posláním je budovat zdraví bez kardiovaskulárních onemocnění a bez chorob spojených s mozkovou příhodou.\n\nVydává standardy pro poskytování základní a rozšířené neodkladné resuscitace, včetně standardů pro správné provedení kardiopulmonální resuscitace (CPR). Je to také nejvíce široce přijímaný certifikát pro základní podporu života BLS (Basic Live Support). AHA je nyní také poskytovatelem výcviku pro první pomoc.\n\nSídlí v texaském Dallasu. Prezident k roku 2010 byl Ralph L. Sacco. Provozuje sesterskou organizaci \"American Stroke Association\", která se zaměřuje na výzkum a péči spojené s mozkovou příhodou.\n\nV roce 1994 zveřejnila společnost \"Chronicle of Philanthropy\" výsledky studie z největších charitativních a neziskových organizací, popularity a důvěryhodnosti prováděných \"Nye Lavalle & Associates\". Studie ukázala, že \"American Heart Association\" byla zařazena mezi pátou nejpopulárnější charitativní a neziskovou organizací v Americe.\n\n30. listopadu 2009 ohlásila novou srdeční kampaň s názvem \"\"Be Beat“\". Tato kampaň si klade za cíl přispět k vytvoření nové generace zachránců 12 až 15 let starých. Výuka by měla probíhat základní formou s cílem naučit základy kardiopulmonální resuscitace a použití automatizovaný externí defibrilátor.\n\nOficiální stránky, BetheBeat.heart.org, obsahují interaktivní hry a kvízy, stejně tak jako sekci pro učitele a správce, kteří se chtějí začlenit do systému CPR a AED pro své školy.\n\n"}
{"id": "607574", "url": "https://cs.wikipedia.org/wiki?curid=607574", "title": "Annina Rajahuhtová", "text": "Annina Rajahuhtová\n\nAnnina Rajahuhtová, rodným jménem Annina Rajahuhta, rodné jméno také psáno jako Anniina (* 8. března 1989, Helsinky) je finská lední hokejistka. Na Zimních olympijských hrách 2010 ve Vancouveru získala s týmem bronzovou medaili. V sezóně 2010/2011 hrála v klubu Hämeenlinnan Pallokerho.\n\nPřed MS 2009 byla v širšém výběru fínského týmu, ale do konečné nominace se nakonec nedostala.\n"}
{"id": "607577", "url": "https://cs.wikipedia.org/wiki?curid=607577", "title": "Jiří Dušek (herec)", "text": "Jiří Dušek (herec)\n\nJiří Čech-Dušek (* 14. února 1924 Cholina) je český herec a dabér.\n\nNarodil se 14. února 1924 v Cholině (okres Olomouc) na Hané v rodině pravoslavného kněze. Již v dětství si osvojil hru na klavír a kostelní varhany, ale též na většinu strunných nástrojů.\n\nPo druhé světové válce stál u zrodu divadla Večerní Brno, nicméně většinu svého života spojil s brněnským Divadlem bratří Mrštíků (dnes Městské divadlo Brno), kde ztvárnil řadu nezapomenutelných rolí. Často účinkoval v televizních inscenacích brněnského studia Československé televize, z jeho filmové tvorby stojí za připomenutí především role francouzského ministra Victora de Lacroix ve dvoudílném velkofilmu \"Dny zrady\" (1973) nebo televizní seriál \"Legenda o živých mrtvých\" (1971), kde zazářil v roli dobromyslného důstojníka německého wehrmachtu majora Lenze.\n\nVěnoval se také dabingu a rozhlasové tvorbě, kde vystupoval nejen jako herec v inscenacích, ale také jako hudební režisér nebo komponista scénické hudby. V roce 1990 z divadelního života nečekaně odešel a sporadicky působil již jen v rozhlase a dabingu, snad aby se naplno mohl věnovat své celoživotní vášni, vážné hudbě zejména z počátku dvacátého století. V roce 2009 obdržel od Herecké asociace Cenu Františka Filipovského za celoživotní mistrovství v dabingu.\n\nŽije v Brně, má dceru Barboru, vnuky Jiřího a Jana a pravnuky Pavla, Tomáše a nejmladiší pravnučku Vanesu, dceru Jana a jeho manželky Věry.\n\n"}
{"id": "607579", "url": "https://cs.wikipedia.org/wiki?curid=607579", "title": "Katastrofy a neštěstí 2010", "text": "Katastrofy a neštěstí 2010\n\n\n\n\n\n\n\n"}
{"id": "607583", "url": "https://cs.wikipedia.org/wiki?curid=607583", "title": "Jadel Gregório", "text": "Jadel Gregório\n\nJadel Abdul Ghani Gregório (* 16. září 1980, Jandaia do Sul, Paraná) je brazilský atlet, jehož hlavní disciplínou je trojskok.\n\nPrvní výrazný úspěch na mezinárodní scéně zaznamenal v roce 2001 na světové letní univerziádě v Pekingu, kde vybojoval bronz. V roce 2003 na halovém MS v Birminghamu skončil na 6. místě, získal stříbrnou medaili na Panamerických hrách v Santo Domingo a obsadil 5. místo na světovém šampionátu v Paříži. O rok později získal stříbro na halovém MS v Budapešti, když dál skočil jen Švéd Christian Olsson a reprezentoval na letních olympijských hrách v Athénách, kde obsadil ve finále trojskoku 5. místo. Zúčastnil se také soutěže ve skoku do dálky, avšak neprošel kvalifikací.\n\nNa Mistrovství světa v atletice 2005 v Helsinkách skončil šestý. V roce 2006 získal stříbrnou medaili halovém MS v Moskvě, když si ve finále vytvořil výkonem 17,56 m nový osobní rekord. 20. května 2007 v Belému se přiblížil na deset centimetrů hranici 18 metrů. Tento výkon ho řadí na osmé místo v dlouhodobých tabulkách.\n\nV témže roce vybojoval další stříbro na světovém šampionátu v japonské Ósace, kde prohrál jen s Portugalcem Nelsonem Évorou a získal zlato na Panamerických hrách v brazilském Rio de Janeiru. Na letních olympijských hrách 2008 v Pekingu skončil na 6. místě. Osmé místo obsadil na Mistrovství světa v atletice 2009 v Berlíně a o rok později skončil šestý na halovém MS v katarském Dauhá.\n\n"}
{"id": "607586", "url": "https://cs.wikipedia.org/wiki?curid=607586", "title": "Lord of the Rings Online", "text": "Lord of the Rings Online\n\nThe Lord of the Rings Online (často zkracováno na LOTRO, LotRO) je MMORPG pro Microsoft Windows a nyní i pro Mac zasazená do fantasy světa založeného na Tolkienově práci o Středozemi. Děj hry se odehrává v na pozadí děje \"Pána prstenů\".\n\nHra byla vyvinuta společností Turbine. Je založena na předplatném, ale je i možné hrát ji zdarma. V Severní Americe, Austrálii, Japonsku a Evropě byla vydána 24. dubna 2007. První rozšiřující balíček, \"\", byl vydán 17. listopadu 2008. Druhý rozšiřující balíček, \"\", byl ohlášen 4. září 2009 a byl vydán 1. prosince 2009.\nRoku 2011 bylo vydáno rozšíření Rise of Isengard, kde přibyly mapy Vrchoviny, části Rohanu a Železného pasu. Další datadisk s názvem Riders of Rohan přibyl v říjnu 2012. Další datadisk Helm's deep (Helmův žleb) vyšel 18. listopadu 2013. Více informací k novému datadisku na http://lotro.com/helmsdeep\n\nProstředí hry je založeno na knihách \"Pán prstenů\" a \"Hobit aneb cesta tam a zase zpátky\". Avšak ne na jiných Tolkienových pracích, jako \"Silmarillion\" nebo \"Húrinovy děti\", ke kterým Turbine nemá práva.\n\nNaše postava putuje po Středozemi na pozadí Války o Prsten a má možnost pomoci svými skutky na pozadí hlavního děje k vítězství Společenstva. Hráč má možnost se setkat s mnoha postavami jak z Pána prstenů tak z Hobita například Aragorn, Gandalf nebo Tom Bombadil a navštívit mnoho míst z obou děl - Kraj, Hůrka nebo Lothlorien.\n\nVětšina herního stylu je typická pro MMO formát: Hráč ovládá postavu avatara, která se může pohybovat po herním světě a interagovat s jinými hráči, s postavami ovládanými počítačem (\"NPC\") a s jinými objekty ve virtuálním světě. Kamera může být měněna mezi pohledem z první osoby a pohledem z třetí osoby. Postavy se zlepšují zvyšováním úrovní. Úroveň postavy se zvýší poté, co získá dostatečné množství bodů zkušenosti skrz boje (hráč proti prostředí - PvE) nebo dobrodružstvími, která jsou součástí děje. Tím, že se zvýší úroveň, se zlepší i schopnosti postav, ale dovednosti musí být po dosažení nové úrovně koupeny od určených NPC.\n\nHlavní dějová linie (také \"Epická výprava\") je prezentována jako série \"Knih\", které se skládají ze sérií úkolů zvaných \"Kapitoly\". Když byla hra vydána, obsahovala osm Knih s tím, že s každým volným rozšířením obsahu byly přidány další knihy.\n\nTolkienova Středozemě jak je reprezentována v \"\"Lord of the Rings Online\"\" implementuje magii rozdílným způsobem než jiné MMORPG jako World of Warcraft. V tomto fiktivním světě existuje jen pět \" čarodějů\" a žádný z nich není ovládán hráčem. Místo toho zde existují aktivní dovednosti, které vyžadují \"sílu\" (ekvivalent bodů magie). Některé dovednosti se chovají jako magie (jako léčení nebo házení žhavého popela na nepřítele), ale jsou založeny na \"učení\". Kromě toho jsou k vytvoření efektů podobných magii používány i objekty a artefakty.\n\nDalší vlastnosti zahrnují systém rychlého cestování a detailní záznam úkolů se stopařem a historií.\n\nBitva hráče proti hráči (Player versus player (PvP) je obsažena ve formě \"Monster Play\" nebo \"Player vs Monster Player (PvMP)\". Monster Play je odemknuta, když postava hráče dosáhne 10. úrovně; hráči pak mohou hrát za příšeru úrovně 100.\n\nPlněním \"skutků\" ve hře postavy získávají tituly a povahové rysy. Skutky můžete plnit v každé oblasti hry, a to zabitím určitého množství příšer v oblasti, použitím určité schopnosti několikrát, dokončením určitého počtu úkolů v dané oblasti nebo nalezením určitých míst nebo jedinečných věcí. Splnění těchto skutků přináší hráči určité množství \"turbine bodů\" a obvykle je hráč ještě odměněn nějakým povahovým rysem nebo titulem.\n\nTituly nemají na hraní žádný přímý dopad. Spíše poskytují další způsob přizpůsobení přidáním dodatečné informace k vašemu jménu. Některé tituly jsou běžné, zatímco jiné jdou získat těžko. Každá postava začíná s jedním titulem, který značí její původ. Tituly se dají získat plněním skutků a úkolů a zvládnutím úrovní v profesích. V jednom okamžiku může být aktivní pouze jeden titul.\n\nPříklady titulů:\n\nKaždá postava má schopnost vybavit se rysy získanými během hry. Rysy dávají postavě nesčetně rozdílné bonusy a schopnosti. Pokud máte ještě dostatek volných rysových slotů, můžete se vybavit jakoukoli kombinací rysů. Počet volných rysových slotů závisí na vaší úrovni. Například první rys ctnosti je dostupný na 7. úrovni. Rysy ctností, tříd a ras nabízejí nejvýše pět slotů a rysy legendární nabízejí tři sloty. Rysy mohou být snadno měněny při návštěvě barda, který se nachází ve většině měst. Vybavení se rysy stojí určité množství peněz.\nRysy můžeme dělit na rysy:\n\nPostavy, které dosáhnou 5. úrovně se mohou naučit hrát na loutnu a v závislosti na třídě i na jiné nástroje. Minstrelové se mohou naučit hrát na všechny nástroje a mohou naučit ostatní hráče, všech tříd, na ně hrát, včetně dud a kravských zvonů. Za použití maker může hráč hrát na tyto nástroje v reálném čase na třech oktávách a ostatní hráči okolo ho mohou slyšet, pokud tuto možnost nezakázali v nastavení.\n\nV době vydání datadisku Siege of Mirkwood je děj hry Lord of the Rings Online zasazen do dění prvního svazku Pána prstenů, Společenstvo prstenu. Hráč začíná souběžně s tím, jak Frodo a jeho společníci opouštějí Kraj. Časová linie se pak posouvá dále a momentálně se nachází v době, kdy Společenstvo uniklo z Morie, odpočívá v Lothlórienu a Šedá společnost se připravuje k odchodu.\n\nV počátečním vydání byla dostupná jen oblast Eriador.\nHráči, kteří si pořídili datadisk Mines of Moria pak měli přístup i k oblastem Moria a Lothlórien. Od listopadu 2010 mají k těmto oblastem přístup i hráči hrající zdarma.\n\n\"Lord of the Rings Online\" nabízí pět hratelných ras. Pro každou rasu, kromě trpaslíků, si mohou hráči vybrat mužské nebo ženské pohlaví a mohou si vybrat z několika míst narození, podle kterého se pak liší barevné palety pro tvorbu postavy. Každá rasa má jinou startovní oblast.\n\n\nNe všechny rasy mohou být všechny třídy.\n\nHerní měnou jsou měděné, stříbrné a zlaté mince. 100 měděných mincí = jedna stříbrná mince a 1000 stříbrných mincí = jedna zlatá mince. Peníze se dají vydělat plněním úkolů, prodejem kořisti získané ze zabitých stvůr NPC prodejcům nebo prodejem vyrobených věcí NPC prodejcům nebo ostatním hráčům. Peníze se dají utratit za novou výbavu a výstroj nabízenou NPC prodejci nebo ostatními hráči, za kupování dovedností od trenérů tříd, opravy po boji, vybavení se rysy u bardů, cestování mezi pány stájí, kupování materiálů potřebných při vašem řemeslu a pořízení domu. Obchod mezi hráči může být proveden přímo kontaktem tváří v tvář, přes systém pošty ve hře nebo pomocí aukčního domu.\n\nPrvní balíček vydaný 17. listopadu 2008. Hráč sejde do hlubin trpasličího města Moria, kde pomáhá trpaslíkům získat ji zpět od Skřetů, kteří ji obsadili. Dále následuje stopy Společenstva vedené Gandalfem a na konci má možnost se s nimi setkat v Lothlorienu.\n\nTato lokace nepodporuje klasický dopravní prostředek - koně. Místo toho je možné získat/zakoupit kozu pro pohyb v dolech.\n\nDruhý balíček vydaný 1. prosince 2009. V tomto rozšíření se hráč zaplete do boje mezi lesními elfy a skřety v Mirkwoodu, zabrání útoku na Lothlorien plánovaný Khamulem a pokusí se jim pomoci zničit baštu temné moci - Dol Guldur. Opět sleduje stopy rozpolceného Společenstva po jejich opuštění Lothlorienu.\n\nTřetí balíček vydaný roku 2011. Tentokrát se hráč vydá do údolí Isengardu aby zabránil Sarumanovi v jeho zbrojení. Poté bude následovat stopy Dúnadanských hraničářů aby se mohl setkat s princem Theódredem a bojovat po jeho boku při útoku na Isengard. Rovněž se stane svědkem jeho smrti.\n\nČtvrtý balíček vydaný v říjnu 2012. V tomto rozšíření hráč pokračuje ve stopách Společenstva a přijíždí do Východního Rohanu, kde sídlí král Jízdmarky Theóden. Jeho úkolem je nyní pomoci rohanským jezdcům ochránit jejích zemi proti Sarumanovým nájezdům. Jeho putování končí v prastarém Fangornském hvozdě, kde objeví tajemství jeho obyvatel.\n\nPátý balíček vydaný 18. listopadu 2013. Hráč pokračuje ve stopách Společenstva, které ho zavedou do Helmova žlebu, kde se Rohanští shromáždili k poslednímu boji o jejich domovy. Setká se s Eómerem a bude bránit Žleb po boku Pánů koní.\n\n"}
{"id": "607600", "url": "https://cs.wikipedia.org/wiki?curid=607600", "title": "Černá kniha (film)", "text": "Černá kniha (film)\n\nČerná kniha (v nizozemském originále:Zwartboek) je koprodukční film, který je zasazen do období druhé světové války a byl inspirován skutečnými událostmi. Jeho režisérem byl Paul Verhoeven, který jej natočil v roce 2006. Film vznikl v koprodukční spolupráci Nizozemska, Belgie, Německa a Velké Británie.\n\n\n\n"}
{"id": "607603", "url": "https://cs.wikipedia.org/wiki?curid=607603", "title": "Od kolébky do hrobu", "text": "Od kolébky do hrobu\n\nOd kolébky do hrobu (v americkém originále:Cradle 2 the Grave) je americký film polského režiséra Andrzeje Bartkowiaka, který vznikl v roce 2003. Hlavní role zde ztvárnili DMX, Jet Li, Anthony Anderson, Kelly Hu a Tom Arnold. \n\n"}
{"id": "607605", "url": "https://cs.wikipedia.org/wiki?curid=607605", "title": "Mozková hemisféra", "text": "Mozková hemisféra\n\nHemisféra (též \"cerebrum\") je párová struktura koncového mozku obratlovců. U některých nižších obratlovců jsou hemisféry tvořeny především jádry šedé hmoty, u jiných obratlovců se objevuje na povrchu mozková kůra.\n\nUž kruhoústí, tedy mihule a sliznatky, mají jednoduché hemisféry, ale ještě u paryb a ryb jsou nepatrných rozměrů. U plazů však již dosahují hemisféry takových rozměrů, že se vydouvají všemi směry a překrývají jiné části mozku (jako je mezimozek). V náznacích se u nich někdy objevuje neokortex, šedá kůra mozková. U ptáků (i u příbuzných krokodýlů) také dochází k rozvoji hemisfér koncového mozku, které již obsahují sluchová a zraková centra. U savců se v hemisférách nachází mimo smyslová centra také ústředí vědomých pohybů, emocí, myšlení i paměti. Většina z nich sídlí ve velkém mozku tvořeném neokortexem, která pokrývá koncový mozek a způsobuje výrazné zvětšování hemisfér. Naopak bazální ganglia se zanořují dovnitř hemisfér a vytváří zde např. tzv. corpus striatum. Komunikaci mezi polokoulemi zajišťuje kalózní těleso.\n\nU člověka jsou hemisféry relativně dobře patrné již v pátém týdnu embryonálního vývoje jako dvě laterálná výchlipky koncového mozku. Člověk patří k živočichům gyrencefalním, což znamená, že povrch koncového mozku (resp. hemisfér) je zprohýbán do mozkových závitů - gyrů. Proto mozková kůra tvoří hlavní součást hemisfér. Dalšími strukturami jsou striatum a amygdala.\n"}
{"id": "607606", "url": "https://cs.wikipedia.org/wiki?curid=607606", "title": "7 vteřin", "text": "7 vteřin\n\n7 vteřin (v americkém originále:7 Seconds) je americký akční televizní film režiséra Simona Fellowse z roku 2005. Hlavní role obsadili Wesley Snipes, Tamzin Outhwaite, Pete Lee-Wilson, Dhobi Oparei a Serge Soric. Film byl natáčen převážně v Rumunsku.\n\n"}
{"id": "607612", "url": "https://cs.wikipedia.org/wiki?curid=607612", "title": "Aféra s náhrdelníkem", "text": "Aféra s náhrdelníkem\n\nAféra s náhrdelníkem (v americkém originále:Affair of the Necklace) je americké historické filmové drama z roku 2001. Režisérem filmu je Charles Shyer a do hlavních rolí obsadil Hilary Swank, Jonathana Pryce, Simona Bakera, Adriena Brodyho a Briana Coxe.\n\nKromě dalších lokalit se film také natáčel v zámcích Lednice a Valtice, v Chrámu Sv. Barbory v Kutné Hoře a také v Barrandovských studiích v Praze.\n\nVe filmu se tak objevuje i několik českých herců. K nim patří Rudolf Bok, Petr Hnetkovský, René Hájek či Jindřich Klaus.\n\nFilm byl nominován na Oscara a Satellite Award za nejlepší kostýmy. V obou případedch ale prohrál s \"Moulin Rouge!\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "607613", "url": "https://cs.wikipedia.org/wiki?curid=607613", "title": "Ovadja Josef", "text": "Ovadja Josef\n\nOvadja Josef (23. září 1920 – 7. října 2013) byl izraelský vrchní rabín, duchovní vůdce strany Šas a uznávaná halachická autorita. Byl nositelem státní Izraelské ceny z roku 1970. Působil též jako předseda Nejvyššího rabínského soudu.\n\nV roce 2005 byl v internetové soutěži 200 největších Izraelců deníku \"Ynet\" zvolen 23. největším Izraelcem všech dob.\n\nOvadja Josef byl jednou z největších halachických autorit své doby. Obecně měl sklon rozhodovat raději mírně než přísně. Mezi jeho rozhodnutí patřilo například povolení znovu se provdat manželkám, jejichž muži byli nezvěstní a právně tedy manželství trvalo. Josef také umožnil prohlásit za židy perzekvované černé židy z Etiopie, což vedlo k jejich převodu do Izraele.\n\nNa konci života, pravděpodobně pod vlivem stáří a izolace od každodenního dění, začal na sebe upozorňovat různými extrémními výroky. Pozdvižení způsobily jeho komentáře k holocaustu, sionismu, aškenázským Židům, politickým představitelům a různým událostem, apod. Prohlásil například, že „holocaust a současný antisemitismus jsou Boží tresty za hříchy Židů.“ Okomentoval však i přírodní katastrofy, jako byla tsunami v Indonésii v prosinci 2004 či hurikán Katrina a následné záplavy v New Orleans v srpnu 2004; ty byly podle něj příčinou, že „lidé nestudují Tóru, a že USA podporují evakuaci židovských osad v pásmu Gazy.“\n\nZnačný rozruch světových médií a ostrou kritiku způsobila Josefova tradiční večerní modlitba z 28. srpna 2010, přenášená armádním rozhlasem. V té si rabín vypůjčil slova z modlitby ke svátku Roš ha-šana, „nechť jsou naši nepřátelé a protivníci zničeni,“ a upravil je. Doslova uvedl: „Ať všichni zlí, kteří nenávidí Izrael, jako je Abú Mázen a všichni Palestinci, zmizí z našeho světa. Ať je stihne mor!“ Jeho slova vyvolala o to větší odezvu, že byla pronesena pouhých několik dní před obnovením mírových rozhovorů mezi Izraelem a Palestinskou autonomií. V listopadu téhož roku vyjádřil svůj názor k poslání gójů, když uvedl: „Gójové se narodili jedině proto, aby sloužili nám. Jiné poslání kromě služby národu Izraele na světě nemají. K čemu jsou pohani potřební? Budou pracovat, orat a žnout. My budeme sedět jako páni a jíst.“\n\nJosef podporoval aliju Etiopských Židů (Beta Israel) do Izraele v 70. letech a mnohokrát se od té doby postavil na jejich obranu, přestože z genetického hlediska Falášové vůbec nejsou Židé. Rovněž tak ale podpořil mírový proces, když 27. října 1999 prohlásil: „Lidský život je posvátnější než půda a je legitimní se vzdát některých částí Erec Jisra'el, pokud to zachrání lidské životy.“\n\nV květnu 2012 údajně vyzval židovské lékaře, aby o sobotách neposkytovali pomoc nežidovským pacientům, což je ovšem doloženo jen prameny arabské a íránské provenience.\n\nJeho pohřeb 7. října 2013 večer byl s účastí přibližně 800 tisíc lidí největším pohřbem v dějinách Izraele a zřejmě i v židovských dějinách vůbec.\n\n\n"}
{"id": "607615", "url": "https://cs.wikipedia.org/wiki?curid=607615", "title": "Mecudot Usiškin", "text": "Mecudot Usiškin\n\nMecudot Usiškin (: מצודות אוסישקין, doslova \"Usiškinovy pevnosti\") je soubor židovských osad založených na přelomu 30. a 40. let 20. století v tehdejší mandátní Palestině.\n\nVznikly v reakci na arabské povstání v Palestině, které propuklo v letech 1936-1939. Pojmenovány jsou podle sionistického politika a předsedy Židovského národního fondu Menachema Usiškina. Cílem jejich vzniku bylo posílit židovské demografické a strategické pozice v nejsevernějším výběžku Horní Galileje, při horním toku řeky Jordán v Chulském údolí. Na jejich výstavbě se podílela Židovská agentura. \n\nV rámci tohoto osidlovacího programu bylo založeno celkem pět vesnic:\n\nNázev tohoto sídelního bloku je dodnes také zachován v pojmenování křižovatky \"ha-Mecudot\" dálnice číslo 90 a dálnice číslo 99 na severovýchodním okraji města Kirjat Šmona.\n\n"}
{"id": "607618", "url": "https://cs.wikipedia.org/wiki?curid=607618", "title": "Sanjuansaurus", "text": "Sanjuansaurus\n\nSanjuansaurus (\"ještěr z provincie San Juan\") byl zřejmě jedním z nejstarších známých masožravých dinosaurů (teropodů), blízce příbuzný rodu \"Herrerasaurus\". Žil na severozápadním území dnešní Argentiny v období svrchního triasu (stupeň karn, asi před 231,4 miliony let). Pokud se opravdu jednalo o teropodního dinosaura, může představovat vůbec nejstarší známé kosterní fosílie této skupiny.\n\nHolotyp (PVSJ 605) sestává z větší části páteře, fragmentů kostí končetin, pánve a spodní čelisti. Zkameněliny byly objeveny v sedimentech souvrství Ischigualasto na území stejnojmenného provinčního parku. Typový druh \"S. gordilloi\" byl popsán paleontology O. Alcoberem a R. Martinezem v roce 2010. Druhové jméno je poctou hlavnímu preparátorovi z Muzea v San Juan, Raulu Gordillovi. Se svým příbuzným hererasaurem sdílel mnoho anatomických znaků a byl mu podobný i velikostně – stehenní kost měřila na délku 395 mm, což odpovídá celkové délce těla lehce přes 3 metry.\n\n\"Sanjuansaurus\" žil ve stejných ekosystémech jako další evolučně primitivní dinosauři rodů \"Chromogisaurus\", \"Eoraptor\", \"Herrerasaurus\" nebo \"Panphagia\". Byl zřejmě aktivním lovcem živé kořisti. Pohyboval se po dvou končetinách a mohl být poměrně dobrým běžcem.\n\n\n"}
{"id": "607620", "url": "https://cs.wikipedia.org/wiki?curid=607620", "title": "Kanton Arpajon", "text": "Kanton Arpajon\n\nCanton d'Arpajon je francouzský kanton v departementu Essonne v regionu Île-de-France. Vznikl 20. července 1967, obec Leuville-sur-Orge byla připojena v roce 1975. Jeho střediskem je město Arpajon.\n"}
{"id": "607622", "url": "https://cs.wikipedia.org/wiki?curid=607622", "title": "Dálnice A6 (Rakousko)", "text": "Dálnice A6 (Rakousko)\n\nDálnice A6, někdy nazývána jako Severovýchodní dálnice (německy \"Autobahn A6\" nebo \"Nordost Autobahn\"), je 22 kilometrů dlouhá rakouská dálnice. Začíná na křižovatce s dálnicí A4 u Bruckneudorfu a vede východním směrem k slovenským hranicím, kde se u Kittsee napojuje na dálnici D4.\n\nVýstavba dálničního spojení mezi Vídní a Bratislavou se v plánech poprvé objevila v roce 1995. Následovalo posuzování jednotlivých variant a příprava projektu, přičemž definitivní projekt byl schválen v roce 2003. Výstavba začala 26. listopadu 2004 a celá dálnice byla do provozu uvedena 20. listopadu 2007.\n\n\n"}
{"id": "607630", "url": "https://cs.wikipedia.org/wiki?curid=607630", "title": "Satmar (chasidská dynastie)", "text": "Satmar (chasidská dynastie)\n\nSatmar (Chasidut Satmar, חסידות סאטמאר) je chasidské hnutí skládající se především z potomků maďarských a rumunských židů. Dynastie byla založena maďarským rabínem Joelem Teitelbaumem, který byl rabínem ve městě Szatmárnémeti, (nyní Satu Mare v Rumunsku, Satmar). \n\nNejvětší komunity satmarských chasidů jsou v současnosti ve Williamsburgu v Brooklynu a Kiryas Joel ve Spojených státech. Velké komunity jsou též v brooklynské části Borough Park. Menší komunity se nacházejí v Los Angeles, Montrealu a Torontu, Antverpách, Londýně a Manchesteru, v Jižní Americe, Austrálii a Izraeli.\n\nSatmar je jedna z největších a nejvlivnějších chasidských dynastií, odhadovaný počet členů hnutí je kolem 130 000 lidí a díky velké porodnosti se stále zvyšuje. Toto číslo nezahrnuje některé menší komunity, které se k satmarskému hnutí připojily. Satmarská dynastie je známá jako hlavní odpůrce sionismu mezi ultraortodoxními židy.\n\nPůvodní maďarské jméno města bylo \"Szatmár\". Toto jméno se poprvé objevuje r. 1213 jako \"Zotmar\". Původně bylo odvozeno z vlastního jména. Rumunské jméno znělo původně \"Sátmar\", ale roku 1925 bylo oficiálně změněno na Satu Mare, což znamená rumunsky „Velká vesnice“.\n\nPodle lidové etymologie, kterou tradují i členové samotného satmarského hutí, pochází jméno Szatmár a Satu Mare ze Santa Maria,tj. Svatá Maria. Mnozí příslušníci chasidského hnutí, včetně Joela Teitelbauma, proto občas nazývali město „Sakmar“, aby se vyhli vyslovování „pohanského“ jména. Většina chasidů ovšem dnes užívá jméno „Satmar“.\n\nUltraortodoxní satmarští chasidé jsou přesvědčeni, že muž má zajistit rodinu a žena pečovat o děti a domácnost. V srpnu 2016 vedení hnutí zakázalo ženám ze svých řad studium na univerzitách. Pokud se pro něj rozhodnou, budou vyobcovány. Vzdělání žen hnutí považuje za nebezpečné a odporující Tóře.\n\n\n\n"}
{"id": "607635", "url": "https://cs.wikipedia.org/wiki?curid=607635", "title": "Ollainville (Essonne)", "text": "Ollainville (Essonne)\n\nOllainville je francouzská obec v departementu Essonne, v regionu Île-de-France, 31 kilometrů jihozápadně od Paříže.\n\nSousední obce: Marcoussis, Linas, Bruyères-le-Châtel, Saint-Germain-lès-Arpajon, Égly a Arpajon.\n\nObcí protékají řeky Rémarde, Orge a Boëlle; potoky Rué a Villange.\n\n\"Počet obyvatel\"\n"}
{"id": "607636", "url": "https://cs.wikipedia.org/wiki?curid=607636", "title": "Dálnice A8 (Rakousko)", "text": "Dálnice A8 (Rakousko)\n\nDálnice A8 (německy \"Autobahn A8\" nebo \"Innkreis Autobahn\"), je 76 kilometrů dlouhá rakouská dálnice. Začíná na křižovatce Voralpenkreuz s dálnicemi A1 a A9, vede severním směrem k Welsu, kde se stáčí na západ až severozápad a míří k německým hranicím, které překračuje mostem přes Inn u Subenu, kde se napojuje na německou dálnici A3.\n\nCelá trasa od křižovatky Wels-West po rakousko-německé hranice byla postavena v 80. letech 20. století, přičemž jako první byl zprovozněn úsek Wels – Bad Schallerbach dne 27. srpna 1982 a jako poslední úsek Haag am Hausruck – Ried im Innkreis v roce 1990. Zbývajících 11 km od křižovatky Wels-West po křižovatku Voralpenkreuz bylo pro dopravu otevřeno 24. srpna 2003, čímž byla dálnice A8 zcela dokončena.\n\n\n"}
{"id": "607637", "url": "https://cs.wikipedia.org/wiki?curid=607637", "title": "Ollainville", "text": "Ollainville\n\nOllainville je jméno více obcí:\n\n"}
{"id": "607642", "url": "https://cs.wikipedia.org/wiki?curid=607642", "title": "Menachem Usiškin", "text": "Menachem Usiškin\n\nMenachem Usiškin, plným jménem Avraham Menachem Mendel Usiškin (: אברהם מנחם-מנדל אוּסישְקין, : Аврахам Менахем Мендл Усышкин) byl ruskožidovský sionistický aktivista a předseda Židovského národního fondu v mandátní Palestině.\n\nNarodil se ve městě Dubrovno v tehdejším Rusku, dnes Bělorusko. Roku 1871 se jeho rodina přestěhovala do Moskvy, od roku 1878 se začal zajímat o obnovu hebrejského jazyka a později se zapojuje do prvních sionistických organizací, zejména hnutí Bilu a Chovevej Cijon. Od roku 1882 studoval na vysoké škole v Moskvě, kde zakládal židovský studentský spolek. Byl zastáncem židovského zemědělského osidlování tehdejší turecké Palestiny, kterou poprvé navštívil roku 1891. Od roku 1889 spolupracoval s Achadem ha-Amem v organizaci \"Bnej Moše\".\n\nV letech 1891-1906 žil ve městě Jekatěrinoslav (dnes Dněpropetrovsk) na Ukrajině. Koncem 19. století se zapojil do sionistického hnutí a účastnil se Prvního sionistického kongresu v roce 1897. Na Druhém sionistickém kongresu byl zvolen do vrcholných funkcí v rámci sionistické organizace, v nichž potom setrval do své smrti. Počátkem 20. století vyjednával o budoucnosti židovských osad spravovaných v Palestině baronem Edmondem Jamesem de Rothschildem.\nV důsledku kišiněvského pogromu v roce 1903 zesílil Usiškin agitaci za silnější osidlování Palestiny, do které toho roku přijel na čtyři měsíce a zorganizoval tu v osadě Zichron Ja'akov sjezd židovských osadníků z celé Palestiny ha-Knesija ha-erecjisra'elit (הכנסייה הארצישראלית). V téže době se zapojil do sporu v sionistickém hnutí ohledně takzvaného ugandského plánu (návrh na zřízení židovské vlasti v Africe), který Usiškin odmítal a vystupoval v tomto ohledu proti Theodoru Herzlovi na Šestém sionistickém kongresu v Basileji v srpnu toho roku.\n\nUsiškin na podporu své koncepce židovského státu v historické Palestině založil sionistickou frakci, která nakonec převládla. V tomto duchu vydal i pamflet \"Náš Program\", který se stal ideologickým základem pro takzvanou druhou aliji - vlnu židovské imigrace do Palestiny počátkem 20. století. Z jeho iniciativy také došlo v Palestině k založení některých židovských vesnic a podporoval cvičnou zemědělskou farmu Chavat Kineret. Roku 1912 na konferenci Chovevej Cijon navrhl zřízení Hebrejské univerzity a prosadil v tomto duchu rezoluci, která měla vyčlenit 50 000 zlatých franků na výkup potřebného pozemku na hoře Skopus v Jeruzalému.\n\nKoncem první světové války zorganizoval v Oděse masovou demonstraci 200 000 Židů na počest vydání Balfourovy deklarace. Na pozvání Chajima Weizmanna pak navštívil Pařížskou mírovou konferenci, na které přednesl projev v hebrejštině. 6. října 1919 se usadil v mandátní Palestině a předsedal Sionistické komisi, organizoval rozvoj hebrejského školství. Na jaře 1921 odjel dočasně do USA, kde vedl kampaň na finanční podporu Židovského národního fondu, jehož předsedou byl v letech 1923-1941. V této funkci se podílel na výkupech půdy pro židovské osidlování, zejména v ucelených blocích jako Jizre'elské údolí, Emek Chefer, Haifský záliv nebo Bejt Še'an. Výměra pozemků kontrolovaných Židovským národním fondem v tomto období vzrostla z 22 000 na 561 000 dunamů (z 22 na 561 kilometrů čtverečních). V roce 1925 byl Usiškin jedním ze sionistických činovníků, kteří slavnostně odhalovali areál Hebrejské univerzity v Jeruzalému. Ve 30. letech 20. století se účastnil vyjednávání s britskými úřady ohledně budoucnosti židovského osidlování v Palestině, vystupoval proti závěrům Peelovy komise (v tomto bodu oponoval i Davidu Ben Gurionovi) a takzvané Bílé knize. Pro své tvrdé vystupování byl znám jako Iš ha-Barzel (איש הברזל, \"Železný muž\"). Koncem 30. let 20. století na jeho počest došlo v Horní Galileji k založení bloku pěti židovských osad (takvané Usiškinovy pevnosti). Zemřel roku 1941.\n\n"}
{"id": "607643", "url": "https://cs.wikipedia.org/wiki?curid=607643", "title": "Arrondissement Palaiseau", "text": "Arrondissement Palaiseau\n\nArrondissement de Palaiseau je správní územní jednotka ležící v regionu Île-de-France ve Francii. Člení se dále na 19 kantonů a 65 obcí.\n\n"}
{"id": "607645", "url": "https://cs.wikipedia.org/wiki?curid=607645", "title": "Dálnice A9 (Rakousko)", "text": "Dálnice A9 (Rakousko)\n\nDálnice A9 (německy \"Autobahn A9\" nebo \"Pyhrn Autobahn\"), je 230 kilometrů dlouhá rakouská dálnice. Začíná na křižovatce Voralpenkreuz s dálnicemi A1 a A8 a vede jihovýchodním směrem přes Štýrský Hradec ke slovinským hranicím, kde se u Spielfeldu napojuje na slovinskou dálnici A1. Protože trasa dálnice A9 prochází Ennstalskými Alpami, vyskytuje se na ní množství tunelů, z nichž některé mají dosud zprovozněný pouze jeden tubus pro obousměrný provoz. Nejdelšími z tunelů na dálnici jsou: Bosrucký dálniční tunel (5,5 km), Gleinalmský tunel (8,3 km) a Tunel Plabutsch (10 km).\n\nVýstavba dálnice A9 začala počátkem 70. let 20. století u Štýrského Hradce, jako první byl zprovozněn necelý kilometr dlouhý úsek Gratkorn – Graz-Nord s mostem přes Muru. Stavba dále pokračovala v průběhu 70., 80. i 90. let, k otevření posledního úseku Inzersdorf im Kremstal – Schön došlo 18. prosince 2004. Některé úseky (zejména úsek Kirchdorf an der Krems – Liezen) jsou ale postaveny v polovičním profilu pro obousměrný provoz a postupně probíhá jejich dostavba na plný profil.\n\n\n"}
{"id": "607647", "url": "https://cs.wikipedia.org/wiki?curid=607647", "title": "Isabelle Adjaniová", "text": "Isabelle Adjaniová\n\nIsabelle Adjaniová, nepřechýleně Isabelle Adjani [izab'el adžan'i] (* 27. června 1955, Gennevilliers, Hauts-de-Seine) je francouzská divadelní a filmová herečka a zpěvačka, členka divadla \"Comédie-Française\".\n\nZa filmy \"Posedlost\" (1981), \"Vražedné léto\" (1983), \"Camille Claudel\" (1988), \"Královna Margot\" (1994) a \"La Journée de la jupe\" (2009) byla Isabelle Adjaniová oceněna Césarem v kategorii nejlepší herečka. V roce 1981 na filmovém festivalu v Cannes získala ocenění jako nejlepší herečka za filmy \"Posedlost\" a \"Quartet\". Byla také dvakrát nominována na Oscara v kategorii nejlepší herečka.\n\n\n"}
{"id": "607652", "url": "https://cs.wikipedia.org/wiki?curid=607652", "title": "Stálý mezinárodní výbor míru", "text": "Stálý mezinárodní výbor míru\n\nStálý mezinárodní výbor míru (\"Bureau International Permanent de la Paix\") je nejstarší mezinárodní mírová organizace. Byla založena v roce 1891 a v roce 1910 získala Nobelovu cenu míru.\n\nByla založena pod názvem Bureau international permanent de la paix. Od roku 1912 nese jméno International Peace Bureau. V letech 1946–1961 ji svět znal pod označením Mezinárodní komise organizace pro mír (Comité de liaison international des organisations de paix – CLIOP).\n\n"}
{"id": "607654", "url": "https://cs.wikipedia.org/wiki?curid=607654", "title": "Leuville-sur-Orge", "text": "Leuville-sur-Orge\n\nLeuville-sur-Orge je francouzské město v departementu Essonne, v regionu Île-de-France, 27 kilometrů jihozápadně od Paříže.\nSousední obce: Linas, Longpont-sur-Orge, Brétigny-sur-Orge a Saint-Germain-lès-Arpajon.\n\n\"Počet obyvatel\"\n\n"}
{"id": "607661", "url": "https://cs.wikipedia.org/wiki?curid=607661", "title": "Dopravní výchova", "text": "Dopravní výchova\n\nDopravní výchova je od roku 2013 součástí RVP ZV (Rámcového vzdělávacího programu základního vzdělávání). Téma bezpečnosti v silničním provozu se stalo nedílnou součástí základního vzdělávání, tedy povinné školní docházky. Je považováno za nutnou součást výchovně-vzdělávacího procesu z důvodů zvýšení bezpečnosti a snížení počtu dopravních nehod a jejich následků. S problematikou silniční bezpečnosti se setkávají už děti předškolního věku v mateřských školách, avšak i mládež na školách vyšších stupňů.\n\nDopravní výchova, respektive bezpečnost v silničním provozu, je též aplikační cesta (nástroj) Ministerstva dopravy (resp. BESIP) pro zvýšení bezpečnosti provozu na pozemních komunikacích. Právě spoluprací Ministerstva dopravy ČR a Ministerstva školství, mládeže a tělovýchovy došlo k prohloubenému zařazení dopravní výchovy do RVP ZV.\n\nDopravní výchova zatím není samostatným předmětem na základních školách, ale prostupuje současnými předměty. Téma bezpečnosti a ohleduplnosti v silničním provozu je zahrnuto do obou stupňů vzdělávání na základních školách. Jsou zde zařazena všechna témata, a to včetně etické stránky problematiky.\n\nDopravní výchova vysvětluje bezpečné a ohleduplné chování v silničním provozu z pohledu všech jeho účastníků – chodce, řidiče nemotorového I motorového vozidla (tedy I cyklisty), cestujícího dopravními prostředky (individuální I hromadnou dopravou). Důraz klade také na pravidla bezpečné jízdy autem z pohledu spolujezdce, vysvětluje použití zádržných systémů – autosedačky, bezpečnostních pásů.\nSeznamuje vhodnou cestou s povinnostmi řidiče (chodce) plynoucí z platné legislativy ČR. Snaží se upozorňovat na možná nebezpečí ať už při jízdě na kole nebo při chůzi. Fixuje principy, jak jednat v určitých krizových situacích a jak lze tyto situace předvídat.\n\n↑ Zákon o provozu na pozemních komunikacích a o změnách některých zákonů\n\n\n\n"}
{"id": "607673", "url": "https://cs.wikipedia.org/wiki?curid=607673", "title": "Porto Katsiki", "text": "Porto Katsiki\n\nPorto Katsiki je pláž nacházející se na západním pobřeží řeckého ostrova Lefkada. Každoročně se umisťuje v žebříčcích hodnocení o nejlepší pláže světa. Jedná se o menší, cca 300 metrů dlouhou pláž, jejíž výhodou je průzračně modrá mořská voda. Barva vody je ovlivněna místním prostředím, kdy západní pobřeží ostrova je tvořeno pískovcovými skalami. Rozpouštějící se pískovec pak dodává moři barvu.\n\n"}
{"id": "607675", "url": "https://cs.wikipedia.org/wiki?curid=607675", "title": "Chozrasčot", "text": "Chozrasčot\n\nChozrasčot ( ) byla v socialistické ekonomice metoda plánovitého vedení hospodářství v podnicích, která vyžadovala, aby náklady a výsledky výroby byly srovnávány v peněžní hodnotě, aby výdaje byly kryty z příjmů podniků, a aby byla zajištěna rentabilita výroby. Šlo o pokus aplikovat kapitalistický koncept zisku na plánované hospodářství socialistických zemí, zejména Sovětského svazu.\n\nChozrasčot je zkratka resp. akronym z ruského slovního spojení \"chozjajstvěnnyj rasčot\", což v přesném překladu do češtiny znamená „hospodářský rozpočet“.\n"}
{"id": "607697", "url": "https://cs.wikipedia.org/wiki?curid=607697", "title": "Hrad Montagu", "text": "Hrad Montagu\n\nChâteau de Montagu jsou ruiny hradu ve francouzské obci Marcoussis, v departementu Essonne.\n\nStavba, která byla v průběhu staletí několikrát přestavována, pochází z 15. století. Budovy obklopovaly čtvercové nádvoří, v každém rohu stála věž, kolem vodní příkop. Hrad byl pobořen v roce 1805 Chastenetem z Puyseguru. V roce 1984 byla ruina zapsána mezi historické památky Francie.\n\n"}
{"id": "607711", "url": "https://cs.wikipedia.org/wiki?curid=607711", "title": "Maurice Blanchot", "text": "Maurice Blanchot\n\nMaurice Blanchot (22. září 1907 – 20. února 2003) byl francouzský spisovatel, literární kritik a filozof. Silně ovlivnil francouzský poststrukturalismus, zejména Jacquese Derridu, Rolanda Barthese a Michela Foucaulta. Sám byl ovlivněn dílem svých přátel Georgese Bataille a Emmanuela Lévinase. Své studie věnoval například Friedrichu Hölderlinovi, Raineru Maria Rilkemu, Franzi Kafkovi, Stéphanu Mallarméovi, Markýzy de Sadovi ad.\n\n"}
{"id": "607712", "url": "https://cs.wikipedia.org/wiki?curid=607712", "title": "Águilas CF", "text": "Águilas CF\n\nÁguilas Club de Fútbol byl španělský fotbalový klub sídlící ve městě Águilas v Murcijském regionu. Klub byl založen v roce 1925, zanikl v roce 2010.\n\nSvé domácí zápasy hrál klub na stadionu Estadio El Rubial s kapacitou 3 000 diváků.\n\nÁguilas CF byl založen v roce 1925, většinu své historie hrával v nižších soutěžích. V červenci 2010, po pěti sezónách v Segunda División B, klub zaniká kvůli velkým finančním potížím.\n\nPo zániku byl ve městě založen Águilas FC, který začal hrát v oblastních ligách.\n\n"}
{"id": "607716", "url": "https://cs.wikipedia.org/wiki?curid=607716", "title": "Percy Jackson: Prokletí Titánů", "text": "Percy Jackson: Prokletí Titánů\n\nPercy Jackson: Prokletí Titánů je třetí kniha série bestsellerů Ricka Riordana \"Percy Jackson a Olympané\".\n\nNa začátku se Percy, Annabeth a Thalie dostanou do Westoverské základní vojenské školy, aby zachránili dva polokrevné jménem Bianca a Nico di Angelovi. Při tanci na plese Angelovi unese Thorn. Percy se za ním vydá, když se Annabeth rozeběhne najít Thalii. Thorn Percyho a Angelovi ale zajme a chystá se je odvést s pomocí lidských žoldáků k hoře Orthys. Do boje se pak vrhnou Thalia, Grover i Annabeth, ale Thorn je na tolik silná nestvůra, že pro něj nejsou soupeřem (pozn. Jak později Nico řekne, má útok 3000 a obranný bonus 5), ale zachrání je Lovkyně v čele se Zoe a Artemidou. Dále se Thorn vrhne z útesu spolu s Annabeth, kterou přinutí, aby podepírala oblohu a na to pak naláká Artemis, která se toho úkolu ujme za ní. Zoe se tak spolu s Thalií, Biankou a Groverem vydává zachránit svou paní. Percy uteče z tábora na radu Sally a vydá se zachránit Annabeth. Ve Washingtonu se setkává s vůdcem Titánů Atlasem, který na ně poštve Nemejského lva a nemrtvého. Percy se střetne i s ostatními a lva oslabí zvláštním pokrmem a Zoe ho zabije. Utíkají poté na západ do Nového Mexika, kde se střetnou s nemrtvími, ale umře z nich jediný.Pouze ten, kterého zabije Bianca (později se zjistí, že Bianca má moc nad mrtvými, neboť její otec je Hádes). Pak si promluví s Arésem a Afroditou, která mu prozradí, že miluje Annabeth i když si to nechce přiznat. Poté se dostanou na Hefastiovo smetiště, kde v souboji s obřím robotem zemře Bianca (proroctví řeklo: \"Jednoho pozbudou v krajině, kde déšť nepadá\") a díky tomu mohou postoupit dále až na Hooverovu přehradu, kde je budou opět pronásledovat nemrtví, a tak Percyho zachrání Athéna a dívka jménem Rachel Dareová, jako jedna z mála smrtelníků, vidí skrz mlhu. Pak je odnesou Diovy a Athéniny bronzové sochy do San Franciska k Neréovi, který je dvojčetem Santa Clause a ten mu prozradí, která nestvůra dokáže zničit Olymp. Je to Ophiotaurus, jinak také Percyho mazlíček Bessie. Nakonec Percy od Artemidy na hoře Orthys převezme oblohu a do pout dostanou i Atlase.Thalie shodí Luka ze skály v domění smrti.\nZoe však umírá, protože proroctví řeklo: 'Jeden pak pod rukou rodiče zahyne'. Mezitím Kronova armáda postupuje, ale nakonec je zachrání pan Chase se svojí Sophiht Camelem, kdy nestvůry postřílí. Ze Zoe se stane souhvězdí a Percy zjistí, že nejen on je prokletý Atlasem, ale i na Lukeho padlo Prokletí Titánů, kterým ho obdařil Kronos, a tak mu musí sloužit až do konce. Zjistí, že ho Athéna nenávidí, protože je to zkáza Olympu a Thalie přísahá nesmrtelnost, aby se jí už žádné proroctví netýkalo.) Nakonec o Štědrém dni si znepřátelí Nica, který mu přísahá pomstu za to, že neochránil jeho sestru. Nakonec Percy, Annabeth a Grover zjistí, že Nico je synem Háda a proroctví se týká i jeho, ale nesmí se to dozvědět bohové, protože by nejspíš zase chtěli bojovat.\n\n"}
{"id": "607729", "url": "https://cs.wikipedia.org/wiki?curid=607729", "title": "Albignasego Calcio", "text": "Albignasego Calcio\n\nAlbignasego Calcio byl italský fotbalový klub z Albignasega. Založen byl roku 1959. Zanikl roku 2010. Naposledy hrál v soutěži Serie D. Klub stanovil rekord italského fotbalu, když dokázal vyhrát 5 krát za sebou 5 soutěží. V létě 2010 se klub spojil s \"A.S. San Paolo\", který byl založen v Padově. Tým se pak stěhoval do města Padova ke klubu Calcio San Paolo Padova. Tím klub úplně mizí z italského fotbalu.\n\n"}
{"id": "607730", "url": "https://cs.wikipedia.org/wiki?curid=607730", "title": "Fregata typu 053H", "text": "Fregata typu 053H\n\nFregata typu 053H (v kódu NATO: Jianghu I) je třída úderných fregat Námořnictva Čínské lidové republiky. Jedná se o první sériový model rozsáhlé třídy \"Jianghu\", čítající celkem 54 kusů a stavěných v řadě subvariant. Navrženy byly především pro pobřežní operace. Ze 14 postavených fregat třídy \"Jianghu I\" je 11 stále v aktivní službě u námořnictva, dvě slouží u pobřežní stráže a jedna byla přestavěna na loď palebné podpory. Jsou však již velice zastaralé.\n\nKořeny této třídy sahají až k prvním čínským fregatám \"typu 01\" (v kódu NATO \"Chengdu\"), které byly variantou sovětského projektu 50 (v kódu NATO \"Riga\"). Po ochlazení vztahů mezi ČLR a SSSR se Čína rozhodla pokračovat ve stavbě fregat vlastní silou právě na základě sovětské třídy \"Riga\". Navázala na ni mírně vylepšeným \"typem 065\" (v kódu NATO \"Jiangnan\"), třídou protiletadlových fregat \"typu 053K\" (v kódu NATO \"Jiangdong\") a nakonec sérií úderných fregat typu \"053H\" (jejich další evoluce dala vzniknout fregatám typů \"053H1\", \"053H2\", \"053H1Q\" a \"053H1G\").\n\nNa stavbě této třídy se podílely dvě loděnice – Hudong a Jiangnan v Šanghaji. Postaveno bylo celkem 16 jednotek, pojmenovaných \"Čchang-te\" (509), \"Šao-sing\" (510), \"Nan-tchung\" (511), \"Wu-si\" (512), \"Chuaj-an\" (513), \"Čen-ťiang\" (514), \"Sia-men\" (515), \"Ťiou-ťiang\" (516), \"Nan-pching\" (517), \"Ťi-an\" (518), \"Čchang-č\"' (519), \"Kchaj-feng\" (520), \"Mao-ming\" (551) a \"I-pin\" (552) pro Námořnictvo Čínské lidové republiky a \"Najim al-Zafir\" (951) a \"Al-Nasser\" (956) postaveny pro Egyptské námořnictvo. První jednotka \"Čchang-te\" vstoupila do služby v prosinci 1974 a stavba této třídy pokračovala až do roku 1980. Poté byly stavěny, pouze v detailech se lišící, fregaty typu \"053H1\".\n\nJednotky \"typu 053H\":\nFregata typu 053HE pro export:\nFregaty této třídy, v době své stavby, zaostávaly o jednu až dvě generace za světovým vývojem lodí této kategorie. Vyznačují se zastaralou výzbrojí a elektronikou, primitivními ubytovacími a hygienickým podmínkami na palubě i chybějící klimatizací.\n\nHlavňovou výzbroj lodí tvoří dva 100mm kanóny v jednodělové věži na přídi a na zádi, které doplňuje šest dvojitých 37mm protiletadlových kanónů typu 61. Ty jsou umístěny v šesti věžích, z nichž čtyři stojí po stranách můstku a dvě na zádi. Ve středu lodi se nacházejí dva dvojité otočné kontejnery protilodních střel SY-1 s doletem 40 km (kopie sovětských střel P-15 Termit). Během služby je nahradily modernější verze střel s větším doletem. Pro ničení ponorek fregaty nesou vrhače raketových hlubinných pum, klasické vrhače a skluzavky pro hlubinné pumy.\n\nPohonný systém tvoří dva diesely 12PA68TC. Lodní šrouby jsou dva. Nejvyšší rychlost je 26 uzlů.\n\n\"Ťiou-ťiang\" byla v roce 2006 přestavěna na pomocnou loď palebné podpory vybavenou několika raketomety. \"Čchang-te\" (509) a \"Šao-sing\" (510) byly v roce 2007 vyřazeny a převedeny k pobřežní stráži.\n\n\n"}
{"id": "607734", "url": "https://cs.wikipedia.org/wiki?curid=607734", "title": "Puchberg am Schneeberg", "text": "Puchberg am Schneeberg\n\nPuchberg am Schneeberg je městys v okrese Neunkirchen v rakouské spolkové zemi Dolní Rakousy. Je vzdálený asi 58 kilometrů od Vídně. Nejvyšším bodem je hlavní vrchol Schneeberg s nadmořskou výškou 2 076 metrů, který je současně nejvyšší horou Dolních Rakous.\n\nNázev městyse je v dokumentech doložen od roku 1260 \"Eberhard von Puchperch\".\n\nNejbližšími městy jsou\n\nMěstys sestává ze tří katastrálních území:\n\nČásti obce Puchbergu, Rohrbachgraben, Schneebergdörfl a Sierning jsou hustě obydlena a žije tu většina obyvatel.\n\nCelková rozloha Puchberg am Schneeberg je 83,11 kilometrů čtverečních.\n\nSeverním sousedem je Gutenstein a Miesenbach příslušný do Wiener Neustadt-Land. Ostatními sousedy jsou obce příslušné do okresu Neunkirchen (od východu ve směru hodinových ručiček):\n\nStopy osídlení v údolí jsou jen nepatrné. Nalezla se pouze sekera ze serpentinitu (hadce) ve Schneebergu a z doby bronzové jen dýka.\n\nS určitostí vedla přes Puchberg vedla římská cesta s čilou dopravou zboží. Odbočující vojenská cesta, která vedla z Vídně (Vindobona) na jih, probíhala od Leobersdorf přes Bad Fischau, Winzendorf, Willendorf a Grünbach do Puchbergu. Z východu se dopravovalo obilí a ze západu sůl a víno.\n\nV oblasti Puchbergu jsou zbytky čtyř hradů, které jsou ve středověku prokázány. Ve 12. a 13. století patřil Puchberg k hrabství Pitten a ke Štýrskému vévodství. Hranici Rakouského vévodství tvořilo údolí Piestingu, které bylo chráněno hradem Starhembergem. Využití hraničních hradů pro ochranu Puchberské pánve bylo spíše pro usazení nižších šlechtických rodů.\n\nV roce 1357 vlastnili Puchberg a Losenheim páni z rodu Stixensteinů. V letech 1387 až 1394 byl majetek vévodu Albrechta III. (asi 1349–1395) zastaven na „Hanse z Liechtensteina“, zůstal však ve vlastnictví zemského knížete. V tomto období nabyl Stixenstein na významu. Hrad Losenheim mohl od 15. století ztratit, zatímco hrad Puchberg zůstal až do 19. století.\n\nRolníci z Puchbergu museli odvádět dávky na Stixenstein. Podle urbáře panství Stixenstein vyplývá, že Puchberští rolníci dvě třetiny desátku odváděli na Stixenstein a třetinu proboštovi od svatého Oldřicha ve Vídeňském Novém Městě. Rolníci byli ale povinni robotě.\n\nV roce 1488 Stixenstein získal Matyáš Korvín (1443–1490). Hrad a Puchberské panství zůstalo dlouho pod uherskou vrchností. Teprve počátkem 16. století uherské vojsko odešlo.\n\nPodle kupní smlouvy z 24. prosince 1555 přešel Stixenstein stejně jako Puchberg a Losenheim na hraběte Hanse Hoyose. V roce 1595 získala rodina Hoyosů Gutenstein, který se stal střediskem panství.\n\nV důsledku druhého vídeňského obléhání Turky přišli Turci v roce 1683 také do Puchbergu. Obyvatelé utekli do „Allelujahöhle am Himberg“. Turci se soustředili na usmrcení obyvatel ukrytých v jeskyních.\n\nV roce 1679 zasáhl mor sousední obce, Puchberg byl však uchráněn. Méně štěstí měli obyvatelé Puchbergu v roce 1713. Mor zavlekli vozkové, kteří dřevo a uhlí vozili do Vídně. V následujících 22 týdnech zemřelo 102 osob.\n\nMrtví byli pohřbeni na třech různých místech; kaple na \"Gratzenhöhe\" byla jedním z těch míst. Na cestě do Grünbachu am Schneeberg je asi 200 metrů od Puchbergu památný obraz s letopočtem 1713. Třetím místem pohřbívání je uvedena \"Lastergrube\" na konci „Neusserweges“. Morový sloup je umístěn pod dvěma kaštany – není v místě hrobů. Sloup byl zřízen spíše pro vzpomínku na oběti moru.\n\nObčané Puchbergu uprchli před morem na Schneeberg a tam se utábořili ve stanech. Po skončení morového období přislíbili občané provádět každoročně pouť na Schneeberg ke sloupu Nejsvětější Trojice. V místě, kde stál sloup, pozdější tehdejší majitel kopců, hrabě Johann Ernst Hoyos-Sprinzenstein, nechal postavit „císařský kámen“ na památku výstupu císaře Františka II. v roce 1805 a 1807 na horu Schneeberg.\n\nV letech 1805 a 1809 byla v obci ubytována jen malá část vojska Napoleona (1769–1821). V době příměří v roce 1809 byla v Puchbergu ubytována skupina jen 306 mužů jezdectva po dobu 18 dnů. Vojsko museli zásobovat místní obyvatelé.\n\nDne 15. dubna 1897 započal Lo Arnoldi stavbu horské dráhy mezi Vídeňským Novým Městem a Puchbergem. To znamenalo rozhodující přechod zemědělského obyvatelstva na turismus. Hosté přišli zdaleka a z počátku si užívali ozubnicovou dráhu bez větší snahy dorazit na nejvyšší horu Dolního Rakouska. Dráha přispěla značným podílem na objev turismu v Puchberg a Schneebergu. Pro blízkost Vídně objevili Vídeňané místo pro letní pobyt. Průkopníky byl vídeňský průmyslník Friedrich Ehrbar (1827–1905) a Ludwig Damböck.\n\nLékař Edmund von Neusser (1852–1912) nechal v roce 1900 postavit v Puchbergu vilu jako svatební dar pro svou ženu opěrní pěvkyni Paulu Mark. Ve stejnou dobu si pronajal honitbu v Puchbergu Ottokar von Chiari (1853–1918).\n\nNa počest své manželky Alžběty (1853–1918) vystoupil císař František Josef I. (1830–1916) v roce 1902 na vrchol Schneebergu. Členové císařského domu byli po několik let častými návštěvníky Puchbergu.\n\nV letech 1902 až 1904 byl v obci vybudován obecní vodovod s vodojemem. Prameniště bylo vybudováno severně od Puchbergu na úpatí \"Öhler\" a je dodnes v provozu.\n\nV roce 1909 byla po 11 letech výstavby postavena vodní elektrárna v soutěsce mezi Puchbergem a Himbergem, v \"Edenhofu\", kterou pohání Sierning (Schwarza). S hodinovým výkonem 120 kilowatů zásobuje elektrickým proudem katastrální území Rohrbach im Graben. Obyvatelé se museli přihlásit, kdy chtějí proud odebírat. Kvůli rychle vzrůstající spotřebě, brzy se musel zvýšit výkon na 300 kilowatů za hodinu. Po všeobecné poptávce pro zásobování elektřinou byl vyrobený proud připojen na veřejnou síť. Po první světové válce byla vodní turbína doplněna dvěma dieselelektrickými agregáty. Elektrárna byla až do roku 1962 provozována obcí. Hlavním odběratelem byla firma Schoeller-Bleckmann ocelárny v Ternitzu. Nový majitel zavedl výrobu gumárenského sortimentu. Elektrárna, která běží v automatickém provozu, ještě dnes jsou tu stále v provozu agregáty z roku 1909.\n\nV době po první světové válce byla provozovatelem „Aspangská železniční společnost“, jako provozovatel „Schneeberské horské dráhy“. Od 1. ledna 1899 přilákala turisty výhodným cenovým tarifem a prudce zvýšila cizinecký ruch. Samotnou hospodářskou krizí v třicátých letech neztratil Puchberg svou přitažlivost pro turisty ani v létě.\n\nDne 19. září 1939, v 1:15 byl Puchberg postižen zemětřesením o síle sedmi stupňů. Stavby byly z části poškozeny a škody na skalách se projevovaly úlomky horniny. V „Losenheimerstraße“ padl balvan o rozměru asi 15 kubických metrů do závodu, přičemž došlo k zabití dvou osob. Ulice k obecní části Ödenhof byla zasypána horninou a masivy skály se narušily a musely být odstřeleny.\n\nKe konci druhé světové války došlo mezi 26. březnem až 8. květnem 1945 k prudkým bojům u Puchbergu mezi nasazeným bojovým seskupení „Keitel 37. SS“ dobrovolníků a 99. bojovou skupinou 1. gardy mechanizovaného sboru 4. sovětské gardové armády, při kterých došlo ke krvavých ztrátám a k těžkých škodám i v obcích. Druhá německá hlavní linie probíhala naposledy přes Gahns, hotel Hochschneeberg a Sparbacherovu chatu ke klášteru Gscheid a dále k Rohrerskému sedlu. Laut Totenbuch der Pfarre Puchberg verloren 204 Menschen ihr Leben, darunter 34 russische Soldaten.\n\nPo druhé světové válce získal cestovní ruch opěr na významu. Básnířka Christine Busta (1915–1987) a spisovatelé Friederike Mayröcker (* 1924) a Ernst Jandl (1925–2000) strávili několik let v Puchbergu.\n\nTato vývojová tendence vyhovovala, v roce 1949 byly postaveny sedačkové lanovky na Himberg, které byly první v Dolních Rakousích.\n\nRoku 1960 byla na Hochschneebergu uvedena do provozu radiová stanice spolkového vojska jako součást kontroly vzdušného prostoru systému \"Goldhaube\".\n\nV roce 1963 byla postavena léčebna, která se později přebudovala na lázeňský dům.\n\nRoku 1968 byla na úpatí Himbergu postavena čistírna odpadních vod a postupně se budovala v obci kanalizace.\n\nV září 1989 byl zahájen provoz zařízení pro volný čas, \"Schneeberghalle\", koupaliště, kancelář pro turistiku, obecní knihovna a příslušné restaurace. Víceúčelová hala nabízí místo až pro 700 osob a je využívána pro sportovní akce, koncerty, divadelní představení.\n\nNávštěvníci jsou s klimatickým letoviskem a příznivým podnebím spokojeni. Hlavně v létě se mnoho lidí cítí dobře z léčivého vzduchu. V zimě je místo velmi oblíbené pro lyžování. V roce 1991 bylo potřebu lyžařských aktivit pořízeno první sněhové dělo.\n\nNa Hochschneeberg byl zaveden vodovod a kanalizace, čímž se nahradil nákladný dovoz čisté vody a odvoz splašků ozubnicovou dráhou.\n\nNa Himbergu je postavena anténa pro mobilní rádiový provoz.\n\nZastavěné území je řídce zalidněné, na 1 kilometr čtvereční připadá 32 obyvatel. Pro srovnání: Dolní Rakousy mají 83, celé Rakousko 98.\n\n\nZastupitelstvo obce a starosta se volí každý pátý rok. Poslední volby byly 14. března 2010.\n\nStarosta Michael Knabl (SPÖ) byl ve své funkci potvrzen.\n\nZástupce starosty je od 1. ledna 2004 Florian Diertl (rovněž SPÖ).\n\nV obecní radě jsou Walter Diertl, Christian Dungl, Johannes Jägersberger a Martin Wanzenböck\n\n\nKdy byla založena farnost Puchberg není známo. V roce 1264 je uváděn Fridricus, farář v Puchbergu. Podle papežského úředního registru nebyla v roce 1285 v Puchbergu fara. V dokumentech je v Puchbergu fara zmíněna poprvé v 15. století v seznamech proboštství St. Ulrich, jako pobočka nebo vikariát mateřského kostela Fischau nebo St. Egyden am Steinfeld. Fara byla do roku 1783 pod arcidiecézí Salzburg a příslušela pod klášter Reichersberg. Roku 1784 patřila fara pod biskupství Vídeňské Nové Město, a v témže roce pod arcidiecézi vídeňskou. Kolem roku 1631 působilo v Puchbergu současně 21 duchovních.\n\nVelká část Puchberských obyvatel vyznávala římskokatolickou církev, Při sčítání lidu v roce 2001 činil podíl\n\nV Puchbergu je kostel a několik kaplí a kapliček, na Hochschneebergu stojí další kostel.\n\nFarní kostel svatého Víta byl postaven v roce 1428. Protože byl kostel dvakrát zničen, musela se právě tak několikrát provádět jeho obnova. Kostelní věž byla dříve s kupolí a později s cibulí. Kostel je jako málo církevních staveb z poválečného období, pod památkovou ochranou.\n\nAlžbětin kostel stojí poblíž konečné stanice „Schneebergbahn“ v nadmořské výšce 1 800 metrů a byl postavený v letech 1899 až 1901 na památku zavražděné císařovny Alžběty. Tam je jednou v roce oslavován výroční trh. Císař Franz Josef navštívil kostel roku 1902 a zahájil trh.\n\nRovněž jednou v roce je slavnost výročního trhu při Schoberkapelle.\n\nPři sčítání lidu v roce 2001 bylo v Puchbergu 154 pracovišť s 860 zaměstnanci, z toho 724 bylo nezávislých pracovníků. Nejdůležitějším odvětvím v obci je „ubytování a restaurace“ v 39 závodech (190 pracovníků). Další významné odvětví je „\"obchod, opravy automobilů a spotřebních výrobků“ s 25 pracovišti (98 zaměstnanců), jakož i další se 124 zaměstnanci a 14 pracovišti. Die eher geringen Beschäftigungsmöglichkeiten in der Gemeinde verursachen eine hohe Pendlerrate. Bei 332 Einpendlern waren 2001 671 Einwohner von Puchberg außerhalb ihrer Heimatgemeinde beschäftigt.\"\n\nPři hledání uhlí po roce 1860 byl v Puchbergu nalezen sádrovec. Spoluzakladatel „Továrny na lokomotivy ve Vídeňském Novém Městě“, Wenzel Günther, zařídil v \"Brucku\", na úbočí \"Eichbergs\", vypalovací pec se sádrovým mlýnem. V roce 1888 prosperovaly dva sádrové podniky. Sádra se tehdy dobývala výlučně dolováním, kde se surovina získávala ve štolách a surovina se dopravovala na povrch vozíky. Ve druhé polovině 20. století se sádra těží povrchově. Dobývací plochy jsou nyní viditelné na loukách.\n\nPrůmyslová výroba v roce 1888 se rozšiřovala na vápenky u Hengstbergu, devět mlýnů na obilí a 38 podniků pilařských.\n\nDíky lesnímu bohatství oblasti převažoval v Puchbergu po staletí převážně pilařský průmysl. Téměř na každém potoku byla využita síla vody při výrobě řeziva. Rámové pily (tzv. katr) pracovaly na principu uvedeného \"benátského rámu\" zkonstruovaného Leonardo da Vincim (1452–1519). Pokračující elektrifikace ve 20. století způsobila propad některých pil, které se nemodernizovaly. Během doby bylo v roce 1900 v Puchbergu 38 pil, v současnosti jsou již jen tři rámové pily. Tyto již nevyužívají vodní pohon, ale používají dieselovy motory.\n\nV roce 1999 prospívalo v Puchbergu 164 zemědělských a lesnických podniků, které obhospodařovalo asi 7 346 hektarů ploch, 62 závodů bylo hlavním výdělkem a 103 jen vedlejším výdělkem. Devět závodů bylo ve vlastnictví právnických osob.\n\nV roce 1999 bylo při zjišťování stavu dobytka v Puchbergu zjištěno u 154 držitelů 2 799 užitkových zvířat. Kolem 62 % užitkových zvířat (68 % hovězí dobytek) byl na pastvinách v Puchbergu a u náhorní plošiny Schneebergu. Většina z nich (457 ks) byly dojnice. Protože Puchberg nemá žádnou mlékárnu, je mléko prodáváno do „dolnorakouské mlékárenské společnosti“. Nepatrná část zůstává pro vlastní spotřebu. Maso se rovněž z největší části prodává.\n\nCestovní ruch je od přelomu k 20. století hlavním zdrojem příjmů městyse. Schneeberg byl dříve oblíbeným místem výletníků; chaty měly tehdy již asi 10 000 návštěvníků. Puchberg díky dvojí sezóně je nejvyhledávanější obcí v Dolních Rakousích. Puchberg obstojí ve dvou největších atrakcích; Schneeberská ozubnicová horská dráha a lyžařský obor.\n\nOzubnicová dráha na Hochschneeberg byla otevřena 1. června 1897 do stanice Baumgartner a od 25. srpna 1897 až do stanice Hochschneeberg. Ta přispěla k maximálnímu podílu na změně k turismu. Délka dráhy z Puchmbergu přes Hengst ke Schneebergu měří 9,7 kilometrů. Přitom překoná výškový rozdíl 1 218 metrů. Rozchod kolejí činí 1 000 milimetrů a maximální stoupání je 200 promile.\n\nLyžařským střediskem je část obce Losenheim, vzdálená asi 6 kilometrů od městyse. Je vybavena třemi výtahy: sedačková lanová dráha, lyžařský vlek a dětský výtah.\n\nV roce 1949 byla postavena druhá sedačková lanovka, protože stará již nevyhovovala požadavkům bezpečnosti. Po dvouletém plánování sedačkovou dráhu typu \"4 CLD\" postavila firma \"Doppelmayr\" v roce 2005 a 8. prosince uvedla do provozu. Na financování se podílela \"NÖ Schneebergbahn GmbH\" a více jak 40 privátních investorů z Puchbergu. Celkové náklady činily asi 4,5 milionů € (euro). S celkovou délkou 1 145 metrů překoná sedačková lanovka výškový rozdíl 337 metrů. Horní stanice je v nadmořské výšce 1 207 metrů. V létě je možné provozovat lanovku s 30 sedačkami, zatímco v zimě je možnost zvýšit počet na 40 sedaček. Maximální provozní rychlost je pět metrů za sekundu.\n\nVleky byly před několika lety ve vlastnictví hostinců a v zimě oživovaly turismus. Pro zabezpečení dostatku sněhu se stará sněžné dělo s retenční nádrží. Kromě toho jsou k dispozici pravidelné lyžařské kurzy.\n\n\n\n\n\nV Puchbergu je obecní úřad, turistická kancelář a obecní knihovna.\n\nPro zdravotnické zabezpečení jsou v místě dva praktičtí lékaři, zubní lékař a lékárna. Dále je v obci zvěrolékař.\n\nPomoc v případech naléhavé potřeby v horách zajišťuje „Rakouská horská záchranná služba“, pro obec má zvláštní důležitost. Kromě toho je v obci Červený kříž. V Puchbergu je zřízen policejní dohled. Dále je tu pobočka „Rakouské pošty AG“.\n\nPéče o staré lidi je zajišťována z okresního města.\n\nV Puchberg am Schneeberg jsou tři Sbory dobrovolných hasičů:\n\nOd 8. července 1894 byl zahájen provoz koupaliště, jako první veřejné lázně v Dolních Rakousích. Výstavba byla provedena z podnětu okrašlovacího spolku, část nákladů byla pokryta dlužními úpisy. Kvůli velké oblibě musel být v území dnešního lázeňského parku rozšířen areál. Po výstavbě rybníku, byl využíván pro ohřev vody pro lázně. V padesátých letech převzala obec provoz lázní. V roce 1954 bylo provedeno rozšíření s možností předehřívání. Roku 1971 převzal provoz lázní \"Spolek přátel lázní\". Nádrž byla utěsněna polyesterem a zřízeno ohřívání vody topným olejem. Když v roce 1987 byly náklady na provoz velmi vysoké, byla plovárna uzavřena. V souvislosti s výstavbou \"Schneeberghalle\" byly otevřeny nově vybudované lázně dne 1. července 1989. Lázně byly provedeny již moderně s ocelovým bazénem, vodním dělem a se skluzavkou pro děti. Pro ohřev vody bylo na střeše haly nainstalováno 450 metrů čtverečních solárních panelů.\n\nV Puchbergu jsou dvě mateřské školy, tři obecné školy a jedna hlavní škola. Gymnázia jsou ve Vídeňském Novém Městě a v Ternitzu. Univerzita je ve Vídni, Sankt Pölten a v Kremži. Ve Vídeňském Novém Městě je „vysoká odborná škola“. Pro vzdělávání dospělých slouží \"Vzdělávací domov\" v Puchbergu.\n\nPrvní škola byla podle farní kroniky již v roce 1832. Byla farní školou s pobočkou v Rohrbachu a Schneeberg (dnes Schneebergdörfl). Zajímavostí je, že ve zřícenině hradu Puchberg byly v části zřízeny školní třídy.\n\nObecná (základní) škola je přímo naproti zříceniny hradu Puchbergu a farního kostela svatého Víta. Dnešní budova obecné školy, postavená v roce 1913 sloužila dříve jako obecní úřad. Jsou v ní tři třídy se čtyřmi učiteli a asi 100 žáků. Filozof Ludwig Wittgenstein (1889–1951) byl v letech 1923 až 1925 učitelem na této škole.\n\nHlavní škola s jednou třídou ve čtyřech stupních má osm učitelů a asi 100 žáků. Školu vede Erika Grundtner.\n\nVlastivědná a kulturní stezka, která vede přes městys Puchberg am Schneeberg a na Schneeberg má 43 zastavení v historických místech. Začíná u zříceniny hradu Puchberg a končí u Rybářské chaty na Schneebergu.\n\nHrad Puchberg byl postaven jako šlechtické sídlo kolem roku 1200. Poprvé se objevuje šlechtický rod Puchbergerů v roce 1230 (\"Rudiger de Puchbperc\"). S určitostí je pro Puchberg v roce 1260 jmenován \"Eberhard von Puchperch\". Užívání hradu skončilo v 19. století, když se začaly rozpadávat střechy. V roce 2001 vznikl \"Hradní spolek\" s cílem obnovit hrad. Hrad je využitelný pro pořádání různých výstav.Další informace jsou v článku Puchberg (zřícenina hradu).\n\nZřícenina hradu Losenheim se nachází v obecní části Losenheim. Hrad postavil ve druhé třetině 12. století pro veřejnou službu Leopold VI. Babenberský (1175–1230). Až do devadesátých let 20. století přečkala jen nepatrná část zbytků zdiva někdejšího hradu. Je snaha o renovaci zříceniny. Další informace jsou v článku Losenheim (zřícenina hradu).\n\nZbytky hradu se nacházejí na skále severozápadně od Klaus v katastrálním území Stolzenwörth. Název znamenal „hrad na skvělém ostrově“. Další informace jsou v článku Stolzenwörth (zřícenina hradu).\n\nStavba hradu na \"Romaikogel\" započala asi společně s hrady Puchberg s Losenheim.\n\nV Puchbergu se nacházejí četné památníky. Mnohé z nich věnovali osoby, které ve 20. století objevovali turistiku v Puchbergu a iniciovali hosté během svého pobytu. Jednou z těch památek je „Císařský kámen“ u Hochschneebergu, který na vzpomínku na výstup na Schneeberg nechal v roce 1902 postavit císař František Josef I. (1830–1916). Leo Arnoldi, stavitel ozubnicové železnice věnoval pomník u dolní stanice Schneeberské horské dráhy. Po posledním vídeňském dvorním hudebníkovi Carlu Michaelu Ziehrerovi (1843–1922) byla pojmenována ulice a sedačková lanovka v roce 1915.\n\nAsi jeden hektar rozlehlý park se nachází před železniční stanicí Schneebergbahn. Uprostřed parku je uměle vytvořený rybník s fontánou. Pro výstavbu nádraží byl potřebný materiál získán v okolí. V prostoru se stromy jsou promenádní chodníčky. Vedle rybníku je postaven Pavilon s jevištěm a výstavní prostory. V letních měsících jsou tu pořádány každou neděli „léčebné koncerty“.\n\n\n\nSebastiánův vodopád se nachází asi pět kilometrů od Puchbergu. Vzniká na Sebastianbachu, který pramení na „Mamau-loukách“ u Sebastiánovy chaty a potom plyne ve směru na Puchberg am Schneeberg. Vodopád není jen pozoruhodností, ale slouží i pro sportovní zápolení. Skalnatý svah se využívá k lezení na ledu.\n\nU Hengstbachu je pila poprvé v dokumentech uvedena v roce 1631. Je poslední v originálním stavu s rámovou pilou v celé oblasti. Schneeberská pila byla zkonstruovaná na principu \"Benátské mříže\". Do roku 1965 byla ještě poháněna vodní silou, později v roce 1974 dieselovým motorem. Potom byla pila zrušena. V roce 1997 založena „Společnost přátel Schneeberské pily“ mohla tuto kulturně historickou památku zrekonstruovat do stavu v 17. století.\n\nPo odstranění různých byrokratických problémů – po zamítnutí vodního práva díky EVN AG musela najít cestu až k Ústavnímu soudu – společnost s nákladem 84 000 € (euro) po hodinách práce historickou pilu restaurovala, pila byla uvedena do provizorního provozu a 16. září 2006 byla slavnostně otevřena. Od léta 2007 mohl být zahájen trvalý provoz.\n\nMěstys Puchberg am Schneeberg klade důležitost při pěstění květin v obci a na domech obyvatel. Obec se již po mnoho let zúčastňuje soutěží v květinové výzdobě. Už roku 1984 byl Puchberg první v dolnorakouské zemské soutěži, ve III. skupině (podle velikostí obcí). Tento úspěch byl v letech 2002 a 2007 zopakován. Kromě toho získal několik druhých a třetích míst. Vyznamenávání se provádí u hudebního pavilonu v léčebném parku.\n\nV Puchbergu jsou početné sportovní spolky a lyžařské školy. Pro sportovní aktivity je k dispozici Sportovní hala, několik tenisových dvorců a fotbalových hřišť.\n\n\nV Puchbergu am Schneeberg je 36 spolků, které pořádají pravidelné slavnosti:\n\n\n\n"}
{"id": "607739", "url": "https://cs.wikipedia.org/wiki?curid=607739", "title": "Bruyères-le-Châtel", "text": "Bruyères-le-Châtel\n\nBruyères-le-Châtel je francouzské město v departementu Essonne, v regionu Île-de-France, 31 kilometrů jihozápadně od Paříže.\n\nSousední obce: Fontenay-lès-Briis, Marcoussis, Ollainville, Saint-Maurice-Montcouronne, Breuillet a Égly.\n\nObcí protéká řeka Charmoise.\n\"Počet obyvatel\"\n"}
{"id": "607740", "url": "https://cs.wikipedia.org/wiki?curid=607740", "title": "Vaišja", "text": "Vaišja\n\nVaišjové je jedna z varen ve starověké Indii. Byli do ní řazeni obchodníci, řemeslníci a zemědělci. Podle upanišad Brahmá vytvořil Vaišje ze stehen. Specifickou barvou je žlutá.\n"}
{"id": "607748", "url": "https://cs.wikipedia.org/wiki?curid=607748", "title": "Volby do Zastupitelstva hlavního města Prahy 1990", "text": "Volby do Zastupitelstva hlavního města Prahy 1990\n\nVolby do Zastupitelstva hlavního města Prahy 1990 proběhly 24. listopadu. Volilo se celkem 76 zastupitelů, voleb se zúčastnilo 64,33 % oprávněných voličů. Vítězem voleb se stalo Občanské fórum. Šlo o první svobodné komunální volby.\n\n"}
{"id": "607749", "url": "https://cs.wikipedia.org/wiki?curid=607749", "title": "Polisportiva Alghero", "text": "Polisportiva Alghero\n\nPolisportiva Alghero byl italský fotbalový klub z Alghera. Založen byl roku 1945. Po bankrotu v roce 2010 zanikl.\n\n"}
{"id": "607751", "url": "https://cs.wikipedia.org/wiki?curid=607751", "title": "Jirečkova linie", "text": "Jirečkova linie\n\nJirečkova linie je imaginární linie přes starověký Balkán, která rozdělovala vliv latiny (na severu) a řečtiny (na jihu) až do 4. století. Začínala poblíž města Laç v současné Albánii a vedla přes Serdiku (nyní Sofie v Bulharsku) a pak podél pohoří Stara planina do Odesu (Varna) k Černém moři.\n\nUmístění linie je založeno na archeologických nálezech: většina nápisů nalezených na sever od linie byla psána v latině, zatímco většina nápisů nalezených na jihu byla v řečtině.\n\nTato linie je důležitá k určení oblasti, kde se tvořil rumunský a arumunský lid, má se za to, že latinsky mluvící lid se mohl zformovat poblíž této oblasti, oproti tomu Valaši se nacházeli na sever a na jih od ní.\n\nPrvně toto označení použil český historik Konstantin Jireček v roce 1911 v díle \"Geschichte der Serben\" (Historie Srbů).\n\nNěkolik současných vědců to poněkud přezkoumalo: Jorma Kaimio (1979) umístil Dalmácii a Horní Moesii do latinské oblasti a Dolní Moesii do řeckého vlivu. M. D. MacLeod (1982) naznačuje, že nemusel být oficiální politický jazyk používán pro každý aspekt běžného života, ale že jednotliví římští úředníci se rozhodovali dle zdravého rozumu pro ten určitý případ. Také poukazuje na to, že dokonce i v řeckých oblastech byla latina dominantním jazykem na nápisech zaznamenávající veřejné práce, na milníkách a v armádě.\n\n"}
{"id": "607757", "url": "https://cs.wikipedia.org/wiki?curid=607757", "title": "Fregata typu 053H1", "text": "Fregata typu 053H1\n\nFregata typu 053H1 (v kódu NATO: Jianghu II) je třída fregat Námořnictva Čínské lidové republiky. Jedná se o mírně vylepšenou variantu fregaty typu \"O53H\". Navrženy byly především pro pobřežní operace. Všechny jsou stále v aktivní službě.\n\nPostaveno bylo celkem 8 jednotek, z toho Tchaj-čou (533), \"Ťin-chua\" (534), \"Tan-tung\" (543), \"Lin-fen\" (545), \"Šao-kuan\" (553), \"An-šun\" (554), \"Čao-tchung\" (555), \"Siang-tchan\" (556) a \"Ťi-šou\" (557).\n\nJednotky \"typu 053H1\":\nFregaty mají mírně zesílenou hlavňovou výzbroj a modernější elektroniku, která je však oproti světovým standardům i tak beznadějně zastaralá. Primitivní ubytovací a hygienické podmínky posádky tato třída zdědila od svého předchůdce.\n\nHlavňovou výzbroj lodí tvoří čtyři 100mm kanóny typu 79 v dvoudělových věžích na přídi a na zádi (předchozí třída nesla pouze dvě jednodělové věže), které doplňují čtyři dvojité 37mm protiletadlové kanóny typu 76. Dvě jejich postavení jsou po stranách můstku a dvě na zádi. Ve středu lodi se nacházejí dva otočné dvojité kontejnery protilodních střel SY-1A (kopie sovětských střel P-15 Termit). Pro ničení ponorek fregaty nesou dva 240mm raketové vrhače hlubinných pum, klasické vrhače a skluzavky pro hlubinné pumy. Pohonný systém tvoří dva diesely 12PA68TC. Lodní šrouby jsou dva. Nejvyšší rychlost je 26 uzlů.\n\n\n\n"}
{"id": "607761", "url": "https://cs.wikipedia.org/wiki?curid=607761", "title": "Pod Hvězdou", "text": "Pod Hvězdou\n\nPod Hvězdou je název malé přírodní památky – mokřadu v jižní části okresu Česká Lípa na katastru obce Blíževedly. Chráněné území je v péči AOPK ČR - regionálního pracoviště Správa Chráněné krajinné oblasti Kokořínsko – Máchův kraj.\n\nNa území Ralské pahorkatiny jižně od města Česká Lípa je zalesněné území evropsky významné lokality Roverských skal, v němž se nachází celá řada chráněných maloplošných území – Vlhošť, Husa, Martinské stěny, Stříbrný vrch, Kostelecké bory a také PP Pod Hvězdou. Celé území je součástí Chráněné krajinné oblasti Kokořínsko – Máchův kraj a na jihu navazuje na okres Mělník. \nPP Pod Hvězdou je nevelký mokřad v ohybu údolí Litického potoka 500 metrů severozápadně od malé vesnice Hvězda na ploše 1,88 ha, v nadmořské výšce 314 až 320 m, zařazený mezi chráněná území 19. března 2001. Na území mokřadu je několik drobných tůněk.\n\nVyskytují se zde různé druhy ostřic, vrby, třtina šedavá, prstnatec májový, upolín nejvyšší. Žijí zde žáby, např. rosnička zelená. V evidenci Agentury ochrany přírody a krajiny ČR má památka přiřazeno číslo 2109.\n\nOblastí prochází několik vyznačených turistických tras, poblíž památky je zelená trasa, která vede ze Stranného do Hvězdy a dále na Husu. Nejbližší železniční zastávka je ve 4 km vzdálených Blíževedlech na trati z České Lípy do Lovosic. Nejbližší silnice je zhruba 0,5 km vzdálená a vede z Litic do Hvězdy.\n\n"}
{"id": "607764", "url": "https://cs.wikipedia.org/wiki?curid=607764", "title": "Masarykovo náměstí (Třeboň)", "text": "Masarykovo náměstí (Třeboň)\n\nPřirozeným centrem historické části města Třeboně je Masarykovo náměstí, tvořené měšťanskými domy s podloubím a renesančními a barokními štíty, z nichž většina byla prohlášena národní kulturní památkou. Stejný počet domů po obou stranách náměstí dává tušit, že místa pro jednotlivé domy byla předem vyměřena. Některé domy mají ještě gotický základ, většina původních středověkých domů však byla zničena při velkém požáru města roku 1562 a poté nově vystavěna v renesančním slohu. Většina domů dále pozměnila svou podobu při obnově města po požárech roku 1723 a 1781. Západní čelo náměstí plynule navazuje na budovy Třeboňského zámku.\n\nUprostřed náměstí stojí barokní Mariánský sloup, který je dílem českobudějovického kameníka Leopolda Hubera. Socha Panny Marie na štíhlém jehlanu, jenž spočívá na masivním trojbokém podstavci se sochami sv. Josefa, sv. Vojtěcha a sv. Alžběty byla roku 1780 zhotovena na náklady měšťanů Jana a Alžběty Pilsových. Po setmění je sousoší, stejně jako věž a Stará radnice, pěkně osvětleno.\n\nV těsném sousedství Mariánského sloupu stojí renesanční kamenná kašna, dílo kameníka Jordana. Byla sem umístěna v roce 1569 a její žulová nádrž ve tvaru desetibokého hranolu je zdobena kruhovými reliéfy antických hlav. V roce 1609 nechala obec doprostřed kašny postavit ozdobný renesanční sloup, završený obeliskem s prstencem, jehož maskarony chrlí vodu.\nKe kašně vede ze všech stran původní schodiště, na nějž byly v neděli 18. prosince 2011 umístěny portréty Václava Havla s jeho stručným životopisem k uctění jeho památky položením květin a zapálením svící, podobně jako na pražském Václavském náměstí. Památka prezidenta Havla tam byla připomenuta i po roce, v úterý 18. prosince 2012. Poslední československý a první český prezident Václav Havel u příležitosti návratu k původnímu názvu Masarykova náměstí po sametové revoluci navštívil toto místo v roce 1990.\nVáclav Havel byl čestným občanem města Třeboně od roku 1991.\n\nVe středu 21. srpna 1968 bylo celé náměstí obsazeno sovětskými okupačními tanky za protestu třeboňských občanů (shromáždění s transparenty).\n\nNa Masarykově náměstí jsou dvě stanice \"Třeboňského vláčku\", \"Dolní\" (před starou radnicí čp.1) při jízdě k Bertě a \"Horní\" (u zámku) při cestě od bertiných lázní.\n\nPrezident Masaryk navštívil toto náměstí dvakrát oficiálně, v letech 1919 a 1925\n\nDominantním objektem celého náměstí je stará radnice. Roku 1562 koupila obec dva vyhořelé sousední domy a dala je přestavět Vlachem Jakubem Cornbellem na radnici, která později při prvním úředním číslování domů roku 1770 obdržela číslo 1. Podloubí radnice bylo původně otevřeno do náměstí třemi polokruhovými arkádami s mohutnými pilíři, kterým nad původně jediným patrem budovy odpovídaly tři štíty. Roku 1638 byla, s přispěním císaře Ferdinanda III, k radnici přistavěna masivní čtyřboká, 31 metrů vysoká čtyřpatrová věž s ochozem, hodinami a cibulovitou střechou (tzv. Ferdinandka). Věž od té doby tvoří vedle kostelní věže druhou dominantu města. Roku 1742 bylo průčelí budovy ozdobeno freskami s rožmberským, schwarzenberským a městským znakem. Při přestavbě roku 1819 byl tento radniční dům zvýšen o druhé patro. Budova radnice dostala též druhou věž na radničním domě, s barokní bání a zvonem.\nNyní se zde, od roku 2008, nachází výstavní síň a městské muzeum. V areálu bývalé radnice je také barokní divadlo J.K. Tyla, postavené v roce 1832. Dnes se zde střídají umělci a divadelní soubory z celé republiky. V těsné blízkosti můžeme nalézt i nové zrekonstruované kulturní centrum Beseda, kde se nachází pasáž s kavárnou, společenský sál, restaurace, vinárna a rockový klub. Tato budova je součástí komplexu historických budov, které jsou vzájemně propojeny. Součástí tohoto dnešního komplexu je stará radnice, kino, divadlo a výstavní sál. Vpravo vedle hlavní věže, ve výši 1. patra, se nalézá původní pamětní deska se jmény padlých třeboňských Masarykových legionářů.\n\nNa horní (západní) straně náměstí, vlevo od brány do Třeboňského zámku, je původní městská radnice, tzv. Ruthardovský dům. V přízemí tohoto domu býval městský pivovar. Po vybudování nové radnice byl Ruthardovský dům připojen k zámku. Na domě jsou dvě pamětní desky. První připomíná slavného třeboňského rybníkáře, Krčínova předchůdce, Mikuláše Rutharda z Malešova a druhá otce a syna Josefy Šustovi, kteří v tomto domě žili.\n\nSousední domy čp. 106 a 107 (Třeboň I) jsou dnes součástí hotelového komplexu Zlatá hvězda. Dům čp. 107/I má obnovené podloubí o pěti polích a zdobené křížové či valené klenby při hlavním průčelí i v zadním křídle a v místnostech po stranách. Oba domy byly završeny třemi novobarokními štíty. V podloubí se dnes nachází stinná letní terasa s příjemným výhledem na celé náměstí. Z boku Zlaté hvězdy vede do náměstí jedna z hlavních ulic (Vokova), která směruje přes dvě brány, kolem původního městského opevnění, až na hráz rybníka Svět po které navazuje na historické cesty vedoucí do města od jihu.\n\nZ domů na opačné straně náměstí vyniká budova Hotelu Bílý koníček, který je současně jedním z prvních dokladů renesančního slohu ve městě. Jeho existence je doložena již v roce 1544 – tento letopočet je vytesán na pilíři jeho podloubí. Tento jednopatrový dům má v přízemí tři půlkruhové arkády loubí, které až do 19. století probíhalo kolem celého náměstí. Pozoruhodná je však především architektura jeho čtyřpatrového štítu nad korunní římsou, který je vodorovně rozdělen profilovanými římsami a svisle sedmi válcovými útvary malých baštiček. \"Pevnostní\" charakter dodává štítu i cimbuří, které probíhá po vrcholu, a klíčové střílny. Pozoruhodná je též výrazně renesanční zadní strana domu se štítem obdobným tomu hlavnímu do Masarykova náměstí, se dvorem a renesanční bránou do Husovy ulice směrem k děkanskému chrámu Panny Marie královny a Sv. Jiljí.\n\nDalším zachovaným renesančním domem na této straně náměstí s podloubím a původním štítem je dům rybníkáře Josefa Štěpánka Netolického (čp.89/I, s pamětní deskou nad podloubími) a také několikrát přestavovaný rohový dům Vratislavský s polychromovanou sochou Nejsvětější trojice.\n\nNa Masarykovo náměstí, které je přirozeným centrem Třeboně vedou tři hlavní cesty, které lemují mohutné brány.\n\nU děkanského kostela Sv.Jiljí a Panny Marie Královny je brána Budějovická (Nová Břilická), vybudovaná v letech 1605 až 1611, do nynější podoby byla přestavěna na začátku 19. století.\nSpojnici s Masarykovým náměstím od severu tvoří malebná ulice Březanova, pěší zóna, po obou stranách lemovaná podloubími, která končí na straně zámecké domem čp.3 (Třeboň I) před renesanční zámeckou lékárnou a na straně rynku domem s pseudoarkýřem, před renesančním domem Vratislavským.\n\nNa východní straně náměstí střeží vjezd do starého města Hradecká brána, jejíž jádro pochází z počátku 16. století, kdy se brána stala součástí zdokonaleného městského opevnění. Poblíž této brány ústí do Masarykova náměstí z jihu Rožmberská ulice a od severu ulice Husova.\n\nNa jižní straně je na náměstí Žižkově (tzv. Kozím rynku) Svinenská brána s obloukovými štíty a sgrafitovou výzdobu. Hned za ní je na Trocnovském náměstí s knížecím pivovarem Novohradská brána ze 16. století, s ulicí vedoucí přes někdejší padací most kolem pivovaru na hráz rybníka Svět. Zbytek třetí \"fortny\" je možno spatřit ve Vokově ulici vpravo za \"Bílým beránkem\", při cestě mezi Masarykovým a Žižkovým náměstím (Kozím rynkem). V blízké Krčínově ulici je ještě renesanční východní brána do velkého zámeckého nádvoří, převážně zastavěná do tzv. Hamiltonova paláce (za pozornost tam stojí i budova bývalé třeboňské synagogy čp.50 a Židovské školy v čp.49 proti Zámecké restauraci). Na náměstí Trocnovském upoutají nejen velké městské brány Svinenská a Novohradská, ale i brána knížecího pivovaru a protější jednoduchá renesanční brána k \"Šupině\" a starému městskému opevnění (s katovnou a psí kuchyní), která má sgrafitovou renesanční výzdobu.\n\nNa západním konci Masarykova náměstí, vedle renesančního Ruthardovského domu zabudovaného do zámeckého komplexu, stojí ještě malebná tzv. severní brána do velkého zámeckého nádvoří (zbudovaná Petrem Vokem \"léta Páně syna božieho 1607\") a za mřížovou bránou u staré lékárny je ještě branka se schodištěm pro pěší do zámeckého parku a k Zámecké cukrárně (dříve , než byla zastavěna koncem 16. století do zámeckého traktu, sloužila jako západní brána k vjezdu do města, tzv. Stará Břilická) . Před ní je kašna s pitnou vodou se znaky partnerských měst Třeboně.\n\nDalší zajímavý vstup na Masarykovo náměstí je ze severu od děkanského chrámu ulicí Masné krámy, která připomíná pražskou Zlatou uličku a prochází mázhauzem a podloubím jednoho z domů v sousedství hotelu Bílý Koníček.\nPůvodní Masné krámy (připomínané již v roce 1267 mezi dnešní Budějovickou branou a portálem klášterního dvora, v počtu devíti masných obchodů) byly do této spojovací \"Zlaté uličky\" přemístěny za vladaře Petra Voka z Rožmberka v roce 1608. V současné době tato ulička zase ožívá nejen venkovní restaurací v zadním traktu renesančního Bílého Koníčka, ale i novými kavárničkami při \"Masné\" bráně do Masarykova náměstí. V roce 2014 byly domky uličky kompletně opraveny.\n\nPřed bývalým domem rodiny Metzlů č. 96/I na Masarykově náměstí byly vsazeny tři zlaté kostky tzv. kameny tří bratří – Karla, Viktora a Felixe. Jde o takzvané Kameny zmizelých – Stolpersteine, které mají kolemjdoucím připomínat oběti holokaustu. Na kamenech jsou vyryta jména obětí, rok narození, datum transportu do koncentračního tábora a místo úmrtí.\n\nPo skončení pozemské pouti posledního rožmberského vladaře Petra Voka z Rožmberka na třeboňském zámku 6. listopadu 1611 se konal dne 11. 11. 1611 na tomto náměstí okázalý slavnostní pohřeb \"gubernatora\", za účasti církevní honorace, zemských stavů a široké veřejnosti. Poté bylo jeho tělo balzamováno a vystaveno k uctění v prostorách třeboňského zámku až do ledna 1612, kdy bylo realizováno církevní rozloučení (v souladu protestantské a katolické církve). Po obřadech na náměstí a v chrámu svatého Jiljí a Panny Marie Královny byly jeho ostatky převezeny k uložení do rodinné hrobky v klášterním kostele Nanebevzetí Panny Marie ve Vyšším Brodě. Podle pověsti tam na něho čekalo poslední volné místo.\n\n\n"}
{"id": "607767", "url": "https://cs.wikipedia.org/wiki?curid=607767", "title": "English Heritage", "text": "English Heritage\n\nOrganizace byla založena zákonem o národním dědictví v roce 1983, kterým převzala do své péče památky dosud spravované příslušnými ministerstvy britské vlády. English Heritage je protipólem English Nature, která pečuje o skvosty britské přírody.\n\nNejdůležitější úlohou English Heritage je správa více než 400 významných historických a archeologických lokalit od Stonehenge až po nejstarší litinový most na světě Ironbridge. V sezóně 2007-2008 navštívilo všechny památky English Heritage, které jsou obsluhované personálem, dohromady 5,3 milionu návštěvníků. Věnuje se též konzervaci, registraci a ochraně historického prostředí. English Heritage dále spravuje veřejný archiv National Monuments Record.\n\nVeřejnost má právo stát se členy English Heritage, za což získají mj. volný vstup do objektů organizace. V sezóně 2007/08 mělo English Heritage 665 tisíc členů. Členové nemohou hlasovat o rozhodnutích English Heritage, ale jsou vyzýváni k tomu, aby vyjadřovali své názory na související události, např. k výstavbě silničního tunelu ve Stonehenge.\n\nEnglish Heritage spustilo také projekt \"\" (: \"Obrázky Anglie\"), jehož cílem je vytvořit volně dostupnou online-databázi 370 tisíc registrovaných památek v Anglii. Každý záznam v databázi obsahuje reprezentativní fotografii a popis budovy z pera historika architektury.\n\nVýznamný podíl v činnosti English Heritage má její pedagogické působení, vedené na základě cyklického motta \"„porozumění – úcta – péče – potěšení – porozumění“\".\n\nObdobnými organizacemi v jiných regionech Spojeného království jsou\n\n"}
{"id": "607769", "url": "https://cs.wikipedia.org/wiki?curid=607769", "title": "Andreas Hinkel", "text": "Andreas Hinkel\n\nAndreas Hinkel (* 26. března 1982, Backnang, Západní Německo) je německý fotbalista momentálně hrající za skotský tým Celtic Glasgow na postu pravého křídla. Jeho tržní cena činí 3 miliony eur.\n\nPo dobu šesti sezón nastupoval za Stuttgart, poté odešel za 4 miliony eur do Sevilly. S tímto španělským klubem zažil řadu úspěchů, cenným triumfem je vítězství v Evropské lize (2006/07). Nenastupoval tolik, kolik by si představoval, na své pozici měl Hinkel velkou konkurenci v podobě Daniela Alvese. Po dvou sezónách v Seville odešel za 2,5 milionu eur do skotského Celticu Glasgow. Se Celticem podepsal kontrakt do 30. června 2011.\n\nHrál na Konfederačním poháru FIFA, kde Německo získalo třetí místo.\n\nStuttgart\n\nFC Sevilla\n\nCeltic Glasgow\n\nNěmecko\n\n"}
{"id": "607774", "url": "https://cs.wikipedia.org/wiki?curid=607774", "title": "CF Atlético Ciudad", "text": "CF Atlético Ciudad\n\nClub de Fútbol Atlético Ciudad byl španělský fotbalový klub sídlící ve městě Murcia v Murcijském region. Klub byl založen v roce 2007, zanikl v roce 2010 kvůli dluhům ve výši 700 000 eur.\n\nSvé domácí zápasy hrál klub ve městě Lorquí na stadionu Estadio Juan de la Cierva s kapacitou 1 600 diváků.\n\n\n\"Aktuální v sezóně 2009/10\"\n\n"}
{"id": "607775", "url": "https://cs.wikipedia.org/wiki?curid=607775", "title": "Chráněná krajinná oblast Ponitří", "text": "Chráněná krajinná oblast Ponitří\n\nChráněná krajinná oblast Ponitří (slovensky Chránená krajinná oblasť Ponitrie) je chráněné přírodní území na Slovensku zahrnující geomorfologické celky Tribeč a Vtáčnik. Je jednou ze 14 chráněných krajinných oblastí na Slovensku. Zasahuje do okresů Nitra, Partizánske, Prievidza, Topoľčany, Zlaté Moravce, Žarnovica a Žiar nad Hronom. Rozloha je 376 km. Vyhlášena byla v roce 1985, sídlo je v Nitře.\n\nPředmětem ochrany jsou souvislé lesní porosty a lokality s výskytem stepní a lesostepní fauny a flóry. Území je tvořeno dvěma rozdílnými celky. Jižní část – pohoří Tribeč – je tvořen krystalickými břidlicemi, vápenci a dolomity. Pokrývají jej dubovo-habrové, ve vyšších polohách bukové lesy. V odlesněných stepních územích se vyskytuje suchomilná a teplomilná flóra. U obce Jelenec byl ve 14. století vysázen porost jedlého kaštanu, který dnes vytváří pralesní formaci. Severní část – Vtáčnik – je sopečného původu, tvořen zejména andezity. Převažují zde bukové a smíšené lesy (buk s jedlí), ve vrcholových částech bukové porosty křovinatého charakteru. Z živočichů se daří jelení, srnčí, ale i daňčí a mufloní zvěři, z šelem se vyskytuje např. rys ostrovid či kočka divoká.\n\n\n Státní ochrany přírody Slovenské republiky stránky o CHKO Ponitří\n"}
{"id": "607782", "url": "https://cs.wikipedia.org/wiki?curid=607782", "title": "Villepinte", "text": "Villepinte\n\nVillepinte je:\n\n"}
{"id": "607785", "url": "https://cs.wikipedia.org/wiki?curid=607785", "title": "Arcidiecéze krakovská", "text": "Arcidiecéze krakovská\n\nArcidiecéze krakovská (latinsky \"Cracovien(sis)\", polsky \"Archidiecezja krakowska\") je římskokatolická arcidiecéze, nacházející se v Polsku ve městě Krakov. Založena byla kolem roku 1000.\n\nKrakowské biskupství bylo založeno již kolem roku 1000, vydělením z poznaňského biskupství. Roku 1925 byla tato diecéze povýšena na arcidiecézi. Kromě metropolitního pallia náleží krakowským arcibiskupům i právo užívat rationale.\n\nSoučasným arcibiskupem-metropolitou je Mons. Marek Jędraszewski. Emeritním arcibiskupem je Mons. Stanisław Dziwisz. Pod metropolitní jurisdikcí se nacházejí další tři biskupství – bílsko–żywiecké, kielecké a tarnowské. Diecézním a metropolitním kostelem je katedrála na Wawelu.\n\nV roce 2013 byla návštěvnost nedělních bohoslužeb v rámci arcidiecéze 51,3%. \n\n\n"}
{"id": "607787", "url": "https://cs.wikipedia.org/wiki?curid=607787", "title": "Opatství v Canterbury", "text": "Opatství v Canterbury\n\nOpatství sv. Augustina v Canterbury bylo benediktinské opatství. Založeno bylo v roce 597, od 12. do 15. století se rozsahem i lokálním významem rovnalo nedaleké katedrále. V roce 1538 ale bylo spolu s dalšími kláštery zrušeno podle výnosu Jindřicha VIII. Do počátku 17. století se pak změnilo v ruiny. Je zařazeno do seznamu světového kulturního dědictví UNESCO.\n\nV roce 597 přicestoval do Anglie svatý Augustin, kterého do oblasti poslal vykonat misijní cestu papež Řehoř I. Panovníkem v Kentu v té době byl král Æthelbert, ženatý za křesťanku Bertu. Ten dovolil Augustinovi založit hned za východními hradbami města klášter. Král svolil, aby vybudovaný kostel byl „skvělý, věnovaný požehnaným apoštolům Petru a Pavlovi a obdaroval ho mnohými dary“ V té době již na místě stály tři anglosaské kostely zasvěcené sv. Pankrácovi, sv. Petrovi a Pavlovi a panně Marii. Dosud jsou patrné trosky kostela sv. Pankráce, zbylé dva kostely ale Normani přestavěli do jedné budovy. Opatství hned od počátku sloužilo mimo jiné jako pohřební místo pro krále Kentu a canterburské arcibiskupy.\n\nV roce 978 zasvětil arcibiskup Dunstan novou a větší budovu svatým Petrovi, Pavlovi a Augustinovi. Pramenem o životě v opatství v polovině 11. století je rukopisné svědectví hagiografa Goscelina o zázraku, který se v opatství údajně přihodil zlatníkovi Spearhafocovi.\n\nDo roku 1100 všechny zbytky původní anglosaské budovy zmizely pod masivní románskou stavbou. S výjimkou obnovy po požáru v roce 1168 bylo opatství ve 12. století ponecháno bez dalších zásadních úprav. Od poloviny 13. století ale znovu začal čilý stavební ruch. Přestavěny byly refektář, křížová chodba, lavatorium a kuchyně. Postaveno bylo nové opatovo sídlo.\n\nV roce 1309 bylo dokončeno nové cimbuří na velké bráně, která uzavírala vnitřní dvůr. Na severní straně získali mniši novou půdu, která poskytla prostor pro tzv. vnější dvůr s budovou pro služebnictvo, pivovarem, pekárnou a v roce 1320 s nově obezděným vinohradem. Na východní stranu se opatství rozšířilo o řadu obytných budov a zahradu. Zemětřesení v roce 1382 si vynutilo další stavební činnost. V roce 1390 byla vybudována brána, která stojí dodnes. Poslední stavbou byla kaple Panny Marie.\n\nV roce 1500 se opatství rozkládalo na rozlehlé ploše, jeho knihovna obsahovala více než 2000 svazků. Mnoho z těchto knih bylo pořízeno ve vlastní scriptoriu opatství.\n\nV roce 1535 Jindřich VIII. rozpustil všechny kláštery, které měly menší roční příjem než 100 liber. Opatství v Canterbury přežilo první vlnu uzavírání díky příjmu 1733 liber. 30. července 1538 ale opatství spadlo do vlny zavírání klášterů nařízené Jindřichem VIII. V následujících patnácti letech byla budova systematicky rozebírána, přestože část stavby byla přeměněna na palác připravený pro příjezd Anny Klevské.\n\nPalác vlastnili různí šlechtici a na začátku 17. století byl v majetku Lorda Wottona, který kolem něj nechal vybudovat zahrady. Předpokládá se, že palác existoval až do velké bouře v roce 1703, která způsobila velké škody i na zřícenině opatství.\n\nRuiny této významné monastické budovy jsou nyní součástí komplexu staveb zařazených do Světového dědictví a jsou v péči English Heritage.\n\nOblast trosek opatství se nachází východně od katedrály v Canterbury, na ploše srovnatelné s rozlohou katedrály.\n\n"}
{"id": "607788", "url": "https://cs.wikipedia.org/wiki?curid=607788", "title": "Palais de l'Industrie", "text": "Palais de l'Industrie\n\nPalais de l'Industrie (celým názvem Palais de l'Industrie et des Beaux-arts neboli \"Palác průmyslu a výtvarných umění\") byl výstavní pavilon postavený pro světovou výstavu v roce 1855 v Paříži. Jeho autory byli architekt Victor Viel a inženýr Alexis Barrault. Palác se nacházel na Avenue des Champs-Élysées a v letech 1896–1897 byl zbořen.\n\nPavilon otevřel 15. května 1855 císař Napoleon III. Palác se stal symbolem výstavy, tak jako byl Křišťálový palác symbolem světové výstavy roku 1851 v Londýně. Oficiálně se sice nazýval Palác průmyslu a výtvarných umění, ale samotná výstava výtvarných umění se konala v okolních pavilonech. Tento palác byl určen k prezentaci technických vynálezů a řemesel. Sloužil také při slavnostní inauguraci a při udílení medailí 15. listopadu 1855, kterého se zúčastnilo asi 40.000 hostů a účinkoval orchestr pod vedením Hectora Berlioze.\n\nNa rozdíl od většiny staveb postavených pro výstavu, včetně londýnského Křišťálového paláce, byl Průmyslový palác určen k výstavním účelům i po skončení světové výstavy.\n\nPavilon sloužil při světových výstavách v letech 1855, 1878 a 1889 a byl používán i pro umělecké výstavy v letech 1857-1897, pro zemědělské a zahradnické výstavy, koňské přehlídky, festivaly a jiné slavnostní příležitosti.\n\nS demolicí stavby ze započalo v roce 1896, aby uvolnila prostor pro výstavní pavilony Petit Palais a Grand Palais pro světovou výstavu roku 1900. Jeho odstraněním vznikla urbanistická osa vedoucí od Invalidovny přes Pont Alexandre III až po Elysejský palác.\nPalác byl postaven podél \"Champs-Élysées\" u \"Avenue de Marigny\" na místě pozemku, které město Paříž v roce 1852 přenechalo státu pro tuto příležitost.\n\nJednalo se o stavbu charakteristickou pro toto období, tj. ze železa a skla s kamennou fasádou. Palác měl průčelí o délce 208 m zdobené uprostřed portikem s triumfálním obloukem, který se otevíral do velké střední lodi. K hlavní stavbě přiléhaly čtyři rohové pavilony. Fasáda byla tvořena dvěma řadami arkád. Se svými 47 metry šířky (108 m včetně Haly strojů) stavba zabírala plochu přes dva hektary. Byla 35 metrů vysoká a měla 408 oken. Vrchní římsa nad portikem byla zdobena alegorickým sousoším Éliase Roberta nazvaným \"Francie korunující Umění a Průmysl\" (La France couronnant l'Art et l'Industrie), obklopené císařskými symboly, tj. orlem v kartuši drženými dětmi (autor Georges Diebolt). Toto sousoší bylo po demolici paláce přeneseno do veřejného parku v Saint-Cloud. Průmyslový palác byl spojen přes rotundu, zvanou \"Panorama\" s dalším výstavním pavilonem – Halou strojů (Galerie des machines), dlouhou 1200 metrů a 17 metrů vysokou, která stála podél Seiny.\n\n"}
{"id": "607795", "url": "https://cs.wikipedia.org/wiki?curid=607795", "title": "Jumanji", "text": "Jumanji\n\nJumanji je americký rodinný film z roku 1995, natočený režisérem Joem Johnstonem, ve kterém hrál hlavní roli\nherec Robin Williams. Film byl zparodován v \"Simpsonových\" - \"Speciální čarodějnický díl XXI\"\n\nHlavním hrdinou je Alan Parrish, syn hodně bohatého podnikatele v oblasti výroby bot Sama Parrishe, který je kvůli vysokému postavení jeho otce ve městě věčně šikanován místní partou kluků, jejíž vůdce na Alana žárlí, protože se kamarádí s jeho přítelkyní. Otec mu v tom nepomáhá, jelikož si myslí že Alan je zbabělec a že by se měl umět bránit. Po jednom z útoků najde zmlácený Alan na staveništi prapodivnou hru a odnese ji domů. Zde se ihned pohádá se svým otcem, jenž chce aby Alan nastoupil do Cliffsidské internátní školy pro chlapce z důvodu rodinné tradice. Alan se rozhodne utéct z domova, mezitím ale potkává Sáru Whittlovou, přítelkyni jeho nepřítele, která mu vrací kolo. Sára si při návštěvě Parishe všimne oné zvláštní hry a rozhodne se ji s Alanem hrát. Ihned po Alanově hodu se na tabulce v prostředku hracího pole objeví věta: \"V džungli počkáš tolik let, než na kostkách padne pět.\" Během sekundy hra Alana vcucne do sebe a na Sáru náhle zčistajasna vyletí hejno abnormálně velkých netopýrů. Po 26 letech se do již prázdného Alanova domu nastěhují noví nájemníci, Judy a Peter, kteří přišli o oba rodiče a nyní se o ně musí starat jejich teta. V domě se jim oběma už od začátku nelíbí, je zde velmi strašidelné prostředí a zvuky, jež vycházejí z půdy. Teta nechce o ničem slyšet, a to ani když se tu objeví cizokrajní netopýři. Jednoho dne se Judy i Peter rozhodnou zjistit, co ony zvláštní zvuky znamenají a najdou hru. Začnou ji hrát a povede se jim tím vypustit na svět ze hry komáry, opice a dokonce i lva. Lev si je samozřejmě vyhlédl jako kořist a kdyby ze hry nepřišel i o 26 let starší Alan Parrish, byli by oba v pánu. Alan se po návratu ze hry nedokáže sžít s novou dobou, kdy firma jeho otce zkrachovala a celé město tím položila kvůli svému významnému postavení na trhu. Město je špinavé, plné bezdomovců, hodně domů přestavěných a zbouraných a Alanovi rodiče pochováni na nejbližším hřbitově. Alanův otec si myslel, že jeho syn utekl a věnoval všechen svůj čas, aby ho našel, ale marně. Všichni si mysleli, že je Alan mrtvý, jenom on stále věřil v opak. Po čase přestal chodit do práce, a tím firmu prakticky položil. Judy s Peterem se Alana snaží přemluvit, aby jim pomohl hru vyhrát, protože jenom tak se dá všechno zase do pořádku. Ve hře je totiž napsáno: \"Dobrodruzi pozor!!! Nezačínejte hrát, pokud hru nechcete dohrát, následky této hry zmizí, jakmile dosáhnete Jumanji a zvoláte toto jméno.\" Alana po chvíli přemluví, ten jim ale řekne, že musí přemluvit ještě také Sáru Vitovou, která je také hráčem a bez ní by hru nedokončili. Sára se hned po útoku masožravé trávy rozhodne hru vzdát, ostatní ji nakonec ale stejně přemluví. Další padne na kostkách lovec, který se snaží ulovit Alana, což je ostatně také důvod, proč nechtěl Alan hrát. Při několika dalších polízanicích se splašeným stádem slonů, aligátorem, pelikánem, povodní a Peterovou přeměnou v opici kvůli podvodu se konečně dostávají ke konci. Alan dosáhne Jumanji a zvolá toto jméno krátce předtím, než jej lovec zastřelí. Hra zpátky vcucne lovce i ostatní zvířata a vrátí také čas. Alan se usmíří se svým otcem a dohodnou se, že do Cliffsidu nepůjde, když nechce. Alan se Sárou, už samozřejmě zase omlazení, zahodí hru do řeky a jdou vstříc novému životu. Oba vyrostou, vezmou se a zakládají rodinu. Na Vánočním večírku u nich doma se seznámí s novými zaměstnanci jejich firmy, rodiči Judy a Petera. Nedovolí jim jet na dovolenou do Kanady a tím zabrání jejich smrti. Hru zatím vyplavilo moře a ta se opět dostává do něčích rukou.\n"}
{"id": "607796", "url": "https://cs.wikipedia.org/wiki?curid=607796", "title": "Châtillon", "text": "Châtillon\n\nChâtillon je název nebo součást názvu více míst:\n\nFrancie:\n\nItálie:\n\nŠvýcarsko:\n"}
{"id": "607798", "url": "https://cs.wikipedia.org/wiki?curid=607798", "title": "Sceaux", "text": "Sceaux\n\nSceaux může být:\n\n"}
{"id": "607802", "url": "https://cs.wikipedia.org/wiki?curid=607802", "title": "Sibyla z Anjou", "text": "Sibyla z Anjou\n\nSibyla z Anjou ( \"Sibylle d'Anjou\", 1112/16-1165 Bethany) byla flanderskou hraběnkou a opakovaně také za manželovy nepřítomnosti regentkou panství.\n\nSibyla se narodila jako dcera Fulka, hraběte z Anjou a Ermengardy, dědičky hraběte z Maine. Roku 1123 ji otec provdal za Viléma Clita a jako věno dostala hrabství Maine. Manželství trvalo krátce, již o rok později bylo papežem na zásah anglického krále Jindřicha I. pro blízké příbuzenství anulováno.\n\nHrabě Fulko proti zrušení dceřina manželství protestoval, s králem Jindřichem měl spory ještě kvůli Jindřichem zadržovanému věnu ovdovělé dcery Matyldy a byl proto papežem exkomunikován. Spory s Jindřichem se vyřešily v roce 1128 svatbou mezi Fulkovým synem Geoffroyem a Matyldou, Jindřichovou dcerou a dědičkou Anglie.\n\nOvdovělý Fulko z Anjou byl zřejmě krátce poté osloven nabídkou na sňatkové spojení s Melisendou, mladičkou dědičkou Jeruzalémského království. Vzdal se tedy hrabství ve prospěch staršího syna a na jaře 1129 se vylodil ve Svaté zemi. Sňatkem se stal spoluvladařem jeruzalémského krále Balduina II. a jeho následníkem. Sibyla otce doprovázela a roku 1134 uzavřela nový sňatek, stala se druhou chotí flanderského hraběte Dětřicha a vrátila se s ním zpět na evropský kontinent.\n\nSibyla svým příbuzenstvím s anglickým dvorem pozvedla prestiž nové flanderské dynastie a během manželství dala Dětřichovi sedm potomků. Prvorozený syn Balduin zemřel v dětství a ostatní děti hrály významnou roli v rámci lokální sňatkové politiky. Nová hraběnka svého muže významně ovlivňovala ve vztahu k církvi, společně učinili četné církevní donace. Sloužila svému choti jako rádkyně a prostředník při sporech církevních i světských.\n\nDětřich, křižák a příznivce templářského řádu opakovaně navštěvoval Svatou zemi a Sibyla byla v době jeho nepřítomnosti pověřena správou hrabství. Během Dětřichovy křížové výpravy se pokusil sousední hrabě Balduin Henegavský využít jeho nepřítomnosti, riskoval exkomunikaci útokem na majetek křižáka a začal drancovat Flandry. Sibyla, ač v tu dobu těhotná, byla schopná shromáždit odhodlané muže, vyjít do protiútoku a začít Balduinovi pustošit Henegavsko. Poté oba za zprostředkování remešského arcibiskupa Samsona z Mauvoisin uzavřeli příměří. Dětřich se urychleně vrátil z Konstantinopole a v následné válce byla zdevastována obě hrabství. Roku 1151 muži uzavřeli mírovou smlouvu, která zahrnovala sňatkové plány týkajících se jejich potomstva.\n\nSvého muže Sibyla roku 1157 při jeho třetí pouti doprovázela, po příjezdu do Jeruzaléma se odmítla vrátit zpět do Evropy. Sibylina zbožnost a setrvalý zájem o Svatou zemi se tehdy projevil přáním odejít do ústraní. Stala se jeptiškou v klášteře sv. Lazara v Bethany. Dětřich znechucený sobectvím knížat ve Svaté zemi a opuštěný vlastní ženou se vrátil do Flander. Roku 1164 uskutečnil svou poslední cestu do Svaté země, snad aby se mohl setkat se svou chotí, která po smrti nevlastní matky Melisendy ovlivňovala dění na jeruzalémském dvoře. Sibyla zemřela roku 1165 a Dětřich o tři roky později.\n\n"}
{"id": "607805", "url": "https://cs.wikipedia.org/wiki?curid=607805", "title": "Autosexualismus a psycherotismus", "text": "Autosexualismus a psycherotismus\n\nAutosexualismus a psycherotismus je publikace psychoanalytika, spisovatele, básníka, publicisty, filosofa, estetika, sociologa a biologa Bohuslava Brouka (1912–1978), vydaná v pražské Edici surrealismu v únoru 1935, autorem obálky a typografické úpravy je Karel Teige.\n\nZásadní dílo k problematice autoerotiky a autosexualismu (ipsace, onanie, masturbace) z pohledu historie, psychologie a psychoanalýzy, sociologie, pedagogiky a medicíny. Druhý svazek, věnovaný psycherotismu, nebyl s největší pravděpodobností napsán. Publikace byla reeditována v roce 1992 po téměř nepatrně odlišným názvem \"Autosexualismus a psychoerotismus\" (Praha: Odeon).\n\n\n\n"}
{"id": "607806", "url": "https://cs.wikipedia.org/wiki?curid=607806", "title": "Wellingtonův oblouk", "text": "Wellingtonův oblouk\n\nWellingtonův oblouk (: '), známý také jako ' nebo původním názvem je vítězný oblouk poblíž londýnského Hyde Parku, v severozápadním cípu Green Parku.\n\nWellingtonův oblouk byl naprojektován stejně jako Mramorový oblouk (Marble Arch) na severu Hyde Parku v roce 1825 podle rozhodnutí Jiřího IV., aby připomínaly britská vítězství v napoleonských válkách. Wellingtonův oblouk byl zároveň zamýšlen jako vstup na Constitution Hill, a tedy hlavní vstup do centrálního Londýna od západu. Protože se na tomto místě nacházela mýtná brána, vznikl v 18. století dojem, že právě zde se nachází začátek Londýna (dům Apsley House byl proto přezdíván „No 1, London“ – „Londýn, č. 1“) a oblouk měl zvýraznit význam tohoto místa.\n\nWellingtonův oblouk byl postaven v letech 1826–1830 podle návrhu Decima Burtona. Většina plánované dekorace nebyla realizována jako důsledek úsporných opatření kvůli souběžně probíhající předražené realizaci nového vybavení Buckinghamského paláce. Oblouk se původně nacházel téměř přesně naproti Apsley House, nedaleko od svého současného místa. Stál čelem proti stěně, která rámuje parčík Hyde Park Corner. Měl být součástí královské cesty do Buckinghamského paláce.\n\nV roce 1846 byl oblouk vybrán jako vhodné umístění sochy sira Arthura Wellesleyho, 1. vévody z Wellingtonu. Wellingtonova socha od Matthewa Cotese Wyatta, jež byla umístěna na vrchol oblouku, byla svou výškou 8,5 metru tehdy největší jezdeckou sochou světa. Kvůli velikosti vyvolala i spory, když ale bylo přijato rozhodnutí o jejím odebrání, pohrozil vévoda z Wellingtonu odstoupením ze všech funkcí, a tak byla ponechána na oblouku až do konce jeho života.\n\nV letech 1882–1883 byl oblouk mírně posunut na současné místo, aby bylo možné rozšířit okolní ulice. V novém umístění ztratil vztah vzhledem ke vstupu do Hyde Parku, ale získal nový význam vzhledem k vstupu na Constitution Hill. Dnes stojí uprostřed rozlehlého ostrůvku mezi ulicemi.\n\nWellingtonova socha byla ve stejné době odebrána a přesunuta do Aldershotu. V roce 1912 ji nahradila obří bronzová kvadriga vytvořená Adrianem Jonesem. Menší originál sochy zaujal na výstavě Královské akademie krále Eduarda VII. Socha zobrazuje anděla míru sestupujícího na válečný vůz. Chlapec, který řídí vůz, má tvář syna lorda Michelhama, který financoval pořízení sochy. Jde o největší bronzovou sochu v Evropě.\n\nOblouk je dutý a do roku 1992 v něm sídlila druhá nejmenší policejní stanice v Londýně (menší se nachází na Trafalgarském náměstí). Když oblouk přešel v roce 1999 do správy English Heritage, byl jeho interiér zpřístupněn veřejnosti a nachází se v něm expozice historie oblouku. Přístupné jsou také terasy na obou stranách oblouku s výhledem do okolí.\n\nPolovina oblouku slouží jako ventilační šachta systému metra.\n\n"}
{"id": "607807", "url": "https://cs.wikipedia.org/wiki?curid=607807", "title": "Joseph Kucan", "text": "Joseph Kucan\n\nJoseph David \"Joe\" Kucan (Kučan – Srb-Croat \"Kutchan\") (* 19. března 1965, Henderson, Nevada, USA) je americký producent PC her, režisér, herec, scenárista a vedoucí castingů různých herních společností a filmů. Je dobře znám jako postava vůdce bratrstva Nod a zastánce chudých Kane ze série her Command & Conquer.\n\nNarodil se v Hendersonu, ale vyrůstal v Las Vegas. Má dva mladší bratry Michaela a Daniela. Jeho rodiče, Kenn a Jenny pracovali na základně škole, kde Kenn učil angličtinu. \nV deseti letech začal vystupovat v místním divadelním kroužku \"The Riddle Machine\". Brzy poté byl jedním ze zakládajících členů společnosti Rainbow, divadelního vzdělávacího programu pro mladé lidi, sponzorované městem Las Vegas. V této společnosti působil 8 let, a získal zde vzdělávání ve všech aspektech divadelního umění. \n\nPo absolvování střední školy se v roce 1983 přestěhoval do Kalifornie a vzal práci jako herec v kočovné divadelní společnosti Firebird, která měla své zázemí v Los Angeles. Po první sezóně odešel a vrátil se do Las Vegas, kde se zapsal na UNLV jako student divadla. \n\nNakonec se vrátil do společnosti Rainbow, a stal se jejím ředitelem. Po dalších 10 let Kucan v této společnosti učil, řídil, jednal a pomohl odehrát více jak 50 divadelních her, muzikálů a experimentálních projektů. V roce 1994 Rainbow opustil a začal pracovat pro Westwood Studios (dnes EA), kde působil jako ředitel do roku 2002.\nJe znám jako představitel Kanea v sérii PC her Command & Conquer. Kane je prorok a vůdce militantního masového hnutí s transhumanistickými ambicemi na ovládnutí světa s názvem Bratrstvo Nod a dělal poradce Stalinovi. Na konci sovětské kampaně se Kane Stalina zbavil. Jeho asistentem je Anton Slavik.\n\nV roce 2008 byl zapsán do Guinnesovy knihy rekordů jako nejdéle opakující se herec ve videohře (konkrétně jako Kane, ačkoli se vyskytl i ve hře Blade Runner).\n\nRoku 1998 se objevila reklama s ním osobně, jak se sevřenými pěstmi tančí a natahuje prsty na diváka a poté na levou či pravou stranu. Přitom na diváka pronáší větu: \"\"Brothers and sisters of Nod, I welcome You to planet C&C\"\" (česky: \"\"Bratři a sestry Nodu, vítám Vás na planetě C&C\"\"). Původně měl tento tanec propagovat internetovou stránku.\n\nDnes již neznámý člověk však roku 2007 záběry ve videu zrychlil a vložil do něj zrychlenou verzi písně No Mercy. Celé video se jménem \"Do the Kane dance!\" vypadá poměrně vtipně, zejména v rychlejších záběrech. Video je v současnosti k vidění na serveru Youtube.\n\nZáhy poté se objevila další videa, která začala Kane dance napodobovat. Ve videích se objevují např. \"Never Gonna Give You Up\" od Ricka Astleye, \"Tear Away\" od Drowning Pool či \"Lift Me Up\" od Mobyho .\n\n"}
{"id": "607808", "url": "https://cs.wikipedia.org/wiki?curid=607808", "title": "Železniční trať Kłodzko – Kudowa Zdrój", "text": "Železniční trať Kłodzko – Kudowa Zdrój\n\nŽelezniční trať Kłodzko – Kudowa-Zdrój (v Polsku označená číslem 309)\nje vedlejší trať v Kladsku. Vede ze stanice Kłodzko na trati Wrocław – Międzylesie do lázní Kudowa-Zdrój.\n\nTrať byla otevírána postupně, jako první byl 15. prosince 1890 zprovozněn úsek Neu Glatz (nyní Kłodzko Nowe) – Rückers Szczytna. Následovalo otevření úseku Rückers – Reinerz (Duszniki Zdrój) 1. prosince 1902, Reinerz – Kudowa Kudowa-Zdrój-Sackisch (\"Zakrze\") 10. července 1905 a Kudowa-Sackisch – Schlaney (\"Słone\").\n\n20. dubna 1945 byl dán do provozu přeshraniční úsek Schnellau (do roku 1936 \"Schlaney\") – Náchod (ale nikoli pro veřejnou osobní dopravu), ale v květnu téhož roku, tedy v závěru 2. světové války byla trať zlividována a již nikdy nebyla obnovena. V příhraničním úseku Bad Kudowa-Sackisch (tj. někdejší Kudowa-Sackisch a budoucí Kudowa-Zdrój) – Schnellau byla osobní doprava zastavena v roce 1942, v roce 1945 pak byl tento úsek také zlikvidován.\n\n3. března 2010 byly kvůli špatnému stavu kolejového svršku vlaky nahrazeny náhradní autobusovou dopravou vlaky mezi Kłodzkem a Kudowou. Na polské straně hranic se na mnoha místech zachovalo původní traťové těleso zrušeného úseku Kudowa – Náchod a jedna z budov zrušeného nádraží v Słone, na české straně se násep vedoucí k dřevěnému mostu přes Metuji nezachoval.\n\nPo rekonstrukci části trati (úsek Duszniki-Zdrój – Kudowa-Zdrój), která byla ukončena v roce 2013, došlo k obnovení provozu. Dopravu na trati v současné době zajišťuje společnost Koleje Dolnośląskie.\n\n"}
{"id": "607816", "url": "https://cs.wikipedia.org/wiki?curid=607816", "title": "Jazyková komika", "text": "Jazyková komika\n\nJazyková komika je estetická studie psychoanalytika, spisovatele, básníka, publicisty, filosofa, estetika, sociologa a biologa Bohuslava Brouka (1912-1978), vydaná v pražském nakladatelství Václav Petr v roce 1941, autorem obálky je Karel Černý.\n\nPrůkopnické strukturalistické dílo, svým humorným zaměřením blízké surrealismu, v němž jeho autor zavádí typologii jednotlivých jazykových forem komiky. Po skončení druhé světové války byla publikace obhájena jako dizertační práce u profesorů Jana Mukařovského, Otakara R. Machotky a Jana B. Kozáka na Filozofické fakultě Univerzity Karlovy. Prof. Mukařovský ve svém posudku mj. uvedl, že hlavní zásluhou Broukovy práce je „\"vyhledání co nejúplnějšího seznamu možností, které jazykový materiál komičnu poskytuje, a roztřídění tohoto značně bohatého i různorodého materiálu\"“.\n\n\n"}
{"id": "607820", "url": "https://cs.wikipedia.org/wiki?curid=607820", "title": "Oldřich Starý", "text": "Oldřich Starý\n\nJméno Oldřich Starý nosí více osobností:\n\n"}
{"id": "607821", "url": "https://cs.wikipedia.org/wiki?curid=607821", "title": "Ha-Knesija ha-erecjisra'elit", "text": "Ha-Knesija ha-erecjisra'elit\n\nha-Knesija ha-erecjisra'elit (: , doslova \"Shromáždění Země Izraelské\") byl kongres židovských osadníků v tehdejší turecké Palestině, konaný roku 1903 jako první politická platforma reprezentující židovskou komunitu v této zemi.\n\nHlavním organizátorem svolání sjezdu židovských osadníků v Palestině byl sionistický agitátor a funkcionář z Ruska, Menachem Usiškin. Ten v důsledku kišiněvského pogromu v roce 1903 zesílil svou agitaci za silnější židovské osidlování Palestiny. Zároveň se jasně postavil proti takzvanému ugandskému plánu (návrh na zřízení židovské vlasti v Africe). Na čtyři měsíce proto odjel do Palestiny a v srpnu 1903 zorganizoval v osadě Zichron Ja'akov třídenní sjezd židovských osadníků z celé Palestiny.\n\nKongres se konal v budově, kterou pro tento účel zapůjčilo Židovské kolonizační sdružení blízké baronovi Edmondu Jamesi de Rothschildovi, jenž v Palestině financoval židovské vesnice. Účastnilo se ho 67 delegátů a jejichž počty odpovídaly tehdejšímu rozložení židovské populace v Palestině. Velké zastoupení zde tak měly silné židovské zemědělské osady jako Metula, Rechovot nebo Sedžera (každá z nich po dvou delegátech), zatímco například město Haifa (pozdější metropole severu Palestiny) bylo zatím zastoupeno jen jedním vyslancem. Šlo o první vystoupení Židů v Palestině jako samostatného aktéra světové židovské politiky. Závěrem kongresu bylo jasné odmítnutí ugandského plánu.\n\nKongres palestinských Židů v Zichron Ja'akov předznamenával začátek druhé aliji - nové vlny židovské imigrace, která počátkem 20. století přispěla k rozmachu zemědělské židovské kolonizace a která dala židovské komunitě politické elity, které pak hluboko do 20. století ovlivňovaly politiku v mandátní Palestině i státu Izrael. Jednoznačná podpora, kterou Usiškin získal pro svou kritiku uganského plánu, se pak projevila na Šestém sionistickém kongresu v Basileji, který začal v srpnu 1903 a kde se Usiškin v tomto ohledu jasně postavil proti Theodoru Herzlovi a nakonec tento strategický spor vyhrál. V praktické politice palestinských Židů ale vlastní kongres neměl přímé dopady. Reálným výsledkem bylo jen založení asociace židovských učitelů v Palestině, která soustředila školské kádry pro výuku hebrejštiny.\n\n"}
{"id": "607823", "url": "https://cs.wikipedia.org/wiki?curid=607823", "title": "Nuselské schody", "text": "Nuselské schody\n\nNuselské schody v Praze 2 -Vinohradech spojují Šafaříkovu ulici v oblasti Zvonařky s ulicí Pod Nuselskými schody v dolní části Vinohrad, v oblasti bývalého nádraží Vinohrady v údolí Botiče nedaleko Nuselského údolí. Leží na pěší spojnici centra Vinohrad v okolí náměstí Míru s centrem Nuslí, vzdáleného od schodů necelých půl kilometru. Tvoří je 182 schodů (14 sérií po 13 schodech), které překonávají výškový rozdíl polohy Nuslí a Vinohrad.\n\nPodle map a rejstříků názvů veřejných prostranství schody nejsou oficiálně pojmenované, název Nuselské schody je však starodávný a ustálený a v oficiálním názvu navazující ulice „Pod Nuselskými schody“ se píší velkým počátečním písmenem i podle původního pravopisu, který vlastní jména za předložkou rozlišuje. Orientační čísla domů přiřazují dolní část schodiště k ulici Pod Nuselskými schody, horní část k Šafaříkově ulici, na některých mapách je však i slepá část Šafaříkovy ulice nad schodištěm označená názvem Pod Nuselskými schody.\n\nStezka pro pěší se schodištěm těmito místy kolem kaple svaté Rodiny vedla už předtím, než bylo vybudováno schodiště v dnešní podobě. Než bylo prostranství zastavěno činžovními domy ve Fričově a Bělehradské ulici, zasahovala až ke schodům ševcovská pouť Fidlovačka svými stánky a atrakcemi.\n\nV dnešní podobě bylo schodiště zbudováno v souvislosti s výstavbou jižních portálů Vinohradských železničních tunelů a prodloužení tramvajové trati dnešní Bělehradskou ulicí v roce 1891. Schodiště je rozděleno do celkem 14 polí. Před jeho vybudováním se vedly diskuze v denním tisku, zda při stavbě železničních tunelů budou zachovány „schody Nuselské s přilehlou kaplí“.\n\nV době první republiky a znovu v devadesátých letech 20. století zde byl pořádán sportovní Běh do Nuselských schodů. Ve středu 9. dubna 2001 pořádal skautský 61. oddíl Pegas pro své členy i veřejnost XI. ročník běhu, a to na tratích polovina schodiště, celé schodiště a štafetový běh.\n\nSvět motorů v prosinci 1947 na titulní stránce otiskl fotografie z „tvrdé zkoušky výrobků našeho automobilového průmyslu“, při níž automobily Jawa Minor a Škoda Tudor a motocykly Jawa a ČZ125T jezdily po Nuselských schodech.\n\nObčas se stává, že ze Šafaříkovy ulice vjede na schodiště automobil, buď kvůli opilosti řidiče nebo kvůli nepozornosti při couvání. Například v noci na 20. června 2011 se Škoda Octavia se středočeskou poznávací značkou bez výraznějšího poškození dostala shora až do dolní části schodiště a policie u ní asi v půl jedné ráno nalezla dvaatřicetiletého řidiče, který odmítl dechovou zkoušku na alkohol a nedokázal vysvětlit, jak se na místo dostal. Policejní mluvčí uvedla, že na schodiště vjely automobily již několikrát. V poslední době navádí na Nuselské schody zejména zahraniční turisty GPS navigace.\n\nBělehradská ulice v Nuslích je však ve směru k Nuselským schodům z důvodu dlouhodobé rekonstrukce od roku 2014 uzavřena nejen pro automobily a tramvaje, ale i pro pěší, kteří musí rozestavěný most přes Botič a trvale rozkopané chodníky obcházet areálem Nuselského pivovaru. V roce 2018 bylo vše již opraveno a auta i chodci mohli směrem do Nuslí i na Vinohrady volně projíždět a procházet.\n\nU dolního konce schodiště se nachází malá Kaple svaté Rodiny, kterou roku 1755 nechal postavit novoměstský radní Karel Leopold Bepta. Od roku 1897 začala chátrat, v 60. letech 20. století se jí ujala Starokatolická církev, která ji v 70. letech na vlastní náklady opravila a užívá ji dosud. Tím ji zachránila před zamýšlenou demolicí. Od kaple je skrz stromy výhled na jižní portály vinohradských tunelů. Kaple je chráněna jako kulturní památka České republiky.\n\nProti kapli je roh ulic Pod nuselskými schody a Pod Zvonařkou. Níže se nachází budova bývalého nádraží Praha-Královské Vinohrady, která byla v provozu od roku 1888 do dne otevření druhého vinohradského tunelu 1. listopadu 1944 a s tramvajovou zastávkou, která nyní nese název Nuselské schody.\n\nNa západní straně od schodiště je roubená vila a historická památka, lidově zvaná Roubenka. Vila ředitele kladenských dolů Josefa Janečka byla inspirovaná lidovou roubenou architekturou, byla postavena v letech 1921–1922 podle návrhu Ing. Maxmiliána Duchoslava. Dekorativní prvky připomínají roubené stavby z Podkrkonoší. Projektovaná byla původně pouze na 20 let a nyní je ve špatném stavu.\n\nAsi ve třetině výšky schodiště odbočuje k východu ulice Nuselské schody nad portály tunelů směrem do oblasti Na Kleovce. Z ní odbočuje směrem nahoru na Vinohrady nepojmenovaná ulička (lidově zvaná „Nuselačka“), na níž leží další, krátké schodiště, souběžné s Nuselskými schody. V blízké ulici J. Masaryka se nalézá Vila Osvěta, kde bydlela v letech 1884-1889 rodina tehdejšího profesora Univerzity Karlovy T.G. Masaryka a v níž se narodil jeho syn a pozdější ministr zahraničí Jan Masaryk.\n\nU horního konce Nuselských schodů se nachází restaurace Zvonařka s terasou. Ve vzdálenosti asi 150 metrů se nachází od roku 1967 tramvajové obratiště Zvonařka, dnes již poslední stálý vratný trojúhelník v pražské tramvajové síti, užívaný však pouze občasně při výlukách. Od 20. května 1884 měla nedaleko horního konce Nuselských schodů pražská koněspřežná tramvaj konečnou zastávku Nuselské schody, u níž byla od téhož data vozovna se stájemi pro 160 (?) koní, než byla roku 1900 nahrazena karlínskou vozovnou. Budova zdobená dvěma koňskými hlavami na Vinohradech dosud stojí. Od 23. června 1900 byla trať elektrifikována, 30. září 1904 byla přeložena a prodloužena oklikou k nádraží Vinohrady u dolního konce schodiště, 21. listopadu 1914 pak dále do Nuslí. 19. prosince 1904 byl pozemek bývalé vozovny prodán továrníkovi Oldřichu Skřivanovi, který objekty vozovny zboural, ponechal však průčelní budovy s koňskými hlavami a postavil na pozemku nové stavby.\n\n"}
{"id": "607824", "url": "https://cs.wikipedia.org/wiki?curid=607824", "title": "Kofer ha-jišuv", "text": "Kofer ha-jišuv\n\nKofer ha-jišuv (: כופר הישוב, doslova \"Daň jišuvu\") byla daň, kterou na sebe uvalili koncem 30. let 20. století Židé v tehdejší mandátní Palestině.\n\nZavedení zvláštní daně bylo vyvoláno arabským povstáním v Palestině, které propuklo v letech 1936-1939. Kvůli povstání se v celé zemi zhoršila bezpečnostní situace a Židé se rozhodli využít dobrovolnou daň uvalenou na židovskou komunitu v Palestině pro financování urychleného rozvoje židovských vojenských jednotek Hagana. Daň byla zřízena v červenci 1938. Na jejím zavedení se organizačně podílel zejména sionistický funkcionář a pozdější signatář Izraelské deklarace nezávislosti Aharon Cizling. Dalším iniciátorem byl ekonomický expert odborové centrály Histadrut Hešel Frumkin.\n\nKromě úzce definovaných vojenských investic byla využívána i na zřizování nových židovských osad v Palestině. Byla vybírána ještě v roce 1945 a zanikla až se vznikem státu Izrael roku 1948. Část židovské populace v Palestině ovšem placení daně odmítala. Šlo zejména o okrajové skupiny antisionistických ultraortodoxních Židů z organizace Neturej Karta, která se právě během protestních akcí proti odvodu této daně zformovala pod současným názvem.\n\n"}
{"id": "607826", "url": "https://cs.wikipedia.org/wiki?curid=607826", "title": "Salvadora perská", "text": "Salvadora perská\n\nSalvadora perská (\"Salvadora persica\") je druh stálezelené mýtické rostliny z čeledi salvadorovitých, o které je pod jménem \"Arak\" zmínka již v koránu.\n\nTato subtropická až tropická rostlina je rozšířena téměř v celé Africe a v Asii od Blízkého východu včetně Arabského poloostrova až po indický subkontinent i některé ostrovy (Mauricius, Cejlon).\n\nRoste v nadmořských výškách do 1800 m n. m. Nejhojnější je na územích sušších, která jsou alespoň občas zaplavována vodou, kolem napajedel v savanách a polopouštích, v blízkosti vodních toků nebo tam, kde svými mohutnými kořeny dosáhne k podzemní vodě. Protože sama není rostlinou obzvláště vysokou, vyskytuje se v biotopech s nízkou vegetaci, mezi keři nebo na travnatých pláních. Rostlina toleruje i vyloženě suché prostředí s průměrným úhrnem ročních srážek menším než 200 mm/m² (v ČR na nejsušším místě u Žatce asi 410 mm/m). Je snášenlivá vůči zasoleným půdám, roste i na slaniskách nebo písečných dunách na pobřežích přímořských regionů.\n\nSalvadora perská je pomalu rostoucí neopadavý poléhavý či vzpřímený keř nebo malý strom dorůstající do výšky 1 až 3 m, jen zřídka vyšší. Hlavní kmen bývá pokřivený, brzy se větví a vytváří nesouměrnou korunu s převislými větvemi. Našedle hnědá kůra je drsná, mladé zelené větve jsou oblé a posety šedými chlupy. Pod kůrou se nachází měkké, bělavě žluté dřevo. Poněkud sukulentně vypadající jednoduché listy s řapíky 1 až 2 cm vyrůstají většinou v protisměrných párech. Jsou kopinaté až úzce eliptické, mají bázi klínovou a špičatý nebo zaoblený vrchol, jsou veliké zhruba 7 x 3 cm. Listové čepele mají barvu světle až tmavě zelenou, jsou lysé nebo pýřité, mnohdy s bradavičnatými žláznatými tečkami. Zpeřená žilnatina čepele je tvořena 5 až 6 odbočnými páry. Listy voní po řeřiše nebo hořčici.\n\nMalé oboupohlavné květy, zelenkavé nebo žluté, mající od 3 do 4 mm v průměru, vyrůstají ve volných, úžlabních nebo terminálních latách až 30 cm dlouhých, bývají přisedlé nebo stopkaté. Kalich má 4 kulaté lístky 1 mm dlouhé, zvonkovitá koruna je tvořena 4 laločnými lístky dlouhými 3 mm mírně ve spodu srostlými. Tyčinky, také 4, jsou umístěné v trubce koruny, která je na konci roztažena a kratší tyčinky z ní vystupují. Semeník je jednopouzdrý, čnělka je velmi krátká nebo vůbec chybí, kulatá blizna přisedá středem. Květy jsou opylovány hmyzem.\n\nJedlé plody, průsvitné kulovité peckovice o průměru 3 až 10 mm, jsou barvy od bílé přes růžovou, červenavou až po purpurovou. Obsahují po jediném růžovém až purpurovém semenu vážícím průměrně 3,4 g, podržuje si klíčivost až 3 roky.\n\nRostliny se rozmnožují výhradně semeny, která ve volné přírodě roznášejí živočichové krmící se jejich plody. Semena nemají po dozrání žádné období dormance, vyklíčí brzy po odstranění dužiny obsahující inhibitory klíčení. Rostliny se uměle pěstují na plantážích nebo se vysazují jako živé ploty.\n\nJedním z hlavních užitných vlastností salvadory perské je pro muslimy možnost naplnit doporučení koránu, používat nejméně pětkrát denně \"miswák\" k čistění zubů. Jsou to mladé větvičky nebo kořeny dlouhé 10–20 cm o průměru 3–5 mm s jedním roztřepeným koncem, které se získávají převážně se salvadory perské. Toto čistění zubů používané u muslimské populace již více než 1000 let je úspěšné, má dobré čisticí a lešticí účinky a rostlina obsahuje také antimikrobiální látky, které potlačují růst bakterií a tvorbu zubního plaku. Zhotovený z kořene navíc potlačuje bolest zubů. Rostlinné výtažky jsou i v současné době ceněnou přísadou některých kosmetických přípravků, například pro bělení zubů.\n\nPlody lze jíst syrové, vařené nebo sušené, jsou sladké, aromatické s mírně pikantní chuti. Obsahují okolo 1,75 % cukru, zhotovují se z nich i kvašené nápoje. Listy mají hořčičnou chuť a vaří se z nich omáčky nebo slouží jako příloha k masovým pokrmům. Ze semen se lisuje olej, kterého obsahuje asi 30 %. Olej sice není jedlý, ale po vyčistění je náhradou za kokosový olej a vyrábí se z něj mýdla a detergenty. Dřevo je lehké a snadno opracovatelné, není napadáno termity, používá se na topení, pro zápach není vhodné k vaření. V léčitelství je plodů, listů a kořenů užíváno v širokém měřítku, od léčby kapavky přes žaludeční obtíže až po revmatizmus.\n\n"}
{"id": "607828", "url": "https://cs.wikipedia.org/wiki?curid=607828", "title": "Arrondissement Étampes", "text": "Arrondissement Étampes\n\nArrondissement Étampes je správní územní jednotka ležící v regionu Île-de-France ve Francii. Člení se dále na 6 kantonů a 79 obcí.\n\n"}
{"id": "607831", "url": "https://cs.wikipedia.org/wiki?curid=607831", "title": "Dirck Hartog", "text": "Dirck Hartog\n\nDirck Hartog (30. října 1580, Amsterdam – 11. října 1621, tamtéž) byl holandský námořník a cestovatel. V roce 1616 byl druhým Evropanem, který spatřil australský kontinent. Prvním byl jeho krajan Willem Janszoon v roce 1605.\n\nNarodil se do námořnické rodiny. V roce 1610 poprvé dostal možnost velet lodi. Krátce na to získal zaměstnání u holandské Východoindické společnosti, která ho jmenovala velitelem lodi \"Eendracht\". V roce 1616 se plavil z Nizozemska do Nizozemské východní Indie. Proplul kolem mysu Dobré naděje. Odtud vyplul přes Indický oceán do Batavie. Silný vítr ho zahnal mimo kurz a dne 25. října 1616 přistál přibližně na 26° jižní šířky u ostrovů západní Austrálie, které nebyly obydlené. Ostrovy nazval Shark Bay, a jeho jméno nese největší ostrov. Poté doplul až na pobřeží kontinentu, které nazval \"Zemí Eendracht\" po jejich lodi. Protože pobřeží bylo pusté, zdržel se zde pouze tři dny, které věnoval zkoumání okolí. Před odplutím na pobřeží zanechal cínovou desku, která se dnes nazývá \"Hartogův talíř\" s popisem jeho návštěvy u pobřeží. Po vyplutí zamířil podél neznámého pobřeží západní Austrálie k severu přibližně k 22° jižní šířky, pak opustil pobřeží a pokračoval na sever do Batávie, kam doplul v prosinci 1616 s pětiměsíčním zpožděním. Po návratu do Amsterodamu v roce 1617 pokračoval ve svých soukromých obchodech v Baltském moři.\nO osmdesát let později v roce 1696 holandský průzkumník Willem de Vlamingh přistál na ostrovech Dirk Hartog Island a náhodou našel desku, kterou zde zanechal Hartoog. Ležela z poloviny v písku. Willem de Vlamingh ji nahradil novou deskou, která reprodukovala původní nápis a Vlamingh přidal vlastní poznámky. Originál vzal s sebou zpět do Amsterodamu, kde je dnes umístěna v Rijksmuseum Amsterdam.\n\n"}
{"id": "607835", "url": "https://cs.wikipedia.org/wiki?curid=607835", "title": "Jan Pikna", "text": "Jan Pikna\n\nJan Pikna ( * Svitavy) je od roku 1997 ředitelem Národního festivalu Smetanova Litomyšl, zároveň je ředitelem společnosti Smetanova Litomyšl, o.p.s., která kromě pořádání festivalu Smetanova Litomyšl vykonává řadu dalších činností. V roce 2008 mu byla udělena Cena Ď \"Vzor etiky a národní hrdosti\". Získal ocenění Manažer roku 2015 v kategorii Malé firmy a zároveň v odvětví Veřejná služba. \n\nJan Pikna je členem rady Asociace hudebních festivalů České republiky, sdružující nejvýznamnější festivaly klasické hudby.\n\n"}
{"id": "607836", "url": "https://cs.wikipedia.org/wiki?curid=607836", "title": "Dálnice A10 (Rakousko)", "text": "Dálnice A10 (Rakousko)\n\nDálnice A10 (německy \"Autobahn A10\" nebo \"Tauern Autobahn\", \"Taurská dálnice\") je 194 kilometrů (včetně přivaděčů) dlouhá rakouská dálnice. Začíná na křižovatce s dálnicí A1 u Salzburgu a vede jižní až jihovýchodním směrem přes Vysoké Taury do Villachu, kde končí na křižovatce s dálnicemi A2 a A11. Protože dálnice A10 prochází alpským masívem, na její trase se nachází množství tunelů, včetně Taurského nebo Katschberského.\n\nTrasa dálnice A10 byla naplánována již před druhou světovou válkou. První práce byly zahájeny v roce 1939 u Salzburgu a u Spittalu an der Drau, ty však byly kvůli válečným událostem v roce 1942 přerušeny. Teprve v roce 1958 byl kvůli sílícímu provozu projekt obnoven a začalo se s detailním trasováním. Samotná výstavba (nikoliv v zcela přesné trase jako předválečná dálnice) byla zahájena začátkem roku 1971 na nejobtížnějších úsecích přes Nízké Taury (s 6,5 km dlouhým Taurským tunelem) a u Katschbergu (5,9 km dlouhý Katschberský tunel). V roce 1974 byl uveden do provozu celý severní úsek dálnice s Katschberským tunelem. Výstavba pokračovala dál a do roku 1983 byla dálnice prodloužena až do Villachu. V letech 2006–2010 proběhla výstavba druhého tubusu Taurského tunelu, po jehož dokončení byl na rok uzavřen původní tubus, který byl zmodernizován. Oba jednosměrné tubusy jsou v provozu od 1. července 2011, realizaci toho druhého uspíšila událost z roku 1999, kdy v tunelu havaroval kamion, přičemž při následném požáru zemřelo 12 lidí.\n\n\n"}
{"id": "607837", "url": "https://cs.wikipedia.org/wiki?curid=607837", "title": "Oldřich Starý (lékař)", "text": "Oldřich Starý (lékař)\n\nProf. MUDr. Oldřich Starý, DrSc. (15. června 1914, Plzeň – 14. ledna 1983, Bratislava) byl český lékař specializující se v oboru neurologie, vysokoškolský pedagog a v letech 1966–1969 rektor Univerzity Karlovy.\n\nPůsobil jako přednosta Neurologické kliniky FVL UK a Všeobecné fakultní nemocnice v Praze. Byl profesorem neurologie Univerzity Karlovy.\n\nV lednu 1969 spoluorganizoval pohřeb upáleného studenta univerzity Jana Palacha a ve smuteční řeči jeho čin označil za akt „čistého srdce a neobyčejné lásky k pravdě, svobodě a demokracii.“ Podle vyjádření tehdejšího prorektora Zdeňka Dienstbiera musel v roce 1969 z funkce odejít, respektive nekandidovat opět na nejvyšší univerzitní post.\n"}
{"id": "607839", "url": "https://cs.wikipedia.org/wiki?curid=607839", "title": "Matylda z Anjou", "text": "Matylda z Anjou\n\nMatylda z Anjou (francouzsky \"Mathilde d'Anjou\") původním jménem Alice (1105/1110/1011–1154 klášter Fontevrault) byla krátce normandskou vévodkyní a poté jeptiškou a abatyší v klášteře Fontevrault.\n\nMatylda byla dcerou Fulka, hraběte z Anjou a jeho první choti Ermengardy, dědičky hraběte Eliáše z Maine. Roku 1113 byla jako malé dítě zasnoubena s Vilémem, synem a následníkem anglického krále Jindřicha I. Plánovaný sňatek měl urovnat nepřátelské vztahy mezi oběma otci, vyhrocené kvůli situaci v Normandii.\n\nSvatba se konala roku 1118, či 1119 krátce po Matyldině návratu z Fontevrault, kde několik měsíců pobývala snad za účelem vzdělání. Již v listopadu 1120 Matylda ovdověla. Vilém se společně se svým nevlastním bratrem Richardem z Chesteru a mnohými mladými šlechtici během plavby do Anglie utopil. Loď plná rozveselené omladiny posílené vínem v klidném počasí najela na útes a během chvilky klesla ke dnu. Matyldu zachránilo rozhodnutí zůstat po tchánově boku a plavit se na jiné lodi.\n\nPo manželově tragické smrti se Matylda rozhodla pro návrat do klášterního ústraní a roku 1149 se stala nástupkyní abatyše Petronily z Chemillé. Zemřela ve Fontevrault roku 1154 a byla zřejmě\npohřbená přímo ve Fontevrault.\n\n"}
{"id": "607840", "url": "https://cs.wikipedia.org/wiki?curid=607840", "title": "Světová výstava 1878", "text": "Světová výstava 1878\n\nSvětová výstava 1878 (francouzsky \"Exposition universelle de 1878\") byla v pořadí 7. světová výstava a zároveň třetí, která se uskutečnila v Paříži. Trvala od 1. května do 31. října 1878 na Champ-de-Mars a pahorku Chaillot.\n\nPráce na přípravě výstaviště trvaly celých 19 měsíců. Výstava měla rozlohu 75 hektarů a zabírala Champ-de-Mars na levém břehu a kopec Chaillot přes Seinu na pravém břehu. Most Iéna mezi oběma břehy byl zvětšen pro snadný přechod množství návštěvníků. U Champ-de-Mars bylo postaveno i nádraží, na které vedly čtyři koleje. Na konci ostrova Cygnes byla vybudována kovová lávka \"passerelle de Passy\" (dnes zde stojí Most Bir-Hakeim).\n\nPalác Trocadéro nazývaný též Kamenný palác postavili pro výstavu architekt Gabriel-Jean-Antoine Davioud a inženýr Jules Bourdais. Zde prezident Patrice de Mac-Mahon přijímal velvyslance a cizí knížata. Palác byl vybaven sálem a velkou koncertní síní.\n\nAristide Cavaillé-Coll vybudoval pro palác velké varhany, za které získal Řád čestné legie. Inženýr Jean-Charles Alphand, tvůrce pařížských parků, vytvořil venkovní prostory.\n\nSochy kontinentů, které zdobily průčelí paláce Trocadero, byly přemístěny do Musée d'Orsay. Další sochy zvířat rozmístěné okolo paláce našly své místo na nádvoří Orsay nebo poblíž Porte Dauphine. Do Nîmes byla převezena socha býka, druhá byla umístěna před hlavní vchod do starých jatek Vaugirard, nyní Parc Georges-Brassens.\n\nVeletržní palác nazývaný též Kovový palác sloužil jako hlavní výstavní pavilon, kde se představovaly všechny národy. Budova obdélníkovitého půdorysu se rozkládala na ploše 420 000 m. Kovovou konstrukci vytvořili inženýr Henri de Dion, který zemřel během stavby a architekt Léopold Hardy.\n\nNa jedné straně paláce se nacházely stánky jednotlivých zemí. Druhá strana byla vyhrazena francouzským koloniím. Uprostřed budovy bylo vystaveno výtvarné umění a stánek města Paříže. Hala Práce (Galerie du Travail) představovala bohatství lidských znalostí a umožňovala návštěvníkům pozorovat dělníky přímo při práci. Svět hraček ukazoval výukové hračky jako malé parní stroje, soukolí pohyblivých hodin, stavebnice a pohyblivé panenky.\n\nSekce antropologie vystavovala sbírku lebek vrahů souběžně s konáním Mezinárodního antropologického kongresu.\nJedna z budov byla přenesena pod názvem „Hangár Y“ do Meudonu, kde dosud stojí. Další se nachází v Belfortu. Další byla přeložena na \"Quai de la Loire\" u jižního konce Bassin de la Villette, kde nyní slouží jako kino. Jiný pavilon byl v roce 1888 přestavěn a slouží jako gymnázium Jean Jaurès v Paříži. Další slouží jako pivovar v průmyslové zóně v Châlons-en-Champagne. Nádraží vybudované na Champ-de-Mars bylo v roce 1898 přeneseno do Asnières-sur-Seine.\n\n\n"}
{"id": "607846", "url": "https://cs.wikipedia.org/wiki?curid=607846", "title": "Dálnice A11 (Rakousko)", "text": "Dálnice A11 (Rakousko)\n\nDálnice A11 (německy \"Autobahn A11\" nebo \"Karawanken Autobahn\") je 21 kilometrů dlouhá rakouská dálnice. Začíná na křižovatce s dálnicemi A2 a A10 u Villachu a vede jižním směrem ke slovinským hranicím. Hraniční pohoří Karavanky překonává 7,9 km dlouhým stejnojmenným tunelem, ve kterém navazuje na slovinskou dálnici A2.\n\nVýstavba dálnice A11 probíhala zároveň se stavbou tunelu Karavanky na přelomu 80. a 90. let 20. století. Celá, 21 km dlouhá trasa byla zprovozněna 1. června 1991, přičemž úsek Villach – Sankt Nicklas an der Drau-Ost byl otevřen pouze v polovičním profilu (v plném profilu přesně o rok později). Z tunelu Karavanky byl realizován pouze jeden tubus pro obousměrný provoz, ačkoliv byl původně plánován se dvěma tubusy.\n\n\n"}
{"id": "607848", "url": "https://cs.wikipedia.org/wiki?curid=607848", "title": "Elliott &amp; Fry", "text": "Elliott &amp; Fry\n\nElliott & Fry bylo fotografické studio ve viktoriánském období a výrobce fotografického filmu, kterou založili v roce 1863 Joseph John Elliott a Clarence Edmund Fry. Firma se zabývala pořizováním a publikováním fotografií z viktoriánského veřejného a sociálního dění a významných osobností z oblasti umělecké, vědecké a politické. V roce 1880 firma provozovala tři studia a čtyři velké úložné archivy pro negativy, s tiskárnou v londýnském Barnetu.\n\nFirma vznikla na Baker Street 55 a 56 v Londýně a tyto prostory obývala až do roku 1919. Ve studiu zaměstnávala množství fotografů, byli to například Francis Henry Hart a Alfred James Philpott během éry Eduarda VII., Herbert Lambert a Walter Benington v letech 1920 - 1940 a později William Flowers. V průběhu druhé světové války bylo studio bombardováno a většina z nejstarších negativů byly ztraceny. Všechny negativy, které válku přežily vlastní National Portrait Gallery v Londýně. U firmy pracoval také anglický fotograf a vynálezce James Booker Blakemore Wellington.\n\nU příležitosti stého výročí roku 1963 (někdy se udává rok 1965) studio pohltil ateliér \"Bassano and Vandyk\" fotografa Alexandra Bassana.\n\nJoseph John Elliott (14. října 1835 Croydon – 30. března 1903 Hadley Heath, poblíž Barnet) byl synem Johna a Mary Elliottových, vzal si sestru svého přítele Clarence Edmunda Frye Elizabethu Lucy Fryovou (24. června 1844 Plymouth - 23. února 1931), v Brightonu dne 20. srpna 1864, se kterou měli 4 syny a 3 dcery. Elliottovo partnerství s Fryem se rozpadlo 31. července 1887. Následné Elliottovo partnerství s jeho vlastním synem Ernestem C. Elliottem pokračovalo až do 31. prosince 1892.\n\nErnest sestavil fotografické album padesáti britských sportovců nazvanou \"Padesát lídrů britského sportu\" (\"Fifty Leaders of British Sport\"), kterou publikoval v roce 1904.\n\nClarence Edmund Fry (1840 Plymouth - 1897) byl kolorista fotografií. V roce 1865 si vzal Sophii Dunkin Prideauxovou (* 1838 Modbury, Devon). Byl patronem malíře Huberta von Herkomera, který se v roce 1873 přestěhoval do Bushey, zřejmě proto, aby mohl být blízko svého mecenáše a začít studovat na \"Herkomerově umělecké škole\".\n\nClarence byl nejstarším synem Edmunda Frye a Caroliny Mary Clarencové (1809-1879), oba byli členové Společnosti přátel neboli Kvakerů a Joseph Storrs Fry byl zakladatelem bristolské továrny na čokoládu.\n\nClarencovi sourozenci:\n\nV roce 1867 se druhý nejstarší syn Henry Walter Fry připojil k nejmladšímu bratrovi Allenu Hastingsovi Fryovi a založili fotografickou firmu \"W. & A. H. Fry\" sídlící na East Street 68 v Brightonu.\n\n"}
{"id": "607849", "url": "https://cs.wikipedia.org/wiki?curid=607849", "title": "Inna Lasovská", "text": "Inna Lasovská\n\nInna Alexandrovna Lasovská ( ; * 17. prosince 1969, Moskva) je bývalá ruská atletka, která se věnovala trojskoku.\n\nV roce 1993 vybojovala výkonem 14,35 m bronzovou medaili na halovém MS v Torontu. V témže roce na MS v atletice ve Stuttgartu, kde se konal ženský trojskok poprvé v historii šampionátu postoupila z kvalifikace třetím nejlepším výkonem. Ve finále však třikrát přešlápla a skončila bez platného pokusu poslední.\n\nV roce 1994 se stala v Paříži halovou mistryní Evropy, když zvítězila výkonem 14,88 m. Stříbro získala její krajanka Anna Birjukovová, která skočila o 16 centimetrů méně. V opačném pořadí stály na stupních vítězů obě Rusky na evropském šampionátu v Helsinkách, kde Birjukovová porazila Lasovskou o čtyři centimetry. Bronz vybojovala Ukrajinka Inessa Kravecová. Na Mistrovství světa v atletice 1995 v Göteborgu skončila na 4. místě.\n\nNa letních olympijských hrách 1996 v Atlantě získala výkonem 14,98 m stříbrnou medaili. O stříbro bojovala také Šárka Kašpárková, která skočila ve třetí sérii do stejné vzdálenosti. Nakonec však vybojovala bronz, když druhý lepší pokus měla Lasovská, která v páté sérii skočila 14,70 m a Kašpárkovou porazila o jediný centimetr. V roce 1997 se stala v Paříži halovou mistryní světa, když si ve finále vytvořila výkonem 15,01 m nový osobní rekord. Poslední velký závod absolvovala na letních olympijských hrách 2000 v australském Sydney, kde skončila v kvalifikaci.\n\nJejí výkon v hale ji řadí na sedmé místo v dlouhodobých tabulkách. Dál skočily jen Jolanda Čenová, Yargelis Savigneová, Marija Šestaková, Olga Rypakovová, Ashia Hansenová a světová rekordmanka Taťána Lebeděvová (15,36 m).\n\n\n"}
{"id": "607850", "url": "https://cs.wikipedia.org/wiki?curid=607850", "title": "Dálnice A12 (Rakousko)", "text": "Dálnice A12 (Rakousko)\n\nDálnice A12 (německy \"Autobahn A12\" nebo \"Inntal Autobahn\") je 145 kilometrů dlouhá rakouská dálnice. Začíná na německo-rakouských hranicích, kde navazuje na dálnici A93, a vede jihozápadním a západním směrem středem Tyrolska údolím Innu přes Innsbruck do Zamsu, kde volně přechází v rychlostní silnici S16.\n\nVýstavba dálnice A12 byla zahájena v 60. letech 20. století, mezi lety 1968 a 1972 byla kompletně zprovozněna východní část mezi německými hranicemi u Kufsteinu a křižovatkou Innsbruck-Amras. V 70. letech proběhla stavba dálnice kolem Innsbrucku a během 80. let byla dálnice A12 dostavěna až do Zamsu. Roppenský tunel (délka 5,1 km) byl otevřen v roce 1990.\n\n\n"}
{"id": "607852", "url": "https://cs.wikipedia.org/wiki?curid=607852", "title": "Ainārs Kovals", "text": "Ainārs Kovals\n\nAinārs Kovals (* 21. listopadu 1981, Riga) je lotyšský atlet, který v roce 2008 vybojoval na letních olympijských hrách v Pekingu v osobním rekordu 86,64 m stříbrnou medaili v hodu oštěpem.\n\nÚspěchy sbíral také na světových letních univerziádách, kde získal dvě zlaté a jednu bronzovou medaili. Mezi jeho další úspěchy patří 7. místo na světovém šampionátu 2005 v Helsinkách, 5. místo na Mistrovství Evropy v atletice 2006 v Göteborgu, 7. místo na Mistrovství světa v atletice 2009 v Berlíně a 6. místo na evropském šampionátu 2010 v Barceloně.\n"}
{"id": "607853", "url": "https://cs.wikipedia.org/wiki?curid=607853", "title": "Bedřich Švestka", "text": "Bedřich Švestka\n\nBedřich Švestka (16. ledna 1912 Hnidousy – 6. září 1990 Praha) byl český a československý lékař specializující se v oboru pracovní lékařství, akademik Československé akademie věd, politik Komunistické strany Československa, poslanec Sněmovny národů Federálního shromáždění za normalizace, diplomat a vysokoškolský pedagog.\n\nV letech 1970–1976 působil jako rektor Univerzity Karlovy a v obdobích 1957–1959 a 1966–1969 děkan Lékařské fakulty hygienické UK v Praze.\n\nVystudoval Lékařskou fakultu Univerzity Karlovy v Praze, v roce 1938 promoval. V roce 1940 založil při nemocnici v Kladně poradnu pro choroby z povolání, v roce 1952 vybudoval v Kladně \"Ústav pracovního lékařství\" a v roce 1953 v tomto městě zřídil i \"Závodní ústav národního zdraví SONP Kladno\". Od roku 1956 působil jako pedagog na Lékařské fakultě Univerzity Karlovy v Praze. Ve Fakultní nemocnici Královské Vinohrady založil Kliniku pracovního lékařství, na které působil v letech 1973–1986 jako přednosta. Na Univerzitě Karlově se stal profesorem pro obory hygiena práce a nemoci z povolání. V období 1971–1987 současně pracoval ve funkci vedoucího Centra pracovního lékařství Státního zdravotního ústavu. Od roku 1970 byl členem-korespondentem a od roku 1975 akademikem Československé akademie věd, přičemž v letech 1970-1982 byl členem prezídia ČSAV.\n\nAngažoval se rovněž politicky. V letech 1960–1962 byl československým velvyslancem v Socialistické federativní republice Jugoslávie, od 14. prosince 1962 do 20. října 1964 pak velvyslancem v Alžírsku. XIV. sjezd KSČ ho zvolil za kandidáta Ústředního výboru KSČ. Ve funkci kandidáta ÚV KSČ ho potvrdil XV. sjezd KSČ. V období leden 1970 - květen 1971 byl navíc členem Byra pro řízení stranické práce v českých zemích. Od roku 1976 byl předsedou Československého mírového výboru (zvolen na plenárním zasedání této organizace v červnu 1976) a členem předsednictva Ústředního výboru Národní fronty ČSSR, od roku 1980 byl členem Světové rady míru. V roce 1970 získal Řád práce, roku 1982 Řád Vítězného února a roku 1987 Řád republiky.\n\nDlouhodobě zasedal v zákonodárných sborech. Ve volbách roku 1976 usedl do české části Sněmovny národů (volební obvod č. 6 - Praha 6, hlavní město Praha). Mandát obhájil ve volbách roku 1981 (obvod Praha 6) a ve volbách roku 1986 (obvod Liberec-Česká Lípa, Severočeský kraj). Ve Federálním shromáždění setrval do ledna 1990, kdy byl zbaven mandátu v rámci procesu kooptací do Federálního shromáždění po sametové revoluci.\n\nJednalo se o představitele konzervativního komunistického směru. V první polovině 70. let ve funkci rektora spolu s univerzitní vědeckou radou propouštěl (vyhazoval) pedagogy jednotlivých fakult z politických důvodů.\n\n\n"}
{"id": "607855", "url": "https://cs.wikipedia.org/wiki?curid=607855", "title": "Buada", "text": "Buada\n\nBuada ( ) je jezero na ostrově Nauru v Mikronésii. Má rozlohu 0,13 km². Průměrná hloubka je 24 m a dosahuje maximální hloubky 78 m.\n\nVoda v jezeře je mírně brakická.\n\nJezero nemá žádný přítok ani odtok.\n\nNa rozdíl od zbytku ostrova se nachází v blízkosti jezera relativně velké množství stromů.\n"}
{"id": "607856", "url": "https://cs.wikipedia.org/wiki?curid=607856", "title": "Vývrtka (nástroj)", "text": "Vývrtka (nástroj)\n\nVývrtka je ruční nástroj k odstraňování korkových uzávěrů z hrdla skleněných lahví.\n\nVynález vývrtky se datuje počátkem 17. století. Jako první si nechal patent na vývrtku připsat v roce 1795 Samuel Henshall (reverend z Middlesexu ve Velké Británii).\n\nLáhev například vína otevíráme tak, že korkový uzávěr (špunt) provrtáme spirálovitou částí vývrtky. Následuje několik možných postupů, pokud používáme klasickou vývrtku, tahem odstraníme špunt z lahve. Další možnost je takzvaný křidélkový systém, kdy má vývrtka dvě páková křídla, která nám po stlačení pomohou snadno vytáhnout špunt z lahve. Při použití dvoukrokové vývrtky zafixujeme pomocný kovový nástavec o hrdlo lahve a pákovým pohybem odstraníme korkový špunt. Existuje velké množství druhů vývrtek a každá má specifický způsob manipulace s korkovým špuntem.\n\n\n"}
{"id": "607857", "url": "https://cs.wikipedia.org/wiki?curid=607857", "title": "Dálnice A13 (Rakousko)", "text": "Dálnice A13 (Rakousko)\n\nDálnice A13 (německy \"Autobahn A13\" nebo \"Brenner Autobahn\") je 35 kilometrů dlouhá rakouská dálnice. Začíná v Innsbrucku, kde se dvěma větvemi odpojuje z dálnice A12. Odtud vede údolím řeky Sill jižním směrem k italským hranicím, které překračuje v Brennerském průsmyku. Na italské straně na ni navazuje dálnice A22.\n\nDálnice A13 byla postavena v 60. letech 20. století jako jedna z prvních horských dálnic na světě. Mezi obcemi Patsch a Schönberg im Stubaital nedaleko Innsbrucku přechází údolí Wipptal po mostě Europabrücke s délkou 820 m a maximální výškou 190 m, který byl postaven v letech 1960 až 1963.\n\n\n"}
{"id": "607858", "url": "https://cs.wikipedia.org/wiki?curid=607858", "title": "Hôpital de la Salpêtrière", "text": "Hôpital de la Salpêtrière\n\nHôpital de la Salpêtrière je veřejná fakultní nemocnice v Paříži, která leží ve 13. obvodu. Barokní stavba je od roku 1976 chráněna jako historická památka.\n\nNázev je odvozen od slova \"salpêtre\" (ledek) podle bývalého vojenského arzenálu z roku 1636, kde se vyráběl střelný prach pomocí ledku. Arzenál byl po 15 letech uzavřen.\n\nV roce 1656 král Ludvík XIV. založil zařízení sloužící ke koncentraci duševně chorých v Paříži, nikoliv k jejich léčení. Hôpital Pitié pro děti, Bicêtre pro muže a Salpêtrière byla určena pro ženy. V roce 1662 byla bývalá vojenská zbrojnice přestavěna a rozšířena. V roce 1684 zde přibylo vězení pro ženy.\n\nPřed Francouzskou revolucí byla Salpêtrière především velkým vězením. Nemocní byli posíláni do nemocnice Hôtel-Dieu na ostrově Cité.\n\nV 19. století se Salpêtrière přeměnila na klasický ústav pro choromyslné ženy. V letech 1882-1892 zde bylo spolu s Nancy hlavní centrum hypnózy ve Francii. V roce 1921 byla specializace na duševně choré pacientky opuštěna a Salpêtrière se stala klasickou nemocnicí.\n\nV roce 1911 byla do sousedství přeložena nemocnice Pitié. Oba ústavy byly sloučeny do jedné instituce v roce 1964.\n\nZ významných lékařů v nemocnici působili např. Philippe Pinel, Jean-Martin Charcot nebo Sigmund Freud.\n\nPůsobil zde také vědecký fotograf Albert Londe, který se věnoval chronofotografii. V roce 1882 Londe vymyslel systém na snímání fyzických a svalových pohybů pacientů, včetně epileptických záchvatů. Dosáhl tohoto tím, že používal fotoaparát s devíti objektivy, které byly spouštěny elektromagnetickou energií a s využitím metronomu, který mu umožnil postupně otevírat závěrky. Tímto způsobem pořizoval fotografie na skleněné desky v rychlém sledu, zaznamenával například snímky pro lékařské studie svalového pohybu u subjektů vykonávajících nejrůznější činnosti, od „laní chůze“ až po kovářství.\n\nNemocnice slouží lékařské fakultě Univerzity Pierre-et-Marie-Curie. V nemocnici je Institut du cerveau et de la moelle épinière.\n\n\n"}
{"id": "607865", "url": "https://cs.wikipedia.org/wiki?curid=607865", "title": "KkStB řada 270", "text": "KkStB řada 270\n\nParní lokomotivy řady 270 kkStB byly čtyřspřežní dvojválcové lokomotivy na přehřátou páru. Jejich konstrukce vycházela z úspěšné řady 170, se kterou měly shodný pojezd.\n\nTéměř 20 let uběhlo od doby, kdy byla postavena první lokomotiva řady 170, do zkonstruování její varianty na přehřátou páru. To bylo dáno především skutečností, že armáda upřednostňovala jednoduché stroje na mokrou páru. Teprve v roce 1915 vypracoval Johann Rihosek, nástupce Karla Gölsdorfa, projekt dvojčité lokomotivy na přehřátou páru. Výrobu převzala První Českomoravská továrna na stroje.\n\nJak bylo v Rakousku zvykem, plocha přehřívače byla spíše menší, panovaly oprávněné obavy, že domácí oleje nevydrží vyšší teploty páry. Ačkoliv měly lokomotivy válcová šoupátka, zůstal jim vnější vstup páry, což poněkud snižovalo účinnost. Nová lokomotiva měla pouze jeden parní dóm obklopený dvěma písečníky. Kotel byl proti řadě 170 o 500 mm kratší, což mělo příznivý vliv na chodové vlastnosti. Lokomotivy byly celkově úspornější ve srovnání se svými předchůdkyněmi, uvádí se úspora cca 20% ve srovnání s řadou 170.\n\nPrvních 7 lokomotiv dodala vlivem válečných poměrů První Českomoravská teprve v roce 1917. Všechny přešly po rozpadu monarchie k ČSD. Teprve v letech 1920 – 1922 proběhla ve floridsdorfské lokomotivce sériová výroba pro BBÖ. Celkem si BBÖ pořídily 100 lokomotiv nové řady. V roce 1938, po obsazení Rakouska, převzaly všechny stroje Německé říšské dráhy (DRB) a přidělily jim čísla 56.3401−3500.\n\nPo druhé světové válce zůstalo v Rakousku pouhých 25 strojů, které ÖBB nově označily řadou 156. Patnáct z nich dostalo dyšnu Giesl a škrcení žárnic.\n\nV roce 1968 vyřadily ÖBB poslední z nich. Stroj 156.3423 (ex 270.125) zůstal zachován.\n\nČást lokomotiv řady 270 zůstala po první světové válce v nově vzniklém Československu a výroba dále pokračovala nejen zde, ale i v dalších lokomotivkách bývalé monarchie. Již 9. 11. 1918 převzaly Československé státní dráhy stroj 270.08 s tendrem 156.1625 (434.108 + 516.0539). Po rozpadu Rakouska-Uherska přešly závazky na nově vzniklé železniční správy. To bylo příčinou dodávky 8 lokomotiv této řady v letech 1919-22 z lokomotivky ve Floridsdorfu. V Čechách se na jejich výrobě podílely První Českomoravská, Breitfeld-Daněk i Škoda.\n\nLokomotiva 270.300, pozdější 434.1100, byla vůbec první lokomotivou vyrobenou ve Škodových závodech. Šlo o první stroj z 20-kusové série pro ČSD. Kotle měly nové rozdělení trubek - 162 žárnic a 24 kouřovek. Výhřevná plocha byla 172 m², z toho přímá 13,9 m², přehřívač zůstal původní, velkotrubnatý. Lokomotivy prošly ještě před válkou některými rekonstrukcemi - baňaté komíny byly nahrazeny litinovými, byla dosazena tlaková brzda místo sací. Po r. 1945 bylo dosazováno elektrické osvětlení, sklopné rošty, napaječe na výfukovou páru, regulátor byl přemístěn do parního dómu.\n\nNa škodováckou sérii navázaly 270.320-331 (434.1120-131) od firmy Breitfeld-Daněk ve Slaném. Na základě požadavku ČSD, aby se předešlo strhávání vody do válců, měly tyto lokomotivy dva parní dómy spojené rourou. Tyto lokomotivy se od předchozích dále lišily zejména litinovým komínem, kulatými dýmničními dveřmi, nesacími injektory, vysokou klenutou střechou budky a písečníky na ochozu. Nové bylo i rozdělení trubek v kotli - 27 žárnic a 110 kouřovek. Celková výhřevná plocha se tím zmenšila na 151,6 m², avšak plocha malotrubnatého přehřívače dosáhla 60,1 m². Lokomotivy měly tlakovou brzdu Westinghouse a šoupátka s vnitřním vstupem páry (1132 dočasně na zkoušku Trofimov). Výkon narostl cca o 100 koní, takže dosahoval hodnoty až 1250 koní. Série dalších 14 strojů od téže firmy z let 1925-26 již nesla nové označení dle inž. Kryšpína – 434.1132-145.\n\nPrvní Českomoravská-Kolben vyrobila v roce 1930 dalších 20 lokomotiv (146-165), které měly navíc na střeše budky světlíkové větrání s klapkami a jako jedny z prvních nákladních lokomotiv ČSD elektrické osvětlení.\n\nPo 2. sv. válce zůstalo z 19 lokomotiv ČSD předaných v roce 1939 MÁV v Maďarsku pět – dojezdily tam v polovině 70. let. Naopak ČSD po válce získaly 34 lokomotiv BBÖ. Ty byly v rámci dílenských oprav sjednoceny s ostatními lokomotivami ČSD. Na všech lokomotivách této řady byla dosazována ocelová topeniště, kotle dostaly nové rozdělení trubek - 166 žárnic + 22 kouřovek, výhřevná plocha byla nově 169,9 m², opět byl použit velkotrubnatý přehřívač s plochou 38,3 m², byly dosazovány kulaté dýmniční dveře. Hmotnost lokomotiv tak narostla o 200 kg, stejně i adhezní.\n\nŘada 434.1 začala být vyřazována z provozu ve větším měřítku kolem roku 1972. Jako poslední této řady u ČSD dojezdila v roce 1976 v Ostravě právě jedna z původně rakouských lokomotiv – 434.1181.\n\nZachovány zůstaly stroje 434.1100 + 516.0747 (první lokomotiva vyrobená v plzeňské Škodovce, dnes provozuschopná muzejní lokomotiva) a 434.128 v depu Žilina.\n\nPrvní lokomotivy řady 270 se dostaly do Rumunska v roce 1920. Jednalo se o stroje 140.220-223 a 351 z floridsdorfské lokomotivky.\n\nDalší stroje objednaly u lokomotivek Škoda (140.251-350 dodané v letech 1921-22) a u firmy Schneider et Cie v le Creusot ve Francii (140.224-250 v roce 1922). Tyto lokomotivy se již poněkud odlišovaly od původního provedení. Zásadní změnou bylo kombinované vytápění uhlím a olejem. Lokomotivy Škoda byly dodávány s třínápravovými tendry řady 1000 CFR, lokomotivy Schneider měly upravené tendry řady 156 kkStB. Na kotlech lokomotiv obou výrobců se nacházely dva parojemy spojené rourou a před i za touto dvojicí parojemů byl umístěn písečník ovládaný manuálně ze strany strojvedoucího i topiče. V předním parojemu byl umístěn regulátor. Dveře dýmnice byly jednodílné, kruhové, komín litinový s korunou, poslední stroje měly komín baňatý. Topeniště bylo měděné, ve válcovém kotli bylo rozmístěno 171 žárnic a 24 kouřovek. Přehřívač měl 24 článků. Lokomotivy byly vybaveny tlakovou brzdou Westinghouse. Na lokomotivě byly brzděny 2., 3. a 4. spřažená náprava. Lokomotivy Škoda měly vzhledem k odlišnému tendru celkovou délku přes nárazníky 17 591 mm a celkovou hmotnost ve službě 111,97 t.\n\nK 1. listopadu 1953 měly CFR ve stavu 112 lokomotiv řady 140. Po roce 1975 nastalo hromadné vyřazování. Poslední provozní stroje se nacházely v depu Câmpulung Est – 228, 284, 328, 337 a stroj 140.300 byl pronajat uhelným dolům ve Voivozi. Poslední stroj, 140.341, využívaný od roku 1983 v Huedinu jako vytápěcí kotel, byl tamtéž sešrotován v roce 1994. Žádný ze 132 strojů této řady se nezachoval.\n\nFloridsdorfská lokomotivka vyrobila celkem 253 lokomotiv řady 270. Kromě Rakouska a Československa dodávala tyto stroje i do Polska (řada Tr12 PKP a do Itálie (řada 728 FS). Po 2. světové válce přešla část italských lokomotiv do Jugoslávie (řada 25 JDŽ).\n\nPKP dále objednaly u lokomotivky ve Vídeňském Novém Městě další lokomotivy, které byly do Polska dodávány ve formě polotovarů. Poté, co Československo přišlo o část území na jižním Slovensku, dostala se řada 434.1 i do Maďarska – zde byla provozována jako řada 403.6 MÁV.\nNakonec i budapešťská lokomotivka MÁVAG dodala osm strojů pro Dunajsko-sávsko-jaderskou dráhu, nástupkyni rakouské Jižní dráhy, která je také označila řadou 140. Tyto stroje přešly v roce 1934 k MÁV jako řada 403.6.\n\nSeznam lokomotiv.\n\n\n"}
{"id": "607866", "url": "https://cs.wikipedia.org/wiki?curid=607866", "title": "Sepp Puschnig", "text": "Sepp Puschnig\n\nJosef \"Sepp\" Puschnig (narozen 12. září 1946 v Klagenfurtu, Rakousko) je bývalý rakouský hokejista. Patří k nejlepším rakouským hokejistům všech dob. Celou svou kariéru strávil v týmu KAC Klagenfurt, s nímž v letech 1963 až 1976 získal 12 titulů mistra rakouské ligy. Rakousko reprezenzoval na třech olympijských hrách (v letech 1964, 1968 a 1976) a jedenácti světových šampionátech. V národním týmu vstřelil 50 branek ve 123 utkáních. \nV roce 1999 byl uveden do Síně slávy Mezinárodní hokejové federace.\n\n"}
{"id": "607873", "url": "https://cs.wikipedia.org/wiki?curid=607873", "title": "Jiří Dudáček", "text": "Jiří Dudáček\n\nJiří Dudáček (* 4. dubna 1962 v Kladně, Československo) je bývalý český hokejový reprezentant. Dnes je podnikatelem.\n\nDudáček startoval dvakrát na mistrovství Evropy hráčů do 18 let (1979 v Polsku /mistr Evropy/ a 1980 v Československu /stříbro, zařazen do All star výběru/) a poté třikrát na juniorském světovém šampionátu - v letech 1980 ve Finsku (4. místo), 1981 v Západním Německu (4. místo) a 1982 v USA (stříbro).\n\nV dresu mužské reprezentace nastoupil na Kanadském poháru v letech 1981 (semifinále) a 1984 (páté místo). O olympijský turnaj v Calgary 1988 jej připravilo zranění. Naposledy se objevil v reprezentačním výběru v roce 1989. Celkově odehrál 40 utkání, ve kterých 8× skóroval.\n\nV roce 1981 jej na 17. pozici draftoval klub NHL Buffalo Sabres. Trenér Buffala Scotty Bowman označil Dudáčka za nejlepšího juniora na světě. Jednalo se o prvního hokejistu zpoza \"železné opony\", který byl draftován v prvním kole. V NHL však nikdy nenastoupil, protože se Sabres nepodařilo zlegalizovat jeho odchod do zámoří a zároveň hráč nechtěl odejít nelegálně. Důvodem byl i fakt, že by tím zkomplikoval život své rodině - bratr a otec sloužili v armádě.\n\nOdchovanec kladenského hokejového klubu nastupoval kromě základní vojenské služby (v letech 1983–1985, kdy hrál za HC Dukla Jihlava), za svůj mateřský klub až do roku 1991. V závěru kariéry hrál ve Francii (Epinal) a nižší soutěž v Německu (ETC Crimmitschau).\n\nTřikrát se stal mistrem československé nejvyšší soutěže - v sezonách 1979/80 (s Kladnem), 1983/84 a 1984/85 (s Jihlavou).\n\n"}
{"id": "607877", "url": "https://cs.wikipedia.org/wiki?curid=607877", "title": "Roses", "text": "Roses\n\nRoses (španělsky \"Rosas\") je obec v Katalánsku ve Španělsku. Leží na pobřeží a je důležitým rybářským a kulturním centrem.\n"}
{"id": "607878", "url": "https://cs.wikipedia.org/wiki?curid=607878", "title": "Antonio Tejero Molina", "text": "Antonio Tejero Molina\n\nAntonio Tejero Molina (* Alhaurín el Grande, Málaga, 30. dubna 1932) je někdejší podplukovník španělské Guardia Civil. Byl jedním z hlavních aktérů a vůdců pokusu o státní převrat ve Španělsku 23. února 1981, známý pod názvem 23-F.\n\n"}
{"id": "607879", "url": "https://cs.wikipedia.org/wiki?curid=607879", "title": "Dálnice A14 (Rakousko)", "text": "Dálnice A14 (Rakousko)\n\nDálnice A14 (německy \"Autobahn A14\" nebo \"Rheintal/Walgau Autobahn\") je 61 kilometrů dlouhá rakouská dálnice. Začíná na rakousko-německých hranicích u Hörbranzu, Pfändertunnelem o délce 6,7 km obchází Bodamské jezero a Bregenz a údolím Rýna vede Vorarlberskem na jih. Poblíž Bludenzu volně přechází na rychlostní silnici S16.\n\nVýstavba dálnice údolím Rýna byla plánována již ve 30. letech 20. století, k její realizaci ovšem nedošlo. Počátek stavby současné dálnice A14 je datován do roku 1973, kdy byly zahájeny práce na tunelu Pfändertunnel u Bregenzu. Jeden jeho tubus pro obousměrný provoz byl otevřen v roce 1980. Následovala stavba dálnice směrem na jih k Feldkirchu a realizace se dočkal i úsek vedený údolím Walgau mezi Frastanzem a Bludenzem. V roce 1985 začali motoristé jezdit i po propojovacím článku mezi oběma oddělenými úseky – 3,1 km dlouhém tunelu Ambergtunnel mezi Feldkirchem a Franstanzem. V současnosti probíhá stavba druhého tubusu Pfändertunnelu, který by měl být dokončen v roce 2012.\n\n"}
{"id": "607880", "url": "https://cs.wikipedia.org/wiki?curid=607880", "title": "Arabské povstání v Palestině 1936–1939", "text": "Arabské povstání v Palestině 1936–1939\n\nArabské povstání v Palestině ( המרד הערבי הגדול, \"ha-Mered ha-Aravi ha-Gadol\", doslova \"Velké arabské povstání\", ثورة فلسطين) bylo povstání Arabů v mandátní Palestině v letech 1936–1939 namířené proti Židům a britské nadvládě.\n\nMezi důvody pro vypuknutí povstání je zejména prudké zrychlení židovské imigrace do Palestiny, kam začaly kvůli nástupu antisemitských režimů v Evropě přicházet desetitisíce židovských přistěhovalců, čímž se židovská populace v Palestině během čtyř let zdvojnásobila. Mezi arabskou populací vzrostly obavy z rychlé ztráty demografických i ekonomických pozic v Palestině. Toto se už projevilo během arabských nepokojů v Palestině roku 1929. Nyní se navíc mezi palestinskými Araby šířila agitace nacistického Německa a fašistické Itálie, která byla namířena proti pokračujícímu vlivu Britského impéria na Blízkém východě. Vliv těchto nedemokratických mocností v tomto regionu posílila zejména okupace Habeše italskými vojsky v roce 1935.\n\nPředznamenáním povstání byla rovněž činnost skupiny okolo Izz ad-Dín al-Kassáma, který do roku 1935, kdy byl zabit, prováděl útoky proti britským i židovským cílům. Podle jiných názorů dokonce existoval nepřerušený řetězec arabského násilí od roku 1929, kdy vypukly nepokoje v Palestině. Mezi roky 1929 a 1939 bylo v zemi hlášeno víc než 10 000 bezpečnostních incidentů, při nichž zemřelo minimálně 2000 lidí.\n\nV únoru 1936 se palestinští Arabové zapojili do stávky na znamení solidarity s Araby v Sýrii, kteří tehdy stávkovali proti francouzské nadvládě. Během následujících týdnů pak v Palestině docházelo k občasným násilnostem, které v dubnu 1936 přerostly v celkové povstání. Rebelie se okamžitě projevila i v populačních centrech země. Jen během prvního dne, 19. dubna 1936, například bylo zabito v Jaffě devět Židů. Oběti na životech byly v prvním měsíci hlášeny i z Jeruzaléma, Haify. Došlo k napadení některých židovských vesnic (Ramat ha-Koveš) a k přepadání vozidel na hlavních silničních tazích. Častým jevem bylo napadání zemědělských pozemků, ničení úrody a vytrhávání ovocných stromů v okolí židovských osad. Například Mišmar ha-Emek byla napadena žhářskými útoky na sad při vesnici 4., 13. a 30. května. Bilancí prvních dvou měsíců povstání bylo 28 zabitých Židů a 16 Arabů, přičemž arabské oběti na životech byly způsobeny zásahy britských pořádkových sil.\n\nZa první oběť povstání ale býval označován sedmdesátiletý židovský obchodník Jisra'el Chazan zabitý při přepadení na silnici poblíž arabského města Tulkarm už 15. dubna.\n\nJeště v dubnu 1936 se v Nábulusu konal arabský kongres, kde byl vytvořen Vysoký arabský výbor jako hlavní politický orgán arabské komunity, vedený muftím Amínem al-Husajním. Požadavkem výboru bylo okamžitě zastavení židovské imigrace a prodeje půdy do židovského vlastnictví a převod země pod arabskou vládu. Na podporu těchto požadavků Arabové vstoupili do generální stávky. V důsledku stávky se v mnoha ohledech rozvrátilo fungování místní ekonomiky. Například došlo k uzavření přístavu v Jaffě. Místo něj ovšem byl již v květnu 1936 otevřen nový přístav v sousedním židovském Tel Avivu. Vymáhání stávky ze strany arabských stoupenců povstání vedlo k četným násilnostem uvnitř arabské komunity, proti těm Arabům, kteří byli označováni za kolaborující se Židy. Pod heslem boje proti kolaborantům navíc došlo k několika případům vyřizování klanových sporů mezi Araby.\n\nNa zvládnutí revolty umožnili Britové Židům zřízení Židovské pomocné policie (Jewish Auxiliary Police), jejímž úkolem bylo hájit židovské vesnice před arabskými útoky. Tyto složky byly pak využity pro budování polooficiální židovské vojenské organizace Hagana. Hagana pak utvořila vlastní paramilitární oddíl ha-Nodedet zaměřený na protiúdery proti arabským centrum odporu, který pod vedením Jicchaka Sadeho podnikl v červnu 1936 první bojovou operaci v Judských horách v okolí Jeruzaléma. Zkvalitňovala se ovšem i arabská vojenská síla. V srpnu 1936 do země přišel důstojník z Iráku Fauzí al-Kaukdží a začal organizovat arabské dobrovolnické jednotky pro operace proti Britům i Židům. Další významnou postavou povstaleckých skupin byl Abd al-Kadir al-Husajni.\n\nV létě 1936 se revolta dále stupňovala. Jen mezi 20. červencem a 22. zářím bylo zabito 33 Židů a zraněno několik set. Britové usmrtili přes 100 Arabů. 33 britských vojáků padlo. Pokračovaly útoky na židovské osady, docházelo k přestřelkám se strážními jednotkami. Britové již během jara 1936 do Palestiny povolali posily z Egypta a Malty. V září 1936 se pak rozhodli pro tvrdý postup proti povstalcům a Vysoký komisař v Palestině Arthur Grenfell Wauchope vyhlásil v zemi výjimečný stav. V historickém jádru Jaffy dokonce Britové nechali vystěhovat a posléze zbořit několik stovek domů, čímž měly být odstraněny úzké nepravidené uličky, které pro pořádkové síly představovaly problém.\n\nV říjnu 1936 skončila po šesti měsících arabská generální stávka a Britové zároveň přikročili k politickým jednáním. Do mandátní Palestiny dorazila Peelova komise, která měla vyšetřit příčiny revolty a která později navrhla omezení židovské imigrace a rozdělení země na arabské a židovské entity. V reakci na ohrožení arabskými útoky a ve snaze posílit židovské demografické pozice přikročili Židé koncem roku 1936 k zakládání opevněných osad, nazývaných Hradba a věž. Bilancí prvních šesti měsíců arabské revolty bylo 91 zabitých a 369 zraněných Židů. Zejména v prvních týdnech povstání zároveň až 10 000 Židů dočasně či trvale uprchlo ze svých domovů v ohrožených či izolovaných sídlech. Židovské osídlení tehdy skončilo v etnicky dosud smíšených městech jako Bejt Še'an, Jaffa nebo Hebron.\n\nV srpnu 1937, po několika měsících relativního klidu, došlo na severu země k obnovení násilností. Arabové provedli například atentát na nejvyššího představitele britské správy v Galileji Lewise Andrewse. Britové v reakci rozpouštějí Vysoký arabský výbor, přičemž jeho předseda Amín al-Husajní prchá do Libanonu, a dosazují na potlačení povstání Charlese Tegarta, který pak zahájil na severu Palestiny výstavbu série opevněných vojenských základen (takzvané Tegartovy pevnosti) a hraniční bariéry (Tegartova zeď).\n\nDochází také k radikalizaci části židovské populace. Vojenská organizace Ecel provedla v listopadu 1937 útoky na Araby v Jeruzalému a otevřeně zpochybnila jednotné vedení Hagany ve vojenských a strategických otázkách. Během roku 1937 zároveň pokračovala faktická separace židovské a arabské komunity v mandátní Palestině. V září 1937 byla otevřena pobřežní silnice z Tel Avivu do Haify, jež míjela vnitrozemské převážně arabské regiony, pokračuje základání židovských osad a uvnitř židovské komunity se stále více hovoří o možnosti vzniku židovského státu v části Palestiny. Mimo jiné kvůli pokračujícímu násilí se ovšem v roce 1937 prudce propadla židovská imigrace do Palestiny a v zemi vypukla ekonomická krize s nezaměstnaností jako průvodním znakem. Bilancí nepokojů v roce 1937 bylo 33 Židů zabitých Araby a 30 Arabů usmrcených Židy.\n\nV roce 1938 zahájila práci Woodheadova komise, další pokus Britů o řešení arabsko-židovského konfliktu prostřednictvím rozdělení země, tentokrát méně výhodného pro Židy. Židovská komunita mezitím zesiluje ilegální imigraci (alija bet). Rostoucí napětí mezi Brity a Židy ilustruje i případ Šlomo Ben Josefa, který byl jako první Žid britskými úřady popraven, pro násilné protiarabské akce prováděné v Galileji. Vedle arabského terorismu se zrodil židovský terorismus. Zaútočil totiž se střelnou zbraní na arabský autobus mezi městy Roš Pina a Safed. Ben Josef svůj čin zdůvodňoval jako odvetu za předchozí arabský útok na židovské cestující v tomto regionu, při němž byli zavražděni čtyři Židé. David Ben Gurion ovšem odmítl vydávat Ben Josefa za hrdinu a oběť a nařídil odstranit smuteční vlajku, kterou kdosi přehodil před budovu odborové centrály Histadrut.\n\nNa druhou stranu britský důstojník Orde Wingate inicioval zřízení protipovstaleckých (protiarabských) jednotek (Speciální noční oddíly), kterými prošla řada Židů. Se zostřováním mezinárodní situace a rostoucím úpadkem britské prestiže opětovně zesiluje arabské povstání. V říjnu 1938 se Arabům podařilo na několik dnů zcela ovládnout historické jádro Jeruzalému nebo zavraždit židovského starostu města Tiberias. Na podporu financování židovské armády proto Židé v Palestině zavádějí roku 1938 daň kofer ha-jišuv. Od května do července 1938 zabili Arabové 59 Židů a 102 Arabů bylo zabito Židy. V britském tisku a vojenských kruzích se situace v Palestině začala stále více přirovnávat k Severnímu Irsku.\n\nAž v roce 1939 se Britům podařilo prakticky eliminovat arabské povstalecké skupiny a obnovit v zemi pořádek. V roce 1939 počet Arabů vězněných za povstalecké aktivity stoupl na 9000, tedy na desetinásobek stavu o dva roky dříve. Zvláštní rychlé soudy zároveň zvýšily počet rozsudků smrti. Během let 1938–1939 bylo takto odsouzeno víc než 100 Arabů, z toho víc než 30 bylo popraveno. Pro obnovení klidu rovněž Britové zaváděli kolektivní tresty pro celé vesnice. Dále docházelo k trestným demolicím domů (například ve vesnici Baka al-Garbija bylo takto zničeno 53 domů).\n\nZároveň ovšem došlo k vydání takzvané Bílé knihy, která vycházela vstříc arabským přáním trvale omezit židovskou imigraci a připravit půdu pro budoucí nezávislou Palestinu s arabskou etnickou většinou. Mezi Židy rostou protibritské nálady. Židovský předák David ben Gurion zároveň ale zformuloval židovskou politiku po dobu druhé světové války následovně: „Budeme bojovat s Brity proti Hitlerovi, jako by Bílá kniha neexistovala; a budeme bojovat proti Bílé knize, jako by nebyla žádná válka.“\n\n"}
{"id": "607881", "url": "https://cs.wikipedia.org/wiki?curid=607881", "title": "Imidazol", "text": "Imidazol\n\nImidazol je dusíkatá aromatická heterocyklická sloučenina, klasifikována jako alkaloid. Imidazol je základní sloučenina, ze které je odvozena třída sloučenin nazývaných imidazoly; tyto sloučeniny mají stejnou základní kruhovou strukturu, liší se však substituenty. Kruhový systém imidazolu je součástí důležitých biologických stavebních bloků, například aminokyseliny histidinu a příbuzného hormonu histaminu. Imidazol může sloužit jako zásada nebo slabá kyselina. Imidazolový kruh je obsažen v řadě léčiv, například antimykotikách a v nitroimidazolu.\n"}
{"id": "607884", "url": "https://cs.wikipedia.org/wiki?curid=607884", "title": "Švestka (příjmení)", "text": "Švestka (příjmení)\n\nŠvestka je příjmení více osobností:\n\n\n"}
{"id": "607886", "url": "https://cs.wikipedia.org/wiki?curid=607886", "title": "Chetco (řeka)", "text": "Chetco (řeka)\n\nChetco () je devadesát kilometrů dlouhá řeka ve Spojených státech amerických ve státě Oregon. Její povodí má rozlohu zhruba 912 čtverečních kilometrů a celé leží v okrese Curry. Řeka protéká poměrně členitou a nedostupnou krajinou a během toku ke svému ústí do Tichého oceánu ztratí 975 metrů výšky. Kromě posledních osmi kilometrů protéká lesem Rogue River – Siskiyou National Forest.\n\nTok směřuje zejména na sever, západ a později na jihozápad, ústí řeky se nachází pouhých deset kilometrů od hranic Kalifornie.\n"}
{"id": "607888", "url": "https://cs.wikipedia.org/wiki?curid=607888", "title": "Beran (znamení)", "text": "Beran (znamení)\n\nBeran neboli skopec je první astrologické znamení zvěrokruhu pojmenované po souhvězdí Berana. V astrologii je Beran považován za pozitivní (extrovertní) znamení. Je také považován za ohnivé znamení a je jedním ze čtyř základních znamení. Beran je tradičně ovládán planetou Mars.\nV západní astrologii je Slunce v konstelaci Berana zhruba od 20. března do 20. dubna. V sideralistické astrologii je v ní zhruba od 14. dubna do 7. května.\n"}
{"id": "607890", "url": "https://cs.wikipedia.org/wiki?curid=607890", "title": "Blíženci (znamení)", "text": "Blíženci (znamení)\n\nBlíženci jsou třetí astrologické znamení zvěrokruhu mající původ v souhvězdí Blíženců. V astrologii jsou Blíženci považováni za pozitivní (extrovertní) znamení. Jsou také považováni za větrné znamení. Blíženci jsou tradičně ovládáni planetou Merkur. \n\nJsou to lidé vnímavé a přizpůsobivé povahy a intelektuálního založení. Tito idealisté si libují ve filosofii a baví je zkoumat názory jiných lidí. Mohou se pochlubit širokým okruhem zájmů a žijí činorodým a aktivním životem. Jejich myšlenky a pocity se pohybují závratnou rychlostí a mají vynikající komunikační schopnosti. Jsou to lidé živlu vzduchu a ukrývají se v nich dvě různé osobnosti. \nV západní astrologii je Slunce v konstelaci Blíženců zhruba od 21. května do 20. června. V sideralistické astrologii je v ní zhruba od 14. června do 7. července.\n\n\nhttps://horoskopy.cz/charakteristika/blizenci\n"}
{"id": "607891", "url": "https://cs.wikipedia.org/wiki?curid=607891", "title": "Rak (znamení)", "text": "Rak (znamení)\n\nRak je čtvrté astrologické znamení zvěrokruhu mající původ v souhvězdí Raka. V astrologii je Rak považován za negativní (introvertní) znamení. Je také považován za vodní znamení. Rak je tradičně ovládán Měsícem. \n\nV západní astrologii je Slunce v konstelaci Raka zhruba od 21. června do 22. července. V sideralistické astrologii je v ní zhruba od 14. července do 6. srpna.\n"}
{"id": "607892", "url": "https://cs.wikipedia.org/wiki?curid=607892", "title": "Lev (znamení)", "text": "Lev (znamení)\n\nLev je páté astrologické znamení zvěrokruhu mající původ v souhvězdí Lva. V astrologii je Lev považován za pozitivní (extrovertní) znamení. Je také považován za ohnivé znamení a je jedním ze čtyř pevných znamení. Lev je tradičně ovládán Sluncem. \nV západní astrologii je Slunce v konstelaci Lva zhruba od 22. července do 23. srpna. V sideralistické astrologii je v ní zhruba od 14. srpna do 7. září.\n"}
{"id": "607893", "url": "https://cs.wikipedia.org/wiki?curid=607893", "title": "Váhy (znamení)", "text": "Váhy (znamení)\n\nVáhy jsou sedmé astrologické znamení zvěrokruhu mající původ v souhvězdí Vah. V astrologii jsou Váhy považovány za pozitivní (extrovertní) znamení. Jsou také považovány za větrné znamení. Váhy jsou tradičně ovládány planetou Venuše (stejně jako Býk).\n\nJe to jediné znamení zvěrokruhu, které je vyjadřováno neživým objektem.\nV západní astrologii je Slunce v konstelaci Vah zhruba od 23. září do 23. října. V sideralistické astrologii je v ní zhruba od 13. října do 7. listopadu.\n"}
{"id": "607895", "url": "https://cs.wikipedia.org/wiki?curid=607895", "title": "Pustý zámek (přírodní památka)", "text": "Pustý zámek (přírodní památka)\n\nPustý zámek je název kopce (405 m n. m.) a také přírodní památky 3 km od měst Česká Kamenice a Kamenický Šenov v severní části okresu Česká Lípa a bývá tak nazývána i zřícenina hradu Fredevald na jeho svahu.\n\nKopec Pustý zámek se nachází na katastrálním území obce Dolní Prysk, u silnice z České Kamenice na Kytlici (po ní vede cyklotrasa 21) a u souběžně vedené železniční tratě 081. Nejbližší zastávka Horní Kamenice je vzdálená 1,5 km. Nevedou sem turisticky značené pěší cesty, je zde jedno ze zastavení naučné stezky \"Okolím Studence\". Geomorfologicky spadá do celku Lužické hory, podcelku Kytlická hornatina, okrsku Klíčská hornatina a podokrsku Ovčácká hornatina. Nachází se na území chráněné krajinné oblasti Lužické hory.\n\nPod kopcem teče říčka Kamenice. Přírodní památka je na jižním svahu kopce. Hrad Fredevald je na severovýchodním svahu a pod vrcholem.\n\nPP Pustý zámek je chráněnou lokalitou s rozlohou 2,03 ha (dříve 1,08 ha) v nadmořské výšce 358 až 405 metrů n.m. Týká se horizontálního uspořádání znělcových sloupců. (nedaleké čedičové Varhany neboli Panská skála mají sloupce svislé). Sloupce se obnažily při stavbě silnice a železniční tratě. Jsou dlouhé až 25 metrů, tloušťka až 1,85 metru. Výška stěny je 50 metrů.\n\nMimo chráněné skalnaté stěny je kopec porostlý různými druhy stromů (smrk ztepilý, borovice lesní, borovice vejmutovka, javor klen, lípa malolistá, jilm horský, buk lesní a dub zimní). Les má ochranný charakter. Z bylin se zde nachází např. třtina rákosovitá, kostřava sivá, metlička křivolaká, jestřábník hladký, vřes obecný.\n\nPP Pustý zámek je chráněnou lokalitou od roku 1956. ONV Česká Lípa ji evidoval od 6. září 1963 v kategorii chráněný přírodní výtvor (CHPV). Památku spravuje Správa CHKO Lužické hory.\n\n\n\n"}
{"id": "607900", "url": "https://cs.wikipedia.org/wiki?curid=607900", "title": "Studio Harcourt", "text": "Studio Harcourt\n\nStudio Harcourt je prestižní fotografické studio založené v Paříži v roce 1934 bratry Lacroixovými. Je známé zejména svými černobílými fotografiemi filmových hvězd a celebrit, neboť v té době bylo podle francouzské vyšší střední třídy považováno za standard nechat se několikrát během života vyfotografovat u Harcourta. Studio se nachází na Rue Jean-Goujon č. 10 v Paříži.\n\nFotografické studio Harcourt vzniklo spojením bratrů Jacquese a Jeana Lacroixových a Germaine Hirschefeldové (1900–1976) alias Cosetty Harcourtové – fotografky, která pracovala v ateliéru bratrů Manuelů. Zpočátku společnost produkovala obrázky pro tisk, v době kdy prestižní fotografické ateliéry, jako byl například ten Nadarův, byly uzavřeny pro nedostatek klientů.\n\nZměna směru přišla, když se Cosette Harcourtová začala specializovat na černobílé glamour fotografie postav z francouzského filmu a kultury, používala vždy formát zvětšeniny 24 × 30 cm, na které byl okamžitě rozpoznatelný rukopis studia, osobitý styl a osvětlení. Tento typický „Harcourt styl“ spočívá ve fotografii pořízené v těsné vzdálenosti od postavy, v jeho nejlepším světle, které obecně vytváří gloriola světla a tmy na šedočerném pozadí. Držení těla a vzezření je osobní, často s lehkým úsměvem, „jak se kdo cítí“ a trochu hraný. Na každé fotografii je umístěno také logo ateliéru Harcourt.\n\nTento Harcourt styl se inspiroval dílem francouzského kameramana Henriho Alekana. Přibližně v době druhé světové války se židovka Cosette Harcourtová provdala za jednoho z Lacroixových bratrů. Společně vytvořili časopis s názvem \"Stars\", který měl sloužit jako odbytiště pro studiové fotografie. Během okupace studio navštěvovali němečtí důstojníci a mnoho vichystů, a po osvobození Francie pak Američané. Po válce Studio Harcourt získalo hybnou sílu portrétováním filmových hvězd a pokračovalo v úspěšné tradici, kterou mělo na začátku.\n\nV roce 2000, pod vedením ministra kultury Jacka Langa, koupil francouzský stát fotografie Studia Harcourt z období 1934–1991. Zakázka obsahovala asi 5 miliónů negativů 550 000 osob a 1 500 celebrit. Pořízení fotografie u Harcourta v roce 2010 údajně stojí asi 1900 € a je cenově srovnáváno s koupí dobrých hodinek.\n\n"}
{"id": "607903", "url": "https://cs.wikipedia.org/wiki?curid=607903", "title": "Štír (znamení)", "text": "Štír (znamení)\n\nŠtír (♏) je osmé astrologické znamení zvěrokruhu mající původ v souhvězdí Štíra. V astrologii je Štír považován za negativní (introvertní) znamení. Je také považován za vodní znamení a je jedním ze čtyř pevných znamení. Štír je tradičně ovládán planetou Mars, ale od doby objevení Pluta je za hlavního vládce tohoto znamení považováno ono. Šipka na spodu znaku představuje jedovatý ocas Štíra.\nV západní astrologii je Slunce v konstelaci Štíra zhruba od 23. října do 22. listopadu. V sideralistické astrologii je v ní zhruba od 13. listopadu do 6. prosince.\n"}
{"id": "607904", "url": "https://cs.wikipedia.org/wiki?curid=607904", "title": "Střelec (znamení)", "text": "Střelec (znamení)\n\nStřelec je deváté astrologické znamení zvěrokruhu mající původ v souhvězdí Střelce. V astrologii je Střelec považován za pozitivní (extrovertní) znamení. Je také považován za ohnivé znamení. Střelec je tradičně ovládán planetou Jupiter.\nV západní astrologii je Slunce v konstelaci Střelce zhruba od 22. listopadu do 22. prosince. V sideralistické astrologii je v ní zhruba od 13. prosince do 6. ledna.\n"}
{"id": "607905", "url": "https://cs.wikipedia.org/wiki?curid=607905", "title": "Avrainville (Essonne)", "text": "Avrainville (Essonne)\n\nAvrainville je francouzská obec v departementu Essonne, v regionu Île-de-France, 33 kilometrů jihozápadně od Paříže. Její jméno je odvozeno ze středověkého názvu \"Evrinivilla\".\n\nSousední obce: Égly, Arpajon, La Norville, Guibeville, Boissy-sous-Saint-Yon, Cheptainville, Torfou a Lardy.\n\n\"Počet obyvatel\"\n\n"}
{"id": "607906", "url": "https://cs.wikipedia.org/wiki?curid=607906", "title": "Kozoroh (znamení)", "text": "Kozoroh (znamení)\n\nKozoroh je desáté astrologické znamení zvěrokruhu mající původ v souhvězdí Kozoroha. V astrologii je Kozoroh považován za negativní (introvertní) znamení. Je také považován za zemské znamení. Kozoroh je tradičně ovládán planetou Saturn.\n\nPro Kozorohy je typická ambiciózní a cílevědomá povaha. Toto znamení je pod vládou živlu Země, úspěch je pro jeho zrozence velmi důležitý. Touží po uznání. Myslí dlouhodobě a dokážou se pro své cíle ledasčeho příjemného zříct. Jsou spolehliví a odpovědní. Svou povahou jsou introverti a hloubky jejich duše zná jen pár blízkých přátel, před ostatními skrývají své zranitelné nitro pod pevnou slupkou.\nV západní astrologii je Slunce v konstelaci Kozoroha zhruba od 22. prosince do 20. ledna. V sideralistické astrologii je v ní zhruba od 13. ledna do 8. února.\n\n\nPaleta, kterou pro vás vesmírní malíři připravili, je plná pozitivních barev. S takovou výbavou ani nelze nevytvořit mistrovské dílo. Jupiter přináší do života svěží vítr a stará se, aby vaši bárku hnal neustále kupředu. Soustřeďte se na své cíle a myslete pozitivně. Právě v roce 2020 můžete zrealizovat mnoho svých životních snů. Důležitý je společenský ruch, kdy potkáte vlivné a inspirativní jedince.\n"}
{"id": "607907", "url": "https://cs.wikipedia.org/wiki?curid=607907", "title": "Avrainville", "text": "Avrainville\n\nAvrainville je:\n\n"}
{"id": "607908", "url": "https://cs.wikipedia.org/wiki?curid=607908", "title": "Égly", "text": "Égly\n\nÉgly je francouzské město v departementu Essonne, v regionu Île-de-France, 32 kilometrů jihozápadně od Paříže.\n\nSousední obce: Bruyères-le-Châtel, Ollainville, Arpajon, Breuillet, Saint-Yon, Boissy-sous-Saint-Yon a Avrainville.\n\n\"Počet obyvatel\"\n"}
{"id": "607909", "url": "https://cs.wikipedia.org/wiki?curid=607909", "title": "Josef Přibík", "text": "Josef Přibík\n\nJosef Přibík, rusky Иосиф (Иозеф) Вячеславович Прибик, křtěný Josef Jan (11. března 1855 Svatá Hora u Příbrami, Rakousko-Uhersko – 20. října 1937 Oděsa, Sovětský svaz), byl hudební skladatel, dirigent, absolvent Pražské konzervatoře.\n\nV roce 1872 absolvoval pražskou varhanní školu, pak vyučoval zpěv v Praze, v roce 1875 odešel do Ruska, kde postupně působil jako kapelník opery v Charkově a Oděse, šéf opery ve Lvově a Kyjevě, kapelník opery v Moskvě i jako ředitel carské hudební školy v Tbilisi.\n\nV roce 1894 se vrátil opět do Oděsy jako šéfdirigent a od roku 1919 zde působil rovněž jako učitel na konzervatoři. V Oděse žil a pracoval celých 43 let. Po Říjnové revoluci se plně zapojil do budování sovětského státu. Stal se nositelem titulu Národní umělec Ukrajiny a Hrdina práce. Dne 20. října jej doprovázely na jeho poslední cestě tisíce lidí.\n\nPropagoval díla českých skladatelů v Rusku a velká díla ruských klasiků v českých zemích. Jeho protektorem byl Petr Iljič Čajkovskij, se kterým se v Rusku seznámil a který mu dal potřebná doporučení. V Praze například prosadil první inscenování \"Pikové dámy\" v Evropě 11. října 1892. Ve Vídni byla opera uvedena až v roce 1902 Gustavem Mahlerem, v New Yorku v roce 1910 opět Gustavem Mahlerem a v Londýně v roce 1915 Vladimírem Rosingem.\n\nByl autorem několika operních jednoaktovek na náměty Antona Pavloviče Čechova, programní symfonie Rudý říjen a symfonické básně Pěvec na hřbitově. Kromě toho zkomponoval dvě orchestrální suity, klavírní sonátu, klavírní trio, kvartet a kvintet a mnoho písní a sborů. Zabýval se i folklórem národů Sovětského svazu.\n\n\n"}
{"id": "607910", "url": "https://cs.wikipedia.org/wiki?curid=607910", "title": "Windows Server 2008 R2", "text": "Windows Server 2008 R2\n\nWindows Server 2008 R2 je operační systém z řady Windows NT od firmy Microsoft, vydaný v roce 2009. Je určen pro serverové sítě a jedná se o novou verzi systému. Zatímco Windows Server 2008 je odvozen od systému Windows Vista, je Windows Server 2008 R2 odvozen od systému Windows 7.\n\nWindows Server 2008 R2 vydal Microsoft 22. července 2009 jako nástupce Windows Server 2008. Windows Server 2008 R2 používá stejný kód jako Windows 7 (Windows NT 6.1). Firma Microsoft doporučuje verzi R2 pro spolupráci s klientskými stanicemi s Windows 7. Na rozdíl od svého předchůdce Windows Server 2008, podporuje verze R2 pouze 64bitové servery. Mezi novinky v systému patří .NET Framework 3.5 a webový server IIS 7.5.\n\nDne 26. října byla po testovací beta verzi uveřejněna Release Candidate Wave 0 aktualizace \"Service Pack 1\" zároveň pro systém Windows 7 i pro Windows Server 2008 R2. Stejně jako betu i tuto testovací aktualizaci bude nutné odinstalovat před instalací finální verze balíčku Service Pack 1. Nová vylepšení týkající se specificky verze Server zahrnují funkce RemoteFX, pro vzdálené připojení k desktopům a dynamickou paměť, umožňující běh Hyper-V na serverových virtualizacích pro lepší management operační paměti. SP1 mimo jiné obsahuje všechny předchozí aktualizace systémů Windows 7 a Windows Server 2008 R2. Jeho instalace bude nutná pro instalaci dalších aktualizací, které jej budou využívat stejně jako pro pokračující zákaznickou podporu.\n"}
{"id": "607911", "url": "https://cs.wikipedia.org/wiki?curid=607911", "title": "La Norville", "text": "La Norville\n\nLa Norville je francouzské město v departementu Essonne, v regionu Île-de-France, 30 kilometrů jihozápadně od Paříže.\n\nSousední obce: Arpajon, Saint-Germain-lès-Arpajon, Brétigny-sur-Orge, Avrainville, Guibeville a Marolles-en-Hurepoix.\n\n\"Počet obyvatel\"\nObec je dosažitelná linkou RER C.\n\n\n"}
{"id": "607913", "url": "https://cs.wikipedia.org/wiki?curid=607913", "title": "Sissi (film)", "text": "Sissi (film)\n\nSissi je rakouský romanticko-historický film režiséra Ernsta Marischky s Romy Schneiderovou v hlavní roli z roku 1955. Dále hrají Karlheinz Böhm, Magda Schneiderová, Uta Franzová, Gustav Knuth, Vilma Degischerová a Josef Meinrad. Jde o první díl ze známé filmové trilogie filmů o rakouské císařovně Alžbětě Bavorské zvané Sissi.\n\n\nDěj filmu vypráví v podstatě zcela smyšlený příběh o tom jak se Alžběta Bavorská (de facto inkognito a mimo rámec všech přísných dvorních předpisů a předepsaných ceremonií) náhodně seznámí se svým budoucím manželem a bratrancem rakouským císařem Františkem Josefem I. během oslavy jeho 23. narozenin v roce 1853 v rakouském Bad Ischlu.\n\nDěj filmu začíná několik dní před oslavou císařských narozenin na zámku v bavorském zámku v Possenhoffenu, kdy se Alžbětina sestra princezna Nené společně s matkou Ludovikou připravují na cestu do rakouského Bad Ischlu na předem domluvené zásnuby s císařem Františkem Josefem I. Vévodkyně Ludovika obdrží od své sestry rakouské arcivévodkyně Sofie, matky císaře Františka Josefa, dopis s pozvánkou na zásnubní slavnost pořádanou u příležitosti císařových 23. narozenin. Aby před vévodou Maxem utajila pravý důvod své návštěvy (plánované zásnuby) vezme sebou na cestu neplánovaně i Sissi, která je z cesty do Bad Ischlu velmi nadšená, neboť se uvidí opět s arcivévodou Karlem Ludvíkem. Už na rakouském území se během cesty setkají s arcivévodkyní Sofií a Františkovým nejmladším bratrem arcivévodou Karlem Ludvíkem. Nené se v Bad Ischlu společně s matkou chystá na přijetí u císaře (který sem ale ještě nedorazil z Vídně) a Sissi nechají doma a zamknou ji v hotelovém pokoji, to proto aby nezlobila. Ona však vezme rybářský prut a udice a vyleze z hotelového okna ven v 1. patře na střechu a po pergole sleze domů na ulici, uteče pryč z domu ven. Zde jí náhodně spatří místní policejní major Böckl, který ji považuje za zlodějku a možnou nihilistku (pravděpodobnou atentátnici na císaře). Proto Sissi stále sleduje i na poštovní úřad odkud Sissi telegrafuje domů svému otci vévodovi Maxovi (telegram je ale odeslán na nepravou adresu Maxova přítele), s přáním aby za nimi vévoda Max přijel se zbraněmi. Major Sissi stále bedlivě sleduje a pronásleduje, ta odchází do místní říčky chytat ryby nedaleko od příjezdové silnice, kudy má přijet císař František Josef v otevřeném kočáře. Pytel s návnadami a rybářskými potřebami nechá ležet pohozený na silnici. Císařovi koně se pytle leknou a jeho kočár náhle zastaví. V tom Sissi zasekne rybu a svojí nešikovností omylem zasekne rybářským háčkem klopu císařova saka na uniformě. Tak se Sissi zcela náhodně a dost nehledaně setká (toho dne poprvé) se svým bratrancem císařem rakouským Františkem Josefem. Císařovi se Sissi moc líbí, ale neví kdo to je, proto vystoupí z kočáru a jde společně se Sissi kousek pěšky směrem do Bad Ischlu. Sissi se inkognito velmi líbí a císařovi na sebe nic neprozradí. Během procházky se císař se Sissi domluví na krátké lesní schůzce ještě tentýž den večer. Lesní schůzka (druhé setkání toho dne) se však vůbec nevydaří, neboť František Josef Sissi během rozhovoru prozradí, že se má večer zasnoubit s její sestrou Nené, což Sissi také vůbec doposud neví. To ji velmi rozruší a ze schůzky s císařem uteče zpět domů. Doma ji však čeká překvapení, večer nezůstane doma, ale je také pozvána na zásnubní narozeninový bál v Císařské vile. Zdráhá se tam jít. Na bál nakonec přijde a své inkognito císaři prozradí (třetí setkání toho dne). František Josef je ze situace celý zmatený, neboť musí okamžitě požádat o ruku Sissi a né Nené tak, jak si to předem domluvily jejich matky. Rozuzlení se dostaví na konci slavnosti kdy se tančí cotilion. K překvapení všech přítomných hostí (někteří z nich již tuší o co zde dnes půjde) nepožádá o ruku princeznu Nené, ale princeznu Sissi. Následuje spojovací pasáž příprav a loučení se svobodou, poté slavnostní přesun po Dunaji lodí do Vídně. Snímek končí v dubnu 1854 svatbou ve Vídni.\n\n\nČást filmu se odehrává na zámku v Possenhoffenu na Starnberském jezeře, největší další část pak v Bad Ischlu v Císařské vile.\n\n\n\n"}
{"id": "607914", "url": "https://cs.wikipedia.org/wiki?curid=607914", "title": "Moučka", "text": "Moučka\n\nMoučka může být:\n\n"}
{"id": "607915", "url": "https://cs.wikipedia.org/wiki?curid=607915", "title": "Guibeville", "text": "Guibeville\n\nGuibeville je francouzská obec v departementu Essonne, v regionu Île-de-France, 32 kilometrů jihozápadně od Paříže.\n\nSousední obce: La Norville, Avrainville, Marolles-en-Hurepoix a Cheptainville.\n\n\"Počet obyvatel\"\n"}
{"id": "607917", "url": "https://cs.wikipedia.org/wiki?curid=607917", "title": "Crash", "text": "Crash\n\nCrash je americký dramatický film z roku 2005 režírovaný Paulem Haggisem. Film je o rasistickém a sociálním napětí v Los Angeles. Scénář byl inspirován příhodou, která se stala Huggisovi roku 1991, kdy mu bylo ukradeno Porsche před videopůjčovnou v LA. Hlavní role ve filmu hrají Sandra Bullock, Don Cheadle, Matt Dillon, Jennifer Esposito, William Fichtner, Brendan Fraser, Terrence Howard, Chris \"Ludacris\" Bridges, Thandie Newton, Michael Peña a Ryan Phillippe. Vyhrál tři Oscary za nejlepší film, nejlepší originální scénář a nejlepší střih za rok 2005.\n\nFilm vydělal 54,5 milionů dolarů v Severní Americe a 43,8 milionů dolarů v ostatních oblastech, celkově tak vydělal 98,4 milionů dolarů po celém světě. Rozpočet filmu činil 6,5 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 227 započtených recenzí 75 procent s průměrným ratingem 7,3 bodů z deseti. Na serveru Metacritic snímek získal z 36 recenzí 69 bodů ze sta. Na Česko-Slovenské filmové databázi snímek získal 85%.\n\n"}
{"id": "607919", "url": "https://cs.wikipedia.org/wiki?curid=607919", "title": "Cheptainville", "text": "Cheptainville\n\nCheptainville je francouzská obec v departementu Essonne, v regionu Île-de-France, 34 kilometrů jihozápadně od Paříže.\n\nSousední obce: Avrainville, Guibeville, Marolles-en-Hurepoix, Saint-Vrain a Lardy.\n\n\"Počet obyvatel\"\n"}
{"id": "607920", "url": "https://cs.wikipedia.org/wiki?curid=607920", "title": "Mokřady horní Liběchovky", "text": "Mokřady horní Liběchovky\n\nMokřady horní Liběchovky jsou přírodní rezervace v CHKO Kokořínsko na území okresů Česká Lípa a Mělník, jižně 2  km od městečka Dubá, v horní části potoka Liběchovka vč. jeho přítoků. Vyhlášena byla roku 1996.\n\nChráněné území se nalézá v nadmořské výšce 240 až 282 m. Rozloha rezervace činí 74,04 ha. Vyskytuje se tu řada pramenišť, slatin, mokřadů, potoků. Mokřady jsou porostlé rákosím, ostřicemi, travou. Oblast je zčásti ohraničena silničkami z křižovatky v osadě Rozprechtice jižně od Dubé.\n\nZe vzácnějších druhů jsou zde např. prstnatec májový, ostřice Davallova, lýkovec jedovatý, kruštík bahenní, upolín nejvyšší, potočnice \"Nasturtium sterile\".\n\nŽije zde několik druhů chráněných živočichů, např. vrkoč bažinný, vrkoč útlý, ruducha \"Batrachospemum moniliforme\", oblovka velká, mlok skvrnitý, rejsek černý, z pavouků mj. snovačka \"Enoplognatha caricis\".\n\nÚzemí přírodních rezervací mokřadů horní i dolní Liběchovky bylo společně zapsáno na seznam světově důležitých mokřadů Ramsarské úmluvy pod názvem Mokřady Liběchovky a Pšovky.\nDo soupisu přírodních rezervací pod CHKO Kokořínsko byly mokřady zapsány Správou CHKO 31. března 1996 s účinností od 15. dubna 1996. Odborným pracovištěm je AOPK ČR, lokalitě je přiděleno číslo 1803.\n\nBlízko této rezervace je celá řada dalších chráněných území, vesměs pod správou CHKO Kokořínsko.\nNa některých loukách v území se provádí kosení a likvidace náletů dřevin.\n\nK mokřadům se lze dobře dostal po trase naučné stezky Dubsko - Kokořínsko z Dubé, která je na několika značených turistických cestách (zelená, žlutá, červená). Po okraji mokřadů vede místní silnice, lze přijet od Dubé či od Mělníka. Nejbližší cyklotrasa č. 211 vede do Dubé.\n"}
{"id": "607921", "url": "https://cs.wikipedia.org/wiki?curid=607921", "title": "Gustav Bauer", "text": "Gustav Bauer\n\nGustav Adolf Bauer (6. ledna 1870, Darkehmen, Německo – 16. září 1944, Berlín, Německo) byl německý sociálně demokratický politik období Výmarské republiky, v letech 1919-1920 působil jako říšský kancléř. (V době jeho nástupu se tato funkce až do 14. srpna 1919 nazývala \"ministerský předseda\".)\n\n"}
{"id": "607922", "url": "https://cs.wikipedia.org/wiki?curid=607922", "title": "Philipp Scheidemann", "text": "Philipp Scheidemann\n\nPhilipp Heinrich Scheidemann (26. července 1865, Cassel, Německo – 29. listopadu 1939, Kodaň, Dánsko) byl německý sociálně demokratický politik a publicista. V roce 1919 působil jako ministerský předseda (říšský kancléř) Výmarské republiky.\n\nV roce 1883 vstoupil do SPD, společně s Friedrichem Ebertem patřil mezi významné představitele strany. Od roku 1895 působil jako redaktor stranických časopisů.\n\nV roce 1919 se stal prvním ministerským předsedou Německa v období Výmarské republiky po zhroucení císařského Německa. Bylo mu později komunisty dáváno za vinu, že se podílel na zavraždění Karla Liebknechta a Rosy Luxemburkové v lednu 1919, i na potlačení povstání spartakovců v Berlíně v lednu 1919. Byl v Praze v létě 1921 přítomen tělovýchovným slavnostem Svazu DTJ na Letné.\nNa svou funkci rezignoval v červnu téhož roku na protest proti versailleské smlouvě. Roku 1933 odešel do exilu.\n\n\n"}
{"id": "607925", "url": "https://cs.wikipedia.org/wiki?curid=607925", "title": "FCM Baia Mare", "text": "FCM Baia Mare\n\nFCM Baia Mare (Fotbal Club Municipal Baia Mare) je rumunský fotbalový klub z Baia Mare. Založen byl roku 1948. Zanikl roku 2010 kvůli finančním těžkostem. V sezoně 2009/2010 hrával klub v soutěži Liga III. Domácím hříštěm je Stadionul Viorel Mateianu (kapacita 15 500), kde v minulosti hostil významné kluby evropského fotbalu jako jsou Real Madrid a Steaua Bukurešť. V roce 2012 byl znovu založen pod názvem FCM Baia Mare.\n\nKlub FC Maramureș Universitar Baia Mare, který byl založen v létě roku 2010 a zanikl v roce 2013 nemá nic společného s původním klubem FC Baia Mare, i když v minulosti tento název používali.\n\n\nFC Baia Mare – Real Madrid 0 : 0\n\nFC Baia Mare: Vasile Moldovan – Imre Szepi, Ioan Tătăran, Miron Borz, Alexandru Koller – Radu Pamfil, Marin Sabău, Lucian Bălan, Constantin Dragomirescu – Adalbert Rozsnyai (69' Viorel Buzgău), Andrei Ene; Coach: Paul Popescu\n\nReal Madrid: Agustín Rodríguez Santiago – John Metgod (76' Alfonso Fraile Sanchez), Francisco Bonet Serrano, Juan José Jiménez Collar, José Antonio Camacho Alfaro – Ricardo Gallego Redondo, Ángel de Los Santos Cano, Ulrich Stielike, Isidro Díaz González – Carlos Alonso Gonzalez Santillana; Coach: Alfredo Di Stéfano\n\nReal Madrid – FC Baia Mare 5 : 2 \n\n0 : 1 Alexandru Koller (12'); 1 : 1 Juan Gómez Gonzalez Juanito (16'); 2 : 1 Isidro Diaz Gonzalez (33'); 3 : 1 Francisco Garcia Hernandez (45'); 4 : 1 Carlos Alonso Gonzalez Santillana (47'), 5 : 1 John Metgod (48'); 5 : 2 Viorel Buzgău (89')\n\nReal Madrid: Agustin Rodriguez Santiago – John Metgod, Francisco Bonet Serrano, Juan José Jimenez Collar, José Antonio Camacho Alfaro – Ricardo Gallego Redondo, Angel de Los Santos Cano, Francisco Garcia Hernandez, Isidro Diaz Gonzalez (85' Juan Alberto Acosta) – Carlos Alonso Gonzalez Santillana (66' Andrés Alonso Ito), Juan Gómez Gonzalez Juanito; Coach: Alfredo Di Stéfano\n\nFC Baia Mare: Vasile Moldovan – Vasile Ignat, Ioan Tătăran, Ioan Hotico, Alexandru Koller – Radu Pamfil, Marin Sabău, Lucian Bălan, Constantin Dragomirescu (52' Viorel Buzgău) – Gheorghe Tulba, Andrei Ene (52' Adalbert Rozsnyai); Coach: Paul Popescu\n\n\n\"Souhrnné statistiky sezón ke konci sezóny 2009/10\"\n\n\"Brankáři\"\n\n\"Obránci\"\n\n\"Záložníci\"\n\n\"Útočníci\"\n\n\n\n\n\n\n"}
{"id": "607926", "url": "https://cs.wikipedia.org/wiki?curid=607926", "title": "Saint-Germain-lès-Arpajon", "text": "Saint-Germain-lès-Arpajon\n\nSaint-Germain-lès-Arpajon je francouzské město v departementu Essonne, v regionu Île-de-France, 30 kilometrů jihozápadně od Paříže.\n\nSousední obce: Ollainville, Linas, Leuville-sur-Orge, Arpajon, Brétigny-sur-Orge a La Norville.\n\n\"Počet obyvatel\"\n\nObec je dosažitelná linkou RER C.\n\n"}
{"id": "607933", "url": "https://cs.wikipedia.org/wiki?curid=607933", "title": "Kanton Athis-Mons", "text": "Kanton Athis-Mons\n\nCanton d'Athis-Mons je francouzský kanton v departementu Essonne v regionu Île-de-France. Vznikl 20. července 1967.\n"}
{"id": "607937", "url": "https://cs.wikipedia.org/wiki?curid=607937", "title": "China Open (tenis) 2010 – ženy", "text": "China Open (tenis) 2010 – ženy\n\nTenisový turnaj WTA China Open 2010 se konal ve dnech 1. - 11. října v Pekingu, hlavním městě Číny venku na kurtech s tvrdým povrchem. Odměny činily 4 500 000 dolarů.\n\n\n\n"}
{"id": "607940", "url": "https://cs.wikipedia.org/wiki?curid=607940", "title": "Olduvai", "text": "Olduvai\n\nOlduvai je název pro rokli na planině Serengeti v dnešní severní Tanzanii ve východní Africe. Je významná nálezy nejstarších hominidů, předchůdců moderního člověka. Proslavili ji zejména antropologové Louis Leakey a jeho manželka Mary Leakey.\n\nKaňon má hloubku přibližně 100 metrů a na délku měří přes 40 km. Dříve se zde nacházelo jezero a v okolí byla hojná vegetace, která lákala spoustu živočichů a také hominidy. Sloužila jim k obživě a také jako útočiště.\n\nV roce 1959 zde byly nalezeny pozůstatky australopithéků a Homo habilis (společně s kosterními pozůstatky jiných živočichů).\n\nArcheologové nalezli velmi jednoduché kamenné nástroje (především oldovanské pěstní klíny), které byly používány ke krájení masa, rostlin a jiných plodin. Dalším důležitým nálezem byly otisky chodidel hominidů (dvou dospělých jedinců a dítěte) objevené ve vrstvě staré 3,75 milionu let. Tyto pozůstatky našel Louis Leakey a jeho manželka Mary, kteří místo důkladně prozkoumali.\n"}
{"id": "607941", "url": "https://cs.wikipedia.org/wiki?curid=607941", "title": "Pelourinho", "text": "Pelourinho\n\nPelourinho je název jedné ze čtvrtí historického centra Salvadoru, hlavního města brazilského státu Bahia. Díky své koloniální architektuře bylo celé historické centrum, včetně Pelourinha, zapsáno roku 1985 na Seznam světového kulturního a přírodního dědictví UNESCO. \n\n\"Pelourinho\" znamená v češtině pranýř. Jde o kamenný sloup, nacházející se většinou uprostřed náměstí, u kterého bývali veřejně trestáni zločinci, v koloniálních dobách to pak byli zejména otroci.\n"}
{"id": "607946", "url": "https://cs.wikipedia.org/wiki?curid=607946", "title": "Hugo Toman", "text": "Hugo Toman\n\nHugo Toman (20. října 1838 Rychnov nad Kněžnou – 19. března 1898 Podhoří, dnes Praha-Troja) byl český právník, historik, novinář a znalec výtvarného umění. Zaměřil se především na husitství, nizozemské umění 15.–17. století a české státní právo.\n\nPocházel z rodiny městského lékaře. Absolvoval gymnázium v Rychnově a Litomyšli, vystudoval filosofickou (1856–1861) a právnickou (1862–1868) fakultu v Praze. Byl vychovatelem v rodině hraběte Karla Chotka a generála Adolfa von Lützow v Pruském Slezsku. Potom pracoval jako učitel v Brně a Olomouci, kde se také účastnil národního života (spoluzakládal olomoucký českojazyčný časopis \"Moravan\"). Jeho vlastenecká činnost vyvolala nevoli nadřízených a roku 1863 byl z učitelského místa propuštěn. Od té doby se věnoval právní praxi. Uskutečnil studijní cesty do Anglie a Skotska. Publikoval právní studie, věnoval se historickému bádání a studiu malířského umění. Shromáždil bohatou sbírku obrazů a rytin. V 70. letech byl zvolen do českého sněmu za města Rychnov nad Kněžnou a Kostelec nad Orlicí. Podílel se na založení Městského muzea pražského a rekonstrukci Anežského kláštera. Byl členem uměleckého výboru na Jubilejní zemské výstavě a o čtyři roky později válečnického oddělení na národopisné výstavě. Zemřel ve své vile na zápal plic.\n\nJeho synem byl právník, spisovatel a sběratel umění Prokop Toman (1872–1955). Vnuk Prokop Hugo Toman (1902–1981) se proslavil jako umělecký kritik a operní pěvec.\n\nPrvní příspěvky uveřejňoval jako gymnazista v časopise \"Památky archeologické\". Později publikoval politické, historické a archeologické články i v jiných časopisech. Velký ohlas mělo počátkem 60. let pojednání \"Jakým způsobem dostala se koruna česká rodu habsburskému a o právě voliti krále\", zveřejněné v časopise \"Posel z Prahy\".\n\nV pozdějších letech byl známý právními, politickými, historickými a umělecko-kritickými texty. Patří k nim:\n\nZnačnou pozornost věnoval husitství, zejména osobě Jana Žižky. V časopisech uveřejnil studie:\n\nNejvýznamnější Tomanova práce \"Husitské válečnictví doby Žižkovy a Prokopovy\", byla v únoru 1898 poctěná jubilejní cenou Královské české společnosti nauk; publikovaná byla posmrtně.\n\n"}
{"id": "607948", "url": "https://cs.wikipedia.org/wiki?curid=607948", "title": "Paray-Vieille-Poste", "text": "Paray-Vieille-Poste\n\nParay-Vieille-Poste je město v jižní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 16 kilometrů.\n\nSousední obce: Wissous, Rungis, Orly, Morangis, Villeneuve-le-Roi, Savigny-sur-Orge a Athis-Mons.\n\"Počet obyvatel\"\n\n"}
{"id": "607949", "url": "https://cs.wikipedia.org/wiki?curid=607949", "title": "Ďáblice (zámek)", "text": "Ďáblice (zámek)\n\nZámek Ďáblice je přirozenou dominantou starých Ďáblic. Zámecká kaple Nejsvětější Trojice a sv. Václava je skryta za fasádou uličního průčelí barokní budovy křižovnického zámku. Zámeček má dvě křídla a půdorys do písmene L.\n\nĎáblické panství získal řád Křižovníků s červenou hvězdou od královny Konstancie Uherské roku 1233. V roce 1254 bylo panství rozšířeno o Ládví. Křižovníci zde budovali duchovní a hlavně hospodářské zázemí. Panství bylo určeno hlavně k zásobování jejich pražského kláštera a špitálů. Až do konce 17. století fungoval duchovní život v kostele sv. Augustina. Od roku 1703 stála v Ďáblicích také kaple a sídlil zde řádový kněz. Koncem 17. století kostel sv. Augustina zanikl a po jeho zániku byl stavební materiál použit k přestavbě tvrze. Nejpozději roku 1731 tvrz vyhořela a tak byla roku 1754 zahájena přestavba.\n\nO obnovu zámku se zasloužil hlavně tehdejší řádový administrátor Jan Nepomuk Střecha spolu se svou matkou Juditou. Přestavbu ukončili už roku 1755. Byla zbudována kaple s původním oltářem, řezbářskou výzdobou a freskami na klenbách z druhé poloviny 18. století. Ostatní prostory se nedochovaly. V témže roce vysvětil zámek s kaplí křižovnický velmistr Antonín Jakub Suchánek. Do makovice zvonice byl vložen mimo jiné vzácný kousek dřeva z vozu na němž bylo převezeno tělo sv. Václava ze Staré Boleslavi do Prahy. Barokní přestavbou vznikla dvoukřídlá patrová barokní zámecká stavba na půdorysu do L s nepravidelným bočním křídlem. Tento nedostatek se architekt snažil zakrýt přísně symetrickým uličním průčelím. Jeho sedmiosému rozvrhu se širokým vstupním rizalitem dominuje mohutná mansardová střecha s oktogonální zvoničkou. Zvonička je ukončena cibulovitou bání se zlaceným řádovým křížem s hvězdou. Rizalit je ukončen tympanonem se sochařskou výzdobou. Sochařská výzdoba velmi pravděpodobně pochází z dílny Ignáce Františka Platzera. Ovšem někdy je připisována F. Ublackerovi. Výzdoba rizalitu je tvořena dvěma po stranách stojícími anděli uctívajícími středovou sochu sv. Václava.\n\nZámecká kaple Nejsvětější Trojice a sv. Václava byla původně barokně symetrickým prostorem. Skládal se z čtvercového centrálního prostoru lodi. Na jedné straně k ní přiléhal úzký pás presbytáře. Na protilehlé straně pak úzký pás s kruchtou. Tyto původní části kaple jsou pokryty obrazy s náměty praotce Abraháma. Malba je připisována Janu Ezechielovi Vodňanskému. Na ploše klenebního pasu nad varhanní kruchtou byla namalována část legendy ze života sv. Václava, který zde vykupuje pohanské děti, nechává je pokřtít a poté je vyučuje. Oltářní plátno zobrazuje sv. Václava uctívajícího Nejsvětější Trojici. Je zavěšeno na čelní stěně za oltářem v rokokovém rámu. Obraz v náročně pojednaném rokovém rámu je nesený dvěma anděli. Oltářní plátno je dílem Ignáce Václava Raaba.\n\nVe 2. polovině 20. století některé drobnější prvky kaple zanikly. Relikviáře s drobnými obrazy sv. Hermana a sv. Syarda, které byly umístěny ve štítu branek oltáře nebo dvě schrány na votivní dary v predelle hlavního oltáře. Dochovaly se drobné plastiky evangelistů, umístěné původně na poprsnici hudební kruchty a soška Panny Marie s Ježíškem. Pod kruchtou je dodnes znát vestavěný výklenek, původně propojený přes kovanou mříž s profánními prostory zámku. Výklenek měl vlevo v iluzorní výmalbě provedený symetrický protějšek. Lavice jsou dřevěné, barokní, pocházejí z doby kolem roku 1770, miska na svěcenou vodu je zapuštěná do stěny do vchodu do kaple. Je vytesána z mramoru, těženého v křižovnických lomech ve Slivenci a má tvar mušle. Kaple byla počátkem 20. století symetricky rozšířena. Tím řada uměleckořemeslných předmětů vzala za své. I přesto působí interiér jednotným rokokovým dojmem. Bohatě zlacené plastiky s inkarnáty, mramorování oltáře, světlý lehký tón nástěnných maleb vytváří intimní duchovní prostor tohoto jedinečného barokního skvostu.\n\nObjekt je veřejnosti nepřístupný.\n\n\n"}
{"id": "607951", "url": "https://cs.wikipedia.org/wiki?curid=607951", "title": "Seznam pojmů, osob a vynálezů ze Stopařova průvodce po Galaxii", "text": "Seznam pojmů, osob a vynálezů ze Stopařova průvodce po Galaxii\n\nToto je Seznam pojmů, osob a vynálezů ze Stopařova průvodce po galaxii.\n\n\nBistromatický pohon je fiktivní vynález, jedná se o novou a převratnou metodu překonávání obrovských mezihvězdných vzdáleností, aniž by bylo nutno babrat se s nebezpečnými nepravděpodobnostními faktory, jako při nepravděpodobnostním pohonu. Veškeré výpočty na lodi se pak provádí na účtenkách, protože při cestování v kosmu jsou všechna čísla hrozná.\n\nNepravděpodobnostní pohon neboli pohon na principu nekonečné nepravděpodobnosti je fiktivní technologie ze světa Stopařova průvodce po Galaxii. Umožňuje cestovat mezi různými částmi vesmíru během několika sekund na rozdíl od cestování hyperprostorem, které trvá déle. Při dosažení nekonečné nepravděpodobnosti loď prochází současně všemi body ve všech vesmírech. Jeho nevýhodou je, že cestující nikdy předem neví, kam doletí a jak při tom bude vypadat. Princip nekonečné nepravděpodobnosti byl objeven při zkoumání konečné nepravděpodobnosti často používané na večírcích pro prolomení ledů. Ve filmu se tak hrdinové na palubě Srdce ze zlata rematerializují v podobě gaučů, utkaných postav a květin. O pár okamžiků později – po obnovení normálnosti – se změní zpět do své původní podoby. Díky nepravděpodobnostnímu pohonu Arthur Dent a Ford Prefect přežijí vystřelení Vogony do vesmíru (při nepravděpodobnostním faktoru 1 : 22 079 460 347) a také útok termonukleárních střel z Magrathey (při nepravděpodobnostním faktoru 1 : 8 760 128).\n\nPole problému někoho jiného, nebo také problém někoho jiného (PNJ, v originále Somebody Else's Problem neboli SEP) je fiktivní vynález v knize Stopařův průvodce po Galaxii, jenž vytváří pole kolem předmětu, který náš mozek nevidí, protože si myslí, že jde o problém někoho jiného. Když se díváte rovnou na onen předmět v poli PNJ, tak ho neuvidíte, pokud přesně nevíte, o co jde. Jediná šance je zahlédnout tento předmět koutkem oka. Toto pole funguje na základě bistromatiky a chrání například loď Slartibartfasta.\n\nSrdce ze zlata je fiktivní kosmická loď ze světa Stopařova průvodce po Galaxii britského spisovatele Douglase Adamse.\n\nTato loď je sto padesát metrů dlouhá a je poháněna převratným vynálezem, nepravděpodobnostním pohonem. Původní rozhlasový seriál blíže nespecifikuje její podobu, ale kniha již říká, že má vypadat jako nepředstavitelně krásná bílá třpytivá běžecká tretra. V televizním seriálu je tato specifikace poměrně přesně dodržena (i když si asi pod pojmem nepředstavitelná krása může každý představit něco jiného). Ve filmu z roku 2005 je loď „Srdce ze zlata“ vyobrazena jako zářivě bílá koule. Tento tvar je odvozen od porcelánového šálku čaje s brownovým pohybem, což je princip, na kterém funguje nepravděpodobnostní pohon. V tomto provedení má loď velká červená brzdová světla vzadu a vepředu ji obepíná modrý prsten vyobrazení vzniku nepravděpodobnostního pohonu. Tvar lodi se samozřejmě může měnit v závislosti na výkonu nepravděpodobnostního pohonu.\n\nLoď byla postavena jako tajný vládní program na planetě Darmoganu. Byla vybavena mnoha moderním vymoženostmi od firmy \"Sirius Cybernetics\", jako je palubní robot Eddi a služebný robot Marvin.\n\nLoď \"Srdce ze zlata\" byla ukradena úřadujícím galaktickým prezidentem Zaphodem Beeblebroxem v den svého pokřtění a prvního startu.\n\nV díle Život, vesmír a vůbec se přijde na to, že jádro lodi, nejdůležitější část lodi vůbec, srdce ze zlata, je jedna z pěti částí Wikkitské brány, \"zlaté břevno prosperity\" a bude ukradeno krikitskými roboty ale později znovu namontováno zpět Zaphodem Beeblebroxem.\n\nÚhlopohledová puška je fiktivní zařízení, které vytvořil Douglas Adams pro filmovou adaptaci své knihy Stopařův průvodce po Galaxii. Toto zařízení se neobjevilo v žádném předchozím zpracování příběhu.\n\nÚhlopohledovou pušku vynalezla Hlubina Myšlení. Ten kdo je zasažený touto zbraní začne vidět věci ze stejného úhlu pohledu jako střelec. Podle Stopařova průvodce byla navržena pro \"Intergalaktické konsorcium rozhněvaných hospodyněk\", kterým vadilo, že každá hádka s jejich mužem končila slovy: „Ty mě vůbec nechápeš!“\n\nVe filmu byl nucen Zaphod Beeblebrox získat tuto pušku, aby za ni získal výměnou zpět od Humma Kavula svou druhou hlavu. Na konci filmu zachránil Marvin pomocí úhlopohledové pušky zbytek posádky Srdce ze zlata, když zasáhl armádu Vogonů. Poté co uviděli Vogoni věci z Marvinova úhlu pohledu, upadli do hluboké deprese a nebyli schopni dalšího boje.\n\nVír totální perspektivy je fiktivní vynález sloužící k mučení v knize Restaurant na konci vesmíru. Nachází se na planetě Žabí svět B. Mučení probíhá tím způsobem, že se mučená osoba posadí do komory a tam se jí následně na malý okamžik ukáže celý nekonečný vesmír. Uprostřed toho je mikroskopická tečka na mikroskopické tečce, což znamená - to jsi ty. Mučená osoba získá představu o své bezvýznamnosti a psychicky se z toho zhroutí.\n\nVír totální perspektivy vynalezl Trin Trangula, aby dokázal, že zkoumání kusů piškotových dortů a přemítání o principu zavíracích špendlíků, má smysl. Na jeden konec stroje připojil veškerou realitu, extrapolovanou z kusu piškotového dortu, a na druhý konec svou ženu. Ta se poté, co jí stroj ukázal veškerou realitu, zbláznila.\n\nZafoda dovedl do víru Srágomír Gargravarr, strážce který se rozvedl se svým tělem. Nejprve se ozval strašný výkřik, ze kterého tuhla krev v žilách, výkřik posledního odsouzence. Zafod Bíblbrox vstoupil do komory a k velkému překvapení Gargravarra vyšel - dokonce šťastný. Zafod Bíblbrox totiž uviděl, že je středem vesmíru. To bylo způsobeno tím, že byl ve skutečnosti v umělém vesmíru, který za účelem jeho přežití víru vytvořil Zarniwúp . Nakonec Zafod snědl kus piškotového dortu, který celý vír poháněl.\nBabylónská rybka je fiktivní živočich vytvořený Douglasem Adamsem v sérii knih Stopařův průvodce po Galaxii. Rybka je malá a žlutá, živí se mozkovými vlnami.\n\nRybka dokáže překládat z jakéhokoli jazyka do jazyka jiného. Díky ní se mohou různé rasy ze světa Stopařova průvodce po Galaxii domlouvat, i když mluví jinými jazyky. Autor sám napsal, že by mu připadalo divné, kdyby všichni ve vesmíru mluvili anglicky.\n\nV knize vloží Ford Prefect Arthurovi rybku do ucha hned po zničení Země, když se dostanou na vogonskou loď. V knize Sbohem, a díky za ryby, poté co se Arthur vrátí na Zem, si rybku vyjme a nechá ji plavat v akváriu, které pro něj nechali delfíni.\n\nJméno rybky se vztahuje k Babylonské věži, za jejíž postavení byli dle bible lidé potrestáni vznikem různých jazyků. \n\nNaprostý a všeobecný mišmaš je fiktivní vesmírný jev z knihy Život, vesmír a vůbec. Následující citace z knihy by vám to měla objasnit:\n\"Předně je potřeba si v souvislosti s paralelními vesmíry uvědomit, uvádí Průvodce, že nejsou paralelní. Dále je důležité si uvědomit, že to v přesném slova smyslu nejsou vesmíry, ale nejlepší bude, když se budete snažit si toto uvědomit až trochu později, až si uvědomíte, že všechno, co jste si až do této chvíle uvědomili, je nepravdivé. Důvodem, proč to nejsou vesmíry, je to, že žádný konkrétní vesmír vlastně neexistuje jako takový, jako jedna věc, ale je to způsob, jakým pohlížíme na to, čemu se odborně říká NVM, neboli 'Naprostý a všeobecný mišmaš'. Naprostý a všeobecný mišmaš také ve skutečnosti neexistuje. Je to prostý součet všech rozdílných náhledů na něj, které by se vyskytly, kdyby existoval. Důvodem, proč nejsou paralelní, je tentýž důvod, ze kterého není paralelní moře. Nemá to žádný význam. Ať rozčleníte Naprostý a všeobecný mišmaš jakkoli, vždycky vám vyjde něco, čemu někdo bude říkat domov.\"\n\nPangalaktický megacloumák je fiktivní alkoholický nápoj, zmiňovaný několikrát v knize Douglase Adamse Stopařův průvodce po Galaxii a jejích pokračováních. Fiktivní encyklopedie Stopařův průvodce po Galaxii ho v této knize označuje za nejlepší a také nejdražší existující drink v celé Galaxii. Pocity po vypití megacloumáku tatáž encyklopedie popisuje slovy: „nechat si vyrazit mozek z hlavy plátkem citrónu obaleným kolem masivní zlaté cihly“.\n\nReceptura původní verze je složena z celé řady obskurních surovin, většinou fiktivních či pro pozemšťana nedostupných (Douglas Adams prohlásil, že vzniku megacloumáku na zemi brání fyzikální zákony a celá řada mezinárodních dohod o ochraně životního prostředí a nedovolených zbraních), přesto ale vytvořili fanoušci Stopařova průvodce i několik tzv. „pozemských verzí“, z nichž některé jsou poživatelné.\n\nV počítačové hře (od becherovka game) byl podobný nápoj nazván Gimelský supercloumák (továrna-planetka na jeho výrobu však byla zničena).\n"}
{"id": "607952", "url": "https://cs.wikipedia.org/wiki?curid=607952", "title": "Dálnice A21 (Rakousko)", "text": "Dálnice A21 (Rakousko)\n\nDálnice A21 (německy \"Autobahn A21\" nebo \"Wiener Außenring Autobahn\") je 38 kilometrů dlouhá rakouská dálnice, která tvoří jihozápadní obchvat Vídně. Začíná u Steinhäuslu na křižovatce s dálnicí A1 a vede jižním a jihovýchodním směrem, přičemž na jižním okraji Vídně u Vösendorfu končí na křižovatce s dálnicí A2 a rychlostní silnicí S1.\n\nStavba vídeňského vnějšího dálničního okruhu byla plánována již ve 30. letech 20. století, práce byly zahájeny v roce 1940, o dva roky později však byly kvůli válečným událostem zastaveny. V poválečné době byly prověřovány i další varianty trasování, vedení jižnějším údolím Helenental ale bylo zamítnuto. Stavba dálnice A21 byla zahájena v roce 1964 a její první úsek mezi Vösendorfem a Brunnem am Gebirge byl zprovozněn roku 1968. Poslední část byla pro motoristy otevřena v roce 1982, jednalo se o úsek mezi Mayerlingem a Hinterbrühlem.\n\n\n"}
{"id": "607955", "url": "https://cs.wikipedia.org/wiki?curid=607955", "title": "Toray Pan Pacific Open 2010", "text": "Toray Pan Pacific Open 2010\n\nTenisový turnaj na okruhu WTA Toray Pan Pacific Open 2010 se konal ve dnech 26. září - 2. října v japonském hlavní městě Tokiu venku na kurtech s tvrdým povrchem. Odměny činily 2 000 000 USD.\n\n\n\n"}
{"id": "607958", "url": "https://cs.wikipedia.org/wiki?curid=607958", "title": "Dálnice A22 (Rakousko)", "text": "Dálnice A22 (Rakousko)\n\nDálnice A22 (německy \"Autobahn A22\" nebo \"Donauufer Autobahn\") je 34 kilometrů dlouhá rakouská dálnice, která tvoří průtah Vídně podél Dunaje. Začíná v Kaisermühlenu na křižovatce s dálnicí A23 a vede po břehu Dunaje severozápadním směrem přes hranice Vídně kolem Korneuburgu do Stockerau, kde končí na křižovatce s rychlostními silnicemi S3 a S5.\n\nJako první byl v letech 1969–1971 postupně zprovozněn úsek mezi křižovatkami Stockerau a Korneuburg-Ost, tehdy se ovšem jednalo ještě o rychlostní silnici S3. Výstavba dálnice A22 dále pokračovala směrem do Vídně, poslední úsek od Reichsbrücke do Kaisermühlenu byl otevřen v roce 1989. V budoucnosti by měla být dálnice A22 ještě prodloužena mostem přes Dunaj a měla by být napojena na dálnici A4.\n\n\nPři tajném armádním cvičení v lednu 2009 byla v lese u Korneuburgu odpálena dýmovnice blíže u dálnice, než dovoluje vyhláška (260 místo 300 metrů), a ve vzniklém kouři došlo k hromadné dopravní nehodě šesti aut, z nichž tři se vznítily. V jednom z aut uhořela 32letá řidička ze Znojma, dalších 7 lidí bylo zraněno. Vedení rakouské armády se snažilo incident utajit. Několik dní po nehodě ovšem jeden voják anonymně vypověděl, že nehodu viděl a že má souvislost s kouřem z dýmovnice, který dálnici zahalil. Pozůstalí oběti nemají nárok na odškodnění, které se vztahuje jen na rakouské občany.\n\n"}
{"id": "607960", "url": "https://cs.wikipedia.org/wiki?curid=607960", "title": "Dolní Počernice (zámek)", "text": "Dolní Počernice (zámek)\n\nZámek Dolní Počernice je architektonická památka nacházející se ve stejnojmenné městské části, u hráze Počernického rybníka a místního anglickém parku. Je chráněn jako kulturní památka. V současné době je zde umístěn dětský domov. Vedle zámku stojí původně románský kostel Nanebevzetí Panny Marie z  12. století.\n\nZámek vznikl přestavbou středověké tvrze, o které je první zmínka z roku 1401. Z toho roku pochází deskový zápis o projednávání dědictví po Janovi z Cách, vlastníkovi blízkých Čelákovic. V tomto zápisu je i první zmínka o tvrzi, okolnosti jejího vzniku však nejsou zcela jasné. Až do sedmdesátých let 20. století se mělo za to, že se pozůstatky tvrze nedochovaly, ale později byly objeveny nálezy odpovídají typu gotické věžové tvrze. Na nich je vybudována jižní část východního křídla zámku. Možnosti dalšího výzkumu jsou tak velmi omezené.\n\nDo roku 1527 tvrz vystřídala několik majitelů a prošla podstatnou změnou. Dosavadní budova byla rozšířena pozdně gotickou přístavbou na sever. Zdůraznil se tak rezidenční ráz stavby. Obrannou funkci zřejmě v té době převzala nově postavená masivní kostelní věž. Později tvrz prošla ještě renesanční přestavbou. V roce 1562 celý majetek připadl jako odúmrť panovníkovi. Královská komora zboží obratem prodala novoměstskému měšťanu Matěji Hůlkovi, povýšenému Ferdinandem I. do šlechtického stavu s přídomkem z Počernic. Nový majitel dal postavit západní křídlo. Z této doby pocházejí hřebínkové klenby v přízemí a dodnes místy patrná psaníčková sgrafita na fasádě.\n\nv pobělohorské době byl zámek zkonfiskován a prodán za hluboce sníženou cenu Janu Kaprovi z Kaprštejna. Od roku 1664 do roku 1769 držela Dolní Počernice hrabata z Colloredo-Wallsee. Ti také zámku dali dnešní podobu. V roce 1856 se tu usadil uherský šlechtický rod Dercznyiů, jemuž Počernice patřily až do roku 1923, kdy je koupila pražská obec.\n\nK zámku přiléhá rozlehlý zámecký park s Počernickým rybníkem\n\nPřevládající barokní ráz již nebyl setřen. Podstatněji se změnila pouze zahrada, proměněná ve volně přístupný anglický park. Zámek dnes zahrnuje jednak takzvaný starý zámek, který vznikl kolem roku 1780 (dvoukřídlá jednopatrová stavba situovaná blíže ke kostelu), a nový zámek postavený, včetně spojovacího krčku, v 19. století. V zahradě se dochovaly zbytky původní barokní architektury: altán, vázy na soklech, schodiště s terasou.\n\n\n"}
{"id": "607961", "url": "https://cs.wikipedia.org/wiki?curid=607961", "title": "One Prudential Plaza", "text": "One Prudential Plaza\n\nOne Prudential Plaza je mrakodrap v americkém Chicagu. Postaven byl podle návrhu, který vypracovala firma Naess & Murphy. Má 41 podlaží a výšku 183,2 m (anténa se nepočítá). Byl dokončen v roce 1955. V roce 2006 byla budova prodána i se sousední budovou Two Prudential Plaza prodána firmě BentleyForbes za 470 milionů dolarů.\n"}
{"id": "607962", "url": "https://cs.wikipedia.org/wiki?curid=607962", "title": "Dálnice A23 (Rakousko)", "text": "Dálnice A23 (Rakousko)\n\nDálnice A23 (německy \"Autobahn A23\" nebo \"Autobahn Südosttangente Wien\") je 18 kilometrů dlouhá rakouská dálnice, která tvoří průtah Vídně ve směru jihovýchod – jih. Jedná se o nejkratší dálnici v zemi, ale také se 170 000 projíždějícími vozidly za 24 hodin o nejvytíženější rakouskou silnici. Začíná na jihu Vídně na křižovatce s ulicí Altmannsdorfer Straße, prochází jihovýchodně a východně od centra města, překračuje po mostě Dunaj a v Hirschstettenu volně přechází v rychlostní silnici S2. V budoucnu by se zde dálnice A23 měla stočit na východ a vést kousek za hranice Vídně k Raasdorfu, kde by měla končit křižovatkou s rychlostní silnicí S1.\n\nPrvní úsek dálnice A23 Inzersdorf – Favoriten byl zprovozněn 19. prosince 1970, o tři dny později došlo k otevření úseku mezi křižovatkami Kaisermühlen a Prater. Do roku 1978 byly tyto dvě samostatné části propojeny, vystavěn byl i začátek dálnice s napojením na Altmannsdorfer Straße. Zatím poslední úsek Kaisermühlen – Hirschstetten byl uveden do provozu v roce 1993 společně s navazující výpadovkou B302, která napojovala dálnici na Wagramer Straße. (Tato silnice byla v roce 2003 přeznačena na rychlostní silnici S2.) Do roku 2016 by měl být dostavěn i plánovaný úsek z Hirschstettenu do Raasdorfu.\n\n\n"}
{"id": "607965", "url": "https://cs.wikipedia.org/wiki?curid=607965", "title": "Klávesa Home", "text": "Klávesa Home\n\nKlávesa Home je klávesa běžně se nacházející na počítačových klávesnicích. Tato klávesa funguje zcela opačně než „klávesa End“.\n\nV textových editorech běžících pod operačními systémy Microsoft Windows a Linux tato klávesa primárně slouží k posunutí kurzoru na začátek řádku, na kterém se kurzor nachází. Pokud daný text není editovatelný, pak slouží k posunu na začátek tohoto dokumentu (to ostatně může být provedeno i v editovatelném dokumentu, je-li zároveň s touto klávesou stisknuta klávesa Ctrl.\n\nMůže být také použita k označení předešlého textu na řádku před kurzorem, je-li spolu s ní zmáčknuta klávesa Shift.\n"}
{"id": "607972", "url": "https://cs.wikipedia.org/wiki?curid=607972", "title": "Lidový dům (Karlovy Vary)", "text": "Lidový dům (Karlovy Vary)\n\nLidový dům, zkráceně „\"liďák\"“ je kulturní dům v karlovarské městské části Stará Role. Slouží k pořádání kulturních akcí, koncertů a plesů. Jedná se o jediný funkční kulturní dům v Karlových Varech pro konání těchto akcí.\n\nPodle letopočtu na schodech u vchodu do sálu lze datovat založení do roku 1912. Při rekonstrukci v roce 2010 byly schody zbroušeny a letopočet také. Ve 20. století se používal sál k promítání na Mezinárodním filmovém festivalu Karlovy Vary. Kapacita ani stav sálu to v posledních desetiletích neumožňovala.\n\nV roce 2010 byla dokončena I. etapa rekonstrukce interiérů hlavního sálu, zázemí, sociálních zařízení, dvou bufetů a části oken Slavnostní otevření proběhlo 9. října 2010. Byla pořízena nová audiovizuální technika s filmovým plátnem. Díky tomuto vybavení se počítá s využitím sálu při filmovém festivalu. Kulturní dům po rekonstrukci bude provozovat město dokud nenajde vhodný soukromý subjekt.\n\nV dalších třech etapách se chystá zateplení budovy a nová střecha. Čeká se na vyřešení prostor bývalého kinosálu, který už léta chátrá a město si s ním neví rady.\n\n"}
{"id": "607973", "url": "https://cs.wikipedia.org/wiki?curid=607973", "title": "Milan Pešák", "text": "Milan Pešák\n\nMilan Pešák (* 22. dubna 1963 Přerov) je český politik, v letech 2010 až 2016 senátor za obvod č. 19 – Praha 11 a člen ODS.\n\nV roce 1982 odmaturoval na gymnázium pro zrakově postiženou mládež na pražských Vinohradech. Mezi lety 1986–1990 studoval dálkově Fakultu řízení Vysoké školy ekonomické v Praze, ale kvůli pracovním povinnostem ji nedokončil. V letech 2000–2006 vystudoval speciální pedagogiku na Pedagogické fakultě Masarykovy univerzity v Brně. V roce 2008 složil rigorózní zkoušku na Pedagogické fakultě Univerzity Karlovy v Praze.\n\nV letech 1982–1990 pracoval jako programátor ve Výrobním podniku META Praha. Po sametové revoluci přešel do Výrobního družstva nevidomých Spektra, časem však začal částečně pracovat na živnostenský list až do roku 1992. Roku 1989 spoluzakládal Českou unii nevidomých a slabozrakých, kterou z pozice prezidenta řídil v letech 1994–1996. Roku 1996 se Česká unie nevidomých a slabozrakých sloučila se Společností nevidomých a slabozrakých a tak vznikla Sjednocená organizace nevidomých a slabozrakých České republiky, kde v letech 1996–2006 působil jako prezident. V roce 2006 se stal čestným prezidentem této společnosti. V období 1994–2003 zasedal ve Vládním výboru pro zdravotně postižené občany. Od roku 2005 pracuje jako OSVČ.\n\nJe ženatý, má dceru Hanu a syna Jana.\n\nV roce 2002 vstoupil do ODS.\n\nMezi lety 2002–2010 zasedal v Zastupitelstvu Prahy 11, ve volbách 2010 kandidoval až na 15. místě a nebyl zvolen. V letech 2006 – 2010 zasedal v Zastupitelstvu hlavního města Prahy, kde působil jako radní pro zdravotnictví.\n\nV senátních volbách 2010 získal 26,20 % v prvním kole, v druhém kole získal 56,70 %, porazil tak Ladislava Kárského (ČSSD). Jedná se o prvního nevidomého senátora. Mezi své priority před volbami řadil nový zákon o rehabilitaci a zjednodušení sociálních služeb.\n\n"}
{"id": "607974", "url": "https://cs.wikipedia.org/wiki?curid=607974", "title": "Graal-Müritz", "text": "Graal-Müritz\n\nGraal-Müritz je obec v okrese Rostock v německé spolkové zemi Meklenbursko-Přední Pomořansko. Leží u pobřeží Baltského moře mezi městem Rostock a poloostrovem Fischland-Darß-Zingst. Má přes čtyři tisíce obyvatel a jedná se o oficiální přímořské lázně.\n"}
{"id": "607976", "url": "https://cs.wikipedia.org/wiki?curid=607976", "title": "Alena Dernerová", "text": "Alena Dernerová\n\nAlena Dernerová (* 13. září 1958 Kopisty) je česká politička a lékařka, od ledna 2017 senátorka za obvod č. 4 – Most, když tento úřad zastávala již v letech 2010 až 2016. V období 2012 až 2016 byla zastupitelkou Ústeckého kraje a od roku je 2002 zastupitelka města Most.\n\nPo maturitě na mosteckém gymnáziu vystudovala Fakultu dětského lékařství Univerzity Karlovy v Praze. Po promoci začala pracovat jako sekundární lékařka na dětském oddělení mostecké nemocnice. Atestaci absolvovala v oboru dětská neurologie.\n\nAlena Dernerová upozornila v roce 2009 na nepřiměřeně vysoké ceny rentgenů a dalších zdravotnických zařízení, které nakoupila společnost Krajská zdravotní v Ústeckém kraji v rámci modernizace nemocniční sítě z evropských dotací. Se svými pochybami o hospodárném nakládání s penězi obrátila na ministerstvo financí, protikorupční službu v Bruselu i poslance z kontrolního výboru Parlamentu České republiky. Ústecký kraj reagoval žalobou z dílny Marie Benešové, ve které Dernerovou vinila z poškození dobrého jména společnosti Krajská zdravotní. Žaloba byla stažena poté, co audit ministerstva financí ukázal, že nákup zdravotní techniky skutečně o třetinu předražila, a Brusel zažádal o navrácení více než sto milionů korun.\n\nV roce 2010 obdržela Cenu Františka Kriegla za občanskou statečnost od Nadace Charty 77 a za rok 2009 Cenu Lékařského odborového svazu a České lékařské komory za statečnost.\n\nOd roku 2002 zasedá v zastupitelstvu města Mostu, kam byla v letech 2002 a 2006 zvolena za SNK ED a ve volbách 2010 za sdružení Mostečané Mostu.\n\nVe volbách 2008 kandidovala za hnutí Severočeši.cz do zastupitelstva Ústeckého kraje, ale z 27. místa nebyla zvolena. V dalších krajských volbách v roce 2012 kandidovala opět za hnutí Severočeši.cz na nevolitelném 55. místě, díky preferenčním hlasům se však do zastupitelstva Ústeckého kraje dostala. Ve volbách v roce 2016 nemohla mandát krajské zastupitelky obhájit, jelikož byla kandidátka hnutí Severočeši.cz, za něž kandidovala, týden před volbami stažena za rozporuplných okolností.\n\nVe volbách 2010 se stala senátorkou Parlamentu ČR, když v obou kolech porazila sociálního demokrata Zdeňka Brabce.\n\nV komunálních volbách v roce 2014 obhájila post zastupitelky města Mostu jako nestraník na kandidátce subjektu \"Severočeši Most \" (v rámci kandidátky získala nejvíc preferenčních hlasů).\n\nVe volbách do Senátu PČR v roce 2016 obhajovala jako nestraník za hnutí Severočeši.cz mandát v obvodu č. 4 – Most. Dne 29. září 2016, týden před prvním kolem senátních voleb, podala zmocněnkyně hnutí a zároveň jeho 1. místopředsedkyně Hana Jeníčková návrh na vyškrtnutí Dernerové ze seznamu kandidátů. Mostecký magistrát však návrh nepřijal. V prvním kole získala 36,66 % hlasů a postoupila z prvního místa do druhého kola, v němž porazila poměrem hlasů 70,81 % : 29,18 % kandidáta ČSSD Jiřího Šlégra. Mandát senátorky se jí tak podařilo obhájit. Avšak Nejvyšší správní soud 10. listopadu 2016 rozhodl, že senátní volby jsou v obvodu č. 4 – Most neplatné a budou se opakovat včetně fáze přihlašování kandidátů.\n\nV opakovaných volbách do Senátu PČR v lednu 2017 kandidovala jako nestraník za hnutí Spojení demokraté – Sdružení nezávislých (SD-SN). Odmítla tak nabídku hnutí ANO 2011, aby kandidovala za něj (v minulém volebním období přitom byla členkou \"Senátorského klubu ANO + Severočeši.cz\"). Získala 54,90 % hlasů a byla tak hned v prvním kole zvolena senátorkou. V říjnu 2018 vstoupila do senátorského Klubu Starostové a nezávislí.\n\nV komunálních volbách v roce 2018 pak obhájila post zastupitelky města Mostu, když kandidovala jako nestraník za hnutí ProMOST.\n\n"}
{"id": "607977", "url": "https://cs.wikipedia.org/wiki?curid=607977", "title": "Jaromír Strnad", "text": "Jaromír Strnad\n\nJaromír Strnad (* 18. ledna 1965 Ústí nad Labem) je český politik, od roku 2010 senátor za obvod č. 40 – Kutná Hora, v letech 2008 až 2012 zastupitel Středočeského kraje, v letech 2010 až 2018 starosta města Čáslav, člen ČSSD.\n\nV roce 1988 absolvoval obor konstrukce a dopravní stavby na Fakultě stavební ČVUT v Praze. V letech 1989-1992 pracoval jako výrobně technický náměstek podniku Prefa s.p., Dolní Bučice. V letech 2001–2011 byl prvním jednatelem fotbalového klubu FK Zenit Čáslav s.r.o, resp. FK Čáslav s.r.o. V letech 1994–1995 byl společníkem ve firmě VOMAT s.r.o. V letech 1993-2009 zastával funkce jednatele a společníka ve stavební firmě TES Čáslav. Od roku 2003 je v představenstvu firmy Vodohospodářská společnost Vrchlice – Maleč, a.s., od roku 2005 je členem dozorčí rady ANIMA ČÁSLAV, o.p.s. Od roku 2003 vlastní živnostenský list. Je rozvedený.\n\nV roce 2000 vstoupil do ČSSD. Od roku 2002 zasedá v zastupitelstvu města Čáslav, kde v letech 2003-2010 působil jako místostarosta. Po komunálních volbách 2010 byl zvolen starostou města. V komunálních volbách v roce 2014 obhájil post zastupitele města, když vedl kandidátku ČSSD. Strana volby ve městě vyhrála (45,44 % hlasů a 11 mandátů) a Jaromír Strnad byl na začátku listopadu 2014 zvolen starostou města pro své druhé funkční období. Také ve volbách v roce 2018 obhájil post zastupitele města, když vedl kandidátku ČSSD. Na začátku listopadu 2018 se však stal novým starostou města Vlastislav Málek.\n\nV roce 2008 byl zvolen zastupitelem Středočeského kraje, kde předsedal Výboru pro dopravu. Funkci krajského zastupitele vykonával do října 2012.\n\nVe volbách 2010 se stal senátorem Parlamentu ČR, když v obou kolech porazil nestraníka za TOP 09 a hnutí Starostové a nezávislí Zdeňka Nováčka. Ve volbách v roce 2016 svůj mandát za ČSSD v obvodu č. 40 – Kutná Hora obhajoval. Se ziskem 29,64 % hlasů postoupil z prvního místa do druhého kola, v němž porazil poměrem hlasů 54,79 % : 45,20 % kandidáta hnutí STAN Iva Šance. Mandát senátora se mu tak podařilo obhájit.\n\nV období před místními volbami v roce 2014 přinesl časopis Týden a TV Barrandov příspěvky tvrdící, že Jaromír Strnad nadále pracuje pro firmu TES Čáslav, svůj podíl v této společnosti prodal v roce 2009 vlastní matce Marii Drašarové a tato pak – poté, co se její syn stal starostou – získala od města Čáslavi prostřednictvím subdodávek 56 zakázek v celkovém objemu 102 mil. Kč.\n\n"}
{"id": "607979", "url": "https://cs.wikipedia.org/wiki?curid=607979", "title": "Jozef Regec", "text": "Jozef Regec\n\nJozef Regec (* 29. března 1965, Kežmarok, Slovensko) je bývalý československý reprezentant v silniční cyklistice a současný český politik, v letech 2010 až 2016 senátor za obvod č. 49 – Blansko.\n\nAbsolvoval trenérství na Fakultě tělesné výchovy a sportu Univerzity Karlovy. Je ženatý, má čtyři děti.\n\nV silniční cyklistice reprezentoval Československo a posléze i Českou republiku. V roce 1986 vyhrál první etapu Závodu míru v Kyjevě. Ve žlutém trikotu vedoucího jezdce pak absolvoval devět etap, celkově skončil sedmý se ztrátou minuty a 57 sekund na vítězného Olafa Ludwiga. Kyjevské etapy se jely těsně po černobylské havárii, k níž došlo pouhých 100 km od města. Radioaktivnímu spadu Regec připisuje své následné zdravotní problémy, kdy mu v roce 2005 byla odňata ledvina zasažená nádorem. Etapové vítězství na Závodě míru vybojoval také v roce 1988. Na mistrovství světa v silniční cyklistice v roce 1987 skončil v amatérském závodě jednotlivců na desátém místě. Na olympiádě 1988 byl desátý mezi jednotlivci (dosud nejlepší výsledek českého nebo slovenského jezdce) a osmý v časovce družstev.\n\nV letech 1999–2004 působil jako trenér reprezentace. Mezi lety 2004–2006 trénoval cyklisty v zahraničním profesionálním týmu. Od roku 2006 trénuje výběr českých cyklistů pro mistrovství Evropy a světa. V letech 2010-2014 zastával post viceprezidenta Českého svazu cyklistiky.\n\nVe volbách 2006 kandidoval do zastupitelstva Černé Hory jako nestraník za KSČM, ale neuspěl. V zastupitelstvu městyse Černá Hora pak zasedal v letech 2010 až 2014.\n\nVe volbách 2010 se stal senátorem za obvod č. 49 – Blansko, když v obou kolech porazil bezpartijního Zdeňka Pešu za KDU-ČSL. V srpnu 2013 vystoupil z ČSSD i z jejího senátorského klubu a vstoupil do SPOZ. Té pomáhal v kampani před sněmovními volbami 2013, i když sám nekandidoval. Jako důvod odchodu z ČSSD uvedl nemožnost prosazovat své myšlenky, vyřazení ze stínové vlády a nejasné poměry ve vedení strany.\n\nV současné době je bez politické příslušnosti, tj. nestraníkem. Svůj mandát v obvodu č. 49 – Blansko obhajoval ve volbách do Senátu PČR v roce 2016 za Stranu soukromníků České republiky. Se ziskem 12,84 % hlasů skončil na 5. místě, do druhého kola nepostoupil a v Senátu skončil.\n\n"}
{"id": "607980", "url": "https://cs.wikipedia.org/wiki?curid=607980", "title": "Jan Žaloudík", "text": "Jan Žaloudík\n\nJan Žaloudík (* 7. srpna 1954 Ježkovice) je český politik a lékař, od roku 2010 jako nestraník za ČSSD senátor za obvod č. 55 – Brno-město a od roku 2014 ředitel Masarykova onkologického ústavu v Brně. V letech 2003–2010 byl děkanem Lékařské fakulty Masarykovy univerzity.\n\nOdmaturoval na gymnáziu ve Frýdku-Místku. V roce 1979 absolvoval Lékařskou fakultu Univerzity Jana Evangelisty Purkyně v Brně. Roku 1992 obdržel titul CSc., v roce 1998 po habilitaci titul docenta a roku 2003 získal profesuru.\n\nV letech 1979-2010 pracoval v Masarykově onkologickém ústavu (MOÚ) v Brně jako chirurg a onkolog. Před rokem 1989 zde byl předsedou místní organizace Komunistické strany Československa. V letech 2000–2001 tento ústav řídil a mezi lety 2002–2008 zde zastával funkci náměstka ředitele pro rozvoj, vědu a výuku. Poté, co se stal ředitelem tohoto ústavu Jiří Vorlíček, byl nucen z ústavu odejít. Po Vorlíčkově rezignaci kvůli vysokému věku se Jan Žaloudík v roce 2014 stal ředitelem MOÚ.\n\nV letech 1999–2002 působil jako proděkan pro vědu a výzkum Lékařské fakulty Masarykovy univerzity, v období 2003–2010 vykonával na této fakultě funkci děkana.\n\nMá dvě dcery.\n\nByl členem KSČ. Ve volbách 2010 se stal senátorem za obvod č. 55 – Brno-město, když v obou kolech porazil bývalého ministra zdravotnictví Tomáše Julínka. Od března 2014 působí v týmu poradců premiéra Bohuslava Sobotky jako poradce pro oblast sociálních věcí, vědy a výzkumu, školství, zdravotnictví a rovných příležitostí.\n\nVe volbách v roce 2016 obhajoval svůj mandát za ČSSD v obvodu č. 55 – Brno-město. Se ziskem 18,62 % hlasů postoupil z druhého místa do druhého kola, v němž porazil poměrem hlasů 52,63 % : 47,36 % kandidáta hnutí ANO 2011 Pavla Staňka a zůstal tak senátorem i pro další období.\n\n"}
{"id": "607981", "url": "https://cs.wikipedia.org/wiki?curid=607981", "title": "Jassen Cullimore", "text": "Jassen Cullimore\n\nJassen A. Cullimore (* 4. prosince 1972 v Simcoe, Ontario) je bývalý kanadský hokejový obránce a trenér.\n\nByl draftován v roce 1991 ve 2. kole, celkově 29. týmem Vancouver Canucks. Ve Vancouver Canucks odehrál 3 sezony (1994/97) kde také debutoval v NHL. Na začátku sezony 1996/97 odehrál 3 zápasy v Canucks kdy 3. listopadu 1996 byl vyměněn do týmu Montreal Canadiens za Donalda Brasheara. Sezonu dohrál v Montreal Canadiens. Na začátku sezony 1997/98 kdy odehrál 3 zápasy v Canadiens přestoupil do týmu Tampa Bay Lightning kde odehrál 7 sezon (1997/04) kde v poslední sezoně v týmu pomohl vybojovat Stanley Cup.\n\n22. července 2004 podepsal smlouvu s týmem Chicagem Blackhawks jako volný hráč.\n\nBěhem výluky v NHL nehrál v žádném týmu.\n\nPo výluce v NHL zůstal s platnou smlouvou v Chicagu kde odehrál 2 sezony 2005/07.\n\n16. června 2007 byl vyměněn zpátky do Montrealu výměnou za Sergeje Samsonova a Tonyho Salmelainena ale v týmu nezahrál ani jeden zápas.\n\n26. října 2007 kdy byl propuštěn z Montrealu podepsal smlouvu s týmem Florida Panthers jako volný hráč. Po skončení smlouvy podepsal novou smlouvu s Panthery bez omezení.\n\n17. února 2010 podepsal obousměrnou smlouvu s Chicagem Blackhawks a týmem Rockford IceHogs AHL.\n\n15. října 2010 byl zpátky povolán do týmu Chicago Blackhawks.\n\n\n\n"}
{"id": "607982", "url": "https://cs.wikipedia.org/wiki?curid=607982", "title": "Zdeněk Besta", "text": "Zdeněk Besta\n\nZdeněk Besta (* 2. května 1948) je český politik ČSSD, v letech 2010 až 2016 senátor za obvod č. 67 – Nový Jičín, předtím v letech 2009 až 2010 poslanec Poslanecké sněmovny PČR, v letech 2008 až 2012 zastupitel Moravskoslezského kraje a v letech 1998 až 2010 starosta Zbyslavic.\n\nV roce 1966 se vyučil elektromontérem. Od roku 1966 pracoval v podniku VŽKG. V roce 1982 promoval na Ekonomické fakultě Vysoké školy báňské. Mezi lety 1982–1992 byl zaměstnán na různých pozicích u firmy Vítkovice, a.s. V letech 1992–2000 působil jako realizátor výstav a veletrhů u reklamní společnost Silver.\n\nS manželkou Dášou má dvě děti.\n\nV roce 1998 vstoupil do ČSSD. Od roku 1998 byl členem OVV ČSSD Nový Jičín a od roku 2000 místopředsedou OVV ČSSD Nový Jičín.\n\nOd roku 1994 zasedá v zastupitelstvu obce Zbyslavice. V komunálních volbách roku 1994, komunálních volbách roku 1998,komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Zbyslavice, v roce 1994 jako bezpartijní za Sdružení nezávislých kandidátů, v následných volbách coby člen ČSSD. Profesně se k roku 1998 a 2002 uvádí jako ekonom, následně coby starosta. V letech 1998–2010 zastával funkci starosty obce.\n\nFunkci zastupitele obce obhájil i ve volbách roku 2014. Původně byl na kandidátce na 5. místě, ale vlivem preferenčních hlasů skončil první (strana získala v obci 2 mandáty).\n\nV krajských volbách roku 2008 byl zvolen do Zastupitelstva Moravskoslezského kraje za ČSSD. Zde předsedal Komisi pro zemědělství a venkov. Ve volbách v roce 2016 se pokoušel za ČSSD do krajského zastupitelstva vrátit, ale neuspěl.\n\nVe volbách v roce 2006 kandidoval do poslanecké sněmovny za ČSSD (volební obvod Moravskoslezský kraj). Zvolen ale z 12. místa nebyl. Do sněmovny usedl dodatečně 9. července 2009, kdy nahradil Petra Rafaje, který se stal předsedou ÚOHS. Byl členem sněmovního ústavněprávního výboru. Ve volbách roku 2010 kandidoval, ale nebyl zvolen.\n\nV senátních volbách 2010 se stal senátorem za obvod č. 67 – Nový Jičín, když v obou kolech porazil dosavadního senátora Milana Bureše. V senátu je členem výboru pro záležitosti EU.\n"}
{"id": "607983", "url": "https://cs.wikipedia.org/wiki?curid=607983", "title": "Kanton Orsay", "text": "Kanton Orsay\n\nCanton d'Orsay je francouzský kanton v departementu Essonne v regionu Île-de-France. Vznikl 20. července 1967. Obec Gif-sur-Yvette byla vyčleněna v roce 1975.\n"}
{"id": "607984", "url": "https://cs.wikipedia.org/wiki?curid=607984", "title": "Antonín Maštalíř", "text": "Antonín Maštalíř\n\nAntonín Maštalíř (* 19. dubna 1953 Ostrava) je český sociálnědemokratický politik, v letech 2010 až 2016 senátor za obvod Ostrava-město, v letech 2007 až 2014 starosta Městského obvodu Slezská Ostrava, v letech 2006 až 2014 zastupitel města Ostravy, člen ČSSD.\n\nPo maturitě na gymnáziu ve Vítkovicích (dnes Gymnázium Fr. Hajdy v Hrabůvce) v roce 1972 studoval v roce 1977 úspěšně dokončil Mendelovu zemědělskou a lesnickou univerzitu v Brně. V letech 1977–1980 pracoval jako agronom JZD Klimkovice. V letech 1980-1983 působil jako odborný asistent na Vysoké škole zemědělské v Brně. V období 1983–1992 zastával vedoucí funkce ve spotřebním družstevnictví-Jednota Frýdek-Místek, Spotřební družstvo Budoucnost Ostrava a Český svaz spotřebních družstev. Mezi 1992–2004 vykonával post obchodního ředitele soukromých společností-TIMEX, s.r.o a KHV, s.r.o. Je svobodný, bezdětný.\n\nČlenem ČSSD se stal v roce 1998, do listopadu 2014 zastával funkci předsedy Místní organizace ČSSD O.-Kunčičky, v letech 2011-2013 byl členem Krajského výkonného výboru ČSSD v Moravskoslezském kraji.\n\nOd roku 2002 zasedal v Zastupitelstvu městského obvodu Slezská Ostrava,v období 2002-2004 byl členem Rady městského obvodu a zároveň předsedou Finančního výboru ZMOb Slezská Ostrava. V letech 2004-2007 byl místostarostou městského obvodu Slezská Ostrava pro oblast investic, bytového hospodářství, školství a kultury. 25. ledna 2007 byl zvolen starostou městského obvodu Slezská Ostrava, znovuzvolen starostou pak byl po vítězných komunálních volbách 2010, kdy uzavřel koalici ČSSD + ODS + KDU-ČSL, která disponovala pohodlnou většinou 23 mandátů z celkových 35.\n\nVe volbách 2006 byl zvolen do Zastupitelstva Statutárního města Ostravy, kde zastával funkci předsedy komise pro podporu ekonomického rozvoje. Rovněž byl členem Finančního výboru ZMO,Komise ekonomické a rozpočtové RMO a Komise sociální RMO. Předsedal dozorčí radě Technických služeb Slezské Ostravy a město Ostravu zastupoval v radě Euroregionu Silesia. Svůj mandát zastupitele města Ostravy obhájil v komunálních volbách konaných v říjnu 2010, pracoval jako člen Finančního výboru ZMO a Statutového výboru ZMO. Do konce roku 2014 byl členem členem dozorčí rady těchto městských společností: Technické služby Slezská Ostrava, a.s. a Krematorium Ostrava, a.s.\n\nV senátních volbách 2010 se stal senátorem za volební obvod č. 70 – Ostrava-město, přestože v prvním kole jej předčila dosavadní senátorka a starostka obvodu Mariánské Hory a Hulváky Liana Janáčková v poměru 24,73 % ku 23,73 % hlasů, avšak ve druhém kole zvítězil se ziskem 53,03 % hlasů. V Senátu zastává od roku 2012 funkce místopředsedy Výboru pro záležitosti Evropské unie a místopředsedy Podvýboru pro lidská práva a rovné příležitosti. Je členem senátorského klubu ČSSD.\n\nJe členem Akademické rady Vysoké školy podnikání v Ostravě, která jej v roce 2010 při 10. výročí vzniku školy ocenila pamětní medailí za rozvoj školy.\n\nV komunálních volbách v roce 2014 již nekandidoval a skončil tak ve funkcích zastupitele města Ostravy i starosty a zastupitele Městského obvodu Slezská Ostrava. Ve funkci starosty Slezské Ostravy jej pak nahradila jeho stranická kolegyně MVDr. Barbora Jelonková, která sestavili koalici ČSSD + Ostravak + KSČM + NEZ.\n\n"}
{"id": "607985", "url": "https://cs.wikipedia.org/wiki?curid=607985", "title": "Marcel z Paříže", "text": "Marcel z Paříže\n\nMarcel z Paříže, svatý Marcel (francouzsky \"Saint Marcel\", nar. v Paříži, zemřel 1. listopadu 436 (?) tamtéž) je francouzský světec, který je uznáván jako jeden ze čtyř patronů města Paříže. Svatý Marcel byl devátým pařížským biskupem. Dle Římského martyrologia připadá jeho oficiální svátek na 1. listopad. Jelikož se tento den slaví svátek Všech svatých, na který navazuje Vzpomínka na všechny věrné zemřelé, připomíná se ve Francii až 3. listopadu.\n\nMarcel se narodil v Paříži, ale datum jeho narození není známo. Pravděpodobně jej vysvětil na kněze biskup Prudentius, který zastával úřad v roce 417 a po kterém Marcel nastoupil do úřadu.\n\nPodle legendy, kterou v 6. století na žádost sv. Germana (Heřmana) z Paříže (496-576) sepsal Venantius Fortunatus (530-609), Marcel zastával svůj úřad s oddaností, obracel hříšníky, poučoval nevědomé a věnoval se ošetřování nemocných.\nMarcel zemřel v Paříži, přesné datum není známo. Různé prameny kladou úmrtí na počátek 5. století, 1. listopadu 436 nebo do období kolem roku 430. Byl pohřben na hřbitově ležícím mimo obydlenou oblast jižně od města. Nad jeho hrobem byla v 5. století nebo na začátku 6. století vybudována kaple Saint-Marcel, nejstarší písemně doložený křesťanský svatostánek v Paříži („\"senior ecclesia in vico Parisiorum\"“, Řehoř z Tours). Od něj se později odvodil název zdejšího předměstí - Faubourg Saint-Marcel.\n\nCísař Karel IV. získal část ostatků sv. Marcela a v roce 1368 daroval tyto ostatky katedrále svatého Víta v Praze.\n\nSvatá legenda mu přičítá četné zázraky. Marcel se měl dotknout žhavého železa neporušenou rukou a měl proměnit vodu ze Seiny ve víno. Nejznámější z jeho skutků je však zkrocení draka. Na hřbitově v jižním předměstí v hrobu cizoložnice žil drak, který terorizoval obyvatelstvo. Marcel shromáždil lid a šel v jeho čele na hřbitov. Nebojácně přistoupil k drakovi a udeřil jej třikrát po hlavě svou berlou. Ten sklonil uctivě hlavu a Marcel mu uvázal kolem krku šálu. Vyvedl ho ven a nařídil mu, aby odešel do pouště nebo do moře. Od té doby draka nikdo neviděl.\n\nJsou zaznamenané též zázraky nad jeho hrobem; ten se stal brzy cílem poutníků z Paříže a okolí, kteří hledali pomoc při uzdravení.\n\nMarcel bývá zobrazován s berlou a drakem. V Paříži se jeho socha nachází na prostředním pilíři jižního portálu hlavního průčelí katedrály Notre-Dame. Je zobrazen ve chvíli, kdy Marcel zaráží svou berlu do tlamy draka, který se plazí z hrobu cizoložnice. Další sochy na ním znázorňují další výjevy z jeho života.\n\n\n"}
{"id": "607986", "url": "https://cs.wikipedia.org/wiki?curid=607986", "title": "Dagmar Terelmešová", "text": "Dagmar Terelmešová\n\nDagmar Terelmešová (* 31. října 1969 Stod) je česká politička, v letech 2010 až 2016 senátorka za obvod č. 7 – Plzeň-město, v letech 2008 až 2012 zastupitelka Plzeňského kraje, od roku 1998 zastupitelka města Dobřany, členka ČSSD.\n\nV letech 1987–1988 pracovala na interním oddělení Fakultní nemocnice Plzeň v Lochotíně a mezi lety 1988–1989 v nemocnici Ostrava-Fifejdy. Poté nastoupila na mateřskou dovolenou. V letech 1995–2002 podnikala na živnostenský list. Je vdaná, má dvě děti – syna a dceru.\n\nV prosinci 1989 vstoupila do ČSSD.\n\nOd roku 1998 zasedá v zastupitelstvu města Dobřany, kde od roku 2002 působila jako uvolněná místostarostka. Od roku 2010 je neuvolněná místostarostka. V komunálních volbách v roce 2014 obhájila za ČSSD post zastupitelky města Dobřany, a to díky preferenčním hlasům (z původního 4. místa se posunula na konečné 2. místo; strana získala dva mandáty). V listopadu 2014 byla zvolena druhou místostarostkou města.\n\nVe volbách 2004 kandidovala do zastupitelstva Plzeňského kraje, ale ze 30. místa nebyla zvolena. Od roku 2008 do roku 2012 zasedala v zastupitelstvu Plzeňského kraje a působila jako krajská radní do roku 2011, kdy post krajské radní pro oblast sociálních věcí opustila, kvůli zvolení do Senátu.\n\nVe volbách 2010 se stala senátorkou Parlamentu ČR za obvod č. 7 – Plzeň-město, přestože ji v prvním kole porazil tehdejší senátor Jiří Šneberger se ziskem 28,64 % oproti 26,34 % hlasů. Ve druhém kole totiž vyhrála sociální demokratka díky 54,06 % hlasů.\n\nVe volbách do Senátu PČR v roce 2016 svůj mandát obhajovala. Se ziskem 17,94 % hlasů postoupila z druhého místa do druhého kola, v němž prohrála poměrem hlasů 39,28 % : 60,71 % s kandidátem hnutí OPAT Václavem Chaloupkem a mandát senátorky tak neobhájila.\n"}
{"id": "607988", "url": "https://cs.wikipedia.org/wiki?curid=607988", "title": "Petr Gawlas", "text": "Petr Gawlas\n\nPetr Gawlas (* 26. ledna 1962 Třinec) je český politik, v letech 2010 až 2016 senátor za obvod č. 73 – Frýdek-Místek, v letech 2008 až 2012 zastupitel Moravskoslezského kraje, od roku 2002 zastupitel města Jablunkova, člen ČSSD.\n\nPo maturitě na střední odborné škole s hutním zaměřením vystudoval speciální pedagogiku na Univerzitě Palackého v Olomouci. V letech 1982–1992 pracoval jako pedagogický pracovník na SOU Třinec – Kanada. Mezi lety 1992–1994 byl zaměstnán jako mistr výpraven a později technický pracovník investičního úseku firmy Vítkovice, a.s. Od roku 1994 zastává funkci projektového manažera podniku Třinecký inženýring, a.s. S manželkou Evou má syna Dominika a dceru Esterku.\n\nV roce 2006 vstoupil do ČSSD.\n\nOd roku 2002 zasedá v zastupitelstvu města Jablunkov. V letech 2008 až 2012 působil jako zastupitel Moravskoslezského kraje. V komunálních volbách v roce 2014 obhájil post zastupitele Jablunkova, když vedl tamní kandidátku ČSSD. Straně se ale nepodařilo vyjednat účast v koalici, a tak skončil v pozici místostarosty.\n\nVe volbách 2010 se stal senátorem za obvod č. 73 – Frýdek-Místek, když v obou kolech porazil nestraníka kandidujícího za Věci veřejné Stanislava Czudka. Ve volbách do Senátu PČR v roce 2016 obhajoval za ČSSD svůj mandát. Se ziskem 13,36 % hlasů skončil na 4. místě a do druhého kola nepostoupil. Mandát senátora mu tak prodloužen nebyl.\n\n"}
{"id": "607989", "url": "https://cs.wikipedia.org/wiki?curid=607989", "title": "Veronika Vrecionová", "text": "Veronika Vrecionová\n\nVeronika Vrecionová (* 8. září 1965 České Budějovice) je česká politička, od roku 2019 poslankyně Evropského parlamentu, v letech 2010 až 2016 senátorka za obvod č. 28 – Mělník, v letech 2017 až 2019 poslankyně Poslanecké sněmovny PČR, bývalá starostka středočeské obce Přezletice a členka ODS.\n\nOdmaturovala na gymnáziu v Ohradní ulici v Praze-Michli. V letech 1984–1989 vystudovala Obchodní fakultu Vysoké školy ekonomické v Praze. Mezi lety 1990–1993 pracovala v Kanceláři prezidenta republiky Václava Havla. Od roku 1993 působí jako OSVČ v poradenství v oblasti obchodu a reklamy a angažovala se v mnoha pozicích v soukromých firmách. S manželem Davidem má dceru Julii. Z předchozího vztahu s Alexandrem Vondrou má syna Jáchyma.\n\nVeronika Vrecionová žije v obci Přezletice v okrese Praha-východ.\n\nV roce 2005 vstoupila do ODS.\n\nOd roku 2006 zasedala v zastupitelstvu obce Přezletice, kde působila od roku 2006 do roku 2014 jako starostka. V roce 2010 byla opětovně zvolena do funkce starostky poté, co získala v komunálních volbách nejvyšší počet hlasů. V roce 2014 vyhrálo v komunálních volbách o.s. Přezleťáci, ODS se dostala do opozice. Veronika Vrecionová skončila dle počtu hlasů na 8. místě. Starostou byl zvolen Tomáš Říha, místostarostou Rudolf Novotný. Dne 13. 10. 2016 na zasedání zastupitelstva obce Přezletice rezignovala na svou funkci zastupitelky. Do zastupitelstva obce se vrátila po komunálních volbách v roce 2018. Ještě v říjnu 2018 však na mandát rezignovala.\n\nVe volbách 2008 kandidovala do Zastupitelstva Středočeského kraje na nevolitelném 44. místě a nebyla zvolena.\n\nVe volbách 2010 se stala senátorkou Parlamentu ČR, když ve druhém kole porazila sociálního demokrata a radního Středočeského kraje Milana Němce. V prvním kole proti Veronice Vrecionové kandidovala za TOP 09 Nina Nováková, za KSČM Jiřina Fialová, Libor Holík za Věci veřejné a Petr Hannig za Suverenitu. V horní komoře působila jako místopředsedkyně Výboru pro hospodářství, zemědělství a dopravu.\n\nVe volbách do Senátu PČR v roce 2016 svůj mandát v obvodu č. 28 – Mělník za ODS obhajovala. Se ziskem 21,33 % hlasů postoupila z druhého místa do druhého kola, v němž prohrála poměrem hlasů 36,35 % : 63,64 % s kandidátem hnutí STAN Petrem Holečkem. Mandát senátorky tak neobhájila.\n\nVe volbách do Poslanecké sněmovny PČR v roce 2017 byla zvolena poslankyní za ODS ve Středočeském kraji. Ve volbách do Evropského parlamentu v květnu 2019 kandidovala na 3. místě kandidátky ODS. Získala 8 460 preferenčních hlasů a byla nově zvolena europoslankyní. Na začátku července 2019 jí tak zanikl poslanecký mandát. Ve Sněmovně ji nahradil stranický kolega Petr Bendl.\n\nV květnu 2012 byla přijata novela zákona o pozemních komunikacích, podle které měly počínaje 1. září 2017 zmizet od dálnic a silnic I. třídy billboardy. To se z velké části později stalo. Zákon však původně mohl odstranit i reklamní poutače ze silnic II. a III. třídy. To se však nestalo. Tehdejší senátorka Veronika Vrecionová prosadila v roce 2012 změkčující pozměňovací návrh, a to zachovat billboardy u místních komunikací a silnic II. a III. třídy. Sněmovnou schválený zákon by podle ní totiž znamenal do pěti let likvidaci 90 procent billboardů s dvoumiliardovým výpadkem pro státní rozpočet. Znamenal by prý i výpadky pro rozpočty obcí a krajů. Senát zákon vrátil zpět Sněmovně a byla přijata změkčující verze. Obecně prospěšná společnost Kverulant.org ji proto nařkla z korupce.\n\nV reakci na emocionální projev Grety Thunbergové na půdě OSN zveřejnila tweet, v němž napsala, že \"považuje za lumpárnu, když někdo pro své politické cíle zneužívá mladou dívku a děsí mladé lidi po celém světě,” zároveň však vyzdvihla ochranu životního prostředí jako konzervativní hodnotu.\n\n"}
{"id": "607990", "url": "https://cs.wikipedia.org/wiki?curid=607990", "title": "Miloš Malý", "text": "Miloš Malý\n\nMiloš Malý (* 19. července 1954 Kroměříž) je český politik, v letech 2010 až 2016 senátor za obvod č. 76 – Kroměříž, v letech 2008 až 2012 zastupitel Zlínského kraje, v letech 2006 až 2010 starosta Kroměříže, člen ČSSD.\n\nVystudoval Právnickou fakultu Univerzity Jana Evangelisty Purkyně v Brně. Pracoval jako mistr na stavbách v Ostravě, Praze a Studénce, byl zaměstnán na oddělení památkové obnovy podniku Průmyslové stavby ve Zlíně či v Okresním podniku služeb v Kroměříži a Městském národním výboru v Kroměříži. V období 1987–1997 působil na speciálním stavebním úřadě Okresního národního výboru. V letech 1997–2006 vedl Stavební úřad v Kroměříži. Je ženatý, má dceru a syna.\n\nZasedal v zastupitelstvu města Kroměříž od roku 2006, kdy se také stal starostou Kroměříže. V roce 2010, kdy se stal senátorem, uvolnil post starosty pro Danielu Hebnarovou z ODS, aby umožnil vítězné ČSSD vznik velké koalice. Sám se stal místostarostou.\n\nV letech 2008–2012 zastával funkci zastupitele Zlínského kraje, kde předsedal výboru pro územní plánování.\n\nVe volbách 2010 se stal senátorem za obvod č. 76 – Kroměříž, když v obou kolech porazil dosavadního senátora Zdeňka Janalíka.\n\nV komunálních volbách v roce 2014 vedl kandidátku ČSSD, ale do Zastupitelstva města Kroměříže se nedostal a skončil tak ve funkcích místostarosty i zastupitele.\n"}
{"id": "607991", "url": "https://cs.wikipedia.org/wiki?curid=607991", "title": "Mírový oblouk (Blaine)", "text": "Mírový oblouk (Blaine)\n\nMírový oblouk () je památník na kanadsko-americké hranici mezi městy Blaine a Surrey. 20,5 metrů vysoký památník postavil Sam Hill v roce 1921 věnovaný památce stoletého míru mezi Kanadou a Spojenými státy. Památník je postaven přesně na hranici v medianu mezistátní dálnice Interstate 5, která zde přechází v provinční British Columbia Highway 99. Na vrchu vlají vlajky obou zemí a nápisy na obou vlysech. Zatímco americký nápis hlásá „\"Children of common mother\"“, kanadský nápis „\"Brethren dwelling together in unity“\". V oblouku samotném se nachází otevřené brány nad kterými je napsáno „\"May these gates never be closed.\"“\n\nPeace Arch se skládá ze státního parku na americké straně a provinčního parku na straně kanadské. Nachází se zde hlavní hraniční přechod na západě, který nebyl nikdy zavřen, což symbolizuje věčný mír mezi oběma národy. V Kanadě je oficiálním názvem přechodu Douglas, v památce prvního guvernéra dřívější kolonie Britská Kolumbie Sira Jamese Douglase. Právě díky památníku je ale známo především jako \"Peace Arch Crossing\". Přechod je nejvytíženějším přechodem mezi Kanadou a USA západně od Detroitu. \n\nPark byl už mnohokrát v historii místem konání různých demonstrací a protestů. V roce 1952 zde několikrát koncertoval zpěvák Paul Roberson, kterému bylo znemožněno překročit hranice kvůli americkému protikomunistickému hnutí. Vystupoval na nákladním voze s plochou korbou z americké strany pro kanadské publikum. Jedna kniha je jakousi biografií Mírového oblouku a to \"Sam Hill's Peace Arch: Remembrance of Dreams Past\", vydaná v roce 2005 a napsaná Richardem Clarkem. 9. února 2010 dokonce navštívila park štafeta nesoucí olympijskou pochodeň pro ZOH 2010 ve Vancouveru.\n"}
{"id": "607993", "url": "https://cs.wikipedia.org/wiki?curid=607993", "title": "Miluše Horská", "text": "Miluše Horská\n\nMiluše Horská (* 26. dubna 1959 Humpolec) je česká politička a vysokoškolská pedagožka, od roku 2012 místopředsedkyně Senátu PČR (z toho v letech 2016 až 2018 jako 1. místopředsedkyně). Do české horní komory byla zvolena roku 2010 ve volebním obvodu č. 43 – Pardubice.\n\nPůsobí také ve funkci ředitelky Základní a praktické školy Svítání a v říjnu 2018 byla krátce zastupitelkou města Pardubice.\n\nV letech 1978–1982 vystudovala Pedagogickou fakultu v Českých Budějovicích se specializací národní škola-tělesná výchova. V období 1984-1992 pracovala jako učitelka na základních školách v Želivu, v Dašicích a Pardubicích. Od roku 1992 působí jako ředitelka Základní a praktické školy Svítání, o.p.s., která poskytuje vzdělání a sociální služby dětem i dospělým s mentálním a kombinovaným postižením. Od roku 2008 přednáší na Katedře speciální pedagogiky Pedagogické fakulty Univerzity Hradec Králové.\n\nOd roku 2002 předsedá správní radě Koalice nevládek Pardubicka o. s. Je laureátem Ceny PŘÍSTAV, kterou mu v roce 2013 udělila Česká rada dětí a mládeže. Má dvě dcery.\n\nV komunálních volbách v roce 2014 kandidovala jako nestraník za hnutí Nestraníci na kandidátce subjektu \"Koalice pro Pardubice (KDU-ČSL a NESTRANÍCI)\" do Zastupitelstva města Pardubic, ale neuspěla (stala se druhou náhradnicí).\n\nVe volbách 2010 se stala senátorkou za obvod č. 43 – Pardubice, přestože ji v prvním kole překonal sociální demokrat Jiří Komárek v poměru 22,22 % ku 19,50 % hlasů, ve druhém kole však zvítězila Horská se ziskem 52,23 % hlasů. Kandidovala jako bezpartijní za hnutí Nestraníci. Dne 19. listopadu 2014 byla opět zvolena místopředsedkyní Senátu PČR, když získala 70 hlasů ze 79 možných hlasů.\n\nVe volbách do Senátu PČR v roce 2016 obhajovala jako nestraník za hnutí Nestraníci svůj mandát v obvodu č. 43 – Pardubice. Její kandidaturu také podporovaly KDU-ČSL a SZ. Se ziskem 27,28 % hlasů postoupila z prvního místa do druhého kola, v němž porazila poměrem 70,29 % : 29,70 % kandidáta hnutí ANO 2011 Jaroslava Menšíka. Mandát senátorky se jí tak podařilo obhájit. Dne 16. listopadu 2016 byla zvolena 1. místopředsedkyní Senátu PČR, obdržela 58 hlasů od 78 přítomných senátorů.\n\nV komunálních volbách v roce 2018 byla zvolena jako nestranička za hnutí Nestraníci zastupitelkou města Pardubice, když kandidovala za uskupení \"\"Koalice pro Pardubice\"\" (tj. TOP 09, KDU-ČSL a hnutí Nestran.). Původně figurovala na 16. místě kandidátky, ale vlivem preferenčních hlasů skončila třetí. Ještě v říjnu 2018 však na mandát kvůli pracovnímu vytížení rezignovala.\n\nDne 14. listopadu 2018 byla opět zvolena místopředsedkyní Senátu PČR, obdržela 66 hlasů od 80 přítomných senátorů. Ve funkci 1. místopředsedy ji však nahradil Jiří Růžička (nestraník za TOP 09).\n\nV létě 2012 při senátním hlasování o zákoně o DPH bylo hlasováno s hlasovací kartou Miluše Horské, ač sama nebyla vůbec v sále. Senátorka toto vysvětlovala omylem v tom smyslu, že kartu v poledne zapomněla v hlasovacím zařízení a odešla, a později si ji vytáhl jistý senátorský kolega a hlasoval s ní. Jiný senátor se vyjádřil v tom smyslu, že se mu Horská svěřila, že vědomě půjčila kartu jinému kolegovi, aby hlasoval za ni, což Horská odmítla. Vedoucí oddělení vztahů s veřejností a tisková tajemnice Senátu PČR Pavlína Heřmánková jakoukoliv existenci nezákonných machinací odmítla s tím, že dotyčný senátor, který hlasoval kartou Horské, pravděpodobně nehlasoval kartou svou, že rozdíl hlasů pro a proti byl tak velký, že jedním hlasem by nebylo možné hlasování stejně nijak zmanipulovat, a že při opakovaném hlasování zůstal počet přítomných senátorů a počet hlasů pro návrh shodný. Později Horská změnila svůj postoj: nejednalo se údajně o omyl, nýbrž o záměr – podle jejího vyjádření lze soudit, že zřejmě má na mysli úmysl ji samotnou poškodit.\n\nPři senátních hlasováních patří Miluše Horská mezi absentéry: od roku 2016, kdy byla podruhé zvolena, do počátku ledna 2017 chyběla na 62,2 % hlasování, a je tak druhým největším senátním absentérem po Daniele Filipiové.\n\n"}
{"id": "607997", "url": "https://cs.wikipedia.org/wiki?curid=607997", "title": "Schiermonnikoog", "text": "Schiermonnikoog\n\nSchiermonnikoog (západofrísky \"Skiermûntseach\") je nizozemský ostrov, patřící do Západofríských ostrovů. Administrativně patří k nizozemské provincii Frísko. Rozloha ostrova je 40,54 km², s přináležící plochou moře celkem 158,52 km². Na ostrově leží stejnojmenná obec a národní park.\n\nPrvní písemná zmínka o ostrově pochází z roku 1440. Nejstarším známým majitelem bylo cisterciácké opatství v Klaarkamp blízko Rinsumageast na pevnině. Ostrov měl tehdy prokazatelně jiný tvar a ležel severněji, mořskou činností se plochý písečný ostrov během staletí pozvolna přesouvá jihovýchodně. Během reformace, v roce 1580, přešel do majetku státu Frísko, který jej kolem roku 1640 prodal bohaté rodině Stachouwerů. Dalších tři sta let zůstal v soukromém vlastnictví. Kolem roku 1700 bylo na ostrově několik vesnic. Westerburen, největší z nich, podlehla postupujícímu moři a východně od něj byl založen Oosterburen, dnešní obec Schiermonnikoog. V roce 1859 Stachouwerovi prodali ostrov Johnu Erikovi Banckovi z Haagu. Ten začal písečné duny osazovat porosty kamýše, aby je stabilizoval a vybudoval pobřežní hráz. V roce 1878 od něj koupil ostrov německý šlechtic Hartwig Arthur van Bernstorff-Wehningen. Během druhé světové války byl ostrov okupován německými vojsky a opevněn jako součást Atlantického valu. Spojeneckými vojsky byl osvobozen až 11. června 1945 jako poslední území v Evropě. Po válce byl ostrov nizozemskou vládou zkonfiskován a stal se samostatnou obcí v rámci Fríska.\n\nHlavním zdrojem příjmů je cestovní ruch. Většina ostrova, zejména východní část, je národním parkem s písečnými dunami. Hnízdí zde řada druhů ptáků, v době hnízdění je proto přístup omezen. Dopravu zajišťují trajekty z pevniny z města Lauwersoog, není dovolena přeprava aut. Běžným dopravním prostředkem po ostrově je jízdní kolo. Za odlivu je možno dojít na ostrov z pevniny pěšky po mořském dně.\n\n stránky ostrova\n"}
{"id": "607999", "url": "https://cs.wikipedia.org/wiki?curid=607999", "title": "Jan Frolík (archeolog)", "text": "Jan Frolík (archeolog)\n\nJan Frolík (* 1. května 1956 Praha) je český archeolog. \n\nJan Frolík vystudoval prehistorii a historii na FF UK v Praze (1975–1980). Studia dokončil obhajobou diplomové práce \"Chrudimsko v raném středověku\". V roce 1982 získal titul PhDr. a v roce 1987 obhájil dizertační práci \"Poznání obytné zástavby Pražského hradu v 9.–13. století\" a získal titul CSc. Zabýval se především archeologickým průzkumem na Pražském hradě, od roku 1991 byl vedoucím pracoviště Archeologického ústavu AV ČR pro Pražský hrad. Dále se zabýval vývojem středověkého osídlení hradišť a měst. Podílel se na rozsáhlých archeologických výzkumech v mnoha českých městech.\n\n\n\n"}
{"id": "608000", "url": "https://cs.wikipedia.org/wiki?curid=608000", "title": "Petr Šilar", "text": "Petr Šilar\n\nPetr Šilar (* 16. května 1956 Horní Čermná) je český politik, od roku 2010 senátor za obvod č. 46 – Ústí nad Orlicí, v letech 2000 až 2010 a opět od roku 2012 zastupitel Pardubického kraje, v letech 1990 až 2001 starosta města Letohrad, člen KDU-ČSL.\n\nVystudoval Střední zemědělskou technickou školu v Lanškrouně, následně pak Vysokou školu zemědělskou, agronomickou fakultu (1975–1980). V letech 1980–1983 pracoval v zemědělském družstvu Mistrovice jako agronom-krmivář, v letech 1984–1990 pracoval v Koordinačním útvaru služeb pro zemědělce v Žamberku (později Agrokonzulta).\nV letech 1990–2001 vykonával funkci starosty města Letohrad a v letech 2010–2013 byl starostou rodné obce Horní Čermná.\n\nVe Volbách do Senátu PČR v roce 2010 se stal senatorem za KDU-ČSL v obvodu č. 46 – Ústí nad Orlicí, když se ziskem 22,52 % hlasů v prvním kole postoupil do druhého kola, v němž zvítězil se ziskem 56,13 % hlasů nad Miloslavem Souškem, kandidátem ČSSD. Jako senátor se stal místopředsedou Stálé komise Senátu pro rozvoj venkova. V této funkci se zaměřuje na podporu regionálních výrobků. V dubnu 2013 tak ve spolupráci s Asociací regionálních značek uspořádal v senátu seminář na téma Regionální značení domácích produktů.\n\nJe laureátem Ceny PŘÍSTAV, kterou mu v roce 2013 udělila Česká rada dětí a mládeže.\n\nJe členem Českobratrské církve evangelické, byl presbyterem a 3. listopadu 1991 byl v Letohradě ordinován jako laický kazatel.\n\nVe volbách v roce 2016 opět obhájil za KDU-ČSL mandát zastupitele Pardubického kraje, když kandidoval za subjekt \"„Koalice pro Pardubický kraj“\" (tj. KDU-ČSL, hnutí Nestraníci a SNK-ED). Původně figuroval na kandidátce na 21. místě, ale vlivem preferenčních hlasů skončil třetí.\n\nVe volbách do Senátu PČR v roce 2016 obhajoval za KDU-ČSL svůj mandát v obvodu č. 46 – Ústí nad Orlicí. Se ziskem 33,61 % hlasů postoupil z prvního místa do druhého kola, v němž porazil poměrem hlasů 63,92 % : 36,07 % kandidáta hnutí ANO 2011 Jana Lipavského. Mandát senátora se mu tak podařilo obhájit.\n\n"}
{"id": "608002", "url": "https://cs.wikipedia.org/wiki?curid=608002", "title": "Riegrův slovník naučný", "text": "Riegrův slovník naučný\n\nRiegrův slovník naučný (vydáváno pouze jako Slovník naučný) je první česká obecná encyklopedie. Encyklopedie vycházela v letech 1860–1874, má jedenáct svazků a svazek doplňků, má kolem 80 000 hesel. Vydání patřilo k největším vydavatelským počinům I. L. Kobera. V hlavní redakci byli František Ladislav Rieger a lexikograf Jakub Malý, který sám vedl redakci po Riegrově návratu do veřejného života. Vzor encyklopedie byl čtyřdílný \"Kleineres Brockhaus'sches Conversations-Lexikon für den Hausgebrauch\" (Malý Brockhaus) z roku 1854 a výrazně čerpala z díla Františka Palackého, který také připravoval českou encyklopedii, která nevyšla.\n\nMezi přispěvatele encyklopedie patřily osobnosti jako Karel Jaromír Erben, Václav Vladivoj Tomek, Antonín Gindely, Václav Hanka, Eduard Grégr, František Palacký, Jan Evangelista Purkyně a další.\n\n\n"}
{"id": "608005", "url": "https://cs.wikipedia.org/wiki?curid=608005", "title": "Komi (jazyk)", "text": "Komi (jazyk)\n\nKomi (\"коми кыв\", \"komi kyv\") neboli komijský jazyk či komijština je spolu udmurtštinou řazen do permské podskupiny, která patří do finské skupiny z větve ugrofinských jazyků uralské jazykové rodiny.\n\nObyvatelstvo hovořící tímto jazykem žije převážně v Komijské republice v oblasti povodí řeky Vyčegdy a podél horního toku řeky Kamy a jejích přítoků. Republika se nachází na severozápadě Ruské federace a po sčítání lidu v roce 2002 se uvádělo necelých půl milionu obyvatel (komi-permských 125 tis., komi-zyrjanských - 293 tis. a Yaz'va - 15 tis.).\n\nKomijský jazyk má tři dialekty: komi-permský, komi-zyrjanský a Yaz'va. Komi-permským dialektem se hovoří severní části oblasti, dialekty komi-zyrjanským a Yaz'va v jižní části oblasti. Současné varianty jazyka odrážejí jak vliv přírodních faktorů, tak i pohyb obyvatel, nicméně rozdíly mezi dialekty jsou velmi malé. Rozdělení na uvedené dialekty má především administrativní a územní příčiny, v jazykové rovině je podepřeno pouze přízvukem ve větě – dialekt komi-zyrjanský je bez přízvuku, komi-permský má morfologický, Yaz'va fonologický.\n\nNejstarší písemné texty v komijštině jsou ze 14. století a jsou spojovány s křesťanstvím. Písmo vycházelo z klasických řeckých, aramejských a staroslověnských písmen a bylo používáno až do 17. století, poté je nahradila azbuka.\n\nV komijském standardním jazyce je 33 základních hlásek – 26 souhlásek a 7 samohlásek.\n\nSamohlásky jsou obvykle rozlišovány na přední, střední a zadní, na labializované (zaokrouhlené) a nelabializované (nezaokrouhlené), a na vysoké, středové a nízké. K popisu komijského systému samohlásek stačí 4 určující rysy: vysoké a nízké, přední a zadní (dialekt Yaz'va však má distribuci zčásti odlišnou):\n\nSoučasný komijský systém souhlásek zahrnuje 26 nativních souhlásek a ještě další souhlásky (c), (f), (x) přejaté z ruštiny.\n\n<nowiki>*</nowiki>přejaté z ruštiny\n\nVarianty komijského jazyka mají shodnou abecedu, která zahrnuje všechna písmena ruské abecedy a navíc další dvě písmena: ï a ö. Ve 30. letech 20. století proběhl pokus o přechod na latinskou abecedu, ale byl sovětskými úřady potlačen.\nV jazykovědě se rozlišuje celkem 5 typů jazyků (izolační, aglutinační, flektivní, introflektivní a polysyntetický). Každý jazyk obsahuje určité rysy z různých typů, některý typ však vždy převažuje. Komijština je jazyk aglutinační, stejně jako ostatní uralské jazyky.Tento typ jazyka má bohatou flexi a velké množství pádů, vyskytuje se zde často tzv. vokalická harmonie – vokály koncovek se připodobňují některé z vlastností vokálu předchozího.\n\nKomijská podstatná jména definujeme těmito morfologickými kategoriemi: číslo, pád a osoba.\n\nV jazyce existují dvě gramatické kategorie: jednotné číslo (singulár) a množné číslo (plurál). Množné číslo se získává skloňováním jednotného čísla. Příponou množného čísla je u komi-zyrjanštiny „-jas, -jёs“, u komi-permštiny „-(j)ez, -e“, u Yaz'va „-joz“.\n\nPřivlastňovací přípony jsou přidávány na konec podstatných jmen buď před nebo po pádové příponě v závislosti na konkrétním případě.\n\nJednotlivé dialekty jazyka mají různý počet pádů. Komi-permština jich má 24, komi-zyrjanština 17 a Yaz'va 15. Pádové přípony jsou přidávány na konec až za příponu vyjadřující mluvnické číslo, např. čoj-jas-këd.\n\nTabulka pádových přípon:\n\nKomparativ se tvoří pomocí koncovky \"-čїk\" (v komi-permštině \"-žїk\", v Yaz'vě \"-čik/-čig\"). Superlativ se tvoří většinou přidáním slova \"med\" nebo \"med-ša\", někdy také zdvojením konstrukce pomocí elativu. Záporný komparativ se tvoří přidáním koncovky k negativní částici \"abu\". Komparativ se občas může vytvořit i z příslovcí nebo dokonce i ze sloves.\n\nZájmena mohou být rozdělena podle jejich funkce na prosubstantiva, proadjektiva a pronumera.\n\nPřivlastňovací zájmena jsou zastupována osobními zájmeny v nominativu, genitivu a ablativu a vztažnými zájmeny v genitivu a ablativu.\n\nUkazovací zájmena rozlišují mezi objekty bližšími (\"tajë, tačëm\") a vzdálenějšími (\"sijë, sečëm\"). Při zastupování substantiv k sobě mohou připojit koncovku plurálu a pádu, ne však osoby (\"ta-ïn, tajë-jas-lën\").\n\nZáporná zájmena se tvoří pomocí záporné částice \"n(e)/ni\". Pokud zájmena zastupují substantiva, tak se skloňují.\n\nUrčitý tvar slovesa tvoří tyto gramatické kategorie – osoba, číslo, čas a způsob. Komi-zyrjanština rozlišuje ještě aktivní rod.\n\nInfinitivy jsou tvořeny připojením koncovky \"-nï\". Zápor se tvoří pomocí záporového slovesa nebo záporné částice.\n\nIndikativ má pět časů (\"prézens, futurum, imperfektum, perfektum a pluskvamperfektum\").\n\n"}
{"id": "608012", "url": "https://cs.wikipedia.org/wiki?curid=608012", "title": "Bitva u Göllheimu", "text": "Bitva u Göllheimu\n\nBitva u Göllheimu byla ozbrojená srážka mezi pretendentem trůnu Svaté říše římské Albrechtem I. Habsburským a tehdejším římským králem Adolfem Nasavským, ke které došlo 2. července 1298. Během bitvy byl Adolf zabit, jeho vojska poražena a Albrecht tak měl uvolněnou cestu k potvrzení své osoby jakožto nového říšského vladaře.\n\nPo svém zvolení na římského krále se Adolf Nasavský pokoušel získat pro svůj rod rozsáhlý pozemkový majetek, podobně jako jeho předchůdce Rudolf Habsburský. Adolfovým cílem se staly země Durynsko a Míšeňsko, kde ovšem narazil na mocenské snahy českého krále Václava II. Poté, co pokusy o dohodu diplomatickou cestou ztroskotaly, uzavřel Václav dohodu s původním pretendentem římského trůnu a Adolfovým soupeřem Albrechtem Habsburským. Proti Adolfovi se zároveň začaly stavět další příslušníci říšských elit, neboť se pro nedostatek prostředků uchyloval k vedení vojenských výprav proti Francouzům za úplatu anglického krále. Stejně tak působila značně negativně Adolfova nevybíravá politika vůči Wettinům, původním dědicům durynských zemí. To vše vedlo k sesazení Adolfa částí říšských kurfiřtů 23. června 1298 v Mohuči a zvolení Albrechta novým králem.\n\nAdolf odmítl rozhodnutí kurfiřtů přijmout – boj o moc mezi ním a říšskými vládci se tedy měl záhy rozhodnout na bojišti. 2. července se armády Adolfa a Albrechta střetly na vyvýšeném místě nazvaném Hasenbühl ležícím nedaleko od městečka Göllheim, nacházejícího se v severním Porýní-Falci mezi městy Kaiserslautern a Worms. Po několika prudkých útocích byl Adolf i se svými nejbližšími vojáky zabit. Zbytek Adolfova vojska se posléze obrátil v útěk.\n\nSmrtí Adolfa se Albrecht stal jediným vládcem Svaté říše římské. Habsburk se vzdal koruny, aby byl znovu zvolen všemi kurfiřty 27. července 1298 na sněmu ve Frankfurtu. Říšská koruna se tak opět dostala do rukou Habsburků. Adolfův rod Nasavských již nikdy vládu v říši znovu nezískal.\n\n"}
{"id": "608013", "url": "https://cs.wikipedia.org/wiki?curid=608013", "title": "Josef Táborský", "text": "Josef Táborský\n\nJosef Táborský (* 23. září 1951 Jičín) je český politik, v letech 2010 až 2016 senátor za obvod č. 37 – Jičín, v letech 2008 až 2016 zastupitel Královéhradeckého kraje (v letech 2008 až 2012 navíc i 1. náměstek hejtmana), zastupitel města Kopidlno a člen ČSSD.\n\nVystudoval management řízení na Vysoké vojenské škole pozemního vojska ve Vyškově, management řízení zdrojů na Vojenské akademii v Brně a postgraduální studium Vojenské akademie v Brně. V letech 1974–2000 působil jako voják z povolání. V období 2000–2006 pracoval jako vedoucí týmu programového a projektového řízení ministerstvu obrany.\nMezi lety 1978–1989 byl členem KSČ. V roce 2000 vstoupil do ČSSD.\n\nOd roku 2002 zasedá v zastupitelstvu města Kopidlno, kde v letech 2006–2008 zastával post starosty. V komunálních volbách v roce 2014 obhájil post zastupitele města za ČSSD.\n\nV roce 2004 kandidoval do zastupitelstva Královéhradeckého kraje z 28. místa, ale nebyl zvolen. Ve volbách 2008 byl zvolen zastupitelem Královéhradeckého kraje a do roku 2012 vykonával funkci 1. náměstka hejtmana. Ve volbách 2012 mandát krajského zastuputele obhájil a působil rovněž jako radní kraje pro oblast ekonomiky. Ve volbách v roce 2016 již nekandidoval a skončil tak i na pozici radního kraje.\n\nV senátních volbách 2010 se stal senátorem, přestože jej v první kole porazil dosavadní senátor Jiří Liška v poměru 27,21 % ku 24,97 % hlasů, ve druhém kole ovšem zvítězil se ziskem 54,09 % hlasů. Ve volbách v roce 2016 svůj mandát za ČSSD v obvodu č. 37 – Jičín obhajoval. Se ziskem 14,18 % hlasů skončil na 3. místě a do druhého kola nepostoupil. Senátorský mandát si tak neprodloužil.\n\n"}
{"id": "608014", "url": "https://cs.wikipedia.org/wiki?curid=608014", "title": "Chrono Crusade", "text": "Chrono Crusade\n\nChrono Crusade (známé také jako Chrno Crusade) je japonská manga. Na její motivy vznikl později stejnojmenný animovaný seriál. Vyšlo také několik novel.\nDvacátá léta minulého století jsou proslulá změnami a nemravností. Společenská elita si našla novou zábavu v uctívání ďábla. V roce 1928 se to však vymklo z rukou.\nSpeciální organizace \"Řád Magdalény\" vznikla před staletími, aby se vypořádala s touhle hrozbou. Vede ji otec Remington a sestra Kateřina. Mladí stoupenci řádu jsou vybaveni těžkými zbraněmi, aby byla boží vůle naplněna.\nJednou z neslavně známých členek je sestra Rosette, známá pro svou nešikovnost, díky které vznikají různé exploze. Aby toho nebylo málo, jejím partnerem je mocný ďábel Chrono, který je k ní připoután mocným amuletem.\nI když je Chrono mocný, něco se děje v pozadí. Je to síla a zlo mnohem mocnější, než Chrono sám a čeká na zkázu řádu, lidstva a světa.\n\nTitulní postava příběhu. Silný démon, který uzavřel smlouvu s Rosettou aby zachránil jejího bratra Joshuu. Od té doby, když se změní do své pravé podoby, bere si Rosettin život.\n\nImpulsivní řádová sestra. Provádí spolu s Chronem likvidace nebezpečných démonů. Pátrá po svém mladším bratru Joshuovi, který byl před 4 lety unesen démonem Aionem.\n\nJe jedním z apoštolů a talentovanou zpěvačkou. Přidá se k Chronovi a Rosettě.\n\nNěmecká lovkyně démonů, která začne spolupracovat s Chronem Rosettou a Azmariou, i když zprvu jsou její vztahy s Rosettou napjaté. Chce pomstít smrt své starší sestry, kterou zabil Aion.\n\nJe Chronovým dvojčetem a hlavní zápornou postavou příběhu. Chce vytvořit spolu s jinými démony nový svět. Připravil Chrona o jeho rohy a tím i o zdroj energie. Chrono se poté musel změnit do formy mladého chlapce.\n"}
{"id": "608016", "url": "https://cs.wikipedia.org/wiki?curid=608016", "title": "D. J. King", "text": "D. J. King\n\nDwayne \"D.J.\" King (* 27. června 1984 v Meadow Lake , Saskatchewan) je kanadský hokejový útočník.\n\nByl draftován v roce 2002 v 6. kole, 190. celkově týmem St. Louis Blues. Jako junior ze západní hokejové ligy hrál v týmech Lethbridge Hurricanes a Kelowna Rockets, ve kterém pomohl v poslední sezoně 2003/04 v lize WHL vybojovat Memorial Cup. 5. listopadu 2006 měl debut v NHL proti San Jose Sharks. Poté byl poslán zpátky na farmu AHL do týmu Peoria Rivermen. Svůj první bod v NHL získal po 24 odehraných zápasech a první vstřelený gól v NHL vstřelil 4. dubna 2007 proti Phoenix Coyotes brankáři Curtisi Josephovi.\n\nV sezóně 2008/09 odehrál pouze 1 zápas, ve kterém si poranil rameno a musel vynechal sezónu. Do začátku sezóny 2009/10 se vrátil k týmu a odehrál 12 zápasů a na farmě Blues v týmu Peoria Rivermen odehrál 10 zápasů. Poté si poranil prst na ruce a musel opět vynechat několik měsíců. 28. července 2010 prodloužil smlouvu o dva roky s Blues a hned po podepsáni smlouvy byl vyměněn do týmu Washington Capitals za Stefana Della Rovereho.\n\nSezónu 2010/11 začal ve Washingtonu, kde odehrál 14 zápasů, ve kterých nasbíral 2 asistence, 1 proti týmu St. Louis Blues. Poté 26. února 2011 ho Washington Capitals zařadil na listinu volných hráčů. Do uzávěrky přestupů si ho nikdo nevybral a jelikož měl platnou smlouvu s Capitals, vrátil se zpět do týmu, kde stihl odehrát v sezóně další dva zápasy, celkově 16. Za Caps odehrál v následující sezóně 2011/12 jediný zápas, jelikož hrával na jejich farmě v Hershey Bears a do hlavního kádru již nebyl povolán. Po vypršení kontraktu se stal volným hráčem. Během výluky NHL nikde nehrál. 20. února 2013 se dohodl na kontraktu s klubem Ontario Reign, působící v lize ECHL.\n\n\n"}
{"id": "608018", "url": "https://cs.wikipedia.org/wiki?curid=608018", "title": "Jakub Vágner", "text": "Jakub Vágner\n\nJakub Vágner (* 24. prosince 1981, Praha) je český rybář a držitel několika světových rekordů v lovu sladkovodních ryb. Je držitelem několika světových rekordů v kategorii All-tackle IGFA (\"International Game Fish Association\"). Proslul především díky rybářskému pořadu \"Fish Warrior\", vysílaném televizní stanicí National Geographic Channel. Jeho otcem je hudebník Karel Vágner. Je finalistou desátého ročníku soutěže StarDance (3. místo).\n\nStudoval na Pražské konzervatoři hru na kontrabas. Ve třetím ročníku školu opustil a vydal se do Austrálie, kde se seznámil se svým rybářským mentorem Rexem Huntem, hráčem australského fotbalu a rybářskou celebritou. V Austrálii pracoval jako rybářský průvodce při lovu „\"big game fishing\"“.\n\nMediálně se začal prosazovat po svém návratu z Austrálie. Jeho první televizní pořad „\"Jak na to\"“ vysílala Česká televize. Stejně tak i dvacetidílný seriál „\"S Jakubem na rybách\"“, který se objevil jak na České, tak i Slovenské televizi. Roku 2010 začal spolupracovat s televizní stanicí National Geographic Channel s níž natáčel šestidílný seriál „\"Fish Warrior\"“, kde mapoval největší sladkovodní ryby světa.\n\nRoku 2011 začal pracovat na novém televizním seriálu „\"Rybí legendy Jakuba Vágnera\"“. Tyto dobrodružné dokumenty byly vysílány v hlavním vysílacím čase na ČT1. Tato série byla následně prodána televizní stanici Discovery Channel. Momentálně se věnuje natáčení již druhé série pořadu „\"Rybí legendy\"“.\n\nZaměřuje se na svůj dlouholetý projekt „\"Sladkovodní Giganti\"“, který mapuje více než dvě desítky největších sladkovodních ryb naší planety. Jedná se o sladkovodní ryby s váhou nad 100 kilogramů a délkou nad 2 metry. Je držitelem několika světových rekordů v kategorii „\"All-tackle\"“, které sdružuje mezinárodní rybářská asociace IGFA (International Game Fish Association). Největší Vágnerovou sladkovodní rybou je prozatím Arapaima Gigas s váhou 154 kilogramů a délkou 307 centimetrů. Jedná se o světový rekord tohoto druhu a pravděpodobně i o největší sladkovodní rybu, která kdy byla na rybářský prut sportovně ulovena. Je propagátorem myšlenky \"Chyť a pusť\", kdy jsou ryby po ulovení vraceny do vody. Kromě natáčení a publikování se věnuje odborným přednáškám pro veřejnost a zaměřuje se na práci s mládeží.\nPravidelně publikuje své rybářské články v odborných časopisech. Roku 2010 byl poctěn nabídkou, aby napsal hlavní článek o lovu tygří ryby v Kongu do ročenky IGFA. Roku 2010 dokončil svoji první autorskou knihu „\"Můj přítel sumec\"“ u nakladatelství Fraus. Roku 2012 vyšla jeho druhá kniha „\"Můj život s rybami\"“ u nakladatelství Universum. Rovněž produkuje rybářské filmy a DVD pro společnost Multisonic, která je vlastněna jeho otcem Karlem Vágnerem. Roku 2010 obdržel multiplatinovou desku za více než 500 000 prodaných nosičů jen na území České republiky.\n\n30. července 2010 se zúčastnil 3872. dílu populární americké talk show \"The Tonight Show\", kterou uvádí Jay Leno.\n\nV roce 2019 se zúčastnil taneční soutěže stardance. \n\nMá dva bratry a tři sestry.\n\n\n"}
{"id": "608020", "url": "https://cs.wikipedia.org/wiki?curid=608020", "title": "Ferdinand Kocourek", "text": "Ferdinand Kocourek\n\nFerdinand Kocourek (15. října 1848 Čáslav – 20. února 1898 Praha) byl český státní úředník, rada pražského poštovního ředitelství, spoluautor české poštovní terminologie.\n\nNarodil se v Časlavi, jako syn Jana Kocourka a matky Anny, rozené Kugelové.\nDo státní služby vstoupil roku 1871. Postupně se stal komisařem (1881), vrchním komisařem (1886), tajemníkem (1889) a radou (1893). Na poštovním ředitelství měl na starost osobní oddělení, zejména záležitosti neerárních zaměstnanců.\n\nZemřel na mrtvici ve věku 48 let a 6 měsíců.\n\nPo vydání Badeniho vládních jazykových nařízení z 5. dubna 1897, jimiž se v úředním styku čeština zrovnoprávnila s němčinou, byl pověřen úkolem vytvořit nebo upravit českou poštovní terminologii. Pracoval na ní během léta 1897, nepodařilo se mu ji však do smrti dokončit.\n\nS manželkou Josefinou, roz. Krausovou (1866–??) měl dva syny: \n"}
{"id": "608027", "url": "https://cs.wikipedia.org/wiki?curid=608027", "title": "Komi-jazvanština", "text": "Komi-jazvanština\n\nKomi-jazvanština (\"Коми-Ёдз кыв\", \"Komi-Jodz kyv\"; neboli také jazvanština či východní permjačtina) je mluvená podoba komijského jazyka z persmké větve ugrofinských jazyků, která se v závislosti na úhlu pohledu zařazuje buď jako nářečí komi-permjačtiny, nebo jako jeden ze tří komijských jazyků. Vyskytuje se v severovýchodní části Permského kraje v Rusku, převážně ve Krasnovišerském rajónu v povodí řeky Jazvy. \nV roce 1950 byl počet mluvčích odhadován na 4000, na počátku 90. let však tento odhad klesl na 2000. Jazyk se od jiných dialektů liší hlavně svými jedinečnými samohláskami a slovním přízvukem.\n\nV roce 2003 byl s podporou Permského kraje vydán první jazvanský slabikář, jehož autorkou byla učitelka Paršakovské střední školy, Anna Paršakova. Tento slabikář je zároveň první tištěnou knihou v komi-jazvanštině.\n\n"}
{"id": "608030", "url": "https://cs.wikipedia.org/wiki?curid=608030", "title": "Eduard Novák", "text": "Eduard Novák\n\nEduard Novák (27. listopadu 1946, Buštěhrad – 21. října 2010) byl československý hokejový útočník a později trenér. Byl odchovancem kladenského hokeje.\n\nHokej v Kladně začal hrát v roce 1962 v dorostu, poté byl přeřazen do A-mužstva. V době základní vojenské služby hrál za Duklu Košice a Duklu Písek. Od sezony 1967/1968 se opět vrátil do A-mužstva SONP Kladno, za které (v letech 1968–1980 a 1983) sehrál celkem 742 zápasů a vstřelil 488 branek – z toho v nejvyšší soutěži 506 zápasů a 292 branek. V roce 1979 přestoupil do Gottwaldova a v roce 1980 do rakouského Klagenfurtu. V roce 1982 hrál společně s Františkem Kaberlem v Japonsku v HC Furukawa Denko, poté se vrátil do Kladna a v roce 1984 působil opět v Japonsku. V té době hrál s netradičním číslem 77, neboť jeho osobní číslo 7 bylo obsazeno. Aktivní sportovní činnost poté zakončil v Duisburgu v Německu v roce 1985. Ve své bohaté kariéře nasbíral s Kladnem celkem 5 mistrovských titulů, stal se s ním rovněž vítězem PMEZ.\n\nPůsobil také v československé reprezentaci, za kterou sehrál 113 zápasů a vstřelil 48 branek. Zúčastnil se mistrovství světa v letech 1971, 1975, 1976 a 1977 a stal se tak dvojnásobným mistrem světa (1976 a 1977). Dvakrát hrál na zimních olympijských hrách (1972 – bronz, 1976 – stříbro).\n\nOd druhé poloviny 80. let působil jako trenér převážně v Kladně. V sezoně 1986/1987 byl hlavním trenérem kladenského A-mužstva, asistentem mu byl Bedřich Brunclík. Kladno v sezoně 1985/1986 sestoupilo z nejvyšší soutěže a tým se chtěl vrátit do nejvyšší ligy. To se mu, pod jeho vedením, hned v následující sezoně povedlo. Oba trenéři zde zůstali ještě v sezonách 1987/1988 a 1988/1989.\n\nV sezoně 1989/90 vedl Gottwaldov. V sezoně 1991/92 poté znovu Kladno, asistentem mu byl Otakar Vejvoda starší, který vedl tým v další sezoně sám. Později byl však nahrazen znovu Eduardem Novákem, jemuž asistenta dělal pozdější dlouholetý kladenský trenér Zdeněk Müller. V sezoně 1994/95 vedl Plzeň, v sezoně 1996/97 a 1997/98 Zlín. V roce 1999 se krátce postavil na lavičku prvoligových Kralup nad Vltavou.\n\nKladnu se v sezoně 1999/2000 nedařilo a bylo poslední. Vedení tedy odvolalo trenéra Otakara Vejvodu a Eduard Novák se na žádost vedení klubu vrátil z Kralup nad Vltavou do Kladna, přičemž za asistenta si vybral Petra Fialu. Společně mužstvo v lize zachránili a vedli ho i v sezoně 2000/2001. V obou těchto sezonách skončilo Kladno na 12. místě. To byla také poslední sezona, kdy se působil v roli trenéra v Kladně. Vzhledem k výsledkům a osobním neshodám s některými hráči se rozhodl, že se začne naplno věnovat obchodní činnosti. Hokeji se však věnoval i nadále, v sezónách 2007/08 a 2008/09 vedl druholigové Řisuty, odkud však na vlastní žádost odešel.\n\nV roce 2009 byl uveden do síně slávy českého hokeje. Byl také členem klubu ligových střelců.\n\nDne 21. října 2010 ve věku 63 let náhle zemřel.\n"}
{"id": "608033", "url": "https://cs.wikipedia.org/wiki?curid=608033", "title": "Lockheed F-94 Starfire", "text": "Lockheed F-94 Starfire\n\nLockheed F-94 Starfire byl americký jednomotorový dvoumístný proudový stíhací a noční stíhací letoun. Jedná se o upravenou dvoumístnou verzi cvičného letounu T-33 Shooting Star.\n\nF-94 vznikl na základě okamžité potřeby dvoumístných stíhacích letadel pro každé počasí, dané rostoucím napětím na Dálném východě i začátkem výroby atomových pum a dálkových bombardérů Tupolev Tu-4 v SSSR. Konstruktéři společnosti Lockheed vyšli v projektu na požadovaný letoun z cvičného typu Lockheed T-33 Shooting Star, což byla dvoumístná úprava stíhacího stroje Lockheed P-80 Shooting Star.\n\nPrvní prototyp YF-94 (sériové číslo 48-356) byl upraven z rozestavěné T-33A. Kromě řady vnitřních změn a nové přídě obsahující vyhledávací radar a čtveřici kulometů Colt-Browning M-3 ráže 12,7 mm se včetně proudového motoru Allison J33 shodoval s T-33. V této podobě také poprvé 16. dubna 1949 vzlétl.\n\nDruhý prototyp YF-94, rovněž přestavěný z T-33A, dostal společně s prvním prototypem do rozšířené zadní části trupu přídavné spalování firmy Solar.\n\nPo úspěšných testech obou YF-94 obdržel Lockheed zakázku USAF na 17 kusů první série F-94A-1-LO a 92 exemplářů druhé série F-94A-5-LO. Pohon zajišťovaly motory Allison J33-A-33 o tahu 20,49 kN, který se vstřikem vody zvyšoval na 24 kN a přídavným spalováním až na 26,67 kN. Vzletová hmotnost se oproti 6750 kg T-33A zvýšila na 7140 kg a plošné zatížení vzrostlo na 341 kg/m.\n\nProtože přídavné spalování spotřebovávalo značné množství paliva, což dost omezovalo akční rádius, objednalo USAF u firmy Lockheed současně s F-94A prototyp YF-94B se zvětšeným doletem. Ten proto u devatenáctého vyrobeného F-94A (sériové číslo 49-2497) nahradil kapkovité přídavné nádrže po 590 l novými válcovitými o objemu po 870 l, které začala vyrábět firma Fletcher. K radiolokátoru přibyl ještě přístroj pro přesné navedení na cíl Sperry Zero Reader a celý hydraulický systém letounu byl zesílen. Po letových zkouškách YF-94B následovala v březnu 1950 objednávka na 150, v dubnu 1951 pak na dalších 206 kusů.\n\nSouběžně s výrobou nových F-94B-1-LO modifikoval mateřský závod již postavené F-94A obou sérií na standard F-94B.\n\nJiž koncem roku 1949 bylo zřejmé, že F-94A a F-94B zůstanou přes svou spolehlivost improvizací. USAF žádalo stále vyšší výkony a mohutnou palebnou sílu. Aerodynamicky nevyhovující drak s nízkým kritickým Machovým číslem a slabá výzbroj čtyř velkorážných kulometů vedly k radikální změně letounu. Jejím výsledkem byl nový Starfire, který měl s předchozími verzemi společné jen přistávací zařízení a přídavné palivové nádrže. Zpočátku také nesl nové typové označení Lockheed YF-97A, které bylo záhy změněno na F-94C.\n\nPro urychlení stavby prototypu byla použita překonstruovaná střední a zadní část trupu F-94B, k níž byla připojena nová příď s centrálně umístěným radiolokátorem. Kolem radaru měl F-94C vestavěny čtyři baterie trubek uzavřených zepředu čtyřmi obdélníkovými kryty, z nichž každá obsahovala šest neřízených raket Mighty Mouse. Ovládací zařízení kormidel se přemístilo z vnitřku trupu do hřbetního výstupku vycházejícího do SOP. Uvolněný prostor dovolil instalaci silnějšího motoru Pratt & Whitney J48-P-5 o maximálním tahu 37,06 kN s přídavným spalováním. Ocasní plochy obdržely nižší profil, výškovka pak šípovitost. Nad výstupní otvor motoru přibylo pouzdro na brzdicí padák o průměru 4,90 m. K dosažení vyšších Machových čísel doznaly aerodynamické úpravy rovněž vstupní otvory vzduchu. Křídlo mělo menší štíhlost, větší vzepětí a profil snížený z původních 13 na 10%. Ke zdvojnásobení palebné síly nesly náběžné hrany obou polovin křídla závěsy pro válcové raketnice po dalších dvanácti raketových střelách Mighty Mouse.\n\nPrvní prototyp YF-94C (sériové číslo 50-955) byl zalétán 18. ledna 1950. V červenci téhož roku USAF objednalo 108 kusů, následujícího roku pak v dubnu a červenci dalších 108 a 171 strojů F-94C. Výroba F-94C skončila v únoru 1954.\n\nJednomístný bitevní prototyp YF-94D se již do sériové výroby nedostal. Ještě před ukončením letových zkoušek byla objednávka na 112 kusů zrušena. S několika zkušebními DF-94C USAF testovalo použití PLŘS GAR-1 Falcon.\n\nProtože výroba F-94A využívala 75% částí shodných s T-33A, mohla již v červnu 1950 převzít první Starfiry 319. stíhací letka USAF. F-94B převzaly první útvary USAF v roce 1951. F-94C sloužily u 33. přepadového wingu 52. stíhací skupiny a 35. přepadového wingu USAF.\n\nUSAF bojově nasadilo noční stíhací letouny Starfire koncem korejské války. Prvního bojového úspěchu Starfiry dosáhly 30. ledna 1953, když posádka ve složení kapitán B. L. Fithian a poručík S. R. Lions z 319. letky sestřelila v nočním souboji severokorejský Lavočkin La-9. 56 nasazených F-94B zaznamenalo do uzavření příměří čtyři noční sestřely, včetně stroje MiG-15, při ztrátě jednoho vlastního stroje.\n\nNa konci 50. let 20. století byly Starfire v řadách USAF nahrazeny typem Convair F-102 Delta Dagger. V této době převzala část F-94 Národní garda Spojených států amerických. Poslední F-94C Air National Guard byl vyřazen ze služby počátkem roku 1960.\n\nLetoun má lichoběžníkové křídlo se vzepětím do V v dolnoplošné konfiguraci. Proudový motor má půlkruhové nasávací vstupy umístěné u kořenů křídel, výtoková tryska je místěná přímo v zádi letounu. Svislá ocasní plocha je malá a má homolovitý tvar. Vodorovné ocasní plochy jsou umístěny na nástavci trupu, má šípový tvar a přečnívá svými konci přes trup. Tvar výškovky se změnil ve verzi F-94C.\n\nLetoun má tříkolový příďový podvozek, převzatý od letounu F-80. Velice robustní, doutníkový trup, umožnil dodatečnou montáž radaru do přední části a do zádi trupu umístění zařízení přídavného spalování. Letoun používal proudový motor Pratt & Whitney typu J48-P-5 nebo -5A.\nFirma Lockheed Aircraft jich vyrobila celkem 856 kusů ve čtyřech vývojových verzích.\n\n\n\n\n\n"}
{"id": "608038", "url": "https://cs.wikipedia.org/wiki?curid=608038", "title": "Nic než pravda", "text": "Nic než pravda\n\nNic než pravda (v anglickém originále Nothing But the Truth) je americký dramatický film režiséra Roda Lurieho z roku 2008. Lurie uvedl v komentáři na DVD, že ho k napsání scénáře inspiroval případ novinářky Judith Miller, která byla v roce 2005 uvězněna za pohrdání soudem, která odmítla vypovídat před porotou, která vyšetřovala únik označující Valerie Plame za agentku CIA. To bylo ale jen výchozím bodem pro jinak smyšlený příběh.\n\nRachel Armstrongová je ambiciózní reportérkou novin Capital Sun-Times. Když se dozví, že fotbalová máma Erica Van Dorenová pracuje pro CIA jako tajná agentka, která se nedávno vrátila z Venezuely, kde vyšetřovala pokus o atentát na prezidenta USA, zeptá se jí na to a chce potvrzení. Erica odmítá s ní spolupracovat, ale Rachel nemá pochyby o tom, že je to pravda a její článek se dostane s podporou vydavatelky Bonnie Benjaminové a novinového právníka Avrila Aaronsona na titulní stranu.\n\nProtože odhalení identity agenta je pokládáno za zradu a osoba, která to Rachel prozradila je potenciální hrozbou pro národní bezpečnost, Rachelina případu se ujme federální vyšetřovatel Patton Dubois, který svolá velkou porotu a požaduje, aby Rachel prozradila jméno svého zdroje. Ta ho odmítá prozradit. Věhlasný obhájce Albert Burnside, kterého noviny najmou, aby Rachel obhajoval, je přesvědčen, že jeho přátelství se soudcem Hallem usnadní Rachelino osvobození, a tak je šokován, když je jeho klientka uvězněna pro pohrdání soudem. Utíkají dny, týdny a měsíce a Rachel stále odmítá prozradit jméno svého zdroje, což zhorší její vztahy s manželem Rayem a synem Timmym a stojí její noviny stovky tisíc dolarů. Rachel je zasažena, když člen pravicové extrémistické skupiny zavraždí Van Dorenovou, protože považuje její zprávu, která označuje Venezuelu za nevinnou, za postrádající patriotismus. Rachel i přesto odmítá prolomit tajemství. Burnside Rachel obhajuje dokonce před Nejvyšším soudem, ale ten rozhodne proti ní v poměru 5:4 a odůvodňuje to národní bezpečností.\n\nNakonec se ale soudce Hall rozhodne Rachel osvobodit, protože si uvědomí, že novinářka i přes další věznění svůj zdroj neprozradí. V den jejího propuštění ji nechá Dubois zatknout pro maření spravedlnosti a přesvědčí ji k dohodě o zkrácení trestu místo toho, aby šla k soudu. Rachel souhlasí s dvouletým trestem s tím, že může být propuštěna dříve za dobré chování. Když jede do vězení, vzpomíná na svůj zdroj: dcera Van Dorenové prozradila Rachel na školním výletě, že její matka pracuje pro vládu a nedávno odjela kvůli práci do Venezuely.\n\n"}
{"id": "608040", "url": "https://cs.wikipedia.org/wiki?curid=608040", "title": "Jan Neliba", "text": "Jan Neliba\n\nJan Neliba (* 5. září 1953, Příbram) je hokejový trenér a bývalý československý hokejista.\nV současné době působí u kladenské mládeže, vede sedmou třídu a mladší dorost.\nJako trenér dříve dovedl k českému titulu třikrát HC Vsetín a v ročníku 2011/2012 slavil se Slovanem Bratislava titul ve slovenské nejvyšší soutěži. Během aktivní hráčské kariéry se celkem pětkrát stal mistrem Československa.\n\nS hokejem začal ve Slavoji Obecnice, odkud v šestnácti letech přestoupil do dorostu PZ Kladno, se kterým se v letech 1970 a 1971 stal mistrem republiky dané věkové kategorie. V sezóně 1972/1973 se stal hráčem kladenského A-mužstva, kde nastupoval převážně jako pravý obránce. V Kladně hrál až do začátku vojenské služby, kterou strávil v Dukle Jihlava. V roce 1976 se vrátil zpět do Kladna, kde sehrál celkem 629 utkání a vstřelil 65 branek (v první lize odehrál celkem 374 utkání a vstřelil 30 branek). S Kladnem celkem čtyřikrát slavil mistrovský titul a zůstal klubu věrný i po sestupu v sezóně 1985/1986. Hokej si nakonec zahrál i v zahraničí, když nastupoval za finský tým Rauma Lukko.\n\nV roce 1980 byl členem reprezentačního týmu na zimních olympijských hrách v Lake Placid. V reprezentačním dresu sehrál celkem 59 utkání a vstřelil 4 branky.\n\nPo ukončení své hráčské kariéry se ujal role trenéra. Začal v Kladně, kde v sezoně 1993/1994 tvořil se Zdeňkem Müllerem trenérskou dvojici. A-tým Kladna se pod jejich vedením stal vítězem základní části extraligy a v bojích play-off skončili třetí. Jan Neliba je tak podepsán pod dosud nejlepším výsledkem Kladna v samostatné české extralize. Kladno společně vedli ještě v sezonách 1994/1995 a 1995/1996. Ve všech těchto sezónách dovedli tým do play-off.\n\nPo odchodu z Kladna vedl HC Vsetín, kde slavil celkem tři mistrovské tituly. První v sezóně 1997/98, druhý hned o rok později. Po zisku prvních dvou titulů odešel na dvouleté zahraniční angažmá do Finska, kde vedl tým Kalpa Kuopio. Po návratu do České republiky se na vsetínskou střídačku postavil znovu a v sezóně 2000/2001 s ním slavil zisk třetího titulu mistra republiky. Kromě Vsetína pak vedl v extralize ještě České Budějovice a HC Oceláři Třinec. Několik let působil jako trenér na Slovensku v Martině.\n\nV 1. lize vedl Most, Mladou Boleslav a Znojmo. Od roku 2010 působil jako kouč juniorky v Ústí nad Labem. Sezónu 2011/12 započal u juniorky HC Slovan Bratislava. V průběhu ročníku však zkušený Neliba nastoupil k bratislavskému A-týmu a pozvedl jejich výsledky, díky nimž se v základní části vytáhli na třetí místo. V play-off však tým celkem hladce proklouzl do finále, kde porazil vítěze základní části Košice a stal se mistrem slovenské extraligy pro rok 2011/2012. Tým se po této sezóně přesunul do KHL a Jana Nelibu na střídačce vystřídal jiný český kouč, Rostislav Čada. V říjnu 2012 tedy převzal po odvolaném Kanaďanovi Kevinu Primeaurovi maďarský Székesfehérvár, který působil v rakouské EBEL Lize, kde setrval do konce ročníku 2012/2013. Poté se vrátil do slovenské extraligy, kde převzal MsHK Žilina. Po úspěšném vstupu do sezóny tým ve druhé čtvrtině základní části výsledkově uvadl a Neliba byl od týmu 3. prosince odvolán.\n\nBez angažmá však nezůstal dlouho. Jeho mateřské Kladno nezažívalo příliš povedenou sezonu a ačkoli vedení klubu dlouho otálelo, nakonec se přece jen rozhodlo 18. prosince 2013 odvolat stávajícího trenéra Zdeňka Vojtu i oba asistenty. Dlouho se spekulovalo, kdo Kladno převezme. Vedení klubu nakonec angažovalo mimokladenského Jiřího Čelanského. Pozice asistentů už ale obsadili odchovanci klubu - Josef Zajíc a Jan Neliba. Návrat do české extraligy a po dlouhých letech také do mateřského Kladna se však vůbec nevydařil. Tým se herně ani výsledkově nezvedl a poměrně brzy bylo jasné, že bude muset bojovat u udržení extraligy. Tým však i v baráži podával velmi špatné výkony a již tři kola před koncem bylo jasné, že sestoupí do 2. nejvyšší soutěže. Nelibův návrat na Kladno měl velice hořkou příchuť, navíc se prakticky po celou dobu působení tohoto tria trenérů objevovaly spekulace, že mezi trenérem Čelanským a jeho asistenty panují určité spory. Ať už byla pravda kdekoli, pro mužstvo skončila sezóna 2013/2014 tím nejhorším možným výsledkem.\n\nPo sezóně nebyla z pochopitelných důvodů trenérům nabídnuta nová smlouva, tedy skončili oba asistenci - Neliba i Zajíc, zatímco ale Čelanský zůstal. Neshody s hlavním trenérem Čelanským, o nichž se během sezóny spekulovalo, samotný Neliba poté, co mu vedení nenabídlo novou smlouvu, potvrdil. Vzhledem k tomu, že již byla většina trenérských míst obsazena, bylo pro Jana Nelibu těžké sehnat nové angažmá. To nakonec nečekaně nalezl ve druholigovém týmu HC Řisuty, kde vystřídal svého bývalého spoluhráče Jana Novotného.\nPo skončení sezony Neliba přijal nabídku od Jiřího Kopeckého, nového manažera mládeže v Kladně, aby se vrátil do mateřského klubu a působil u 8. třídy a mladšího dorostu. Jeho cesta tak potřetí v trenérské kariéře míří do Kladna, tentokrát však k mládežnickým celkům.\n"}
{"id": "608044", "url": "https://cs.wikipedia.org/wiki?curid=608044", "title": "Idril", "text": "Idril\n\nIdril Celebríndal je literární postava ze světa J. R. R. Tolkiena. Vyskytuje se nejvíc v knize \"Silmarillion\". Ač byla dcerou elfího krále Turgona, pojala za manžela Tuora, syna Huorova z Třetího domu lidí. Jejich syn byl Eärendil námořník. Přívlastek \"Celebríndal\" znamená v sindarštině \"Stříbronohá\".\n"}
{"id": "608045", "url": "https://cs.wikipedia.org/wiki?curid=608045", "title": "Grit Breuerová", "text": "Grit Breuerová\n\nGrit Breuerová (* 16. února 1972, Röbel, Meklenbursko-Přední Pomořansko) je bývalá německá atletka, sprinterka, jejíž specializací byl běh na 400 metrů.\n\nPrvní mezinárodní úspěchy zaznamenala v roce 1988 coby reprezentantka NDR na juniorském mistrovství světa v kanadském Sudbury, kde získala tři zlaté medaile (400 m, 4×100 m, 4×400 m). V témže roce reprezentovala na letních olympijských hrách v jihokorejském Soulu, kde nastoupila v rozběhu štafetového závodu na 4×400 metrů a společně s Dagmar Neubauerovou, Kirsten Emmelmannovou a Petra Müllerovou postoupila do finále. V něm pak místo tehdy šestnáctileté Breuerové nastoupila Sabine Buschová a východoněmecké kvarteto získalo bronzové medaile včetně Breuerové.\n\nV roce 1990 se stala ve Splitu mistryní Evropy v individuálním závodě i ve štafetě na 4×400 metrů.\n\nV roce 1991 vybojovala jednu stříbrnou (400 m) a dvě bronzové medaile (4×100 m, 4×400 m) na světovém šampionátu v Tokiu. V úvodním rozběhu závodu na 400 m obsadila časem 52,56 s desátou příčku a ve čtvrtfinále trať zaběhla o 40 setin sekundy rychleji (13. místo). Mezi hlavní favoritky tehdy patřila především Francouzka Marie-José Pérecová a Ukrajinka Olga Bryzginová reprezentující Sovětský svaz. Breuerové bylo v době šampionátu 19 let. V semifinále však výkonem 50,14 s zaběhla druhý nejrychlejší čas.\n\nVe finále, které se běželo 27. srpna dokázala cílem proběhnout na druhém místě v čase 49,42 s. Tímto výsledkem vytvořila nový světový juniorský rekord, který dosud žádná z atletek nedokázala překonat. Mistryní světa se stala favorizovaná Marie-José Pérecová, jež 400 metrů zaběhla za 49,13 s.\n\n1. září byly na programu oba štafetové běhy. Kratší sprinterská štafeta na 4×100 metrů měla start v 16:15. Východní Němky ve složení (Grit Breuerová, Katrin Krabbeová, Sabine Richterová a Heike Drechslerová) vybojovaly bronzové medaile. Mistryněmi světa se staly Jamajčanky, stříbro získala sovětská štafeta. Čtvrtkařská štafeta byla odstartována před 18. hodinou. Za NDR běžela první úsek juniorská mistryně Evropy v běhu na 400 metrů Uta Rohländerová-Frommová, která štafetový kolík předala Katrin Krabbeové. Třetí úsek běžela půlkařka Christine Wachtelová a finišmankou byla Grit Breuerová, která do cíle doběhla v čase 3:21,25 na třetím místě.\n\nV letech 1992 – 1995 si odpykávala trest za doping a po jeho vypršení se vrátila zpět na atletické ovály. V roce 1996 se stala ve Stockholmu halovou mistryní Evropy. Titul obhájila na následujícím halovém ME 1998 ve Valencii, kde mj. vybojovala bronz Helena Fuchsová. Na evropském šampionátu v Budapešti v roce 1998 získala druhý titul mistryně Evropy pod širým nebem. Společně s Anke Fellerovou, Ute Rohländerovou a Silviou Riegerovou uspěla také ve čtvrtkařské štafetě když Němky ve finiši porazily Rusky o 53 setin.\n\nV roce 1999 se stala v Maebaši halovou mistryní světa. Před ME v atletice 2002 v Mnichově ji sužovaly zdravotní problémy s Achillovou šlachou, které ji nedovolovaly trénink na dráze. Na evropském šampionátu před domácími diváky však nakonec startovala a z rozběhu postoupila do finále. V něm prohrála pouze s Ruskou Zykinovou a na stupních vítězů obdržela stříbro. Na halovém MS 2003 v Birminghamu vybojovala bronzovou medaili.\n\nV roce 2004 byla zbavena obvinění, když se vyhnula dopingové kontrole na soustředění v Jižní Africe. O rok později ukončila atletickou kariéru.\n\n"}
{"id": "608050", "url": "https://cs.wikipedia.org/wiki?curid=608050", "title": "Václav Sýkora", "text": "Václav Sýkora\n\nMgr. Václav Sýkora (* 24. října 1952, Kladno) je bývalý hokejový útočník a reprezentant, naposledy působící v italském klubu Cortina d´Ampezzo. \n\nV současnosti trenér, který od dubna 2016 vede jako hlavní kouč mužstvo Mountfield HK. Jako hráč působil mimo Česko (resp. Československo) na klubové úrovni v Itálii. V zahraničí trénoval ve Finsku a v Rusku. Je absolventem FTVS UK.\n\nSvoji hráčskou kariéru začal v deseti letech v týmu Poldi SONP Kladno, kde se před sezonou 1971/72 propracoval do \"áčka\" tehdy hrajícího Československou ligu. V mužstvu strávil celkem deset ročníku, během kterých získal s klubem v lize dvě bronzové (1971/72 a 1980/81) a pět zlatých (1974/75, 1975/76, 1976/77, 1977/78 a 1979/80) medailí. Následně působil ve slovenském celku ASVŠ Dukla Trenčín, kde absolvoval svoji základní vojenskou službu. V roce 1982 se vrátil na Kladno, kde vykonával také funkci kapitána týmu. Následně zamířil do italské Serie A do mužstva Cortina d´Ampezzo, v němž po ročníku 1987/1988 ukončil ve věku pětatřiceti let svoji hokejovou kariéru.\n\nS trénování začal v roce 1989, kdy v únoru převzal po Eduardu Novákovi a Bedřichu Brunclíkovi \"domovské\" Kladno. Klub trénoval v československé nejvyšší soutěži společně s asistentem František Kaberle st. v sezonách 1989/1990 (4.místo) a 1990/1991 (12.místo). V roce 1991 vedly jeho kroky do Finska, kde pod jeho trenérskou taktovkou nastupovaly týmy SaiPa Lappeenranta a Lukko Rauma, s nímž dokráčel v ročníku 1993/94 ke třetímu místu v tamní SM-liize.\n\nV roce 1996 se vrátil do České republiky a vedl jako asistent Slavomíra Lenera mužstvo Sparty Praha. Následně koučoval nejdříve s Vladimírem Jeřábkem a poté s Otakarem Vejvodou starším litvínovský klub HC Chemopetrol, kde vydržel do konce sezony 2000/2001. Prvního velkého trenérského úspěchu v extralize dosáhl v ročníku 2001/02. Tehdy se podruhé ve své kariéře postavil na střídačku Sparty Praha, která pod jeho vedením dokráčela k ligovému titulu. V následující sezoně se týmu nedařilo, proto byl Václav Sýkora 1. 12. 2002 odvolán. Poté se vydal se na své další zahraniční angažmá, opět do Finska do Ilvesu Tampere.\n\nV roce 2005 se vratil zpět do vlasti, aby v ročnících 2005/2006 a 2006/2007 znovu vedl Litvínov, tentokrát s Petrem Fialou. V roce 2007 byla dvojice nahrazena Jaroslavem Hüblem st. a Petrem Rosolem. V letech 2007-2008 trénoval v nejvyšší soutěži Znojmské Orli. V dubnu 2008 podepsal roční smlouvu s Moellerem Pardubice, se kterým se po předchozí neúspěšném ročníku probojoval do play-off. V následující sezoně 2009/2010 Pardubice dovedl k titulu mistra ligy.\n\nPo mistrovském ročníku se s mužstvem dohodl na ukončení spolupráce, protože obdržel velmi zajímavou zahraniční nabídku. O jeho služby měl zájem ruský celek SKA Petrohrad hrající KHL. Václav Sýkora se tak v sezoně 2010/2011 stal asistentem Ivona Zanatty, se kterým kdysi působil ve Finsku. Zanatta však byl v říjnu 2010 odvolán a Sýkora se stal dočasným hlavním trenérem Petrohradu. Původně měl klub trénovat pouze do reprezentační pauzy, ale když pod jeho vedením poskočil ze sedmého na třetí místo, tak si vysloužil důvěru u týmu, který ho ve funkci hlavního trenéra potvrdil do konce ročníku. Mužstvo pod jeho trenérskou taktovskou podávalo velmi vyrovnané výkony, ve vyřazovací fázi však přišel velký zkrat. Klub sice zvládl čtvrtfinálovou sérii po vítězství 4:0 na zápasy nad Spartakem Moskva a dokonce se v semifinále ujal vedení 3:1 na zápasy. Tento náskok však ztratil a nakonec prohrál s papírově slabším soupeřem – Atlantem Mytišči rozhodující sedmý duel a v play-off skončil. Sýkora byl posléze 22. března 2011 odvolán i s asistentem Janem Votrubou.\n\nV květnu 2011 se stal koučem Pirátů Chomutov, kde uzavřel dvouletý kontrakt a během této doby měl celku pomoci k postupu do extraligy. Jeho mise však převapivě skončila v průběhu semifinálové série play off ročníku 2011/12, kdy mužstvo v pátém utkání proti klubu HC Olomouc nevyužilo domácí prostředí k postupu. Přestože Chomutov v té době vedl 3:2 na zápasy, jeho angažmá předčasně skončilo. Je nutné doplnit, že pod vedením nového trenéra Jiřího Doležala st. se klubu nakonec podařilo to, co měl Sýkora před sezonou jako cíl – postoupit do nejvyšší soutěže. Vzhledem k tomu, že tým podstatnou část sezony připravoval právě Sýkora, je jeho zásluha na postupu nesporná.\n\n3. října 2012 byl jmenován hlavním trenérem Sparty místo odvolaného Richarda Žemličky a podruhé se tak vrátil na střídačku holešovického mužstva. V klubu navázal na spolupráci s Janem Votrubou, s kterým dříve spolupracoval v Pardubicích, Chomutově či Petrohradě. Spartu Praha přebíral po velice špatném startu do soutěže na posledním místě tabulky.\n\nV mužstvu však nevydržel příliš dlouho, neboť 6. listopadu 2012 přistoupil na dohodu mezi Spartou a Lvem Praha a přesunul se do role hlavního kouče toho celku, kde nahradil odstoupivšího Josefa Jandače. Sýkora se tak po více než roce vrátil opět do KHL. \n\nKlub se mu podařilo nastartovat a nakonec dotáhnout k cíli, který měl před sezónou 2012/13 – sice k postupu do vyřazovacích bojů. Účast v play-off si Lev zajistil až v předposledním utkání základní části. Václav Sýkora v tuto dobu prožíval velkou bolest, neboť jen několik dnů před posledními zápasy, které rozhodovaly o postupu či nepostupu do vyřazovacích bojů, mu zemřela manželka. V play-off se jeho tým utkal s favorizovaným mužstvem HC CSKA Moskva, kterému v poměrně vyrovnaných zápasech (2:3 po prodl., 2:3 pro prodl., 1:3 a 1:2) podlehl 0:4 na zápasy. Přesto byl nakonec premiérový ročník Lva Praha v Kontinentální Hokejové Lize považován za úspěšný a i trenérovo působení bylo hodnoceno kladně – klub převzal na desátém místě a dovedl ho k celkově sedmému. I to byl zřejmě důvod, který znamenal prodloužení Sýkorovi smlouvy o rok.\n\nPřed ročníkem 2013/2014 se rozhodl navázat na spolupráci se starými trenérskými kolegy – ze Sparty se ke Lvu přesunul Jan Votruba, druhým asistentem byl zvolen Ivono Zanatta. Lev sice vstoupil do soutěže poměrně solidně, vedení týmu se však 8. 10. 2013 rozhodlo poupravit složení realizačního mužstva odvoláním Jana Votruby. Změna však nebyla z důvodů špatných výsledků, ale protože se Václav Sýkora, který ještě jedno střetnutí vedl společně se Zannatem, rozhodl z rodinných důvodů opustit funkci hlavního kouče. Vedení klubu si však chtělo uznávaného trenéra udržet, proto se stal asistentem a pravou rukou nového kouče – Fina Kari Jalonena.\n\nTým pod jejich vedení podával skvělé výkony, spolupráce zkušených koučů znajících se z Finska, se ukázala jako velice dobrá a nesla výsledky. Lev postoupil do play-off, v němž došel až do finále KHL, ve kterém se postavil proti Metallurgu Magnitogorsk s českým reprezentantem Janem Kovářem. Série nakonec dospěla do sedmého rozhodujícího utkání, které Lev prohrál a na Gagarinův pohár tak bohužel nedosáhl. Přesto se sezona dala pro mužstvo hodnotit jako velice úspěšná. Sýkorovu práci si pochvaloval k Finské reprezentaci odcházející Kari Jalonen i vedení pražského klubu, které Sýkorových služeb chtělo využít i v dalším ročníku. Do toho však Lev kvůli finančním problémům nenastoupil a trenér se tak ocitnul bez angažmá.\n\nZkušený kouč však nezůstal bez práce dlouho, neboť v listopadu 2014 byl osloven Severstalem Čerepovec a ujal se role poradce. Po skončení sezony 2014/15 projevil tým o Sýkoru zájem, tentokrát však do pozice hlavního trenéra. Kouč však nejprve dostal od svého někdejšího kolegy Kariho Jalonena nabídku, aby se stal jakýmsi pomocníkem finské reprezentace pro MS 2015 v Praze. Ačkoli se nejednalo o trenérskou, ale spíše organizační roli, Sýkora ji s radostí přijal. Po skončení Mistrovství světa pak dle předpokladů podepsal kontrakt v Čerepovci a stal se jeho hlavním koučem. Výsledky jeho svěřenců však neodpovídaly představám vedení mužstva, které se na konci října 2015 rozhodlo Sýkoru odvolat.\n\nV únoru 2016 po něm sáhl klub Mountfield HK z Hradce Králové, kde se ujal pozice konzultanta – asistenta trenéra Vladimíra Kýhose. Hradce v play-off 2016 pod vedením trenérské čtveřice Vladimír Kýhos, Tomáš Martinec, Václav Sýkora a Michal Tvrdík skončil již ve čtvrtfinále, v němž vypadl po prohře 2:4 na zápasy nad týmem BK Mladá Boleslav. \n\nPřed ročníkem 2016/17 byl po Kýhosově odchodu jmenován hlavním koučem Hradce Králové. Jako asistenty si vybral Tomáše Martince s Pavlem Hynkem, s nímž v minulosti spolupracoval. \n\nNa konci roku 2016 se jeho svěřenci představili na přestižním Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V sezoně 2016/17 jeho hráči poprvé v historii klubu postoupili v extralize do semifinále play-off, kde byl tým vyřazen pozdějším mistrem – Kometou Brno v poměru 2:4 na zápasy, ale Sýkora společně se svými trenérskými kolegy a hráči získal bronzovou medaili. Ještě v průběhu vyřazovacích bojů s vedení v březnu 2017 uzavřel nový roční kontrakt.\n\n"}
{"id": "608051", "url": "https://cs.wikipedia.org/wiki?curid=608051", "title": "Jeepers Creepers", "text": "Jeepers Creepers\n\nJeepers Creepers může být:\n"}
{"id": "608052", "url": "https://cs.wikipedia.org/wiki?curid=608052", "title": "Crossover thrash", "text": "Crossover thrash\n\nCrossover thrash, zkráceně crossover je forma thrash metalu, která obsahuje více hardcore punkových prvků než standardní thrash. Také se někdy označuje jako punk metal. Zatímco thrash metal je silně ovlivněn hardcore punkem, tak celkový zvuk crossover thrashe je punkem ovlivněn a zní ještě více metalově a také agresivněji než tradiční hardcore punk a thrashcore.\n\nŽánr se často zaměňuje s thrashcore, což je v podstatě jen rychlejší hardcore punk, a ne punkem ovlivněná forma metalu. V první polovině 80. let se pojem \"thrash\" často používal jako synonymum pro hardcore punk (příkladem je kompilace z roku 1982 nazvaná \"New York Thrash\"). Pojem „thrashcore“ jako rozlišovací výraz se začal používat pozdějí, okolo roku 1993. Hodně crossover kapel, např. D.R.I., v počátcích patřilo mezi úspěšné thrashcorové kapely. Přípona „-core“ se někdy používá kvůli odlišení od crossover thrashe a thrash metalu; thrash metal bývá často označován jen jako \"thrash\", výrazem, který se jen zřídka používá v souvislosti s crossover thrash nebo thrashcore. Příležitostně se výraz thrashcore používá v hudební tisku v souvislosti s thrash metalem ovlivněným metalcorem.\n\nCrossover thrash vznikl, když metaloví interpreti začali používat prvky hardcore punku. Punkově orientované metalové kapely, unavené hudebními limity \"čistého\" hardcore punku (zaměřeného na rychlá tempa a velmi strohé skladby), vytvořili samostatný žánr, když jim začala být vlastní technická zdatnost heavy metalu. Zejména v počátcích byl crossover thrash silně spjat se skate punkem, avšak postupně se stále více stával záležitostí metalového publika. Tato scéna se zrodila v klubu Ruthie 's roce 1984 v kalifornském Berkeley. Původně se v souvislosti s těmito crossoverovými kapelami používal pojem \"metalcore\". Hardcore-punkové skupiny Corrosion of Conformity, Dirty Rotten Imbeciles a Suicidal Tendencies hrávali po boku thrashmetalových skupin jako Megadeth, Anthrax, Metallica a Slayer. Toto hnutí v roce 1984 také inspirovalo skinheadské křídlo newyorského hardcoru, do kterého se zařazují skupiny jako Cro-Mags, Beastie Boys, Murphy's Law, Agnostic Front, a Warzone. Mezi další přední crossoverové skupiny patří Nuclear Assault, Ratos de Porão, Short Sharp Shock (SSS), Stormtroopers of Death, Cryptic Slaughter, SSD, DYS, Gwar a Septic Death, Electro Hippies, The Boneless Ones, The Exploited, a Discharge.\n\nCrossover se vyznačuje mixem rychlých thrashových riffů a breakdown riffů používaných v hardcore. Z crossoveru je také odvozen groove metal (občas označovaný také jako post-thrash). Bicí se vyznačují rychlým tempem, občas se používají také specifické bubnové údery, tzv. „D-beaty“.\n"}
{"id": "608058", "url": "https://cs.wikipedia.org/wiki?curid=608058", "title": "Jan Kyselák", "text": "Jan Kyselák\n\nJan Kyselák (* 23. června 1949 Brno) je umělec, hudební režisér a pedagog. Vystudoval sólový zpěv na Konzervatoři Brno ve třídě profesora Františka Hrabala a později na katedře zpěvu a operní režie AMU v Praze u profesora René Tučka.\n\nPůsobí v Hradci Králové na Hudební katedře PdF UHK, kde vyučuje hlasovou výchovu a sólový zpěv.\n\nOd roku 1990 se také začal plně věnovat hudební režii. Ve spolupráci se zvukovým režisérem Václavem Vlachým natočil více než 200 titulů CD – mezi nejvýznamnější počiny patří kompaktní disky pro KHDS Jitro, Chlapecký sbor Boni pueri, Dětský pěvecký sbor Severáček, Komorní filharmonie Pardubice, Filharmonie Hradec Králové, Janáčkovo kvarteto, nebo sólisty jako je např. zpěvák Luděk Vele, flétnista Jiří Stivín nebo varhaníci Václav Uhlíř a František Vaníček.\n\nVzdělání získal na gymnáziu Brně (1969), pokračoval na brněnské konzervatoři (1970–1975) a AMU v Praze, na katedře zpěvu a operní režie (1980–1984).\n\n\n\n\n\n\n\n\n\n"}
{"id": "608059", "url": "https://cs.wikipedia.org/wiki?curid=608059", "title": "Lipovské upolínové louky", "text": "Lipovské upolínové louky\n\nLipovské upolínové louky je přírodní rezervace, která leží v katastrálním území obcí Lipová a Brodek u Konice v okrese Prostějov. Rozkládá se na 5,3 ha v úzké nivě kolem říčky Okluka. Jedná se o vlhké až podmáčené louky, které byly pouze minimálně zasaženy odvodňovací činností. Jedná se o jeden z nejdochovalejších exemplářů mokřadních luk na Drahanské vrchovině. Oblast spravuje Krajský úřad Olomouckého kraje.\n\nDůvodem ochrany je společenství luk vlhkomilného a mokřadního charakteru.\n\nV rezervaci roste zejména upolín nejvyšší (\"Trollius altissimus\") a další vzácné rostliny.\n\nOchranné pásmo se rozkládá v okruhu 50 metrů od hranic přírodní rezervace.\n\nPolovina luk je pravidelně jednou ročně kosena členy Českého svazu ochránců přírody, díky čemuž se daří lokalitu ochránit před expanzivními druhy. Kosení neprobíhá na vymezených prostranstvích.\n\nOblast patří do 5. jedlobukového vegetačního stupně.\n\nBřehové porosty jsou tvořeny olší lepkavou.\n\nVegetace je složena ponejvíce společenstvým vlhkých pcháčových luk svazu Calthion, které charakterizují pcháč potoční, psárka luční, medyněk vlnatý, děhel lesní, rdesno hadí kořen a pryskyřník zlatožlutý.\n\nZ chráněných roslin se na lokalitě vyskytuje prstnatec májový, zvonečník hlavatý či upolín nejvyšší, z ohrožených druhů rostlin například ostřice odchylná, suchopýr úzkolistý, vrba rozmarýnolistá, kozlík dvoudomý, ostřice příbuzná, řebříček bertrám, starček potoční, rozrazil štítkový či vítod ostrokřídlý.\n\nZ mechů byl zaznamenán výskyt chráněného druhu rokyt luční či méně častá měchýřočepka hruškovitá\n\nNa kůře vrb, například vrby rozmarýnolisté, se nalézá epifyt prstenatka plazivá.\n\nZ dalších druhů lze zmínit kadeřavec obecný a bařinatku nažloutlou.\n\nZ motýlů se v lokalitě vyskytují ohniváček modrolemý a perleťovec kopřivový.\n\nNa rozhraní lesa a louky a v její sušší části se vystkytují kobylka šedá a kobylka cvrčivá.\n\nZ žab je v místě díky vysoké vlkosti k vidění ropucha obecná a pro svůj lov bývá lokalita vyhledávána jako loviště čápem černým.\n\nZ ptáků v lokalitě hnízdí chřástal polní a bramborníček hnědý.\n\nZ ryb se v potoce vyskytuje vranka obecná.\n\nLidská činnost se v minulosti na části luk minimalizovala, ovšem trend se mění a louky se tak vrací do svého polopřirozeného stavu.\n\nPřírodní rezervace byla na území vyhlášena Okresním národním výborem v Prostějově 21.6.1990.\n\n8.9.2015 byl podán návrh na zrušení a nové vyhlášení přírodní rezervace. Důvodem bylo zahrnutí biologicky bezcenných území v původních hranicích, především polí a monokulturních smrkových lesů, zahrnuty naopak nebyly jiné oblasti biologicky zvláště cenné s výskytem chráněncý druhů roslin, především pak údolí bezejmenného levostranného přítoku Okluky. Změna tak počítá s upravením hranic a rozšířením z 5,29ha na 6,3ha bez vyhlášeného ochranného pásma, které je tak automaticky stanoveno na 50m od hranic PR. Tato změna měla být dle předpokladu provedena ve 3. čtvrtletí roku 2016.\n\nOblast se nachází v údolí říčky Hloučela, v tomto místě zvaném Okluka. Nově vyhlášené území zahrnuje též údolí malého levostranného přítoku Okluky.\n\nÚzemí je silně podmáčené, na konci roku 2016 byly na několika místech uměle vytvořeny drobné tůně.\n\nPodloží tvoří kulmské droby, jenž jsou překryty půdní vrstvou fluviálních písčitojílovýtých hlín, na kterých se vytvořily gleje.\n\nPřírodní rezervací ani jejím okolím nevede žádná turistická značená trasa.\n\nPo silnici Lipová - Horní Štěpánov kopírující hřeben nad údolím je vedena cyklotrasa 5039, která se vzdušnou čarou přibližuje až na vzdálenost cca 150 metrů (400 metrů po lesní a polní cestě, po níž vede pro návštěvníky nejlepší přístup).\n\nV jihovýchodní části chráněného území je nainstalována informační tabule s popisem chráněných druhů, důvodu ochrany a informace o výskytu živočichů v lokalitě.\n\n"}
{"id": "608064", "url": "https://cs.wikipedia.org/wiki?curid=608064", "title": "Jupp Heynckes", "text": "Jupp Heynckes\n\nJosef Heynckes, známý jako Jupp Heynckes (* 9. května 1945, Mönchengladbach, Západní Německo) je bývalý německý fotbalista a fotbalový trenér.\n\nS 220 vstřelenými góly (během 369 zápasů) je na 3. příčce nejlepších kanonýrů v historii německé Bundesligy (platné k 16. červnu 2013). Dvakrát se stal nejlepším střelcem německé Bundesligy, v sezónách 1973/74 (dělené vítězství, 30 gólů) a 1974/75 (27 gólů).\n\nPatří mezi šestici lidí, kteří získali titul v Bundeslize jako hráči a zároveň trenéři. \n\nPrůlomovou se pro mladého útočníka stala sezóna 1964/65, kdy Heynckes 23 góly dovedl rodný Mönchengladbach k postupu mezi elitní smetánku.\nRoku 1967 přestoupil do Hannoveru 96, kde strávil tři roky.\n\nRoku 1970 se vrátil do Gladbachu, kde působil 8 sezón.\n\nKorunu nejlepšího střelce Bundesligy si přivlastnil v sezónách 1973/74 (30 gólů) a 1974/75 (27 gólů).\n\nV ročníku 1977/78 vstřelil 18 gólů. V závěrečném kole proti Dortmundu rekordních 5 branek za zápas, který skončil porážkou dortmundského celku 0:12. Ani vysoké skóre Mönchengladbachu nezajistilo titul, který putoval do Kolína. Po této sezóně ukončil kariéru.\n\nJako trenér vyhrál dvakrát Ligu mistrů, v sezóně 1997/98 s Realem Madrid (výhra 1:0 ve finále nad italským Juventus FC) a v sezóně 2012/13 s FC Bayern Mnichov (finálová výhra 2:1 nad německým rivalem Borussia Dortmund). Stal se tak čtvrtým trenérem, který prestižní evropskou klubovou soutěž vyhrál se dvěma různými kluby. Před ním se to podařilo jen Ernstu Happelovi (Feyenoord a Hamburger SV), Otmaru Hitzfeldovi (Borussia Dortmund a FC Bayern Mnichov) a José Mourinhovi (FC Porto a Inter Milán).\n\nOd léta 1979 do léta 1987 trénoval Borussii Mönchengladbach. Od sezóny 1987/88 vedl Bayern, ve své druhé a třetí sezóně s ním získal ligové tituly.\n\nPo 12 letech trénování v Německu se roku 1992 přesunul do Španělska, kde se stal teprve třetím německým působícím trenérem.\nPostupně trénoval Athletic Bilbao, Tenerife (s tím dosáhl semifinále Poháru UEFA 1996/97) a Real Madrid. Po sezóně 1997/98, kdy se Real umístil až čtvrtý, dostal vyhazov, ačkoliv vyhrál Liga mistrů UEFA.\n\nPo roční pauze ho v létě 1999 angažovala Benfica, se kterou ale skončil na 3. místě za Sportingem a FC Porto. V pohárových soutěžích neuspěl. Během jeho působení dával příležitosti portugalskému záložníkovi Manichemu, který se v ligové sezóně 1999/2000 trefil v 10 případech. Po vzájemné dohodě z klubu odešel, mezi fanoušky nebyl oblíbený a poštval si je proti sobě tím, že nechal odejít klubovou legendu Joãa Pinta, který odešel k rivalovi ze Sportingu. Heynckese nahradil José Mourinho.\n\nHeynckes se vrátil do Bilbaa, kde vydržel dva ročníky. Posléze se vrátil do Německa.\n\nPo jedné sezóně v Schalke byl kvůli špatným výsledkům propuštěn.\nJeno návrat do Borussie Mönchengladbach skončil neúspěchem, Heynckes nezabránil sestupu z nejvyšší Bundesligy a v klubu skončil.\n\nPo dvou letech mimo fotbal se v dubnu 2009 dočasně ujal role trenéra Bayernu Mnichov. Po vyhazovu Jürgena Klinsmanna byli Bavoři v ohrožení co se týče kvalifikace do Ligy mistrů.\nHeynckes měl před sebou sice poslední pětici zápasů Bundesligy, dokázal ale mužstvo vzchopit a skončit na 2. místě za šampionem z Wolfsburgu.\n\nZačátkem června 2009 se stal trenérem Bayeru Leverkusen, kterému se upsal na 2 sezóny.\n\nV bundesligové sezóně 2009/10 skončil s týmem na 4. místě a kvalifikoval tak farmaceutický celek do Evropské ligy. Šlo o skokové zlepšení oproti minulé sezóně, kdy Leverkusen skončil až na 9. příčce. Heynckes také do týmu zapracoval Toniho Kroose, ten sice pouze hostoval z Bayernu, ale Heynckesovo přístup měl na jeho kariéru zásadní vliv.\n\nV ročníku 2009/10 dosáhl na 2. místo za Dortmundem, což bylo nejlepší umístění od 2. místa v sezóně 2001/02. Poprvé od roku 2005 kvalifikoval Leverkusen do Ligy mistrů. Kontrakt neprodloužil a převzal potřetí v životě Bayern.\n\nHeynckes navázal na kouče van Gaala, částečně převzal jeho systém, ale lpěl méně na držení míče.\n\nV ročníku 2012/13 dovedl Bayern i k titulu v německé Bundeslize a k vítězství v DFB-Pokalu po výhře 3:2 ve finále 1. června 2013 nad VfB Stuttgart. Bayern tak získal treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Po této sezóně se rozhodl ukončit kariéru, v roce 2017 se však na trenérskou pozici v Bayernu Mnichov vrátil.\n\n"}
{"id": "608065", "url": "https://cs.wikipedia.org/wiki?curid=608065", "title": "Daniel Girardi", "text": "Daniel Girardi\n\nDaniel Girardi (* 29. března 1984 v Welland, Ontario) je bývalý kanadský hokejový obránce, největší část kariéry strávil v týmu New York Rangers, avšak poslední dvě sezóny hájil barvy Tampy Bay.\n\nBěhem juniorském kariéry hrál ve 3 klubech různých klubech. Jeho první klub byl Barrie Colts ve které odehrál 3 sezony (2000/03), jeho druhý klub byl Guelph Storm ve kterém odehrál 3 sezony (2003/05) a v sezoně 2003/2004 pomohl vybojovat Memorial Cup a jeho poslední klub v OHL byl London Knights se kterým vyhrál svůj druhý Memorial Cup. Po juniorské kariéře odešel do klubu New York Rangers, respektive první sezónu hrával na první farmě v Hartford Wolf Pack a ve druhé farmě Charlotte Checkers odehrál sedm zápasů. S vedením Rangers podepsal 1. července 2006 smlouvu na dva roky jako volný hráč. V následující sezóně hrával střídavě mezi týmy Rangers a jejich farmou Hartford Wolf Pack, kde byl nejlepším defenzivní obránce týmu. Od sezóny 2007/08 se stal kmenovým hráčem Rangers. 16. února 2008 prodloužil smlouvu s Rangers o další dva roky v hodnotě 3 100 000 dolarů. Během tří odehraných sezón 2007/10 nevynechal žádný zápas, až v páté sezóně za Rangers vynechal dva zápasy. 9. července 2010 opět prodloužil smlouvu s Rangers, se kterým se dohodl na čtyřleté smlouvě v hodnotě 13 300 000 dolarů. V šesté sezóně za Rangers opět odehrál maximum zápasů a zúčastnil se NHL All-Star Game.\n\n\n\n"}
{"id": "608069", "url": "https://cs.wikipedia.org/wiki?curid=608069", "title": "Notářský řád", "text": "Notářský řád\n\nNotářský řád je zákon upravující činnost notářů, organizaci notářství a další související otázky.\n\nOd vzniku České republiky platí na jejím území zákon č. 358/1992 Sb., o notářích a jejich činnosti (notářský řád). Komplexně upravuje jak postavení samotného notáře a jeho činnost, tak i notářskou samosprávu. Od doby svého vzniku do konce roku 2017 prošel už 36 novelizacemi.\n\nZákon se člení na 10 částí:\n\n"}
{"id": "608070", "url": "https://cs.wikipedia.org/wiki?curid=608070", "title": "Volby do Zastupitelstva města Třebíče 2010", "text": "Volby do Zastupitelstva města Třebíče 2010\n\nVolby do Zastupitelstva města Třebíče se konaly v rámci komunálních voleb 15. a 16. října 2010.\n\nÚzemí města bylo rozděleno na 39 volebních okrsků. Zvoleno bylo celkem 27 zastupitelů. Voleb se zúčastnilo 13 280 voličů, což představuje 43,08% oprávněných voličů.\n\nVolby vyhrála ČSSD, na druhém místě se umístilo místní hnutí Heřman zpátky na radnici! a třetí byla KSČM. ODS, která vyhrála minulé volby, se propadla až na šesté místo. Pětiprocentní klauzuli nutnou pro vstup do zastupitelstva překonalo celkem 10 politických subjektů, pouze 2 se do zastupitelstva nedostaly.\n\n\n"}
{"id": "608080", "url": "https://cs.wikipedia.org/wiki?curid=608080", "title": "Kojál", "text": "Kojál\n\nKojál je kopec na Drahanské vrchovině, který se nachází na rozhraní okresu Vyškov a Blansko. Vrchol kopce (600 m n. m.) a jeho jižní a východní strana leží v katastrálním území obce Krásensko, severní strana v katastrálním území obce Lipovec, severozápadní strana na katastru obce Kotvrdovice a západní strana v katastru obce Senetářov.\n\nDříve se kopec nazýval Kujál (od slova kujati = foukati, hučeti, doslova lze Kojál označit jako místo, kde naříká vítr). Tímto kopcem vedla strategická cesta Drahanskou vrchovinou z Brna do Prostějova a Olomouce s odbočkou na Vyškov. V roce 1465 vydal tehdejší majitel Vyškovského panství, ke kterému patřila obec Krásné Pole (nynější Krásensko), biskup Tas Černohorský z Boskovic listinu, že se zde bude vybírat mýtné. Snad z této doby se traduje druhá verze názvu tohoto kopce, že se zde prý zastavovali unavení poutníci, odpočívali a matky kojily své děti, proto jméno Kojál.\n\nV 50. letech 20. století zde byl postaven stejnojmenný vysílač rozhlasového a televizního signálu.\n\n\n"}
{"id": "608092", "url": "https://cs.wikipedia.org/wiki?curid=608092", "title": "Southworth &amp; Hawes", "text": "Southworth &amp; Hawes\n\nSouthworth & Hawes byla jedna z prvních fotografických firem a daguerrotypické fotografické studio v Bostonu v letech 1843-1863. Vlastnili jej Albert Sands Southworth (1811-1894) a Josiah Johnson Hawes (1808–1901), kteří jsou označováni za jedny z prvních amerických mistrů fotografie. Jejich práce na fotografických portrétech povýšila úroveň fotografie na výtvarné umění. Jejich obrazy jsou obsaženy v každé větší knize a sbírce z počátků americké fotografie.\n\nSouthworth & Hawes pracovali téměř výlučně s procesem daguerrotypie, tedy s deskami velkými 8x6 palců, s brilantním obrazem lesknoucím se jako zrcadlo a jemnou podrobnou kresbou detailů.\n\nV srpnu 1855 napsal filadelfský daguerrotypista Marcus A. Root do magazínu \"Photographic and Fine Art Journal\": \"Jejich styl je pro ně příznačný; prezentují krásné účinky světla a stínu, dávají hloubku spolu s nádhernou jemností a vyzrálostí. Tyto vlastnosti jim dávají výbornou pověst umělců a znalců.\" Dále uvedl, že firma by měla věnoval svůj čas hlavně na daguerrotypie a již méně se věnovat fotografii na papíře.\n\nPodnik Southworth & Hawes založili oba pánové v roce 1843 s vlastním fotografickým studiem na Tremont Row, v Bostonské části Scollay Square. Studio se specializovalo na daguerrotypické portréty mnoha významných osobností. Z oken studia bylo vidět do „\"krásného ovocného sadu, který patřil do Gardiner Greene, a také na náměstí Scollay a na kostel se zahradou na Brattle Street...\"“.\n\nSouthworth & Hawes nebyli sami: dalšími prominentními daguerrotypisty byli například Masury & Silsby a také John Adams Whipple. Whipple a Southworth & Hawes byli v Bostonu největší, ale (po roce 1853) je zastínila pouze fotografická studia Mathewa Bradyho a M. M. Lawrence v New Yorku.\n\nVe 40. letech 19. století se objevily první teorie portrétu, Marcus Aurelius Root se inspiroval dílem švédského vědce Emanuela Swedenborga a anatomickými studiemi Charlese Bella. Požadoval, aby portrét ukazoval duši zobrazeného. Albert Sands Southworth však v roce 1871 jeho myšlenku ještě rozšířil: požadoval, aby byl charakter člověka patrný hned při prvním pohledu na fotografii, v níž by měl být zachycen nejlepší výraz, jakého je portrétovaný schopen.\n\nBěhem jejich dvacetileté spolupráce Southworth a Hawes obstarávali Bostonu společnost a slávu. Jejich reklama dělala rozdíl mezi stylem portrétu pro osobní versus veřejné použití. \"Podobenka pro intimní známost nebo vlastní rodinu by měla být poznamenána přívětivostí a radostí, tedy vhodné pro sociální kruh a k domácímu krbu. Portréty určené pro veřejnost, úřední hodnostáře vyžadují více pevnosti, strohosti a střízlivosti.\"\n\nMezi jejich sedícími modely byli například Louisa May Alcott, Lyman Beecher, Benjamin Butler, William Ellery Channing, Rufus Choate, Cassius Marcellus Clay, Charlotte Cushman, Richard Henry Dana, Jr., Dorothea Dix, Ralph Waldo Emerson, Edward Everett, William Lloyd Garrison, Grace Greenwood, Oliver Wendell Holmes, Sam Houston, Thomas Starr King, Louis Kossuth, Jenny Lind, Henry Wadsworth Longfellow, Horace Mann, Donald McKay, Lola Montez, George Peabody, William Hickling Prescott, Lemuel Shaw, Harriet Beecher Stowe, Charles Sumner, Daniel Webster, John Greenleaf Whittier nebo Robert C. Winthrop.\n\nVečer 30. září 1846, pan Eben Frost, který trpěl silnou bolestí zubů, vyzval Dr. Williama Thomase Greena Mortona, sídlícího v č.p. 19 na Tremont Row v Bostonu, a jehož kancelář sdílela stejnou adresu jako studio Southworth a Hawes, aby mu Dr. Morton podal oxid dusný (rajský plyn) a vytáhl zub. Dne 16. října Dr. Morton pacienta uspal před Dr. John Collins Warrenem, hlavním chirurgem nemocnice Massachusetts General Hospital a odstranil mu nádor na krku. Na památku této historické a významné události, byli Southworth & Hawes požádáni, aby operaci dokumentovali fotograficky.\n\nHawes žil až do roku 1901, studio nadále provozoval a pečlivě chránil rozsáhlý archiv. Archiv byl však během hospodářské krize rozčleněn. Většina z něj dorazila do tří muzeí (George Eastman House, Metropolitní muzeum umění a Museum of Fine Arts, Boston), zatímco jen poměrně málo věcí se ocitla v soukromém vlastnictví. Nicméně 27. dubna 1999 se našel „poklad“ - doposud neznámých 240 daguerrotypií studia Southworth a Hawes, a sice na aukci Sotheby z majetku Davida Feigenbauma. Celková prodejní cena byla stanovena na 3,3 milionu dolarů.\n\n\n\n\n"}
{"id": "608093", "url": "https://cs.wikipedia.org/wiki?curid=608093", "title": "Leonid Vološin", "text": "Leonid Vološin\n\nLeonid Anatoljevič Vološin ( ; * 30. března 1966, Vladikavkaz) je bývalý sovětský a později ruský atlet, který se věnoval trojskoku.\n\nS atletikou začínal jako dálkař. První mezinárodní úspěch zaznamenal v roce 1985 na juniorském mistrovství Evropy v Chotěbuzi, kde skončil na 4. místě. Na letních olympijských hrách 1988 v jihokorejském Soulu obsadil ve finále výkonem 789 cm osmé místo.\n\nVětšinu svých úspěchů však zaznamenal na začátku devadesátých let v trojskoku. V roce 1990 se stal ve Splitu mistrem Evropy. O rok později získal stříbrnou medaili na halovém MS v Seville a na světovém šampionátu v Tokiu. V roce 1992 vybojoval v italském Janově výkonem 17,35 m titul halového mistra Evropy. V témže roce na letních olympijských hrách v Barceloně se umístil ve finále na 4. místě. Na Mistrovství světa v atletice 1993 ve Stuttgartu získal stříbrnou medaili, když dál skočil jen Američan Mike Conley, bronz vybojoval Brit Jonathan Edwards. V roce 1994 obhájil v Paříži titul halového mistra Evropy (17,44 m). Na stupních vítězů ho doplnili krajané Denis Kapustin a Vasilij Sokov.\n\n6. února 1994 ve francouzském Grenoble vytvořil výkonem 17,77 m nový halový světový rekord. O tři roky později ho o 6 centimetrů překonal Kubánec Aliecer Urrutia a v roce 2004 rekord vyrovnal Švéd Christian Olsson. Od roku 2010 drží rekord Francouz Teddy Tamgho (17,90 m).\n\n\n"}
{"id": "608094", "url": "https://cs.wikipedia.org/wiki?curid=608094", "title": "Greg Zanon", "text": "Greg Zanon\n\nGregory M. Zanon (* 5. června 1980 v Burnaby, Britská Kolumbie) je kanadský hokejový obránce.\n\nV období 1999-2003 hrál za University of Nebraska v Omahu, v lize NCAA. Během tohoto období byl draftován týmem Ottawa Senators v pátém kole ze 156. místa. 9. července 2003 podepsal smlouvu s klubem Nashville Predators jako volný hráč, první tři sezony hrával na farmě Predators v Admirals Milwaukee hrající v lize AHL. S týmem Admirals Milwaukee pomohl v ročníku 2003/04 k zisku Calder Cup. Do prvních zápasů v NHL nakoukl v sezóně 2005/06, za Nashville Predators odehrál čtyři zápasy, ve kterých si připsal dvě asistence. Od sezony 2006/07 se stal nedílnou součástí v obraně Predators. 1. července 2009 podepsal tříletou smlouvu s týmem Minnesota Wild jako volný hráč. Během dvou odehraných sezón 2009/11 chyběl na soupisce pouze jednou. Třetí sezónu načal za Wild, 27. února 2012 byl vyměněn do klubu Boston Bruins za amerického obránce Stevna Kämpferiho. Po skončení sezóny 2011/12 mu také končila smlouva a s vedením Bruins se nedohodl na prodloužení, tím se stal od 1. července opět volným hráčem. Hned při otevření trhu s volnými hráči se týž den dohodl na nové dvouleté smlouvě s klubem Colorado Avalanche, ve které si vydělá 4.5 mil. dolarů.\n\n\n\n"}
{"id": "608098", "url": "https://cs.wikipedia.org/wiki?curid=608098", "title": "Josef Lev", "text": "Josef Lev\n\nJosef Lev (1. května 1832 Sazená – 16. března 1898 Praha) byl český operní pěvec – barytonista, hudební skladatel a pedagog.\n\nPocházel z velmi chudé rodiny. Do školy chodil v nedalekém Chržíně, kde si jeho pěveckého nadání všiml učitel Josef Toman. Mladý Lev k němu chodil na hodiny zpěvu a jeho prostřednictvím se stal jako sopranista členem kostelního sboru ve Zlonicích.\n\nBrzy na to přišel na Velvarsko kapelník z Uherska, který hledal zpěváky do svého souboru. Josef navzdory přání otce odmítl a odešel do Prahy, kde vstoupil do pěveckého sboru křižovníků a začal studovat na staroměstském gymnáziu. Jak dospíval, jeho hlas se měnil a začal pochybovat, zda bude ještě schopen zpívat. Když mu ale hlas zase vrátil, tentokrát jako baryton, zanechal studií a rozhodl se profesionálně věnovat divadlu a hudbě.\n\nZpěvu ho v Praze vyučoval Josef Chládek, žák V. J. Tomáška. Ten však zanedlouho odjel za výhodnější nabídkou do Uherska a Lvovi nezbylo, než hledat jiného učitele. Přestěhoval se do Vídně, kde byl přijat ke dvorní opeře do pěveckého sboru. Strávil tam deset let. Trpěl hmotným nedostatkem a marně čekal na sólovou roli, kterou mu slibovali, ale zároveň se umělecky zdokonaloval a inspiroval příkladem předních pěvců. Zpíval také ve farním kostele sv. Michala.\n\nRoku 1864 získal angažmá v pražském Prozatímním divadle, kde si okamžitě získal přízeň obecenstva. Jeho prvním vystoupením byl hrabě Luna ve Verdiho opeře \"Trubadúr\" dne 14. října 1864. Českému divadlu zůstal věrný po zbytek života, navzdory výhodným nabídkám ze zahraničí. Během pruského vpádu roku 1866 byl jedním z těch, kdo drželi divadelní soubor pohromadě poté, co tehdejší ředitel Franz Thomé zavřel divadlo a ponechal personál svému osudu. Lev byl členy sboru zvolen do řídícího výboru; v té pozici mimo jiné zajistil, aby byl lépe oceněn pěvec Josef Paleček.\n\nJosef Lev byl známý svým okrouhlým, měkkým tónem hlasu, schopným obsáhnout celou šíři od šepotavého sladka po tragickou bouři. Dobře se vyrovnával s náročnými italskými operami, které často zpíval spolu se zahraničními pěvci. Během své umělecké kariéry vytvořil přes sedmdesát rolí v operách Vilém Tell (Gioacchino Rossini), Libuše, Čertova stěna (Bedřich Smetana) a mnoha dalších.\n\nPřátelil se s Bedřichem Smetanou a Antonínem Dvořákem, kteří pro něj složili některé árie. Známé bylo i jeho přátelství s Janem Nerudou, který u něj deset let bydlel a věnoval mu knihu \"Žerty hravé i dravé\". První kapitola, O drobotinách, psaná roku 1875, popisuje idylickou pohodu ve Lvově domácnosti.\n\nRoku 1888 byl vedením Národního divadla předčasně penzionován, společně s pěvkyněmi Seifertovou a Ortovou, a byla mu nabídnuta role učitele hudby za mnohem nižší plat. Rozhodnutí, zdůvodňované nutností finančních úspor, bylo v uměleckých kruzích negativně hodnoceno a Lev ho považoval za projev nezaslouženého nevděku. Hluboce to zasáhlo jeho rodinný život a vedlo ke smrti jeho manželky. S obecenstvem se rozloučil 8. dubna 1888 v roli Lazebníka sevillského.\n\nPo odchodu do důchodu vyučoval zpěv. Získal řadu čestných ocenění, například čestné členství v Umělecké besedě a Hlaholu. Roku 1893 byl jmenován pražským měšťanem.\n\nZemřel na rakovinu střeva. Pohřben byl 19. března 1898 na Olšanských hřbitovech po obřadu v kostele sv. Štěpána, za účasti Antonína Dvořáka, F. A. Šuberta, starosty Podlipného a zástupců divadelních a pěveckých spolků. Nyní má hrob na Vyšehradském hřbitově\n\nVedle operního zpěvu byl známý i jako autor písní, například \"Slezská\", \"Vlaštovičky\", \"Řekněte mi\".. Napsal cca 27 písní a 30 sborů. Jeho skladby jsou uložena ve sbírce Národního muzea, v muzeu ve Velvarech a v Dvořákově památníku ve Zlonicích.\n\n\n\n"}
{"id": "608100", "url": "https://cs.wikipedia.org/wiki?curid=608100", "title": "Mezinárodní výstava moderní uměleckoprůmyslové výroby", "text": "Mezinárodní výstava moderní uměleckoprůmyslové výroby\n\nMezinárodní výstava moderní uměleckoprůmyslové výroby (francouzsky \"Exposition internationale des arts décoratifs et industriels modernes\") byla mezinárodní výstava v Paříži. Podle rozhodnutí z roku 1912 se měla konat v roce 1915, ale kvůli první světové válce se opozdila a pořádala se až v roce 1925 od 30. dubna do 15. října. Výstava měla navázat na úspěšnou světovou výstavu z roku 1900, při které se ve velké míře prosadila secese. Výstava z roku 1925 přiblížila veřejnosti směr art deco. Rozloha výstavy činila 28,8 ha a navštívilo ji 14 miliónů návštěvníků. Z politických důvodů se výstavy nezúčastnilo Německo. Účast odmítla i vláda USA, která se domnívala, že v jejich zemi nevznikly žádné návrhy, které by stály za vystavení.\n\nVýstava zabírala území podél Seiny. Výstavní pavilony byly projektovány jako dočasné stavby, kde bylo vystaveno dekorativní umění a bytové zařízení. Mezi těmito stavbami dominovaly pavilony významných pařížských obchodních domů – \"Le Bon Marché\", \"Printemps\", \"Grands Magasins du Louvre\" a \"Galeries Lafayette\". Dalšími významnými francouzskými expozicemi byly Dům sběratele (Hôtel du Collectionneur) a studovna v pavilonu francouzského velvyslanectví, kterou navrhl architekt Pierre Chareau.\n\nK pozoruhodným zahraničním expozicím patřil rakouský pavilon architekta Josefa Hoffmana, interiér vytvořil Josef Frank a sovětský pavilon architekta Konstantina Melnikova. Pavilon nového ducha (Pavillon de l'Esprit Nouveau) architekta Le Corbusiera představoval francouzský modernismus. Tento pavilon byl koncipovaný jako modulární jednotka, kterou bylo možné opakovat a postavit tak normalizovaný obytný blok. Na výstavě byl k vidění též pavilon československého architekta Josefa Gočára.\n\n"}
{"id": "608101", "url": "https://cs.wikipedia.org/wiki?curid=608101", "title": "Ln (Unix)", "text": "Ln (Unix)\n\ncodice_1 je standardní příkaz UN*Xových operačních systémů využívaný k vytváření alternativních jmen souborů. Ty mohou mít dvojí podobu:\n\nPříkaz codice_1 slouží k vytváření obou typů odkazů, naopak jejich mazání lze provádět jako mazání obyčejných souborů příkazem codice_4.\n\n\n"}
{"id": "608103", "url": "https://cs.wikipedia.org/wiki?curid=608103", "title": "Kittsee", "text": "Kittsee\n\nKittsee (, , ) je obec v Rakousku v okrese Neusiedl am See, nedaleko od Bratislavy, městských částí Petržalka a Jarovce. \n\nRozloha je 19,3 km².\n\nPočet obyvatel 3.250 (k 1. lednu 2019). Podle sčítání obyvatel v roce 2001 v obci žilo 94,7 % Rakušanů a 5,3 % jiných národností.\n\nStarostou města je Johannes Hornek (ÖVP)\n\nhttps://commons.wikimedia.org/wiki/File:Kittsee_statistik.png\n\n"}
{"id": "608106", "url": "https://cs.wikipedia.org/wiki?curid=608106", "title": "Boulevard Victor", "text": "Boulevard Victor\n\nBoulevard Victor je bulvár v 15. obvodu v Paříži. Je součástí tzv. Maršálských bulvárů. Bulvár nese jméno Clauda Victora Perrina (1764–1841), maršála Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\n16. prosince 2006 byla na bulváru otevřena tramvajová linka T3.\n\n"}
{"id": "608108", "url": "https://cs.wikipedia.org/wiki?curid=608108", "title": "Michael Rimmer", "text": "Michael Rimmer\n\nMichael Rimmer (* 3. února 1986, Southport) je britský atlet, který získal v roce 2010 na evropském šampionátu v Barceloně stříbrnou medaili v běhu na 800 metrů.\n\nNa Mistrovství Evropy v atletice 2006 ve švédském Göteborgu doběhl ve finále na 8. místě. V roce 2008 reprezentoval na letních olympijských hrách v Pekingu, kde v semifinále obsadil časem 1:48,07 celkové 22. místo. Před branami finále zůstal také na světovém šampionátu 2009 v Berlíně.\n\n"}
{"id": "608110", "url": "https://cs.wikipedia.org/wiki?curid=608110", "title": "Těžkotonážní hnutí", "text": "Těžkotonážní hnutí\n\nTěžkotonážní hnutí bylo budovatelské hnutí na železnici v Československu v 50. a 60. letech 20. století, které si kladlo za úkol zvýšit výkonnost na železnici pomocí vozby extrémně těžkých nákladních vlaků. Mediální prezentace těchto výkonů pak hrála svou roli v oficiální propagandě komunistického režimu v Československu.\n\nHnutí probíhalo obdobně jako např. údernické hnutí v uhelných dolech. Vybrané strojní (lokomotivní) čety s vybranými lokomotivami vozily zvlášť těžké vlaky, které pak musely mít na trati vždy přednost už proto, že se pro svoji délku nevešly do některých stanic a brzdění a rozjíždění takového vlaku bylo také dost zdlouhavé a komplikované.\n\nNa vlaky byly nasazovány obvykle parní lokomotivy německé konstrukce řady 555.0, později 556.0. Po nástupu elektrizace se začaly využívat i tehdy nové stroje řad 121 a 181. Zde docházelo k poněkud absurdní situaci, kdy méně výkonné stroje řady 121 byly mezi „těžkotonážními četami“ oblíbenější než výkonnější 181, protože u řady 121 bylo snazší překonat normu zátěže a tím se pak strojní četa dostala mezi překračovatele norem a za to byly speciální příplatky ve mzdě.\n\nSmysl těžkotonážního hnutí ležel spíš v propagandě komunistického režimu, než že by skutečně přispíval k lepší výkonnosti na železnici. Těžkotonážní vlaky byly pomalé a kvůli obtížnému křižování a předjíždění jinými vlaky komplikovaly dopravu na tratích. U lokomotiv docházelo k většímu opotřebení dílů a jejich větší poruchovosti a následným odstávkám z provozu. U závislé elektrické trakce navíc docházelo i k poškozování trakčních zařízení kvůli přetížení.\n"}
{"id": "608112", "url": "https://cs.wikipedia.org/wiki?curid=608112", "title": "SFK Kozel Počenice", "text": "SFK Kozel Počenice\n\nSFK Kozel Počenice je florbalový klub z Počenic ve Zlínském kraji založený roku 2001. V klubu momentálně hrají dva týmy mužů a juniorský a dorostenecký tým. Mužský A tým hraje Regionální ligu mužů v regionu Jihomoravský a Zlínském kraj. Ve dvou sezónách 2010/11 a 2010/11 hrál tým 1. ligu.\n\nPředchůdcem tohoto klubu je kroměřížský klub Fbc Biena Kroměříž. V oddíle je registrovaných více než 100 florbalistů. Mezi největší úspěchy patří účast Mužů A v 1. lize ve dvou sezónách 2008/09–2009/10, což je druhá nejvyšší liga v Česku, účast Juniorů v 2. lize a ocenění celého oddílu cenou druhý nejúspěšnější klub v kategorii Kolektivní sport kroměřížského regionu sezóny 2008/09 a nejúspěšnější klub v kategorii Kolektivní sport kroměřížského regionu sezóny 2010/11.\n\n"}
{"id": "608114", "url": "https://cs.wikipedia.org/wiki?curid=608114", "title": "Boulevard du Général-Martial-Valin", "text": "Boulevard du Général-Martial-Valin\n\nBoulevard du Général-Martial-Valin je bulvár v 15. obvodu v Paříži. Je součástí tzv. Maršálských bulvárů. Bulvár nese jméno generála Martiala Valina (1898–1980), generálního inspektora letectva a velitele francouzských vzdušných sil.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nDo roku 1987 se jednalo o Boulevard Victor. Poté byla jeho část mezi mostem Garigliano a náměstím \"Place Balard\" vyčleněna jako samostatný bulvár a přejmenována.\n\n16. prosince 2006 byla na bulváru otevřena tramvajová linka T3.\n\n"}
{"id": "608123", "url": "https://cs.wikipedia.org/wiki?curid=608123", "title": "Troják (zbraň)", "text": "Troják (zbraň)\n\nTroják je jeden z druhů kombinovaných zbraní, zkonstruovaných obvykle pro lovecké účely. Jedná se o dlouhou palnou zbraň s lůžkovým závěrem tj. má sklopné hlavně. V hlavňovém svazku je pak umístěna jedna kulová hlaveň nad, nebo pod svazkem dvou brokových hlavní stejné ráže, které jsou umístěny vedle sebe. Velkou výhodou této zbraně je univerzálnost při čekané, zejména pak možnost rychlého opakování brokové rány, oproti běžněji rozšířeným kulobrokovým kozlicím, nebo obojetnicím. Nevýhodou je větší hmotnost této zbraně. V současné době vyrábí trojáky řada firem, např. Krieghoff, Heym. Výroba těchto zbraní je náročná na přesnost, zejména na soustřel hlavní ve svazku. Z náročnosti na výrobu je odvozena také cena těchto zbraní.\n\n\n"}
{"id": "608127", "url": "https://cs.wikipedia.org/wiki?curid=608127", "title": "Medveděv", "text": "Medveděv\n\nExistuje více nositelů příjmení Medveděv, psáno též Medvěděv ():\n\n"}
{"id": "608129", "url": "https://cs.wikipedia.org/wiki?curid=608129", "title": "Státní přírodní rezervace", "text": "Státní přírodní rezervace\n\nStátní přírodní rezervace byla maloplošná chráněná území v Československu v letech 1956 až 1992. Poté jej nahradilo označení národní přírodní rezervace.\n\nV letech 1955–1956 byly v Československu vydány zákony o státní ochraně přírody. Pro české země to byl zákon č .40/1956 Sb., pro Slovensko obdobný č. 1/1955 Sb. Oba tyto, téměř stejné zákony, určily nové názvy a pojetí chráněných území v Československu. Vznikly tak tyto kategorie:\n\nV této kategorii byla území nestejné velikosti málo dotčená lidskou činností a zákon chránil celé území před zásahy lidí. Jejich vývoj řídily zpracované ochranářské plány. Byly určeny pro vědecké zkoumání území.\n\nSPR patřila mezi chráněná maloplošná území. Vyhlašování těchto rezervací bylo později v kompetenci Ministerstva životního prostředí České republiky.\n\nV roce 1992 byl vydán nový zákon České národní rady č.114/1992 Sb. a následně vyhláška Ministerstva životního prostředí ČR, který předchozí zákon z roku 1956 nahradil. Změnilo se i označení kategorie Státní přírodní rezervace, nahradila ji Národní přírodní rezervace. \n\n"}
{"id": "608132", "url": "https://cs.wikipedia.org/wiki?curid=608132", "title": "Puchberg (zřícenina hradu)", "text": "Puchberg (zřícenina hradu)\n\nJeště dnes se v soukromém vlastnictví nachází zřícenina hradu Puchberg nad Sierningem na jihovýchodním okraji malé, na tři strany skloněné náhorní planiny. Byl postavený počátkem 13. století a vytváří charakteristický symbol městyse Puchberg am Schneeberg v okrese Neunkirchen v rakouské spolkové zemi Dolní Rakousy.\n\nJeště na počátku 20. století tvořil hrad společně s farním kostelem svatého Víta v Puchbergu am Schneeberg centrum obce.\n\nHistorické údaje o hradu i panství Puchberg jsou jen velmi skrovné a dají se jen stěží dopátrat jejich majitelé, zvláště je nejvíce spletené spojení s panstvím Puchberg (Buchberg) am Kamp. Kolem roku 1260 jsou zmínky, kdy se objevuje \"Eberhard von Puchberg\". Jemu je v bližším poměru Losenheimer. V dalších letech (1381) vlastnictví zemského knížete přešlo na Johanna z Liechtensteina a pak zase přešlo v roce 1395 na zemského knížete.\n\nPo roce 1500 panství Puchberg je v urbáři zapsáno na Stixenstein. V roce 1547 vyplatil Hans von Hoyos záruku na Stixenstein a převzal 15. října 1549 vlastnictví.\n\nAž do poloviny 19. století byla kolem roku 1874 ještě fungující obilní sýpka hradu v zachovalém stavu. Ještě do roku 1837 byla v hradu umístěna škola. Kolem roku 1850 byla vazba krovu narušená a později během druhé světové války došlo ke značným škodám. Svědci uvedli, že ruský tank odstřeloval granáty jižní hradební zdi a okna hradu, čímž došlo ke značným škodám.\n\nPo válce následovalo různé využívání zříceniny hradu - chov kožešinové zvěře na volných plochách - a jako odkladiště všeho možného. V padesátých letech 20. století uzavřela obec Puchberg am Schneeberg nájemní smlouvu s rodinou Hoyosů a začala zříceninu tehdy běžným sanačním postupem zachraňovat. Svědčí o tom různé doplňky zdiva betonem. Až do sedmdesátých let byla zřícenina využívána pro různé akce a potom se vyskytlo další sesutí zdiva a hrad se stal nepřístupný.\n\nZřícenina sestává z okružní zdi nepravidelného čtyřúhelníku, jeho delší strana je asi 38 metrů a 18 metrů vysoká hradní věž, postavena ve dvou etapách. Podle prostých chronologických dat dendrochronologického zkoumání dřevěných konstrukcí, byla v zimním období 1204 až 1205 skutečně postavena strážní věž Dolních Rakous. Ozubená zeď na severní straně hradní věže uzavírala ještě starší okružní zeď. V další stavební etapě byla provedena nástavba hradní věže, jakož i stavba nynější okružní zdi. Po koupi pozemků rodinou Hoyos v 16. století byla hradní věž s mezipatrem přestavěna na několikapodlažní skladovací prostory, které na jižní straně zazdili a vznikl v přízemí vstup na severní straně. Celkem osm podružných okenních otvorů na jižní a východní straně okružní zdi, jakož i další řada otvorů v atriu bylo zazděno v souvislosti s výstavbou obilní sýpky kolem roku 1674.\n\nPrvní stavební zabezpečení začalo v padesátých letech, kdy obec Puchberg uzavřela nájemní smlouvu s rodinou Hoyos. Pro nebezpečí přímo v hradu umístěné obecné školy, nechala obec Puchberg v devadesátých letech zabezpečit věž dvěma betonovými manžetami. Pro další sanační práce byl nedostatek peněz.\n\nOd roku 2001 se zahájila cílená údržba hradu pod „Hradním spolkem Puchberg“. Na jaře roku 2002 po rozsáhlém vyměřování a zpracování dokumentace se pokračovalo v zajištění zříceniny hradu.\n\nZa pomoci mnohých neplacených pomocníků dospělo se během pěti let k zabezpečení poškozených míst za odborného vedení a s finanční podporou „Spolkového památkového úřadu“ a hrad byl opět veřejnosti přístupný.\n\nMimo rekonstrukci dřevěných pater v hradní věži a schůdnost na severní straně, byl roku 2007 na hradním nádvoří postavený palác z hrázděného zdiva se střechou pultovou, jaký kdysi mohl v hradu stát. Na základě archeologických nálezů v hradu byla zřízena obytná místnost a kuchyně. Tato kombinace otevřeného vnitřního ohniště a současně kachlová kamna v kuchyni zajistila bezdýmnou světnici.\n\n\n\n\n\n"}
{"id": "608133", "url": "https://cs.wikipedia.org/wiki?curid=608133", "title": "Josiah Johnson Hawes", "text": "Josiah Johnson Hawes\n\nJosiah Johnson Hawes (1808-1901) byl americký fotograf působící v Bostonu, Massachusetts, a který vlastnil daguerrotypické fotografické studio Southworth & Hawes s Albertem Sandsem Southworthem (1811–1894). Tento ateliér existoval od roku 1843 do 1863 a vyprodukoval celou řadu portrétů vysoké kvality.\nOba dva jsou označováni za jedny z prvních amerických mistrů fotografie. Jejich práce na fotografických portrétech povýšila úroveň fotografie na výtvarné umění. Jejich obrazy jsou obsaženy v každé větší knize a sbírce z počátků americké fotografie.\n\nSouthworth & Hawes pracovali téměř výlučně s procesem daguerrotypie, tedy s deskami velkými 8x6 palců, s brilantním obrazem lesknoucím se jako zrcadlo a jemnou podrobnou kresbou detailů.\n\nV srpnu 1855 napsal filadelfský daguerrotypista Marcus A. Root do magazínu \"Photographic and Fine Art Journal\": \"Jejich styl je pro ně příznačný; prezentují krásné účinky světla a stínu, dávají hloubku spolu s nádhernou jemností a vyzrálostí. Tyto vlastnosti jim dávají výbornou pověst umělců a znalců.\" Dále uvedl, že firma by měla věnoval svůj čas hlavně na daguerrotypie a již méně se věnovat fotografii na papíře.\n\nJ. J. Hawes se narodil ve Waylandu v Massachusetts roku 1808. Svou životní dráhu začal jako portrétní malíř. Fotografii studoval v Bostonu s Francisem Fauvel-Gouraudem.\n\nV roce 1843 společně se Southworthem založili společnost Southworth & Hawes, s vlastním fotografickým studiem na Tremont Row, v Bostonské části Scollay Square. Studio se specializovalo na daguerrotypické portréty mnoha významných osobností, mezi nimiž byli například Lemuel Shaw, Henry Wadsworth Longfellow, Daniel Webster a další.\n\nZ oken studia bylo vidět do „\"krásného ovocného sadu, který patřil do Gardiner Greene, a také na náměstí Scollay a na kostel se zahradou na Brattle Street...\"“.\n\nV roce 1849 se Hawes oženil s Nancy Stiles Southworthovou (sestrou Alberta). Spolu měli tři děti: Alici, Marion a Edwarda.\n\nPo ukončení spolupráce se Southworthem roku 1863, pokračoval Hawes jako fotograf ještě několik desítek let na Tremont Row až do 90. let 19. století. V pozdních letech byl znám jako \"„nejstarší pracující fotograf ve své zemi“\".\n\n\n\n"}
{"id": "608134", "url": "https://cs.wikipedia.org/wiki?curid=608134", "title": "Chráněná naleziště", "text": "Chráněná naleziště\n\nChráněná naleziště bylo označení jednoho z druhů maloplošných chráněných území v Československu v letech 1956 až 1992. \n\nV letech 1955 – 1956 byly v Československu vydány zákony o státní ochraně přírody. Pro české země to byl zákon č. 40/1956 Sb., pro Slovensko obdobný č. 1/1955 Sb. Oba tyto, téměř stejné zákony, určily nové názvy a pojetí chráněných území v Československu. Vznikly tak tyto kategorie:\n\nV nově přijatém zákonu v roce 1992 (zákon ČNR č. 114/1992 Sb.) kategorie chráněných nalezišť již definována není, jednotlivé lokality byly přeřazeny do jiných druhů chráněných území (většinou přírodní památky - PP).\n\nV této kategorii byla území, kde se vyskytovaly vzácné či ohrožené druhy rostlin či živočichů, případně zkameněliny či vzácné nerosty. Ochranný režim byl zaměřen na jejich udržení, k vědeckému zkoumání či jako zásobárna chovu v kulturách a pěstování.\n\nCHN patřila mezi chráněná maloplošná území. Vyhlašování těchto typů území bylo později v kompetenci ministerstva životního prostředí České republiky.\n\n"}
{"id": "608135", "url": "https://cs.wikipedia.org/wiki?curid=608135", "title": "John Brennan Crutchley", "text": "John Brennan Crutchley\n\nJohn Brennan Crutchley MSc., přezdívaný „Washingtonský vampýr“ (1. října 1946 – 30. března 2002) byl americký únosce a násilník, podezřelý z vraždy více než 30 žen a dívek, byť mu žádná vražda nebyla soudně prokázána. Své oběti svazoval, injekční stříkačkou jim odebíral krev, kterou pak pil (prý mu dodávala sílu), přičemž je zároveň i znásilňoval.\n\nDetektiv FBI Robert Ressler označil Crutchleyho za schopného sériového vraha, Crutchley však byl odsouzen jen za znásilnění a únos. \n\nNarodil se do dobře situované rodiny v Pittsburghu. Neměl moc přátel, nejraději trávil většinu času opravami elektronických přístrojů v suterénu svého domu. Tato záliba v elektronice se mu vyplácela, vydělal si velké množství peněz, nejčastěji opravoval rádia a televize. \n\nNa vysoké škole v Defiance v Ohiu se v roce 1970 stal bakalářem fyziky a poté i magistrem na George Washington University ve Washingtonu. V roce 1969 se oženil. \n\nPoprvé se oženil ještě v době, kdy studoval vysokou školu. Se ženou se rozvedl. Přestěhoval se do Kokoma v Indianě a pracoval ve společnosti General Motors, kde byl zodpovědný za instalaci nového bezpečnostního systému. Přitom požádal o převod na společnost Delco Electronics, kde pracoval po několik let jako elektronicky zaměřený inženýr. \n\nV polovině sedmdesátých let byl propuštěn a přestěhoval se do Fairfax County ve Virginii, a znovu se oženil. Pracoval pro několik firem specializujících se na elektroniku v oblasti Washingtonu, DC., včetně TRW, ICA a Northrop Grumman. V této době zmizelo několik dospívajících dívek. Později se přestěhoval na Floridu a začal pracovat v roce 1983 v Harris Corporation v Palm Bay.\n\nV roce 1977 zmizela pětadvacetiletá sekretářka Debbora Fitzjohnová. Byl na seznamu podezřelých, protože Debbora byla jeho přítelkyně a byla naposledy viděna živá u domu, kde žil. Nicméně byl zproštěn viny kvůli nedostatku důkazů, a to i poté, co byly o rok později nalezeny její kosterní pozůstatky.\n\nPoté mu byly přičítány i další únosy. K některým došlo i v Pensylvánii, kde dočasně pobýval. V některých případech byla těla žen nalezena v odlehlých oblastech ve státě. Někteří vyšetřovatelé spojovali Crutchleye se zmizením dvou malých dívek-sester Katherine a Sheilly Lyonových z roku 1975. Ty bydlely ve Wheatonu v Marylandu, kde se Crutchley uvedenou dobu pohyboval. Pravděpodobně znásilnil a zabil také studentku Kathy Lynn Beattyovou v blízkosti Aspen Hill a Montgomery County, kde žila jeho žena.\n\nV pozdním listopadu 1985 v Malabaru byla u silnice nalezena nahá dospívající \ndívka s pouty na rukou na nohou, a plazila se po silnici. Byla odvezena do domu jednoho z řidičů, poté byla odvezena do nemocnice.\n\nV nemocnici bylo zjištěno, že dívka ztratila téměř 45 % krve a měla zalepené vpichy na krku. Vypověděla, že ve dne stopovala a že jí zastavil nakrátko ostříhaný muž s kostěnými brýlemi. Zastavil u svého domu a pozval ji k sobě. Dívka však odmítla, a muž se na ni vrhl a škrtil ji do bezvědomí.\n\nDívka se probudila svázaná, s rukama přivázanýma izolační páskou ke stehnům a se zalepenými ústy, na kuchyňském stole. Únosce ji pak znásilnil a vše si natáčel na kameru. Poté ji odebral z krku krev, kterou poté vypil a říkal dívce, že je upír. Poté ji vložil do vany a odešel, a když se vrátil, celá procedura (znásilnění a pití krve) se opakovala. Druhý den ráno, po třetím znásilnění, odešel útočník opět z domu, a dívka vylezla z okna koupelny a plazila se k silnici. Lékaři se shodli na tom, že čtvrté znásilnění a pití krve by již nemohla přežít.\n\nDívka dala policistům popis únosce, který se shodoval s technikem Johnem Brennanem Crutchleyem. Crutchley byl zatčen tentýž den a byl u něho nalezen stoh svázaných kreditních karet.\n\nSoud začal roku 1986. Přiznal se ke všem vraždám, ze kterých byl obviněn. Při soudních jednáních museli přítomní v soudní síni vycházet ven, protože z Crutchleyho činů se jim dělalo špatně od žaludku.\n\nNakonec byl Crutchley odsouzen na 50 let vězení. Na svobodu měl vyjít v roce 2036, ve věku 90 let.\n\nDne 8. srpna 1996 byl Crutchley podmíněně propuštěn za dobré chování na čestné slovo (\"parole\"). Jenže hned následující den byl znovu zatčen poté, co byl pozitivně testován na marihuanu. Kouření však popíral (tvrdil, že kouř vdechoval od jiného člověka). \n\nToto porušení čestného slova mělo dne 31. ledna 1997 za následek trest odnětí svobody na doživotí.\n\nDne 30. března 2002 spáchal ve vězení sebevraždu. Byl nalezen mrtvý ve své cele s igelitovou taškou na hlavě.\n"}
{"id": "608136", "url": "https://cs.wikipedia.org/wiki?curid=608136", "title": "Kyselina chlorozlatitá", "text": "Kyselina chlorozlatitá\n\nKyselina chlorozlatitá je anorganická sloučenina s chemickým vzorcem HAuCl.\n\nKyselina chlorozlatitá se připravuje rozpouštením zlata v lučavce královské a následným odpařením roztoku. Zahříváním se rozkládá na chlorid zlatitý a chlorovodík. Tato reakce je reverzibilní:\n\nKyselina chlorozlatitá je prekurzorem komplexních sloučenin zlata.\n\nKyselina chlorozlatitá je snadno redukována kovy za vzniku zlata. Tato kyselina je redukována dimethylsulfidem za vzniku komplexní sloučeniny (CH)SAuCl, která je používána k přípravě dalších komplexů zlata.\n\nKyselina chlorozlatitá je elektrolytem Wohlwillova procesu k refinaci zlata.\n\n\n"}
{"id": "608139", "url": "https://cs.wikipedia.org/wiki?curid=608139", "title": "Visengrunty", "text": "Visengrunty\n\nVisengrunty je přírodní rezervace v lokalitě Bošovice v okrese Vyškov. Rezervace byla zřízena vyhláškou PZ ONV Vyškov ze dne 8. listopadu 1990 č. usnesení XXI-120/13. Leží jižně od města Slavkov u Brna. Důvodem ochrany je dochování xerotermní bylinné vegetace a zajištění druhové biodiverzity v krajině intenzivně zemědělsky využívané.\n\nStepní vegetaci zastupuje vzácný hrachor panonský pravý, dále Sasanka lesní, kavyl Ivanův, koniklec velkokvětý, pelyněk Pančičův, len tenkolistý, oman mečolistý, hadinec nachový, hlaváček jarní, sinokvět měkký, hadinec červený, oman oko Kristovo, modřenec chocholatý, zvonek sibiřský, třemdava bílá či hvězdnice chlumní.\n\n"}
{"id": "608140", "url": "https://cs.wikipedia.org/wiki?curid=608140", "title": "Bures-sur-Yvette", "text": "Bures-sur-Yvette\n\nBures-sur-Yvette je francouzské město v departementu Essonne, v regionu Île-de-France, 22 kilometrů jihozápadně od Paříže.\nJe sídlem několika vědeckých ústavů.\nSousední obce: Gif-sur-Yvette, Orsay, Gometz-le-Châtel, Saint-Jean-de-Beauregard a Les Ulis.\n\n\"Počet obyvatel\"\n\n\n\n\n"}
{"id": "608142", "url": "https://cs.wikipedia.org/wiki?curid=608142", "title": "Louis Michel", "text": "Louis Michel\n\nLouis Michel může být:\n\n\n"}
{"id": "608145", "url": "https://cs.wikipedia.org/wiki?curid=608145", "title": "Chráněné parky a zahrady", "text": "Chráněné parky a zahrady\n\nChráněné parky a zahrady bylo označení jednoho z druhů maloplošných chráněných území v Československu v letech 1956 až 1992. \n\nV letech 1955 – 1956 byly v Československu vydány zákony o státní ochraně přírody. Pro české země to byl zákon č.40/1956 Sb., pro Slovensko obdobný č.1/1955 Sb. Oba tyto, téměř stejné zákony, určily nové názvy a pojetí chráněných území v Československu. Vznikly tak tyto kategorie:\n\nV nově přijatém zákonu v roce 1992 (zákon ČNR 114/1992 Sb.) kategorie chráněných parků a zahrad již definována není, jednotlivé lokality byly přeřazeny do jiných druhů chráněných území.\n\nV této kategorii byla území s umělou výsadbou dřevin. Byly významné z vědeckého, historického či uměleckého hlediska. Byly zpravidla u některého zámku či jiné významné architektonické památky jako zámecká zahrada, případně vybudovány u nějaké obory, případně jako arboretum.\n\nCHPZ patřila mezi chráněná maloplošná území. Vyhlašování těchto typů území bylo později v kompetenci ministerstva životního prostředí České republiky.\n\nV roce 1990 byly uvedeny v evidenci Ministerstva životního prostředí České republiky dvě lokality:\n\n"}
{"id": "608146", "url": "https://cs.wikipedia.org/wiki?curid=608146", "title": "Boulevard Davout", "text": "Boulevard Davout\n\nBoulevard Davout je bulvár ve 20. obvodu v Paříži. Je součástí tzv. Maršálských bulvárů. Bulvár nese jméno Louise Nicolase Davouta (1770–1823), maršála Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nKoncem února 2009 byly zahájeny přípravné práce na prodloužení tramvajové linky T3, která povede prostředkem bulváru. Linka bude uvedena do provozu v roce 2012.\n\n"}
{"id": "608147", "url": "https://cs.wikipedia.org/wiki?curid=608147", "title": "Donald Adamson", "text": "Donald Adamson\n\nDonald Adamson (* 30. března 1939, Lancashire, Spojené království) je britský historik, autor z kritik a překladatel z francouzské literatury.\n\nMimo jiné je autorem \"\"Blaise Pascal: Mathematician, Physicist and Thinker about God\"\".\n\nStudoval na Manchester Grammar School a na Magdalen College v Oxfordu, kde promoval v oboru francouzština a němčina (MA 1963). Poté studoval pod Pierre-Georges Castex v Pařížská univerzitě a v roce 1971 získal DPhil (Oxon).\n\nV letech 1969-89 byl Adamson profesorem v Goldsmiths College na Londýnské univerzitě: a v letech 1983-86 tam byl i předsedou zkušební komise z moderních jazyků.\n\nOd roku 1989 členem Wolfson College na Cambridgeské univerzitě.\n\nAdamson je autorem mnoha knih a článků o literatuře, historii a politickém dění. Za zmínku stojí knihy o francouzském romantismu a Oskaru Kokoschkovi:\n\nZa svou kariéru získal mnoho vyznamenání a stal se členem mnoha prominentních skupin:\n\nJe členem:\n\n"}
{"id": "608148", "url": "https://cs.wikipedia.org/wiki?curid=608148", "title": "František Novotný (geodet)", "text": "František Novotný (geodet)\n\nFrantišek Novotný (20. září 1864 Němčice nad Hanou – 27. července 1918 Senohraby) byl český politik, geodet a profesor geodézie na Císařské a královské české vysoké škole technické v Praze. Pro akademický rok 1907–1908 byl zvolen rektorem.\n\nNarodil se v Němčicích nad Hanou (Komenského nám, čp. 59) v zemědělské rodině chalupníka Leopolda a Josefy Novotných. Absolvoval obecnou školu v Němčicích, reálku v Prostějově a poté pokračoval ve studiu na Císařské a královské české vysoké škole technické v Praze. Toto studium zakončil v roce 1889. V roce 1890 se oženil s Ludmilou Grégrovou, měl syna a dvě dcery.\n\nV roce 1890 nastoupil jako asistent prof. Müllera. Souběžně vykonával praxi úředně autorizovaného stavebního inženýra, geometra a stavitele. V letech 1891–1893 zastupoval prof. Františka Müllera při tvorbě regulačního plánu města Písku. Zde byla použita nová polygonometrická metoda. Tato metoda byla před tím několikrát použita s problematickými výsledky. Novotného práce (spolu s Ing. K. Zemanem) tuto metodu rehabilitovala a jejich výsledky vedly k revizi instrikce v roce 1894. Poté řídil nová mapování některých měst včetně tvorby nové trigonometrické a polygonové sítě města Prahy.\n\nV roce 1893 se habilitoval jako docent nižší geodézie a v roce 1897 rovněž jako docent vyšší geodézie. V roce 1900 po smtri prof. Müllera byl jmenován mimořádným profesorem geodézie na Císařské a královské české vysoké škole technické v Praze a v roce 1903 profesorem řádným. V roce 1907–1908 zastával funkci rektora. V roce 1906 byl jmenován mimořádným členem Královské české společnosti nauk.\n\nAktivní byl i v politice. 15. června 1906 nastoupil místo Ferdinanda Pantůčka do Říšské rady (celostátní parlament), kde reprezentoval městskou kurii, obvod Praha-Nové Město. Na Říšské radě setrval jen krátce, do konce jejího funkčního období, tedy do voleb roku 1907. Uváděl se jako kandidát mladočeské strany.\n\nPohřben je v rodných Němčicích.\n\nPokračoval ve vydávání díla \"Kompendium geodésie a sferické astronomie\", které zahájil František Müller (geodet). Dokončil Müllerovu \"Geodesii nižší, I. - III.\" a vydal \"Geodesii vyšší, I. díl\". Tato práce zůstala nedokončena.\n\nDokončil \"Topografický, hydrografický a orografický (horopisný) popis král. Českého\", který zahájil Karel Kořistka. Dále dokončil V. sekci Kořistkovy mapy okolí Prahy. O Karlu Kořistkovi napsal rovněž životopisnou studii.\n\n\n\n"}
{"id": "608149", "url": "https://cs.wikipedia.org/wiki?curid=608149", "title": "Espen Knutsen", "text": "Espen Knutsen\n\nEspen Knutsen (narozen 12. ledna 1972 v Oslo) je bývalý norský hokejový útočník a současné době (2010) trenér klubu Vålerenga. Patří k nejúspěšnějším norským hokejistům historie. \n\nZačínal v norské lize v klubu Vålerenga. V roce 1990 byl draftován Hartfordem, ale zůstal v Evropě, nejprve v mateřské klubu (třikrát se stal mistrem země), od roku 1994 v nejvyšší švédské lize v Djurgårdenu. V sezóně 1997/1998 se zkoušel prosadit v NHL v Anaheimu, v prvním týmu však odehrál jen 19 utkání a většinu sezóny strávil na farmě Cincinnati Mighty Ducks v AHL. Na další dva roky se proto vrátil do Djurgårdenu, kde byl v sezóně 1999/2000 nejlépe placeným hráčem švédské ligy. Pomohl klubu ke švédskému titulu, v play-off byl nejlepším střelcem. Druhou šanci prosadit se v NHL dostal v roce 2000, kdy podepsal kontrakt s Columbus Blue Jackets na doporučení asistenta trenéra George Kingstona, který předtím vedl norskou reprezentaci. V první sezóně zaznamenal 53 bodů (11 gólů a 42 asistencí) v 66 utkáních. V následující sezóně 2001/2002 byla jeho produktivita o něco nižší (42 bodů v 77 zápasech), přesto byl nominován jako první a dosud jediný Nor do All-Star Game (tehdy do výběru Světa proti Severní Americe). V roce 2002 při utkání s Calgary Flames puk vypálený Knutsenem a tečovaný holí obránce Calgary Derekem Morrisem zasáhl do hlavy 13letou fanynku, která na následky zranění podlehla. Tragická událost byla pro NHL impulzem k zavedení ochranné nylonové sítě za brankami. \nV dalších dvou sezónách byl Knutsen limitován zraněními, kvůli kterým většinu ročníků vynechal. Závěr kariéry odehrál opět v Djurgårdenu, kde jej v roce 2005 vleklé zdravotní potíže přinutily ukončit aktivní kariéru. V bodování norských hokejistů v NHL je jasně na prvním místě historické tabulky. Velmi oceňován byl zejména ve švédském Djurgårdenu.\n\nSvou zemi reprezentoval na olympiádě v Lillehammeru 1994 a mistrovství světa elitní kategorie v letech 1994, 1995, 1996 a 1997.\n\nOd roku 2005 působí v týmu Vålerenga jako trenér a od roku 2009 jako Generální manažér týmu. \n\n stránka na legendsofhockey.net\n"}
{"id": "608151", "url": "https://cs.wikipedia.org/wiki?curid=608151", "title": "Boulevard Mortier", "text": "Boulevard Mortier\n\nBoulevard Mortier je bulvár ve 20. obvodu v Paříži. Je součástí tzv. Maršálských bulvárů. Bulvár nese jméno Édouarda Adolpha Casimira Josepha Mortiera (1768–1835), maršála Francie. Bulvár leží mezi Porte de Bagnolet a končí u Porte des Lilas.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV roce 2009 byly zahájeny přípravné práce na prodloužení tramvajové linky T3, která povede prostředkem bulváru. Linka bude uvedena do provozu v roce 2012.\n\n"}
{"id": "608153", "url": "https://cs.wikipedia.org/wiki?curid=608153", "title": "Semiahmoo (záliv)", "text": "Semiahmoo (záliv)\n\nZáliv Semiahmoo Bay je jihovýchodní část Hraničního zálivu na severoamerickém pobřeží Tichého oceánu. Název „Semiahmoo“ znamená v jazyce Pobřežních Sališů „půlměsíc“. \n\nMísta, která se na pobřeží zálivu vyskytují (od severu k jihu):\n\nNa hranici zálivu, v Blainu, se nachází Draytonova zátoka s přístavištěm. Na kanadské straně se do zálivu vlévá řeka Campbell, na americké straně přes Draytonovu zátoku to jsou Kalifornský a Dakotský potok. \n"}
{"id": "608157", "url": "https://cs.wikipedia.org/wiki?curid=608157", "title": "Grand Prix Koreje", "text": "Grand Prix Koreje\n\nGrand Prix Koreje je závod seriálu Formule 1 konaný na okruhu Korean International Circuit v Jižní Koreji.\n"}
{"id": "608159", "url": "https://cs.wikipedia.org/wiki?curid=608159", "title": "Pustina (rozcestník)", "text": "Pustina (rozcestník)\n\nPustina může být:\n\n\n\n\n\n\n"}
{"id": "608160", "url": "https://cs.wikipedia.org/wiki?curid=608160", "title": "Boulevard Macdonald", "text": "Boulevard Macdonald\n\nBoulevard Macdonald je bulvár v 19. obvodu v Paříži. Je součástí tzv. Maršálských bulvárů. Bulvár nese jméno Étienna Jacquese Josepha Alexandra Macdonalda (1765–1840), maršála Francie.\n\nZačíná u kanálu Ourcq, kde navazuje přes most na Boulevard Sérurier, překračuje kanál Saint-Denis a končí na křižovatce s ulicemi \"Rue d'Aubervilliers\" a \"Avenue de la Porte d'Aubervilliers\", kde na něj navazuje Boulevard Ney.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV roce 2009 byly zahájeny stavební práce na prodloužení tramvajové linky T3. Linka bude uvedena do provozu v roce 2012.\n\n"}
{"id": "608163", "url": "https://cs.wikipedia.org/wiki?curid=608163", "title": "Vzdušné síly Slovenské republiky", "text": "Vzdušné síly Slovenské republiky\n\nVzdušné síly Ozbrojených sil Slovenské republiky () je oficiální název slovenského vojenského letectva, jehož úkolem je zajištění vzdušného prostoru Slovenska, obrana svrchovanosti země, důležitých politických a hospodářských center, regionů a vojsk před údery vzdušného protivníka, jakož i přímá podpora boje pozemních sil. Současným velitelem vzdušných sil je od 1. srpna 2017 generálmajor Ľubomír Svoboda.\n\nV důsledku změněné geopoliticko-vojenské situace po roce 1989 se velení tehdejší federální československé armády snažilo posílit vzdušnou obranu Slovenska. 7. května 1991 byla na letišti Sliač dislokována 81. samostatná stíhací letka, která spolu se zabezpečovacím praporem plnila úkoly pohotovostního systému a položila základ současného slovenského letactva. Později byla reorganizovaná na 1. leteckou základnu a 1. stíhací letecký pluk. 30. listopadu 1991 bylo ve Zvolenu vytvořeno velitelství 1. divize protivzdušné obrany. Postupně mu byly podřízeny protiletadlové raketové útvary v Nitře, Rožňavě a Pezinku, jakož i různé zabezpečovací útvary. \n\nV říjnu 1992 byla federálním ministerstvem obrany ČSFR vyčleněna skupina, které velel generálmajor Ing. Ján Váňa. Cílem této skupiny bylo vytvořit organizační struktury budoucího letectva a protivzdušné obrany SR a zabezpečit bojeschopnost letectva a protivzdušné obrany SR po rozdělení Československa. Postupně se tato skupina rozrůstala a 1. listopadu 1992 vznikla Správa letectva a protivzdušné obrany pro Slovensko se sídlem v Trenčíně, jejíž činnost skončila 31. prosince 1992. Ke dni 1. ledna 1993, spolu se vznikem Slovenské republiky, vzniká Letectvo a protivzdušná obrana Armády SR, jejímž velitelem byl jmenován generálmajor Ing. Štefan Gombík.\n\nRozdělením Československa a následným dělením majetku převzalo Slovensko a přesunulo na svoje území 167 letounů a 62 vrtulníků, spolu s příslušným materiálem a několika protiletadlovými komplety. Zároveň se organizovalo přeškolováním několik desítek techniků a pilotů.\n\nLetectvo a protivzdušná obrana Armády SR bylo dislokované na pěti leteckých základnách a mělo ve výzbroji 229 letadel a vrtulníků různých typů; stíhačky (9× MiG-29A, 1× MiG-29UB, 13× MiG-21MA, 36× MiG-21MF, 8× MiG-21R, 11× MiG-21UM a 2× MiG-21US), stíhací bombardéry (18× Su-22M4 a 3× Su-22UM-3K), bojové (12× Su-25K a 1× Su-25UBK), cvičné proudové (16× L-29, 8× L-39C, 2× L-39MS, 2× L-39V a 9× L-39ZA), vrtulníky (17× Mi-2, 1× Mi-8PPA, 2× Mi-8PS, 6× Mi-8T, 15× Mi-17, 2× Mi-17Z-2, 8× Mi-24D, 1× Mi-24DU, 10× Mi-24V), dopravní (2× L-410MA, 2× L-410FG, 1× L-410UVP, 1× L-410UVP-E, 3× L-410UVP-T, 1× An-12BP, 2× An-24V, 2× An-26 a 1× Tu-154B-2) a bezpilotní prostředky VR-3 Rejs. V rámci první deblokáce ruského dluhu, od prosince 1993 do ledna 1994, bylo na Slovensko dodáno pět stíhacích MiGů-29A (reg. č. 0619, 0820, 0921, 2022, 2123) a 1 cvičný MiG-29UB (reg. č. 1303). V roku 1994 byl v souladu s Koncepcí výstavby Armády SR do roku 2000 vytvořen Generální štáb Armády SR a v jeho rámci Štáb letectva a protivzdušné obrany. Ve stejnem roce byla zrušena 1. divize protivzdušné obrany Armády SR a na jejím základeu 1. listopadu 1994 Vznikl 3. sbor letectva a protivzdušné obrany (3. sbor LaPVO).\n\nPo vstupu Slovenska do NATO bylo nutné modernizovat letadla vzdušných sil, respektive dosáhnout kompatibility s technikou NATO. V letech 2005 a 2006 byla v leteckých opravovnách Trenčín provedena modernizace stíhaček MiG-29 ve spolupráci s výrobcem letounů a několika západními společnostmi. Stroje byly vybaveny moderními komunikačními prostředky a systémy kompatibilními s technikou NATO, například avionika byla upravena na anglosaský nemetrický systém. Dvanáct modernizovaných strojů (10 jednomístných verze AS a 2 dvojmístné UBS), které navíc prošly změnou kamufláže, byly formálně odevzdány armádě 29. února 2008 na letišti Sliač.\n\n19. ledna 2006 ztratilo slovenské letectvo Antonov An-24 při letecké katastrofě, kdy při nárazu letadla zahynulo 41 vojáků a jeden civilní zaměstnanec ministerstva obrany, jeden voják přežil. Letadlo přiváželo zpět slovenské příslušníky sil KFOR z půlroční služby v Kosovu.\nV září 2011 byly vyřazeny všechny zbývající vrtulníky Mil Mi-24. 20. prosince 2012 došlo k incidentu, kdy se slovenský MiG-29AS (reg. č. 0921) nebezpečně přiblížil k civilnímu soukromému letadlu Beechcraft B200 Super King Air, na kterém se spustil protisrážkový systém.\n\n28. července 2015 došlo během cvičení přistáváním v terénu následkem povětrnostních podmínek ke zřícení vrtulníku Mi-17M (reg. Č. 0812) u osady Hradisko (na území obce Terňa). Krátce po havárii podlehl svým zraněním druhý pilot pilot kpt. Ing. Richard Sépi. Kapitán vrtulníku kpt. Ing. Peter Pavlinský a palubní technik pprap. Tibor Šoltés utrpěli těžká zranění.\n\nVzhledem k záměru komplexního zabezpečení nedotknutelnosti vzdušného prostoru Slovenska a vzdušného prostoru Česka prostřednictvím vzájemné spolupráce vyslovila slovenská vláda souhlas s vysláním příslušníků Ozbrojených sil Slovenské republiky na území Česka a s přítomností příslušníků Armády České republiky na území Slovenska za účelem spolupráce při vzájemné ochraně vzdušného prostoru na základě smlouvy mezi Českou a Slovenskou republikou o spolupráci při vzájemné ochraně vzdušného prostoru, která byla podepsána v Bruselu dne 15. února 2017. \n\n27. března 2017 došlo na letecké základně Sliač k závažné letecké nehodě, při které havarovalo soukromé letadlo L-29 Delfín (OM-JLP, rok výroby 1965, výrobní číslo 591683, vlastník Ing. Ľudovít Francl, PhD.) , přičemž klouzalo 755 metrů po vzletové a přistávací dráze (VPD). Následně byla VPD zablokována, což znemožnilo případný start pohotovostních letadel MiG-29, a tak byla celkově 1 hodinu a 42 minut narušena nepřetržitá ochrana nedotknutelnosti slovenského vzdušného prostoru v rámci integrovaného systému NATINAMDS. Soukromé lety letadel L-29 (OM-SLK, rok výroby 1972, provozovatel Slovenské křídla s.r.o.) z letecké základny Sliač stále pokračují, což potenciálně ohrožuje bezpečnost a provozuschopnost letiště Sliač. Je zvláštní, že uvedená skutečnost je tolerována ze strany kompetentních lidí z Ministerstva obrany.\n\nCílem slovenské vlády bylo vybrat nová stíhací letadla, které jsou v plné míře schopné nahradit stíhačky MiG-29 a zároveň rozšířit operační způsobilosti taktického letectva v souladu se současnými i budoucími operačními požadavky a možnými typy úloh vyplývajícími z bezpečnostního prostředí a členství Slovenska v NATO.\n\nVelitelství Vzdušných sil OS SR v čele s generálmajorem Ľubomírem Svobodou sídlí ve Zvolenu. Předchozím velitelem byl od 25. května 2012 generálmajor Miroslav Korba, který převzal funkci po genmjr. Martinu Babiakovi (od 1. června 2010 do května 2012).\n\nHlavní útvary Vzdušných sil OS SR a jejich výzbroj:\n\n\n"}
{"id": "608166", "url": "https://cs.wikipedia.org/wiki?curid=608166", "title": "Sherlock Holmes (rozcestník)", "text": "Sherlock Holmes (rozcestník)\n\nSherlock Holmes je fiktivní literární postava, kterou vytvořil sir Arthur Conan Doyle.\n\nSherlock Holmes ale také může být:\n\n\n\n\n"}
{"id": "608167", "url": "https://cs.wikipedia.org/wiki?curid=608167", "title": "Alexander Veliký (film)", "text": "Alexander Veliký (film)\n\nAlexander Veliký (v americkém originále Alexander) je americký historický film, který v roce 2004 natočil režisér Oliver Stone.\n\nFilm vypráví o životě a bojích makedonského vládce Alexandra Velikého.\n\nFilm nesklidil mezi kritiky příliš pozitivních názorů a výsledkem bylo i několik nominací na Zlatou Malinu, včetně kategorií nejhorší film, nejhorší režisér, nejhorší herec v hlavní i vedlejší roli a nejhorší herečka.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "608168", "url": "https://cs.wikipedia.org/wiki?curid=608168", "title": "Kanton Gif-sur-Yvette", "text": "Kanton Gif-sur-Yvette\n\nCanton de Gif-sur-Yvette je francouzský kanton v departementu Essonne v regionu Île-de-France. Vznikl 7. prosince 1975 vyčleněním obce z kantonu Orsay.\n"}
{"id": "608171", "url": "https://cs.wikipedia.org/wiki?curid=608171", "title": "Tahle země není pro starý (film)", "text": "Tahle země není pro starý (film)\n\nTahle země není pro starý (anglicky \"No Country for Old Men\") je americký kriminální thriller z roku 2007 natočený Joelem a Ethanem Coenovými, ve kterém hrají Tommy Lee Jones, Javier Bardem a Josh Brolin. Byl natočen podle stejnojmenného románu Cormaca McCarthyho. Je o bývalém veteránu vietnamské války, který náhodně přijde k penězům z drogového obchodu, a o následné honičce, kdy si tři muži kříží cestu v pouštní krajině západního Texasu. Děj se odehrává roku 1980.\n\n\"Tahle země není pro starý\" byla velmi vřele přijata kritikou. Film získal tři ceny BAFTA, dva Zlaté glóby a čtyři Oscary za nejlepší film, nejlepší režii, nejlepší adaptovaný scénář a nejlepší mužský herecký výkon ve vedlejší roli (Javier Bardem).\n\nZápadní Texas v červnu 1980 je pustá země a Ed Tom Bell (Tomy Lee Jones) běduje nad zvyšujícím se násilím v oblasti, kde dělá šerifa stejně jako předtím jeho otec.\n\nLlewelyn Moss (Josh Brolin), když je na lovu, objeví místo, kde se zvrtla předávka drog: najde několik mrtvých mužů a psů, Mexičana žebrajícího o vodu a dva miliony dolarů v aktovce. Llewelyn vezme aktovku do svého karavanu a tu noc se s vodou vrátí za umírajícím mužem, ale začnou ho stíhat dva muži v automobilu a on ztratí svůj vůz. Když dorazí zpět domů, vezme peníze, pošle svou manželku Carlu Jean za její matkou a ubytuje se v motelu v jiném okresu. Tam ukryje aktovku do větracího otvoru svého pokoje.\n\nNa vrácení peněz byl najat zásadový zabiják Anton Chigurh (Javier Bardem). Už uškrtil šerifova zástupce, aby unikl z vazby, a ukradl auto (řidiče zabil jateční pistolí). Nyní má u sebe přijímač, který sleduje peníze pomocí transpondéru ukrytého v aktovce, a odhalí Mossův úkryt. V noci Chigurh vrazí do pokoje plného Mexičanů, kteří chtěli přepadnout Mosse, a všechny je zabije. Moss je ale o krok napřed a najal si pokoj naproti tomu prvnímu, takže než Chigurh odstraní kryt k větrání, Moss už je zase na cestě pryč.\n\nChigurh vystopuje aktovku do hotelu ve vedlejším městě a pronásledování vyústí v přestřelku, v které se oba muži zraní. Moss uteče za hranice, ukryje peníze v křovinách na břehu Rio Grande a zhroutí se. Je pouličními hudebníky dopraven do mexické nemocnice. Tam mu Carson Wells (Woody Herrelson), další najatý muž – lovec lidí, nabídne za vrácení peněz ochranu před Chigurhem.\n\nPoté, co se Chigurh zotaví, najde Wellse v hotelu a zabije ho, zrovna když mu volá Moss. Chigurh zvedne telefon a slíbí Mossovi, že Carla Jean zůstane naživu, jen když vrátí peníze. Moss nabídku nepřijme.\n\nMoss si se svou ženou smluví schůzku v motelu v El Pasu, aby jí dal peníze a poslal ji pryč. Ta poprosí Bella, aby jejího manžela zachránil, ale přijede moc pozdě. Najde Mosse, jak leží mrtvý ve svém pokoji. Tu noc se Bell vrátí na místo činu a najde zámek od pokoje vystřelený stylem Chigurha. Vejde do pokoje a všimne si, že kryt od větrání je odstraněný pomocí mince a vnitřek je prázdný.\n\nCarla Jean se vrátí z pohřbu své matky a najde v domě Chigurha. Když mu řekne, že nemá peníze, připomene jí slib, který dal jejímu manželovi a který ji mohl zachránit. Jediné, co jí může nabídnout, je hod mincí o její život. Ona odmítne a řekne, že volba je na něm. Chigurh opouští dům sám. Před domem si zkontroluje podrážky bot. Když odjíždí, zraní se při autonehodě. Odchází před příjezdem policie.\n\n"}
{"id": "608172", "url": "https://cs.wikipedia.org/wiki?curid=608172", "title": "Bruno Mars", "text": "Bruno Mars\n\nBruno Mars, vlastním jménem Peter Gene Hernandez (* 8. října 1985 Waikiki, Havaj) je americký zpěvák, autor písní a hudební producent. Pochází z Waikiki (Havaj), ale po ukončení střední školy se přestěhoval do Los Angeles. Je známý jak pro své vlastní mezinárodní hity jako Just the Way You Are nebo Grenade, ale také i pro své featuringy na písních „Nothin' on You“ od rappera B.o.B, „Billionaire“ od Travieho McCoye. Jako producent se podílel na tvorbě hitů „Right Round“ od Flo Ridy, „Wavin' Flag“ od K'naan a „Fuck You!“ od CeeLo Green. 14. října 2010 vydal svoje debutové album, \"Doo-Wops & Hooligans\".\n\nNarodil se Peterovi a Bernadette „Bernie“ Hernandezovým, jejichž předci pocházeli z Portorika a Filipín. Byl jedním z šesti dětí této hudební rodiny (otec muzikant, matka byla tanečnice). Když mu byly 2 roky, začal mu jeho otec říkat Bruno, podle amerického wrestlingového zápasníka Bruna Sammartina, se kterým měli, podle jeho otce, stejně buclaté tváře. V té době byli jeho vzorem takoví zpěváci, jako třeba Michael Jackson nebo Elvis Presley. V roce 1990 vystupoval v pořadu MidWekk jako „Malý Elvis“. V roce 2003, po dokončení President Theodore Roosevelt High School, se odstěhoval jako sedmnáctiletý mladík do Los Angeles, aby se mohl věnovat své hudební kariéře.\n\nKrátce po přestěhování do Los Angeles zpíval v Motown Recods, což ale k ničemu nevedlo. Nicméně tyto zkušenosti se ukázaly být prospěšné pro jeho kariéru, když se setkal se skladatelem a producentem Philipem Lawrencem. Tehdy spolu a s Arim Levinem psali písně a založili produkční tým The Smeezingtons. V roce 2006 jej Lawrence představil jeho budoucímu manažerovi z Atlantic Records, Aaronu Bay-Schuckovi. Poté, co ho slyšel zpívat pár písniček s kytarou, chtěl okamžitě podepsat smlouvu, ale nakonec trvalo tři roky, než se tak stalo. Mezitím je ale Bay-Schuck najal a The Smeezingtons k psaní a produkování písní pro umělce, kteří již pro Atlantic Records nahrávali. V rozhovoru (podle Bay-Schucka) pro HitQuarters on sám uvedl, že ačkoli jeho konečný cíl měl být sólový umělec, byl ochoten psát a produkovat pro ostatní umělce, aby tak přispěl ke zlepšení jeho psaní písní, což mu pomohlo objevit sama sebe.\n\nJako sólový umělec dosáhl prvního úspěchu jako spoluautor písní od B.o.B „Nothin' on You“ a Travieho McCoye „Billionaire“. Obě písně se dostaly do top ten nemála světových hitparád. Poté v květnu roku 2010 Mars vydává svůj EP debut nazvaný It's Better If You Don't Understand, ze kterého vzešla píseň „The Other Side“, na které hostovali zpěváci CeeLo Green a B.o.B.\nV říjnu roku 2010 pak Mars vydává své debutové album Doo-Wops & Hooligans. Pilotní singl „Just the Way You Are“ vyšel již v červenci téhož roku a dostal se do top 100 v hitparádě Billboard Hot 100 stejně jako v několika dalších hitparádách. Druhý singl „Grenade“ zaznamenal také významný úspěch. Album debutovalo v Billboard 200 na třetím místě s prodejem 55 000 kopií a dočkala se i velice pozitivní kritiky.\nV září 2010 byl Mars zatčen v Las Vegas za držení kokainu. Tato nepříjemná událost ho stála kauci 2 000 dolarů a 200 hodin veřejně prospěšných prací. Propuštěn byl pod příslibem, že nejméně rok nespáchá podobný zločin.\n\nNový rok byl pro Marse ve znamení úspěchů – v únoru získal cenu Grammy a to z celkových šesti nominací. V září téhož roku oznámil na svých webových stránkách vypuštění nové písně „It Will Rain“, která se objevila v soundtracku k filmu . Při příležitosti 54. cen Grammy byl opět nominován hned v několika kategoriích, sošku si ale neodnesl ani jednu, neboť je všechny převzala zpěvačka Adele.\n\nV říjnu 2012 vyšel první singl z nového očekávaného alba Unorthodox Jukebox. Album vyšlo prosinci téhož roku a prvním singlem byl „Locked Out of Heaven“. v USA album debutovalo na druhé příčce Billboard 200 s počtem prodaných kopií přesahujícím 187 000 a ve Velké Británii se dokonce stalo nejrychleji prodávaným albem roku 2012. V únoru 2013 se opět dočkal nominace v již 55. ročníku předávání cen Grammy. Téhož roku vyhlásil časopis Billboard Bruna Marse umělcem roku.V létě 2013 odstartoval světové tour po Evropě a USA s názvem The Moonshine Jungle Tour. Přiveze s sebou i úspěšnou zpěvačku Ellie Goulding. 6. listopadu 2013 navštíví i Pražskou O2 arénu.\n\n"}
{"id": "608177", "url": "https://cs.wikipedia.org/wiki?curid=608177", "title": "Akademická čtvrthodinka", "text": "Akademická čtvrthodinka\n\nAkademická čtvrthodinka je časový úsek, který je určován časovým rozdílem mezi momentem, kdy je Slunce nejvýše, a momentem, ve kterém nám hodiny ukazují pravé poledne. Tento rozdíl je dán tím, že Země obíhá kolem Slunce po elipse, a může nabývat maximální hodnoty 16 minut, a to ve dnech 11. února a \n\nDíky tomuto časovému rozdílu se ze zdvořilosti k lidem, kteří čas určovali podle Slunce, akceptovaly malé nepřesnosti v dochvilnosti. Z důvodu, že se akademičtí profesoři často orientovali v čase pomocí Slunce, vžil se tento pojem i na akademické půdě a je zde dodnes používán jako čas, do kterého studenti čekají příchodu pedagoga.\n"}
{"id": "608179", "url": "https://cs.wikipedia.org/wiki?curid=608179", "title": "Jan Novotný (trenér)", "text": "Jan Novotný (trenér)\n\nJan Novotný (10. červen 1953, Sezimovo Ústí) je československý hokejista a později hokejový trenér. Je odchovancem kladenského hokeje. \nNaposledy působil jako hlavní trenér druholigových Řisut, u kterých po sezoně 2013/2014 na vlastní žádost skončil, ačkoli od sezóny 2015/2016 se potřetí vrátil na post hlavního trenéra druholigových Řisut.\n\nLední hokej začal hrát v sezoně 1966/67 v družstvu žáků SONP Kladno. Dne 11.12.1970 poprvé nastoupil v A-mužstvu. V době vojny v letech 1973/75 hrál za Duklu Jihlava se kterou získal svůj první mistrovský titul. Po vojně prožil své nejlepší roky s paní Poldi na prsou. Stal se s Kladnem 4× mistrem ligy a vítězem Poháru mistrů evropských zemí. V mužstvu Kladna sehrál 739 zápasů a vstřelil 291 branek (v nejvyšší soutěži pak 338/104). Od srpna 1987 působil jeden rok v jugoslávském Novém Sadu, rok poté v německém Kulmbacheru. Aktivní hokejovou kariéru ukončil v sezoně 1990–1991 v Berouně, se kterým postoupil do první ligy. \n\nHned poté se vydal na dráhu trenérskou. V letech 1991 - 1996 působil jako trenér mládežnických celků Kladna, v sezoně 95/96 vedl tamní dorost. V létě 1996 nahradil v Kladně úspěšnou trenérskou dvojici Neliba - Müller. Tehdy se situace v Kladně nezdála být růžová. Klub měl nejnižší rozpočet v lize, všechna slavná jména se rozutekla(F. Kaberle, M.Procházka, P.Patera, O.Vejvoda). Nikdo si netroufal odhadovat, jak na tom Kladno bude. Letní přípravu vedl sám, od září 1996 se mu asistentem stal Lubomír Bauer. Mužstvo pod jejich vedením překvapivě skončilo na 6.místě. V letech 1998–2000 úspěšně působil Jan Novotný ve Zvolenu (Slovensko). V letech 2000–2003 vedl GKS Katowice (Polsko), se kterým dosáhl historického úspěchu - po 30 letech skončili jako vicemistr Polska a to potom v dalších dvou sezónách zopakoval, v letech 2004–2007 vedl druholigové Řisuty, které dovedl k postupu z krajského přeboru do druhé ligy, v sezonách 2007–2009 vedl mužstvo Slaného. Od sezony 2009/2010 vede znovu druholigové Řisuty, kde nahradil Eduarda Nováka. S těmi hned v první sezoně, poprvé v historii klubu, vyhrál základní část soutěže. V Řisutech působil nepřetržitě až do konce ročníku 2013/2014, kdy na vlastní žádost skončil a nadále se věnuje jen práci učitele, kterou vykonával v posledních letech společně s trenérských řemeslem. Po neúspěšné hokejové sezóně druholigových Řisut v sezóně 2014/2015 nahradil svého bývalého spoluhráče Jana Nelibu v roli hlavního trenéra, a již potřetí v historii novodobých hokejových II. ligových Řisut se vrací na tento post.\n"}
{"id": "608181", "url": "https://cs.wikipedia.org/wiki?curid=608181", "title": "Americký prezident (film)", "text": "Americký prezident (film)\n\nAmerický prezident (v anglickém originále The American President) je americký romantický film s prvky komedie, který v roce 1995 natočil režisér Rob Reiner.\n\nMarc Shaiman získal nominaci na Oscara za hudbu k tomuto filmu. Oceněn však nebyl.\n\n"}
{"id": "608183", "url": "https://cs.wikipedia.org/wiki?curid=608183", "title": "Boulevard Ney", "text": "Boulevard Ney\n\nBoulevard Ney je bulvár v 18. obvodu v Paříži. Je součástí tzv. Maršálských bulvárů. Bulvár nese jméno Michela Neye (1769–1815), maršála Francie.\n\nBulvár začíná na křižovatce s ulicemi \"Rue d'Aubervilliers\" a \"Avenue de la Porte d'Aubervilliers\", kde navazuje na Boulevard Macdonald. Končí na Porte de Saint-Ouen u křižovatky s ulicemi \"Avenue de Saint-Ouen\", \"Avenue de la Porte de Saint Ouen\" a \"Rue Vauvenargues\", odkud dále pokračuje Boulevard Bessières.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV úseku mezi Porte d'Aubervilliers a Porte de la Chapelle byly zahájeny stavební práce na prodloužení tramvajové linky T3. Linka bude uvedena do provozu v roce 2012.\n\n"}
{"id": "608184", "url": "https://cs.wikipedia.org/wiki?curid=608184", "title": "Andělská tvář", "text": "Andělská tvář\n\nAndělská tvář je český romantický film zasazen do historické Francie, který v roce 2002 natočil režisér Zdeněk Troška. Získal dva České lvy za nejlepší kameru a kostýmy.\n\n"}
{"id": "608185", "url": "https://cs.wikipedia.org/wiki?curid=608185", "title": "Boulevard Bessières", "text": "Boulevard Bessières\n\nBoulevard Bessières je bulvár v 17. obvodu v Paříži. Je součástí tzv. Maršálských bulvárů. Bulvár nese jméno Jeana Baptisty Bessièra (1768–1813), maršála Francie. Rozkládá se mezi Porte de Saint-Ouen a Porte de Clichy.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tuto silnici převedla armáda na město Paříž na základě rozhodnutí z 28. července 1859.\n\n"}
{"id": "608186", "url": "https://cs.wikipedia.org/wiki?curid=608186", "title": "Sattledt", "text": "Sattledt\n\nSattledt je obec v Rakousku, leží ve spolkové zemi Horní Rakousko v okrese Wels-Land, v regionu Hausruckviertel (historicky a geograficky taktéž v regionu Traunviertel) zhruba 60 km jižně od českých hranic. Na území obce se těží ropa a zemní plyn.\n\nSattledt leží na dálnici A1 (Vídeň - Salzburg), kterou na jižním okraji města křižuje dálnice A9 (Wels - Graz - Slovinsko), a na ni navazuje dálnice A8 k bavorským hranicím (Wels - Pasov). Na křižovatce končí i evropská silnice E59. \n\nV obci žilo k roku 2007 2 258 obyvatel, s celkovou hustotou zalidnění 104 lidí na kilometr čtvereční. K 1. lednu 2017 se jejich počet zvýšil na 2630.\n\nStarostou města je od roku 2003 Gerhard Huber z politické strany (ÖVP).\n\nPředchozí starostové byli:\n"}
{"id": "608187", "url": "https://cs.wikipedia.org/wiki?curid=608187", "title": "Bitva u Slivice", "text": "Bitva u Slivice\n\nBitva u Slivice byla poslední větší bitvou druhé světové války svedenou na českém území.\n\nV noci z 8. na 9. května 1945 došlo ke kapitulaci nacistického Německa. To však neznamenalo okamžité ukončení bojů. Některé německé jednotky pokračovaly dál v boji. Jedním z těch, co pokračovali v boji, byl i německý generál Carl von Pückler-Burghauss. Jeho jednotky se nacházely jihovýchodně od Příbrami v oblasti Slivice–Milín–Čimelice, tedy na východ od demarkační čáry. To znamená, že měly padnout do sovětského zajetí. Puckler-Burghauss se přesto pokoušel dostat do amerického zajetí, Američané jej však odmítli. Němci se zde poté opevnili a začali se dopouštět zločinů na místním obyvatelstvu. Výsledkem byly boje se sovětskými partyzány a členy hnutí odporu, které vedl sovětský kapitán Olesenskij. Došlo i ke střetu s předsunutými americkými jednotkami. Do těchto bojů se brzy zapojili i vojáci Rudé armády. Němci byli poraženi až úderem sovětských vojsk z 11. května. Pückler-Burghauss 12. května podepsal kapitulaci a brzy poté se zastřelil.\n\nV roce 1970 byl v Slivici postaven pomník bitvy a od roku 2001 muzeum v Příbrami, armáda České republiky a české kluby vojenské historie každoročně pořádají rekonstrukci bitvy.\n\n"}
{"id": "608191", "url": "https://cs.wikipedia.org/wiki?curid=608191", "title": "Baba na zabití", "text": "Baba na zabití\n\nBaba na zabití (v americkém originále Duplex) je americká filmová komedie, kterou v roce 2003 natočil herec a režisér Danny DeVito.\n\n"}
{"id": "608195", "url": "https://cs.wikipedia.org/wiki?curid=608195", "title": "Krvavá Mary", "text": "Krvavá Mary\n\nKrvavá Mary (v anglickém jazyce \"Bloody Mary\") je přízrak či čarodějnice, především však jedna z legend západního světa. Říká se, že je vidět v zrcadle, pokud dotyčný stojící před zrcadlem v temné místnosti třikrát či vícekrát zopakuje její jméno. V některých jiných pověstech a povídačkách se o krvavé Mary vypráví jako o malé holčičce která často zlobila a trápila rodiče i ostatní děti. V té době byly tresty velice kruté a jelikož malá Mary ukradla v nějakém místním obchodě cennou věc, musela za to zaplatit životem. U soudu totiž Mery zprvu odsoudit nechtěli, ale občané města vypovídali o tom, že tohle nebyla Maryina první krádež a neplecha kterou způsobila a lidé se dožadovali spravedlnosti, musel soud Mary odsoudit tak, jak si zasloužila. V den upálení se ale její matce přece jen dcery zželelo a prosila všechny aby Mary vysvobodili. Soud ale neustoupil a její matka se rozhodla že o pomoc požádá místní bábu kořenářku, která byla čarodějnice. Ale i ona neměla Mary ráda a tak věnovala její matce prášek, který ji měl uchránit před plameny. Matka netušila, že to co se ukrývá v pytlíku není ochrana proti ohni, nýbrž obyčejný popel. Těsně před strašným trestem její dcery ji stihla poprášit popelem. Když ale zjistila, že kouzelný prášek nefunguje, v zoufalosti skočila za dcerou do plamenů. Její oběť tak dala zlé Mary sílu a její duch se usídlil ve starém zrcadle. Od té doby straší ty, o kterých si myslí že jí ublížili a přebývá v zrcadle, protože stále doufá, že opět uvidí svou matku.\n\nNikdo neví, zda žila, nebo je to opravdu jen legenda, ale přesto se o ní vypráví na 50 různých příběhů. Lidé jí vymysleli mnoho jmen či přezdívek, k nimž patří \"Bloody Mary\", \"Bloody Bones\", \"Hell Mary\", \"Mary Worthington\", nebo třeba \"Mary Jane\". Některé legendy dokonce tvrdí, že se jedná o Pannu Marii.\n\nNěkteří lidé pak tvrdí, že je to čarodějnice, jiní ji zase uvádějí ve spojitost se Satanem, jako jeho dceru či nevěstu.\n\n\n"}
{"id": "608201", "url": "https://cs.wikipedia.org/wiki?curid=608201", "title": "Dominikánský dvůr", "text": "Dominikánský dvůr\n\nBývalý Dominikánský dvůr je barokní architektonická památka nacházející se na území pražské čtvrti Braník a jeho adresa je Branická 44.\n\nAreál pochází ze 3. čtvrtiny 17. století. Z původních čtyř křídel s arkádami se do současnosti dochovaly tři, včetně zvonice z roku 1761. Součástí původního areálu byla rovněž kaple, která sloužila svému účelu až do roku 1899.\n\nNedlouho po bělohorské bitvě, roku 1625, byla část Braníku darována císařem Ferdinandem II. dominikánskému řádu od svatého Jiljí v rámci rekatolizace. Dominikánům připadl i zdejší dvorec s tvrzí. Do Braníku tento řád přišel za účelem správy majetku v roce 1625. V roce 1626 zde založili pivovar. Jelikož Braník nebyl chráněn pražskými hradbami, utrpěl v době třicetileté války značné škody. Po skončení války začali dominikáni s přestavbou hospodářského dvora. Podle kresby z roku 1689 zde již opět stála patrová budova, nicméně přestavba byla dokončena zřejmě až v roce 1761. Během této rekonstrukce objekt získal i nárožní dvoupatrovou věž se zvonicí, v jejíž spodní části byla kaple se štukovou výzdobou, která se dodnes částečně zachovala.\n\nRoku 1899 dvůr zakoupil spolek pražských sládků, který zde provozoval pivovar až do roku 1907. Poté spolek zřídil jiný pivovar v blízkosti a dominikánský dvůr sloužil jiným účelům. Na počátku 20. století fugnovalo v objektu kino. Měla zde také být policejní služebna.\n\nOd konce druhé světové války se ve dvoře usídlily drobné řemeslné dílny, a později byl dvůr opuštěný a chátral. V padesátých letech hrozilo zboření, nicméně objekt byl zapsán na seznam památkově chráněných staveb.\n\nPamátka je v současné době ve špatném technickém stavu, obklopena novodobou zástavbou. Je ve vlastnictví hlavního města Prahy a byla částečně využívána městskou částí Praha 4, která ji spravuje. V roce 2019 bylo městskou částí navrženo, aby tuto barokní památku magistrát zpátky převzal a opravil. Ve dvoře by pak mohla působit například waldorfská škola, která nabízí alternativní přístup ke středoškolskému vzdělávání.\n\n\n"}
{"id": "608204", "url": "https://cs.wikipedia.org/wiki?curid=608204", "title": "Chráněné studijní plochy", "text": "Chráněné studijní plochy\n\nChráněné studijní plochy bylo označení jednoho z druhů maloplošných chráněných území v Československu v letech 1956 až 1992. Pojem je nově nahrazen označením Přechodně chráněné území.\nV letech 1955 – 1956 byly v Československu vydány zákony o státní ochraně přírody. Pro české země to byl zákon č.40/1956 Sb., pro Slovensko obdobný č.1/1955 Sb. Oba tyto, téměř stejné zákony, určily nové názvy a pojetí chráněných území v Československu. Vznikly tak tyto kategorie:\n\nV nově přijatém zákonu v roce 1992 (zákon ČNR 114/1992 Sb.) kategorie chráněných studijních ploch již definována není, nově se používá pojem Přechodně chráněné území.\n\nV této kategorii byla území s dočasnou ochranou. Vyhlašovány byly na speciální výzkumné úkoly a často jen na určitou dobu. Např. u hnízdiště netopýrů či na úpravě velkých pískoven. Status CHSP získaly i lokality rezervací, např. Swamp u Máchova jezera se stal roku 1972 jak rezervací, tak studijní plochou.\n\nCHSP patřila mezi chráněná maloplošná území. Vyhlašování těchto typů území bylo později v kompetenci ministerstva životního prostředí České republiky.\n\n"}
{"id": "608205", "url": "https://cs.wikipedia.org/wiki?curid=608205", "title": "Dálnice A24 (Rakousko)", "text": "Dálnice A24 (Rakousko)\n\nDálnice A24 (německy \"Autobahn A24\" nebo \"Autobahn Verbindungsspange Rothneusiedl\") je plánovaná, necelé 3 kilometry dlouhá rakouská dálnice. Má ve Vídni vytvářet spojení mezi dálnicí A23 (plánovaná křižovatka v Hanssonově zatáčce) a jižní částí rychlostní silnice S1, která vytváří obchvat města. Dálnice by měla procházet přes Rothneusiedl a napojovat se na rychlostní silnici S1 mezi křižovatkami Wien-Laxenburger Straße a Wien-Rothneusiedl poblíž Leopoldsdorfu. S cenou přes 100 miliónů eur za 1 km by se stala nejdražší rakouským dálničním projektem, který však je dosud v prvotních fázích příprav.\n"}
{"id": "608208", "url": "https://cs.wikipedia.org/wiki?curid=608208", "title": "Rýchory (geomorfologický okrsek)", "text": "Rýchory (geomorfologický okrsek)\n\nGeomorfologický okrsek Rýchory zaujímá nejvýchodnější část Krkonoš. Název byl převzat od názvu hlavního hřebenu, nicméně okrsek zaujímá větší prostor. Kromě vlastního hřebenu Rýchor sem byl přičleněn ještě souběžný severněji umístěný Žacléřský hřbet a hřeben táhnoucí se k severu a zahrnující vrcholy Mravenečníku, Čepele, Kopiny (v Polsku) a Albeřického vrchu. Nejvyšší horou okrsku je Dvorský les (1033 m).\n\nRýchory náleží do geomorfologického celku Krkonoš a podcelku Krkonošské rozsochy. Od západněji položené Černohorské hornatiny je odděluje údolí Lysečinského potoka a následně řeky Úpy. V jihozápadním cípu jí tok Úpy odděluje i od Vrchlabské vrchoviny. Jižní svahy spadají do Krkonošského podhůří, jihovýchodní do Broumovské vrchoviny. Po hřebeni Čepele a prostorem Albeřického vrchu prochází státní hranice mezi Českou republikou a Polskem.\n\nŽacléřský hřbet a na něj navazující hřeben vybíhající z Mravenečníku severním směrem tvoří hlavní evropské rozvodí Severního a Baltského moře. Severovýchodní (polskou) část odvodňují levé přítoky řeky Bóbru. Větší část okrsku odvodňuje řeka Úpa protékající okolo jihozápadního okraje. Nedaleko Rýchorské boudy se nachází tzv. \"Rýchorská studánka\", která je pramenem Maxův potok.\n\nAž na malé oblasti jižních svahů okrsku se celá česká část nachází na území Krkonošského národního parku. Větší část je zalesněna hospodářskými smrčinami, které zatím nepostihlo tak masívní kácení, jako v jiných částech Krkonoš. Ve vrcholovém prostoru Dvorského lesa se nachází reliktní bukový prales. Luční enklávy mají různou velikost od velmi malých (Sněžné boudy) až pod rozsáhlé (Horní a Dolní Albeřice).\n\nJedinou veřejnou silniční komunikací uvnitř obvodu okrsku je silnice vedoucí z Horního Maršova končící v Horních Albeřicích. Dále se zde nachází síť neveřejných cest různé kvality obsluhující jednotlivé luční enklávy a fungující pro potřeby lesního hospodaření. Prostorem prochází červeně značená Cesta bratří Čapků z Pomezních Bud do Trutnova a množství dalších značených tras.\n\nNepočítáme-li vsi Horní a Dolní Albeřice, vyskytuje se v prostoru okrsku pouze roztroušená budní zástavba soustředěná na jednotlivé luční enklávy. Většími z nich jsou osady Rýchory a Vízov. Známou stavbou je Rýchorská bouda. Prostorem hlavního hřebenu je vedena nedokončená linie lehkého opevnění budovaného před druhou světovou válkou proti nacistickému Německu.\n"}
{"id": "608213", "url": "https://cs.wikipedia.org/wiki?curid=608213", "title": "Dálnice A25 (Rakousko)", "text": "Dálnice A25 (Rakousko)\n\nDálnice A25 (německy \"Autobahn A25\" nebo \"Welser Autobahn\") je 20 kilometrů dlouhá rakouská dálnice. Vytváří přímou východo-západní spojnici mezi dálnicí A1 v Haidu a dálnicí A8 u Welsu. Do roku 2003 byla označována jako \"Linzer Autobahn\", tento název byl ale přesunut na plánovanou dálnici A26, která má vytvářet západní obchvat Lince.\n\n\n"}
{"id": "608218", "url": "https://cs.wikipedia.org/wiki?curid=608218", "title": "Zlatý glóbus za nejlepší scénář", "text": "Zlatý glóbus za nejlepší scénář\n\nZlatý glóbus za nejlepší scénář je jedno z ocenění Zlatých glóbů každoročně udílených Asociací zahraničních novinářů v Hollywoodu (angl. Hollywood Foreign Press Association, zkratka HFPA). Prvním nositelem teto ceny byl George Seaton, který ji získal v roce 1948 za scénář k filmu \"Zázrak v New Yorku\".\nRekordmanem je anglický spisovatel a držitel dvou Oscarů Robert Bolt, který byl na Glóbus nominován třikrát a podařilo se mu je všechny proměnit ve výhru. Woody Allen drží rekord v počtu nominací (šest), vyhrál dvakrát. Na cenu za nejlepší scénář byli navrženi například herec Sylvester Stallone, Alan Alda a také nositel Nobelovy cenu za literaturu Harold Pinter. Glóbus si v teto kategorii odnesl i autor bessellerů Erich Segal anebo herečka Emma Thompson.\n\nV letech 1955 až 1964 nebyla cena udělena. Následující seznam obsahuje jména vítězných scenáristů a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\"'1947: \"Zázrak v New Yorku\" – George Seaton*\n\n\"'1948: \"Poznamenaní\" – Richard Schweizer, David Wechsler\n\n\"'1949: \"Bojiště\" – Robert Pirosh*\n\n\"'1950: \"Vše o Evě\" – Joseph L. Mankiewicz*\n\n\"'1951: \"Bright Victory\" – Robert Buckner\n\n\"'1952: \"5 Fingers\" – Michael Wilson\n\n\"'1953: \"Lili\" – Helen Deutsch\n\"'1954: \"Sabrina\" – Ernest Lehman, Samuel Taylor, Billy Wilder\n\n\"'1965: \"Doktor Živago\" – Robert Bolt*\n\n\"'1966: \"Člověk pro každé počasí\" – Robert Bolt*\n\n\"'1967: \"V žáru noci\" – Sterling Silliphant*\n\n\"'1968: \"Charly\" – Stirling Silliphant\n\n\"'1969: \"Tisíc dnů s Annou\" – Bridget Boland, John Hale, Richard Sokolove\n\n\"'1970: \"Love Story\" – Erich Segal \n\n\"'1971: \"Nemocnice\" – Paddy Chayefsky*\n\n\"'1972: \"Kmotr\" – Francis Ford Coppola, Mario Puzo*\n\n\"'1973: \"Vymítač ďábla\" – William Peter Blatty*\n\n\"'1974: \"Čínská čtvrť\" – Robert Towne*\n\n\"'1975: \"Přelet nad kukaččím hnízdem\" – Lawrence Hauben, Bo Goldman*\n\"'1976: \"Network\" – Paddy Chayefsky*\n\n\"'1977: \"Loučím se, děvče\" – Neil Simon\n\n\"'1978: \"Půlnoční expres\" – Oliver Stone*\n\n\"'1979: \"Kramerová versus Kramer\" – Robert Benton*\n\n\"'1980: \"The Ninth Configuration\" – William Peter Blatty \n\n\"'1981: \"Na Zlatém jezeře\" – Ernest Thompson*\n\n\"'1982: \"Gándhí\" – John Briley*\n\n\"'1983: \"Cena za něžnost\" – James L. Brooks*\n\n\"'1984: \"Amadeus\" – Peter Shaffer*\n\n\"'1985: \"Purpurová růže z Káhiry\" – Woody Allen\n\n\"'1986: \"Mise\" – Robert Bolt\n\n\"'1987: \"Poslední císař\" – Bernardo Bertolucci, Mark Peploe, Enzo Ungari*\n\"'1988: \"Čas zastavit se\" – Naomi Foner\n\n\"'1989: \"Narozen 4. července\" – Oliver Stone, Ron Kovic\n\n\"'1990: \"Tanec s vlky\" – Michael Blake*\n\n\"'1991: \"Thelma a Louise\" – Callie Khouri*\n\n\"'1992: \"Vůně ženy\" – Bo Goldman\n\n\"'1993: \"Schindlerův seznam\" – Steven Zaillian*\n\"'1994: \"\" – Quentin Tarantino*\n\n\"'1995: \"Rozum a cit\" – Emma Thompson*\n\n\"'1996: \"Lid versus Larry Flynt\" – Scott Alexander, Larry Karaszewski\n\n\"'1997: \"Dobrý Will Hunting\" – Ben Affleck, Matt Damon*\n\n\"'1998: \"Zamilovaný Shakespeare\" – Marc Norman, Tom Stoppard*\n\n\"'1999: \"Americká krása\" – Alan Ball*\n\n\"'2000: \"Traffic – nadvláda gangů\" – Stephen Gaghan*\n\n\"'2001: \"Čistá duše\" – Akiva Goldsman*\n\n\"'2002: \"O Schmidtovi\" – Alexander Payne, Jim Taylor\n\"'2003: \"Ztraceno v překladu\" – Sofia Coppola*\n\n\"'2004: \"Bokovka\" – Alexander Payne, Jim Taylor*\n\n\"'2005: \"Zkrocená hora\" – Larry McMurtry, Diana Ossana*\n\n\"'2006: \"Královna\" – Peter Morgan\n\n\"'2007: \"Tahle země není pro starý\" – Ethan a Joel Coenové*\n\n\"'2008: \"Milionář z chatrče\" – Simon Beaufoy*\n\n\"'2009: \"Lítám v tom\" – Jason Reitman, Sheldon Turner\n\n\"'2010: \"The Social Network\" – Aaron Sorkin*\n\n2011: \"Půlnoc v Paříži\" – Woody Allen*\n\n2012: \"Nespoutaný Django\" – Quentin Tarantino*\n\n2013: \"Ona – Spike Jonze*\"\n\n2014: \"Birdman\" – Alejandro González Iñárritu, Nicolás Giacobone, Armando Bo, Alexander Dinelaris, Jr.*\n\n2015: \"Steve Jobs – Aaron Sorkin\"\n\n2016: \"La La Land – Damien Chazelle\"\n\n2017: \"Tři billboardy kousek za Ebbingem – Martin McDonagh\"\n2018: \"Green Book – Brian Hayes Currie, Peter Farrelly a Nick Vallelonga\"\n\"'2019:\"Tenkrát v Hollywoodu\" – Quentin Tarantino\n\nHvězdička označuje tvůrce oceněného Oscarem.\n\n"}
{"id": "608219", "url": "https://cs.wikipedia.org/wiki?curid=608219", "title": "Rýchory (hřeben)", "text": "Rýchory (hřeben)\n\n\"Ostatní významy názvu naleznete v rozcestníku Rýchory\"\n\nRýchory ( ) jsou horský hřeben v České republice ležící ve východních Krkonoších.\n\nRýchory jsou geomorfologický okrsek náležející do celku Krkonoš a podcelku Krkonošské rozsochy a stejnojmenném geomorfologickém okrsku. Zmíněný okrsek byl pojmenován podle svého hlavního hřebenu, ale spadají pod něj ještě další lokality.\n\nHřeben Rýchor se nachází na jihovýchodním okraji Krkonoš. Mezi jeho krajními vrcholy je asi 1,5 km dlouhý, s připočítáním přilehlých svahů tato vzdálenost stoupne asi na 6 km. Nachází se asi 4 km jihozápadně od města Žacléře, asi 10 km severně od Trutnova a asi 5 km východně od Janských Lázní. Hřeben je orientován ze severozápadu na jihovýchod. Nejvyšším vrcholem je Dvorský les (1033 m), který tvoří zároveň jeho jihovýchodní zakončení a je nejvýchodnější krkonošskou tisícovkou. Severozápadní zakončení tvoří hora Kutná (1001 m). Mezi nimi se nenachází žádný jiný výrazný výškový bod. Jihozápadním směrem z Rýchor vybíhá krátká rozsocha zakončená bezejmenným vrcholem o výšce 1008 m. Na severu odděluje hřeben od další části hor sedlo Rýchorský kříž.\n\nHřeben Rýchor je odvodňován četnými potoky, které se buď přímo vlévají do Úpy, nebo do jejích levých přítoků (Ličná, Lysečinský potok). Za zmínku stojí Maxův potok, jehož upravený pramen, nazývaný též \"Rýchorská studánka\", se nachází pod Rýchorskou boudou u zelené turistické značky směřující do Svobody nad Úpou.\n\nSouvislý lesní porost je přerušen horskými loukami v prostoru Rýchorské boudy, Sněžných bud a Rýchorského kříže. Ve vrcholových partiích Dvorského lesa jsou velmi cenné zbytky bukového pralesa, na svazích mají převahu smrčiny. V řidším porostu na hřebenu se nacházejí lokality vzácné vysokohorské květeny (např. Rýchorská květnice). Rýchory se nacházejí na území Krkonošského národního parku.\n\nJakýmsi komunikačním uzlem je rozcestí \"Kutná\", nacházející se asi půl kilometru jihovýchodně od vrcholu stejnojmenné hory. Odtud vycházejí tři neveřejné cesty, které jsou za příznivých povětrnostních podmínek sjízdné pro běžný osobní automobil. První vede na severozápad k Rýchorské boudě a dále přes vrchol Kutné do Horního Maršova, druhá klesá severovýchodním směrem do sedla u Rýchorského kříže a pokračuje dále do Žacléře, třetí klesá jihozápadním směrem k Mladým Bukům. Kromě těchto cest se ve vrcholových partiích Rýchor vyskytují již jen méně kvalitní lesní cesty nebo pěšiny.\n\nPřes vrcholovou partii hřebenu prochází jednak červeně značená Cesta bratří Čapků z Krkonoš do Trutnova a jednak zeleně značená turistická trasa 4212 ze Svobody nad Úpou do Žacléře. Výchozí jsou zde modře značená trasa 1820 do Trutnova a žlutě značená trasa 7223 do Horního Maršova. Kolem Sněžných chalup vede žlutě značená spojka 7238 zkracující Cestu bratří Čapků mimo Dvorský les.\n\nStavby běžného charakteru zde patří do horské osady Rýchory. Patří sem Sněžné boudy ne severovýchodním svahu hřebene, dnes se jedná již jen o dvojici chalup, dále chalupy u Rýchorského kříže a Rýchorská bouda sloužící dnes jako \"Krkonošské středisko ekologické výchovy\". Nedaleko na severozápad od ní se nacházela ještě Maxova bouda, která ovšem po druhé světové válce vyhořela, přičemž po ní zůstaly jen sklepní prostory využívané horskou službou jako sklad. Z jeho střešní prostory je jedna z nejkrásnějších vyhlídek na východní Krkonoše. Na jihozápadním svahu Dvorského lesa se nachází hájovna Sokolka, kde probíhá umělý odchov tetřevů. Na jižních svazích Rýchor se rozkládají po 2.světové válce zaniklé vesnice Sklenářovice a Vernířovice s torzy domů. Další obce jako třeba Babí, Bystřice a Sejfy zanikly naštěstí jen částečně.\n\nPřímo po ose hřebenu prochází s krátkými přerušeními linie objektů lehkého opevnění budovaného zde před druhou světovou válkou proti Německu. V jihovýchodním svahu Dvorského lesa v nadmořské výšce přibližně 800 metrů se nachází pěchotní srub T-S 82, který je nejzápadnějším dokončeným objektem těžkého opevnění v rámci bývalého Československa. Největší množství pevnostních objektů včetně T-S 82 je možné zhlédnout v úseku červené turistické značky Kutná – Dvorský les – dělostřelecká tvrz Stachelberg.\n\nPodle pověstí, které zaznamenal v 16. století kronikář Simon Hütnel, se zlato na hřebenech Rýchor těžilo již na počátku 11. století, přičemž hlavní důlní dílo zde mělo vzniknout za panování knížete Oldřicha. Další nepotvrzená zpráva o dolování zlata na Rýchorách se vztahuje k roku 1241. První ověřená zmínka o těžbě zlata v této oblasti je však až z roku 1542. V roce 1546 císař Ferdinand I. udělil práva na těžbu kovů pro městys Svobodu a \"zlaté Rýchory\". Nerozsáhlejšíí těžba drahých kovů se v této oblasti rozvíjela po roce 1648, kdy císař Ferdinand III. opětovně potvrdil Svobodě privilegium pro těžbu zlata a stříbra při řece Úpě. Dobývání zlata na Rýchorách bylo ukončeno v roce 1772 a v roce 1781 byla ve Sklenářovicích zbořena stoupa.\n\nPrůzkumem v terénu byly objeveny četné pozůstatky povrchové těžby - příkopové dobývky, rýhy a a další podobné tvary, včetně stop tzv. svahování. Nejstaršími pozůstatky po těžbě zlata jsou sejpy v osadě Bystřice. Vedle povrchové těžby pod Rýchorami probíhala i hlubinná těžba. Rýchorské zlato je evropským unikátem, neboť obsahuje palladium, ložisko zlata s podobným složením existuje až v Brazílii.\n\n\n"}
{"id": "608222", "url": "https://cs.wikipedia.org/wiki?curid=608222", "title": "Dálnice A26 (Rakousko)", "text": "Dálnice A26 (Rakousko)\n\nDálnice A26 (německy \"Autobahn A26\" nebo \"Linzer Autobahn\") je plánovaná, necelých 9 kilometrů dlouhá rakouská dálnice, která má vytvářet západní dálniční obchvat Lince. Její trasování bylo uzavřeno v roce 2009. Měla by začínat na křižovatce s dálnicí A7 Linz-Hummelhof, vést přes blízký Westbrücke (tento jediný krátký úsek je v současnosi v provozu a slouží jako dálniční přivaděč pro dálnici A7), v kryté trase se stočit kolem Waldgegstraße k hlavnímu vlakovému nádraží a odtud vést 3 km dlouhým Freinbergtunnelem k Dunaji. Zde by měl vzniknout čtvrtý linecký most přes řeku a dálnice by po jeho překonání měla vstoupit do 2,8 km dlouhého Pöstlingbergtunnelu. Končit by měla napojením na dálnici A7 u současné křižovatky Linz-Urfahr.\n\n"}
{"id": "608224", "url": "https://cs.wikipedia.org/wiki?curid=608224", "title": "Mojmír Hampl", "text": "Mojmír Hampl\n\nMojmír Hampl (* 13. března 1975 Zlín) je český ekonom, v letech 2006–2018 byl členem bankovní rady České národní banky. V období let 2008 až 2018 zároveň působil jako viceguvernér ČNB. Nyní působí jako člen správní rady Institutu ekonomického vzdělávání INEV a pracuje ve společnosti KPMG Česká republika.\n\nStudoval na Národohospodářské fakultě VŠE v Praze, zde pokračoval i v doktorském studiu, které ukončil v roce 2004. Zároveň studoval i v postgraduálním programu University of Surrey ve Velké Británii, kde získal titul Master of Science. Následně absolvoval řadu dalších kurzů a školení v oblasti hospodářské politiky a ekonomické teorie.\n\nV České národní bance působil od roku 1998 jako analytik, v letech 2002–2004 pracoval v České spořitelně v oblasti výzkumu finančních trhů ve Východní Evropě. V téže době působil také jako externí poradce ministra financí ČR v expertní skupině připravující návrh reformy veřejných financí. V letech 2004–2006 byl členem představenstva a vrchním ředitelem České konsolidační agentury.\n\nČlenem bankovní rady ČNB se stal od 1. prosince 2006, od 1. března 2008 působil jako viceguvernér ČNB. V roce 2012 byl jmenován prezidentem Václavem Klausem na druhé šestileté období. Mandát mu vypršel k 30. listopadu 2018.\n\nJe členem Akademické rady Vysoké školy Škoda Auto v Mladé Boleslavi, členem Vědecké rady Fakulty managementu a ekonomiky Univerzity Tomáše Bati ve Zlíně, členem Vědecké rady Fakulty sociálně ekonomické Univerzity J. E. Purkyně v Ústí n. Labem, členem redakční rady časopisu \"Dvacáté století – The Twentieth Century\" a pravidelně přednáší na vysokých školách.\n\nV roce 1999 získal v soutěži České společnosti ekonomické titul Mladý ekonom roku. Publikoval více než sto padesát populárních a odborných článků a studií se zaměřením na metodologii ekonomické vědy, teorii veřejné volby, měnovou politiku, ekonomickou teorii přírodních zdrojů a obecnou ekonomickou teorii.\n\nNapsal dvě populárně-naučné knihy: \"Vyčerpání zdrojů - skvěle prodejný mýtus\" (2004, reedice 2018) a \"Pro Čechy je nebe nízko\" (2019).\n\nJe ženatý a má dvě děti.\n\n"}
{"id": "608243", "url": "https://cs.wikipedia.org/wiki?curid=608243", "title": "Telefonicky asistovaná první pomoc", "text": "Telefonicky asistovaná první pomoc\n\nTelefonicky asistovaná první pomoc, zkráceně TAPP, je základní instrukce, jak poradit volajícímu, který se nachází u pacienta s poruchou zdraví. Tuto pomoc upravuje doporučený postup urgentní medicíny (UM) a medicíny katastrof (MK).\nPro nejzávažnější situace má dispečink (záchranné služby na lince 155) přesné konkrétní postupy. Jedná se zejména o následující příhody:\ndušení, krvácení poleptání, popálení, intoxikace, porod a hlavně náhlá zástava krevního oběhu viz TANR. Telefonicky asistovaná neodkladná resuscitace je součástí telefonicky asistované první pomoci. Tato pomoc je přímo zaměřena na stavy, kdy je potřeba zachránci poradit, jak začít pacienta oživovat.\n\nPokud má pacient náhlou zástavu oběhu, je neodkladná resuscitace laikem velmi důležitá nejen pro samotné přežití, ale mnohdy odráží kvalitu života postiženého i po úspěšné resuscitaci záchrannou službou. Pokud se totiž nepřivádí okysličená krev do mozku, jeho buňky začínají po 5 minutách nenávratně odumírat.\n\nStudie z Prahy a Stockholmu prokázaly, že TANR zvyšuje šanci na přežití NZO v terénu až o 50 %.\n\nRozpoznání náhlé zástavy oběhu je však pro laika mnohdy velmi těžkým úkolem a jeho rozeznání často nebývá správné. Zachránce se mnohdy mylně domnívá, že pokud je postižený v bezvědomí, má například křeče končetin nebo lapavě dýchá, tak mu srdce pořád pracuje a zástava to\nnení. Skutečnost bývá ale často jiná. Křeče končetin jsou projevem hypoxie centrální nervové soustavy a lapavé dýchání je jen projevem přetrvávajících impulzů z centra pro dýchací činnost v prodloužené míše.\n\n\nRozeznat tuto situaci po telefonu je pro dispečera velmi obtížné, proto se při nejasnosti zástavy oběhu postupuje podle následujícího doporučení: Pokud si do 1 minuty nejsme jisti, že pacient normálně dýchá, postupujeme jako při zástavě oběhu. To znamená resuscitací pacienta. V tomto případě je na dispečerovi co nejjednodušeji a nejrychleji vysvětlit, co má zachránce s pacientem provádět. Důležité je nepoužívat odbornou zdravotnickou terminologii, kterou lidé neznají. U každého kroku si dispečer musí být jist, že zachránce úkol pochopil správně. Tyto postupy nemusejí být zcela totožné, jak uvádějí doporučení z roku 2005. Pro TANR jsou upraveny a dává se zde větší důraz na nepřímou srdeční masáž. Teoreticky lze totiž říci, že u člověka, u kterého došlo k náhlé zástavě oběhuu na podkladě kardiálního selhání, není samotné umělé dýchání prvořadé. I když člověk přestane náhle dýchat, jeho krev obsahuje rezervní zásoby kyslíku na další cca 4 minuty. Pacient není sice při vědomí, ale po tuto dobu nepřechází aerobní metabolismus na metabolismus anaerobní. Pokud však srdce stojí, tak se tato prozatím okysličená krev nepřečerpává. Proto je tedy potřeba provádět hlavně kompresi hrudníku s relativně vysokou frekvencí. Jako příklad zde uvádím postup jednotlivých kroků při resuscitaci dospělé osoby, u které se nepředpokládá zástava oběhu na podkladě dušení, ale z příčiny kardiální.\n\n\nResuscitaci ukončujeme pouze tehdy, když se pacient probere k vědomí, začne alespoň sám samovolně pravidelně dýchat, nebo pokud jsme zcela fyzicky vyčerpaní. I zde je potřeba se nenechat zmást lapavými dechy, které se mohou správnou resuscitací obnovit. V opačném případě se snažíme resuscitovat až do příjezdu záchranné služby.\n\n\n"}
{"id": "608246", "url": "https://cs.wikipedia.org/wiki?curid=608246", "title": "Kaple Nejsvětější Trojice (Sedlec)", "text": "Kaple Nejsvětější Trojice (Sedlec)\n\nŘímskokatolická kaple Nejsvětější Trojice v Praze-Sedlci byla postavena v roce 1725 na náklady staroměstského měšťana F. J. Masera, který byl nájemcem sedleckého hospodářství, a jeho manželky Terezie. Barokní kaple má mansardovou střechu se zděnou vížkou v průčelí. Interiér je vyzdoben pilastry se štukovými hlavicemi, klenba je opatřena stropními malbami. Pod oltářním obrazem Všech svatých se nachází obraz Nejsvětější Trojice v barokním rámu s dřevěnými sochami klečících andělů po stranách.\n\n"}
{"id": "608250", "url": "https://cs.wikipedia.org/wiki?curid=608250", "title": "Interstate 5 ve Washingtonu", "text": "Interstate 5 ve Washingtonu\n\nÚsek mezistátní dálnice Interstate 5 ve Washingtonu je 445,18 kilometru dlouhý, vedoucí mezi státními hranicemi s Oregonem a mezinárodní hranicí s Kanadou. Vede přes města Vancouver, Kelso, Chehalis, Centralia, Olympia, Tacoma, Seattle, Everett, Mount Vernon a Bellingham a je hlavní silnicí spojující oregonský Portland a kanadský Vancouver.\n\nSpolečně se silnicemi U.S. Route 97 a U.S. Route 395 je jedinou silnicí, která křížuje Washington svisle po celé délce. Je také zároveň jedinou svislou hlavní mezistátní dálnicí ve státě. Dále je také nejvyužívanější ve státě s 240 tisíci cestovateli ročně. Druhá je washingtonská Interstate 405 s dvěma sty tisíci.\n\nInterstate 5 vjíždí do Washingtonu po Mezistátním mostu přes řeku Columbii mezi Portlandem a Vancouverem. Dále směřuje na sever a po cestě se křižuje s Washington State Route 14, 501 a 500 než v Salmon Creeku potkává mezistátní dálnici Interstate 205. Pak se stáčí mírně na severovýchod a stává se tříproudovou dálnicí, při čemž téměř kopíruje trasu staré U.S. Route 99. Po minutí vancouverské pobočky Washington State University se jihovýchodně od Ridgefieldu setkává s Washington State Route 502 a 501. Pak už pokračuje severně po břehu Columbie až do Woodlandu.\n\nVe Woodlandu křižuje Washington State Route 503 po čemž zabočuje severozápadně k Longview a Kelsu. Na Longview Junction, východně od města křižuje Washington State Route 432 a pokračuje severně ke Kelsu. Tam se setkává s Washington State Route 4 a 431 a zatáčí severovýchodně ke Castle Rocku. V Castle Rocku křižuje Washington State Route 411 a 504, která ji spojuje s Mount St. Helens, jezerem Spirit Lake a městem Paradise. Dále na sever následuje město Napavine, kde leží křižovatky s Washington State Route 506, 505 a 508, poté se stává souběžnou s U.S. Route 12. Po křižovatce s pět set osmičkou pokračují tyto dvě silnice do Chehalisu, kde leží křižovatka s Washington State Route 6.\n\nPo opuštění Chehalisu se dálnice dostávají do Centralie a potkávají Washington State Route 507 než se na severu města od sebe odtrhávají. Při pokračování k hlavnímu městu Washingtonu, Olympii křižuje Washington State Route 121, která ji spojí se státním parkem Millersylvania a vrací se zpět. Když vstupuje do města Tumwater, tak míjí letiště Olympia Regional Airport a pokračuje k severnímu konci U.S. Route 101.\n\nPo opuštění křižovatky se dálnice natáčí východním směrem a tvoří jižní hranici Olympie. Mezitím překračuje Kapitolské jezero a křižuje se s Capitol Way, ulicí, která ji spojuje s washingtonským kapitolem. Pak pokračuje severovýchodně k Lacey, na jehož východním okraji křižuje Washington State Route 510. Po průjezdu indiánskou osadou Nisqually vjíždí do DuPontu, kde projíždí přes pevnost, nyní vojenskou základnu Fort Lewis. Po průjezdu další vojenskou základnou, Campem Murray, který leží na břehu Amerického jezera, projíždí také přes plánovaný západní konec Washington State Route 704, kolem McChordovy letecké základny až do Lakewoodu.\n\nV Lakewoodu se setkává s Washington State Route 512 a pokračuje do Tacomy, kde projíždí kolem obchodního centra Tacoma Mall, stadionu Tacoma Dome a křížuje významné dálnice Interstate 705, Washington State Route 16, 7 a Washington State Route 167, než se otáčí východně k městu Fife. Tam křižuje jižní konec Washington State Route 99 a pokračuje do Federal Way. Tam přejíždí západní konec Washington State Route 18, která byla po rekonstrukci na standardy mezistátních dálnic navržena na přejmenování na Interstate 605.\n\nPo křižovatce s Washington State Route 516 v Kentu projíždí kolem Úhlového jezera, které je v SeaTacu a má tvar písmene L, obchodního centra Westfield Southcenter v Tukwile a letiště Seattle-Tacoma International Airport. Pak ještě potkává Interstate 405, která slouží jako objezd Seattlu a Washington State Route 518, která ji spojuje právě s největším letištěm ve státě.\n\nOd křižovatky s těmito dvěma silnicemi se vydává severně a potkává Washington State Route 900 a 599, která ji spojuje s Washington State Route 99. Při vjezdu do Seattlu míjí letiště Boeing Field a most West Seattle Bridge než dorazí k obrovské křižovatce s Interstate 90. Po křižovatce vstupuje do centra Seattlu.\n\nV centru Seattlu se z ní stává tunel, který pokračuje pod Washingtonské konferenční centrum a Dálniční park. Při výjezdu z tunelu projíždí přes park I-5 Colonnade a pak křižuje Washington State Route 520, která ji spojuje s Bellevue přes Evergreen Point Floating Bridge, nejdelší plovoucí most na světě. Dále pokračuje po mostu Ship Canal Bridge, který ji přenáší přes Washingtonův kanál, který spojuje Washingtonovo jezero s Pacifikem. Poté dálnice projíždí kolem Washingtonské univerzity a vjíždí do čtvrti Northgate.\n\nPo vniknutí do Northgatu následuje křižovatka s Washington State Route 522 a krátce poté, u obchodního centra Northgate Mall, se opět spojuje se svými expresními pruhy. Po minutí centra pokračuje do města Shoreline, kde se setkává s Washington State Route 523 a 104, než vjíždí do Mountlake Terrace.\n\nV Seattlu se nachází celkem 11,49 km reverzibilních expresních jízdních pruhů. Začínají v tunelu, který vede pod centrem města a jsou pod částí dálnice, která vede na sever. Například na mostu Ship Canal Bridge jsou na nižším patře, přesně pod dálnicí I-5. Po mostě se pomalu vrací ke své mateřské cestě, k Interstate 5 se připojují u obchodního centra Northgate Mall. Zavřeny jsou mezi jedenáctou hodinou večerní a pátou hodinou ranní, o víkendu až do sedmé hodiny ranní, kvůli stížnostem na přílišný hluk od obyvatel okolí mostu Ship Canal Bridge. Studie Washingtonského ministerstva dopravy ukázala, že uzavření expresních pruhů sníží hluk v oblasti až o deset decibelů.\n\nPoté co tedy dálnice vstoupí do Mountlake Terrace a do okresu Snohomish. Po křižovatce se sto čtyřkou projíždí v blízkosti jezera Ballinger a než se dostává k lynnwoodskému obchodnímu centru Alderwood Mall, potkává také Washington State Route 524. Hned vedle centra je velká křižovatka s Washington State Route 525 a Interstate 405. Po křižovatce projíždí městem Martha Lake, křižuje Washington State Route 96 a projžídí kolem Stříbrného jezera, než dorazí k další velké křižovatce, s Washington State Route 99, 526 a 527 vedle everettského obchodního centra Everett Mall. Pět set dvacet šestka spojuje dálnici s továrnou společnosti Boenig a pět set dvacet sedmička spojuje Everett s Bothellem. V Everettu ještě přicházejí křižovatky s Washington State Route 529 a U.S. Route 2.\n\nPo opuštění Everettu dálnice překračuje řeku Snohomish a vydává se severně ke křižovatce s Washington State Route 529. Po křižovatce pokračuje do Marysvillu, kde se setkává s Washington State Route 528. Po Marysvillu vjíždí do indiánské rezervace Tulalip, kde projíždí kolem tamějšího casina a obchodních center Quil Ceda Village a Lakewood Crossing Mall. Dále se dostává do města Smokey Point, nedaleko kterého křižuje Washington State Route 530, která ji spojuje s Arlingtonem, Darringtonem a Rockportem.\n\nDalší cesta dálnice vede přes řeku Stillaguamish, projíždí kolem města Silvana a křižuje Washington State Route 532, která ji spojuje se Stanwoodem a Camano Islandem. Poté, co se dálnice nakrucuje severozápadně, vstupuje do okresu Skagit, kde v Conway potkává Washington State Route 534, která obsluhuje Big Lake. Dálnice pokračuje severně do Mount Vernonu, kde křižuje Washington State Route 536, která je zkratkou k Washington State Route 20, která vede do Anacortes.\n\nJeště v centru Mount Vernonu přichází křižovatka s Washington State Route 538, která ji spojuje s vysokou školou Skagit Valley College a s městem Clear Lake. Po křižovatce přichází most přes řeku Skagit, který ji zavádí do Burlingtonu. Po projetí kolem obchodního centra Cascade Mall následuje důležitá křižovatka s Washington State Route 20, která spojuje pětku s Anacortes a Whidbeyho ostrovem na západě a s Okanoganem, Omakem a Newportem na východě. Na severu města je ještě křižovatka s Washington State Route 11, která vede do Bellinghamu a Edisonu.\n\nPo křižovatce se pětka natáčí severozápadně a po překonání Algeru cestuje po břehu Samishského jezera, před kterým vjíždí do okresu Whatcom. Při průjezdu Bellinghamem křižuje Washington State Route 542, vedoucí k Mount Baker, a Washington State Route 539, která vede přes Lynden do Britské Kolumbie. Dálnice pak projíždí kolem letiště Bellingham International Airport a přes město Ferndale, než dorazí ke křižovatce s Washington State Route 548, která ji spojuje s Blainem. V Blainu se dálnice křižuje s Washington State Route 543, která vede k hraničnímu přechodu pro trucky. Než dorazí ke kanadským hranicím, tak se ještě jednou setká s pět set třiačtyřicítkou a pak už vjíždí do státního parku Peace Arch, ve kterém leží hraniční přechod. V Kanadě pokračuje dál jako British Columbia Highway 99.\n\nJako jedna z prvních dálnic ve státě byla v roce 1913 vyznačena jako Pacifická dálnice mezi Vancouverem a Blainem. Státní ředitelství dálnic vybralo cestu, která by spojovala všechna důležitá města na západě, což jsou Vancouver, Olympia, Tacoma, Seattle, Everett a Bellingham. V roce 1923, kdy proběhla rozsáhlá rekonstrukce, převzala jméno State Road 1 a v roce 1926 se stala částí dnes již zaniklé U.S. Route 99.\n\nV roce 1956 schválil prezident Spojených států Dwight D. Eisenhower reformu o přidání systému mezistátních dálnic. V roce 1968 se tak U.S. Route 99 kompletně vymazala ze systému amerických silnic a o rok později byla nahrazena již dostavěnou Interstate 5. Momentálně na dálnici probíhají rekonstrukce, některé již byly nedávno dokončeny.\n\nV posledních dvou desetiletích byly části dálnice mezi městy Kelso a Centralia pravidelně poničeny povodněmi, které byly výsledkem zdejších četných bouří. Záplavy v letech 1990, 1996, 2007 a 2009 vyvolaly pokaždé dočasné uzavření dálnice. Podle vojenských techniků za povodně může vymýcení lesů v oblasti, úpravy řek a zničení přirozeného systému povodňové kontroly v řece Chehalis.\n\nPovodně na začátku prosince 2007 uzavřely dvaatřiceti-kilometrový úsek dálnice na čtyři dny a washingtonské ministerstvo dopravy doporučilo objížďku mezi Portlandem a Seattlem, která přidala 430 km do 270 kilometrové cesty.\n\nPovodně na začátku ledna 2009 uzavřely stejně dlouhý úsek dálnice na několik dní, tentokrát ale ministerstvo dopravy nedokázalo doporučit vhodnou objížďku, protože i ostatní hlavní tahy byly uzavřené kvůli nebezpečí sesuvů půdy či lavin.\n\nJižně od mostu Ship Canal Bridge tvoří dálnice hranici mezi několika částmi Seattlu. Nejprve odděluje Eastlake a Cascade od Capitol Hillu a poté také centrum města od First Hillu. Konstrukce dálnice si vyžádala zboření vyvinutých částí a znemožnila obyvatelům First Hillu, kteří odporovali stavbě nejvíce ze všech odpůrců, pěší dopravu do centra města.\n\nMezi budovami, které byly kvůli výstavbě dálnice zbořeny, byl i Hotel Kalmar, poslední stojící hotel z éry Divokého západu (postaven 1881) a také hasičská zbrojnice Seventh Avenue Fire Hall, nejstarší veřejná budova v tehdejším Seattlu (postavena 1890).\n\nPo letech, co byla dálnice dostavěna, se město konečně začalo aktivně zajímat o své prostředí a začalo navrhovat různé parky a veřejné budovy, aby zakrylo dálnici, která poté projížděla tunelem. V roce 1976 byl postaven Dálniční park, který dal obyvatelům First Hillu opět možnost dojít pěšky až do centra města. V roce 1988 byla dokončena stavba Washingtonského konferenčního centra, které leží na tunelu přes dálnici hned vedle Dálničního parku. Bikerský park I-5 Collonade, který využívá dálnici jako střechu spojuje Eastlake a Capitol Hill.\n\n14. května 1969 byl slavnostně otevřen poslední úsek dálnice I-5 a to mezi Everettem a Marysvillem. Zbytek dálnice, mezi Marysvillem a Blainem byl otevřen už dříve.\n\n"}
{"id": "608251", "url": "https://cs.wikipedia.org/wiki?curid=608251", "title": "Kanton Juvisy-sur-Orge", "text": "Kanton Juvisy-sur-Orge\n\nCanton de Juvisy-sur-Orge je francouzský kanton v departementu Essonne v regionu Île-de-France. Vznikl 14. ledna 1985.\n"}
{"id": "608255", "url": "https://cs.wikipedia.org/wiki?curid=608255", "title": "Jéssica Augustová", "text": "Jéssica Augustová\n\nJéssica Augustová (* 8. listopadu 1981, Paříž, Francie) je portugalská atletka, běžkyně, jejíž specializací jsou střední a dlouhé tratě.\n\nPrvní větší úspěch na mezinárodní scéně zaznamenala v roce 2000 na MS juniorů v chilském Santiagu, kde doběhla ve finále běhu na 3000 metrů na 8. místě. Postoupila také do finále běhu na 1500 metrů ale závod nedokončila. V roce 2005 na halovém ME v Madridu skončila na tříkilometrové trati v rozběhu. Před branami finále zůstala také na světovém šampionátu 2005 v Helsinkách, kde v běhu na 5000 metrů obsadila v úvodním rozběhu časem 16:23,66 poslední místo.\n\nV roce 2007 získala zlatou medaili (5000 m) na světové letní univerziádě v thajském Bangkoku a na MS v atletice v Ósace doběhla ve finále na 15. místě. O rok později na halovém MS ve Valencii obsadila v běhu na 3000 metrů časem 8:49,78 osmé místo. Na vítězku Meseret Defarovou z Etiopie ztratila více než 10 sekund. Na letních olympijských hrách v Pekingu zkoušela štěstí ve dvou disciplínách (5000 m a 3000 m překážek). V obou případech však skončila v rozbězích.\n\nV roce 2009 skončila na halovém ME v italském Turíně na 10. místě (3000 m) a na světovém šampionátu v Berlíně postoupila do finále steeplu, kde doběhla v čase 9:25,25 na 11. místě. O rok později vybojovala na ME v atletice v Barceloně časem 31:25,77 bronzovou medaili v běhu na 10 000 metrů. Stříbro získala Ruska Inga Abitovová a zlato Elvan Abeylegesseová z Turecka. Na poloviční trati skončila těsně pod stupni vítězů, na 4. místě. Pro bronz si doběhla její krajanka Sara Moreirová, která byla o necelé 4 sekundy rychlejší.\n\n"}
{"id": "608256", "url": "https://cs.wikipedia.org/wiki?curid=608256", "title": "Kanton Yerres", "text": "Kanton Yerres\n\nCanton d'Yerres je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "608260", "url": "https://cs.wikipedia.org/wiki?curid=608260", "title": "Skrivena Luka", "text": "Skrivena Luka\n\nSkrivena Luka je chorvatská vesnice na ostrově Lastovo v Jaderském moři. V roce 2001 zde žilo 18 obyvatel. Skrivena Luka (v překladu \"Skrytý přístav\") se nachází v dobře kryté zátoce na jižním pobřeží Lastova. Je zde přístavní molo s muringy, patřící místní restauraci, i možnost kotvení.\n"}
{"id": "608261", "url": "https://cs.wikipedia.org/wiki?curid=608261", "title": "Stolzenwörth (zřícenina hradu)", "text": "Stolzenwörth (zřícenina hradu)\n\nHrad Stolzenwörth, sídlo pánů z Stolzenwörthu v Dolních Rakousích, ještě není archeologickým výzkumem probádáno. \n\nVe starší literatuře 19. a 20. století se předpokládá, že se na „Romaikogelu“, malém návrší v dnešním městyse Puchberg am Schneeberg, se nacházel hrad. \n\nNejnovější průzkumy připouští sice existenci stavby na Romaikogelu, odmítají však název Stolzenwörth. Skutečně by mohl hrad stát na „Haussteinu\". \n\nHausstein v katastrálním území Stolzenwörth, je název stejnojmenného panství, malá skála na pomezí místní obce Grünbach am Schneeberg severozápadně od „Klaus“ u „Grünbacherského“ sedla. \n\nV pozdních letech 20. století řídil rakouský historik Franz Hampl (1910-2000), na úpatí Haussteinu pokusné výkopy, kde odhalil středověké nálezy. \n\nNa základě archeologických nálezů se připouští pevnostní zařízení před 1100 lety jako možná sídlo pánů ze Stolzenwörth/Grünbachu v Puchberském sedle. \n\nPrvní zmínka v dokumentech byla kolem roku 1180 s „Heinricusem de Stolzenwerde“, kde rod „Stolzenwörthů“ v dokumentu Babenberků, v letech 976 až 1246 markrabě a vévoda v této oblasti byl znám. Naproti tomu norimberský purkrabí vystavil dne 16. listopadu 1298 lenní list na „Ulrich von Perigow\", manžela „Hedwich von Stolzenberd\". Z toho vyplývá, že se u Stolzenwörthu všechna jednání týkala léna. \n\nOd šlechty Pergauerů přešlo panství na Hohenfeldery. Poté směnil oblast s hrady Schrattenstein a Rothengrub (zřícenina hradu) zase několikrát se měnil majitel až konečně prostřednictvím kupního dopisu z 23. května 1556 na šlechtický rod Hoyosů. \n\n"}
{"id": "608263", "url": "https://cs.wikipedia.org/wiki?curid=608263", "title": "Hlavní líčení", "text": "Hlavní líčení\n\nHlavní líčení je stadium trestního řízení, v němž se rozhoduje o vině a trestu obžalovaného a případně též o uložení ochranného opatření a náhradě škody (újmy) poškozenému. Soud přezkoumává obvinění obsažená v obžalobě (popř. v návrhu na potrestání), a to zásadně za účasti veřejnosti. Obviněný se zde už označuje jako obžalovaný. Provádí se zde především dokazování, po jeho skončení již zní závěrečné řeči a následuje rozhodnutí soudu.\n\nV hlavním líčení rozhoduje soudní senát, v takovém případě hlavní líčení řídí jeho předseda, nebo samosoudce (jestliže horní hranice trestní sazby nepřevyšuje pět let – § 314a TŘ). Hlavní líčení není bezvýjimečné stádium trestního řízení před soudem, samosoudce totiž může bez projednávání věci v hlavním líčení vydat trestní příkaz za podmínek uvedených v § 314e TŘ, a to i ve zjednodušeném řízení konaném po zkráceném přípravném řízení. Trestní příkaz má povahu odsuzujícího rozsudku, byl-li ale proti němu podán včas odpor, je k projednání věci nařízeno hlavní líčení (§ 314g odst. 2 TŘ).\n\nHlavní líčení končí zpravidla rozsudkem: obžalovaný je uznán vinným, nebo je obžaloby zproštěn (§ 225 odst. 1 TŘ); popř. i dalšími způsoby, např. vrácením věci státnímu zástupci (§ 221 TŘ), postoupením věci (§ 222 TŘ), zastavením (§ 223 TŘ) či přerušením trestního stíhání (§ 224 TŘ) apod. \n"}
{"id": "608267", "url": "https://cs.wikipedia.org/wiki?curid=608267", "title": "Efektivní velikost populace", "text": "Efektivní velikost populace\n\nEfektivní velikost populace (N) je termín z populační genetiky a evoluční biologie, který vyjadřuje velikost ideální panmiktické populace, ve které by genetické procesy (např. změny ve frekvenci alel vlivem selekce či driftu) probíhaly stejnou rychlostí jako v dané reálné populaci. Efektivní velikost populace je nižší než její reálná (nominální) velikost vyjádřená počtem jedinců.\n\nPokud se počet jedinců v populaci s časem mění, efektivní populace se vypočítá následovně:\n\nkde t je počet měření. Pokud v populaci není poměr samců a samic 1:1, efektivní populace se vypočítá následovně:\n\nkde N je počet samců a N počet samic. Pokud dochází v populaci k rozptylu v počtu potomků jednotlivých jedinců a přitom stále platí, že průměrný počet potomků na jednoho jedince činí 2, potom efektivní populace se vypočítá jako:\nkde var(k) (též σ) je rozptyl v počtech potomků, které po sobě členové populace zanechávají.\n"}
{"id": "608269", "url": "https://cs.wikipedia.org/wiki?curid=608269", "title": "Masarykovo náměstí (Třebíč)", "text": "Masarykovo náměstí (Třebíč)\n\nMasarykovo náměstí je náměstí, které se nachází ve městě Třebíči a leží na východozápadním průtahu silnice I/23 městem. Náměstí původně od roku 1894 bylo pojmenováno podle císaře Františka Josefa I., tj. \"Náměstí císaře Františka Josefa I.\" (krátce pro obecnou mluvu \"Františka Josefa náměstí\"). Později bylo pojmenováno podle československého prezidenta T. G. Masaryka již v roce 1920, současně s pojmenováním zde stojícího Masarykova gymnázia. Na náměstí se kříží silnice I/23 ve směru Telč – Brno s ulicí Bedřicha Václavka, která vede na jih podél bývalého opevnění historického jádra až k bývalé Jejkovské bráně. Náměstím také prochází hranice místních částí Horka-Domky a Vnitřní Město.\n\nNa náměstí sídlí několik institucí, mezi které patří: Gymnázium Třebíč, Pozemkový úřad, Městský úřad Třebíč (dříve Okresní úřad Třebíč) či Divadlo Pasáž.\n\nDříve se na náměstí nacházel také pomník osvobození Rudou armádou, který byl později přemístěn ke starému městskému hřbitovu. Dnes na náměstí stojí pomník Františka Palackého a socha \"\"hudba\"\". Před budovou gymnázia stojí dvojice \"Masarykových javorů\" klenů (Acer pseudoplatanus).\n\nV 90. letech bylo silniční křížení stavebně upraveno a křižovatka osazena světelným signalizačním zařízením.\n\nKe konci roku 2018 bylo oznámeno, že na Masarykově náměstí budou osazeny tzv. chytré lampy městského osvětlení, které budou reagovat na intenzitu provozu a budou tak regulovat jas osvětlení. Kromě tzv. chytrých lamp bude instalována i kamera, která bude počítat počet přecházejících chodců a počet automobilů, aby bylo možné vyhodnotit dopravní situaci ve městě.\n\nDne 20. února 2019 byla k restauraci odvezena socha sv. Floriána. Socha byla vytvořena Štěpánem Paganem v 80. letech 19. století. Mezi lety 1994 a 2000 byla rekonstruována Jiřím Novotným. Cílem restaurátorských prací je navrátit sochu sv. Floriana na Karlovo náměstí, kde dříve byla součástí kašny.\n\n"}
{"id": "608272", "url": "https://cs.wikipedia.org/wiki?curid=608272", "title": "Slepá kolej (hudební skupina)", "text": "Slepá kolej (hudební skupina)\n\nSlepá kolej je česká hudební skupina, která se prezentuje melodickým folk-rockem s důrazem na rytmiku a kvalitní texty.\n\nSlepá kolej vznikla v listopadu roku 1994, kdy kytaristé Jirka Seifert a Honza Růžek po ukončení základní vojenské služby spolu se zpěvačkou Ivou Valečkovou obnovili svoji původní skupinu a hledali nové spoluhráče. Jako prvního oslovili kongistu Vláďu Duška, na inzerát se pak postupně přihlásili baskytarista Hanuš Klůs a houslistka Gábina Hrubá.\n\nPrávě s příchodem Hanuše Klůse, jehož tehdejší bigbeatová skupina Karolina měla právě tzv. „uměleckou” pauzu, se čistě folkové zaměření začalo stylově odklánět, což si vyžádalo i změnu původního názvu. V té době byli ve skupině řidič tramvaje a výpravčí, odtud tedy vznikl základ „Kolej” a přídavné jméno již jen dokreslilo melodiku názvu.\n\nPrvním veřejným vystoupením byl koncert v tehdejším Divadle Dialog v plzeňské Měšťanské Besedě 15.12.1994, kde se již skupina prezentovala deseti autorskými písněmi Honzy Růžka, Jirky Seiferta i Hanuše Klůse.\n\nPočátkem roku 1995 odešla zpěvačka Iva Valečková a nahradila ji díky inzerátu objevená Julie Štroblová, v té době studentka plzeňské konzervatoře. V průběhu roku ohlásila odchod i houslistka Gábina Hrubá a po několika výměnách se stala stálou členkou skupiny Bětka Hladečková, do té doby pouze občasně spolupracující.\n\nNa jaře roku 1996 natočila Slepá kolej v plzeňském studiu pět písní pro Český rozhlas a ve snaze posílit rytmiku si k nahrávání přizvala jako hosta bubeníka Míru Kočího. Výsledný zvuk se členům skupiny natolik zamlouval, že po vzájemné dohodě odešel Vláďa Dušek a konga nahradil pro tento styl hudby netradiční automatický bubeník.\n\nV této sestavě fungovala Slepá kolej až do roku 1998, pravidelně koncertovala, zúčastňovala se mnoha festivalů, natočila ve studiu J.S.Lenka Jumbo v Tymákově demokazetu „Nahé zdi” (březen 1997) a další tři písně pro Český rozhlas Plzeň (duben 1998). Od roku 1997 začala skupina také spolupracovat s Jaromírem Komorousem, který se stal autorem většiny textů, autorem hudby byl pak výhradně Hanuš Klůs.\n\nKoncem roku 1998 odešla houslistka Bětka Hladečková a nahradily ji klávesy, na které hrála zpěvačka Julie Štroblová. Skupina začala navíc občasně spolupracovat s bubeníkem Mírou Kočím a houslistkou Helenou Parisovou.\n\nV lednu roku 1999 se stal Míra Kočí stálým členem Slepé koleje, v říjnu a listopadu natočila skupina ve studiu PyHa profilové CD „Album”, které obsahovalo mimo jiné pět nových písní, na kterých již byl znát dohled majitele studia a zkušeného hudebníka Přemka Haase, který se navíc podílel i na nahrávání některých nástrojů. Sólovou kytaru v jedné z písní nahrál další zkušený muzikant Míša Röhrich. Zvuk Slepé koleje se po zkušenostech ze studia stal přímočařejším a kytarovějším s důrazem na rytmiku a melodiku.\n\nRok 2000 byl vedle pravidelných živých vystoupení ve znamení příprav na natáčení prvního oficiálního CD. To se uskutečnilo 18.-29. září ve studiu Avik opět ve spolupráci s Přemkem Haasem. O zvukovou a hudební režii se staral Pavel Brom. CD nese název „Dlouhé noci” a mimo Slepé koleje se na něm podíleli i hosté Vlaďka Haasová, Michal Röhrich, Pavel Egermaier a Pavel Brom.\n\nPo roce 2000 skupina opustila různé soutěžní přehlídky a začala se věnovat spíše vlastním koncertům v klubech a produkcím na větších scénách, na přelomu let 2001–2002 natočila Slepá kolej druhé oficiální CD „Noemi”, tentokrát ve studiu PyHa u Přemka Haase, který i výrazněji přispěl jako autor. V průběhu roku 2002 vzniklo také CD „Bonusovky 1994–2002”.\n\nV letech 2003–2004 se již vedle pravidelných koncertů skupina potýkala s větším časovým zaneprázdněním zpěvačky Julie Štroblové, což vyústilo v její odchod na podzim roku 2004, k ukončení jedné dlouhé etapy v životě skupiny vydala Slepá kolej ještě v září 2004 vzpomínkové album „Letňák”, které bylo průřezem tvorby za desetileté trvání skupiny.\n\nV roce 2005 nastoupila do Slepé koleje nová zpěvačka Julie Těťálová a v této sestavě skupina natočila CD „Slepá kolej 2005”, které obsahuje čtyři ochutnávky nového zvuku skupiny. Výhradním textařem se stal Míra Kočí, autorem hudby je stále Hanuš Klůs.\n\nV letech 2005–2009 se skupina věnovala převážně klubovým vystoupením, byly založeny oficiální webové stránky. V průběhu roku 2008 také vznikla myšlenka natočit maxisingl se třemi novými skladbami, což se v říjnu také podařilo ve studiu ExAvik, a nové CD dostalo stručný název Slepá kolej 2008. V listopadu roku 2009 proběhl výroční koncert k patnácti letům fungování Slepé koleje, kde vystoupila jako host i bývalá zpěvačka Julie \"Veverka\" Štroblová. K patnáctému výročí byl také vydán souhrnný Zpěvník Slepé koleje, který obsahuje 58 skladeb a mapuje léta 1994–2009.\n\nNa začátku roku 2012 odešel po 17 letech kytarista Jiří Seifert. Kapela po různých obměnách ustálila post el. kytaristy, kterým je Roman Bučko. Jako druhý akust. kytarista přišel Jakub Červený. V této sestavě kapela připravovala program a v listopadu roku 2014 také odehrála výroční koncert 20 let v plzeňské Šeříkovce.\n\nV lednu roku 2015 oznámila po 10 letech konec zpěvačka Julie Těťálová. Kapela ukončila spolupráci i s akust. kytaristou Jakubem Červeným. Jako nová zpěvačka přišla Radka Fricová.\n\n\n\n\n\n\n"}
{"id": "608273", "url": "https://cs.wikipedia.org/wiki?curid=608273", "title": "Kovové vlákno", "text": "Kovové vlákno\n\nKovová vlákna jsou textilní výrobky získané zvlákňováním kovů, komponenty z kovů a polymerních materiálů nebo pokovovaná přírodní a umělá vlákna.\n\nInformace o vyráběném množství a o trhu s kovovými vlákny se dají získat jen za cenu 4450 USD (135 stránková publikace).\n\nRozdíl mezi textilním kovovým vláknem a (netextilním) drátkem není jednoznačně definován.\n\nK rozpoznání se nabízejí jen blíže nespecifikovaná kritéria, např.: lesk, tvárnost, elektrická vodivost a jiné vlastnosti výrobku.\n\nJako výchozí látka k výrobě se používá nejčastěji ocel (surová, pocínovaná nebo pozinkovaná), dále slitiny niklu a hliníku a na speciální vlákna platina, wolfram, molybden, berylium nebo např. slitiny niklu s titanem.\n\nPředvýrobky se dodávají ve formě drátu, plechu nebo fólie.\n\nK pokovování jsou vhodné zejména: nikl, měď, stříbro a zlato.\n\na) za studena (ocel, měď, zlato, stříbro)\n\nb) za tepla (např. wolfram, molybden) nad krystalizační teplotou\n\n\n\nHorké válcování – zbavení okují – dloužení za studena – mokré dloužení – žhavení – stáčení – odříznutí.\n\n\nVlákna se vyrábí s kruhovým nebo obdélníkovým průřezem, pro speciální účely (vláknobeton) se zesílenými nebo konickými konci.\nPro běžné zpracování se dodávají vlákna s průřezem od 6,5 µm (což odpovídá u oceli 3,3 dtex) do 100 µm.\n\nV následující tabulce jsou znázorněny fyzikální vlastnosti některých kovových vláken (používaných hlavně v kompozitech).\n\nVlákna vynikají především elektrickou vodivostí, ohnivzdorností, odporem proti vlivu chemikálií a zvláštním leskem.\n\nJako výztuž kompozitů a plastických hmot:\n\n\nMultikomponentní kovové filamenty jsou z kovu uloženého mezi plastickými materiály. Vyrábí se hlavně na bázi hliníku tak, že se hliníková fólie po obou stranách laminuje folií z acetátu, celofánu nebo polyesteru a nebo se laminuje pásek z polyesteru pokovovaného hliníkem na polyesterovou fólií.\n\nVýsledný kompozit má s tloušťkou od cca 9 µ, filament vzniká tak, že se kompozit řeže na pásky 0,2-3,2 mm široké.\n\nPevnost filamentu dosahuje v závislosti na způsobu výroby 0,3 – 1,3 g/tex, tažnost 30 – 140 %\n\nJednoduché příze z pásků 0,2-5 mm širokých, tloušťka nad 12 µ, povrstvené zpravidla barevným lakem. Vyrábějí se také páskové filamenty obeskané např. polyamidovým monofilem s použitím na nábyt. potahy, autopotahy, záclony, ubrusy, dámské oděvy.\n\nZpůsoby spojování kovů s polymerními vlákny: nanášení ve vakuu, ionizace argonovým plynem, prášek + pojivo, prskání (sputter). Pokovování se dá provádět také galvanicky nebo vtlačováním (max. 1 %) kovu do jádra vlákna. Jako jádro se používá nejčastěji bavlna, viskóza a polyester.\n\nTyto technologie se používají hlavně pro povrstvování plošných textilií.\n\nPodrobnosti o \"povrstvování vláken\" nebyly dosud publikovány. Komerčně se vyrábějí např. polyamidové filamenty povrstvené stříbrem.\n\n"}
{"id": "608274", "url": "https://cs.wikipedia.org/wiki?curid=608274", "title": "Vražda Anny Janatkové", "text": "Vražda Anny Janatkové\n\nAnna Janatková (* 26. srpna 2001, Praha, Česká republika – říjen 2010 Praha) byla česká dívka, žákyně Základní školy Na Šutce v Praze-Troji, která byla pohřešována svými rodiči od 13. října 2010 a jejíž zmizení vzbudilo u široké veřejnosti obrovskou vlnu zájmu. Byla s neobvyklou intenzitou a za neobvyklého zájmu médií hledaná českou policií, armádou, Interpolem, informace o její osobě byly předány i policejním ústřednám v zemích Schengenského prostoru. Její ostatky byly 16. března 2011 nalezeny zakopané v téže čtvrti, kde bydlela a kde byla podle vyšetřování naposledy viděna. V dubnu 2011 státní zastupitelství kauzu uzavřelo s tím, že vraždu má s vysokou pravděpodobností na svědomí podezřelý Otakar Tomek, který před tím ve vazbě spáchal sebevraždu. Dívka je pohřbena na hřbitově v pražských Ďáblicích.\n\nV odpoledních hodinách ve středu dne 13. října 2010 přišlo na Policii ČR hlášení o pohřešování devítileté Anny Janatkové. Ta se měla kolem třinácté hodiny odpolední toho dne rozloučit při cestě ze školy se svými spolužačkami v ulici Pod Písečnou v Praze Troji. Domů už ale nedorazila, a tak její rodiče požádali policii o pomoc.\n\nTýž den večer se o pátrání a pohřešování dozvěděla média, která veřejnost informovala o ztracení dívky ve výšce 120 cm, s blond vlasy, která byla oblečena do šedé zimní bundy, fialovo-černé šály (tzv. Palestiny), tmavě modrých džínsů s červeno-bílým páskem, černých bot a na hlavě měla fialovou čepici s kšiltem. Policie začala prohledávat nejbližší okolí místa zmizení, především pak přilehlou zahrádkářskou kolonii, kde se podle informací médií zdržují bezdomovci a lidé závislí na drogách. Ještě ten den byla nedaleko místa zmizení policejním psem nalezena dívčina školní taška a láhev s pitím, obojí přikryté těžkou deskou, se kterou by dívka nedokázala pohnout.\n\nPo uveřejnění její fotografie se na Policii začaly v následujících dnech obracet stovky lidí s tím, že Annu viděli. Podněty od občanů byly prověřovány, zveřejněn však nebyl žádný případný úspěch. Ředitel Základní školy Na Šutce Zbyněk Drozda uvedl, že se nejedná o problémovou žákyni a vyloučil možnost útěku z domova. Policie o den později od zmizení začala pracovat i s možností únosu dívky.\n\nVe čtvrtek, 14. října 2010, byli do akce nasazeni i psovodi a policejní helikoptéra. Policisté nadále prohledávali okolí ulic Pod Písečnou a Trojská, avšak bez úspěchu. Případ si v souvislosti s nalezenými věcmi devítileté školačky převzala kriminální policie. Pomoci s případem přijeli policii i psovodi ze Slovenska.\n\nV sobotu 16. října 2010 se otec pohřešované Anny Miloš Janatka obrátil na TV Nova s tím, že skrze její zpravodajství nabídne případnému únosci 3,5 milionu korun, pokud dceru vrátí do poledne následujícího dne. Na výzvu však nikdo nereagoval a pan Janatka vyloučil, že by její případný únos jakkoliv souvisel s jeho podnikatelskými aktivitami.\n\nVe středu 20. října 2010 policie oznámila, že zadržela podezřelého z Annina únosu. Ten policii po výslechu navedl zpět do oblasti kolem Troji, kde příslušníci policie a armády znovu prohledávali zahrádkářskou kolonii i s větším množstvím lopat, vidlí a žebříků. Povolán byl opět psovod a také hasiči. Podezřelého, který měl podle policie kriminální minulost, kriminalisté vzali na místo zmizení, ani jeho svědectví však žádný úspěch nepřineslo.\n\nV pátek 22. října 2010 se policii ozval mladý muž, který v blízkosti místa hledání nalezl plyšového medvídka, kterého kriminalisté zařadili k důkazům.\n\nO dva dny později, v neděli 24. října 2010, policie dále prohledávala oblast Troji a Kobylis a vyslechla bezdomovce, kteří se zdržují v zahrádkářské kolonii. Anna však ani k tomuto datu nebyla nalezena.\n\nDne 25. října 2010 policie našla v prohledávané oblasti klíče, avšak nepotvrdila ani nevyvrátila, zda měly jakkoli souviset s případem. Následně pak na případ uvalila informační embargo. Později média psala o tom, že klíče, které ležely z nalezených předmětů nejblíže později nalezeným ostatkům těla, údajně také patřily Aničce.\n\nStátní podnik Povodí Vltavy snížil v oblasti hladinu řeky Vltavy, aby mohly být lépe prohledány její břehy. Pozvolné snižování hladiny začalo ve středu 8. prosince 2010 v podvečerních hodinách po skončení plavebního provozu a pokračovalo až do ranních hodin 9. prosince.\n\nDne 16. března 2011 našla policie v Troji v zahrádkářské kolonii poblíž ulice \"Pod Havránkou,\" nedaleko dřívějšího nálezu klíčů, torzo těla se zbytky tkáně, které bylo identifikováno po prvotním ohledání, následné soudní pitvě a expertize téhož dne na základě shody vnějších znaků zbytků oblečení a vlasů, jako ostatky zmizelé Aničky. K potvrzení budou ještě provedeny testy DNA. Pitva prokázala, že Janatková byla zavražděna.\n\nTělo bylo nalezeno v místě, které již dříve bylo nesčetněkrát prohledáváno, poprvé hned 13. října, tedy v první den hledání. Policejní prezident Petr Lessy v rozhovoru pro rádio Impuls vysvětlil: „Tělo bylo pod povrchem země v jakési nestandardní hloubce. Tehdy nebylo v silách speciálních psů toto místo označit, je to mimo jejich schopnosti. Nyní bylo ve velmi malém prostoru odkryto divokou zvěří.“ Tato blíže neurčená divoká zvěř podle policejní mluvčí ostatky vyhrabala díky teplému počasí. a ostatky byly „poměrně hluboko pod zemí“. V den nálezu ostatků policie testovala novou „3D technologii“, která pomocí satelitního systému GPS sleduje pohyb policistů. Testování této technologie bylo důvodem, proč policisté znovu prohledávali již dříve prohledanou oblast, avšak s nálezem těla nemělo přímou souvislost. Jednou ze stop, která policii do této oblasti dovedla, bylo nalezení otisků podezřelého Otakara T. na pracovním nářadí u jednoho z rozestavěných domů v blízkosti.\n\nVe čtvrtek 24. března 2011 policie přiznala, že jáma označená policejní páskou, ke které lidé přinášeli svíčky a květiny, nebyla skutečným místem nálezu ostatků Aničky. Skutečné místo nálezu policisté zasypali, zahladili a neprozradili, a to z pietních i taktických důvodů. Policie tvrdí, že neví, kdo vykopal a označil falešnou jámu.\n\nVe středu 20. října 2010 policie oznámila, že zadržela podezřelého z Annina únosu. V pátek 22. října 2010 se dle dalších informací však podezřelý, recidivista v majetkové trestné činnosti, na místě činu nacházel. Policii k němu zavedla stopa DNA, která byla nalezena na školní brašně Aničky. Jednalo se o pot, kriminalisté však sdělili, že se podezřelý na místě činu ukájel. To nakonec potvrdilo i zveřejněné video z výslechu. Podezřelého Policie obvinila ze zbavení osobní svobody, přesto se k činu nedoznal, i když podle detektoru lži má pravděpodobně se zmizením Anny něco společného. Kromě DNA ale proti obviněnému nebylo dalších důkazů, a tak byl propuštěn na svobodu s tím, že bude nadále vyšetřován na svobodě. V neděli 24. října 2010 Policie oznámila, že obviněný Ota či Otakar T. (dle Aktuálně.cz Otakar Tomek) pocházel z Mostu a své družce tvrdil, že jezdí do Prahy za zaměstnáním. Policii přiznal, že na místě činu byl. Po propuštění však zmizel, nevrátil se ani pro své věci, které měl ve strojovně výtahu jednoho z panelových domů v Ďáblicích, kde přespával.\n\nPo nálezu těla policie podezřelého 41letého Otakara T. znovu obvinila, tentokrát z vraždy, znásilnění, krádeže a též ze 17 dalších případů majetkové trestné činnosti v Praze a ve středních Čechách. Podezřelého zadržela mostecká kriminálka v hospodě v Luně v Mostě, kam chodil po práci, a poté jej převzal pražský policejní tým. Po zadržení odmítl vypovídat a odmítl zkoušku na detektoru lži (do té doby s policií spolupracoval).\n\nDne 21. března 2011 se v ranních hodinách v pankrácké věznici obviněný pokusil o sebevraždu oběšením. Poté byl ve vážném stavu převezen do Vojenské nemocnice ve Střešovicích, kde se však již neprobral z bezvědomí a dne 23. března 2011 zemřel. Trestní stíhání podezřelého tak bylo zastaveno, ale vyšetřování případu pokračovalo do 29. dubna 2011, kdy byl případ uzavřen úplně.\n\nPřípad ztracené Anny vzbudil v mediích a u široké veřejnosti obrovskou vlnu zájmu. O ztracené dívce informovala i média v zahraničí.\n\nNa tomto případu se někteří lidé snažili i přiživit. Redaktor TV Nova podal trestní oznámení na muže, který založil falešné bankovní konto na podporu vyšetřování.\n\nNezávisle na tomto případu se pár dní po zmizení Anny objevily dva další případy pohřešovaných dětí. 20. října 2010 policie vyhlásila pátrání po jedenáctileté Sandře Mihalovicsové ze Žižkova, kterou ale následující den nalezla u její kamarádky, a pátraní proto ukončila.\n\nPodobně ani druhý případ neměl s Anniným zmizením nic společného. Tříletého chlapce z Hrádku nad Nisou, kterého pohřešovala matka od 21. října 2010, nalezli o den později utonulého v řece Nise.\n\nDne 25. října 2010 kontroverzní podnikatel Jiří Jehlička a jeho podobně kontroverzní společnost CERD ČR publikovali svůj záměr spustit od 17. listopadu 2010 na zahraničním serveru tzv. registr pedofilů, jehož činnost by byla v rozporu s českými a evropskými zákony. Ministr spravedlnosti ČR Jiří Pospíšil na to 29. října 2010 reagoval prohlášením, že na přípravě podobného registru pro vnitřní potřebu policie ministerstvo již delší dobu pracuje a že on sám se nebrání ani diskusím o tom, aby případy nejzávažnějších deviantů byly i zveřejňovány.\n\n21. dubna 2011 zveřejnil server Novinky.cz videozáznam části policejního výslechu Otakara Tomka, pořízený 22. října 2010, devět dnů po zmizení Anny Janatkové. Policie České republiky pátrá po zdroji úniku.\n\nV médiích se během vyšetřování případu objevily materiály z vyšetřovacího spisu, které publikoval server Aktuálně.cz. Zejména bulvární média také zveřejňovala informace o příbuzných Otakara Tomka, kteří s případem neměli nic společného. Tento způsob nakládání s citlivými údaji byl předmětem kritiky práce médií.\n\n"}
{"id": "608276", "url": "https://cs.wikipedia.org/wiki?curid=608276", "title": "Timo Helbling", "text": "Timo Helbling\n\nTimo Helbling (* 21. července 1981 v Baselu) je švýcarský hokejový obránce.\n\nS hokejem začínal v týmu HC Davos kde debutoval v lize NLA v sezoně 1998/99. V Davosu odehrál ještě jednu sezonu ve které nenasbíral žádný bod.\n\nByl draftován v roce 1999 v 6. kole, celkově 162. týmem Nashville Predators.\n\nSezonu 2000/01 odehrál v lize OHL v týmu Windsor Spitfires ve kterém se jim podařilo postoupit do playoff. V sezoně odehrál 1 zápas v lize IHL v týmu Milwaukee Admirals.\n\nPoté co se IHL liga zrušila tým Milwaukee Admirals postoupil do ligy AHL. V týmu Admirals odehrál 3 sezony kdy byl 25. února 2004 vyměněn do týmu Tampa Bay Lightning za 1. kolo draftu (Pekka Rinne).\n\nPři výluce v NHL se vrátil zpátky do Švýcarska kde hrál celou sezonu v týmu HC Lugano.\n\nPo výluce se vrátil zpět do zámoří, kde odehrál 60 utkáni v týmu Springfield Falcons v AHL a 9 utkáni v NHL v týmu Tampa Bay Lightning.\n\n9. srpna 2006 podepsal smlouvu s týmem Washington Capitals jako volný hráč. Ve Washingtonu odehrál 2 zápasy a na farmě Caps, Hershey Bears odehrál 49 zápasů.\n\n27. února 2007 byl vyměněn společně s Dainiusem Zubrusem do týmu Buffalo Sabres za Jiřího Novotného a první kolo draftu. Za Buffalo nezahrál žádný zápas a na farmě Buffala Rochester Americans odehrál zbytek sezony.\n\n4. června 2007 se vrátil zpátky do rodného Švýcarska a podepsal s týmem HC Lugano jako volný hráč.\n\nV MS 2010 ve čtvrtfinále proti Německu, kdy skončilo utkáni se málem porval s trenéry Německé reprezentace.\n\n\n\n"}
{"id": "608279", "url": "https://cs.wikipedia.org/wiki?curid=608279", "title": "Stanislav Kyselák", "text": "Stanislav Kyselák\n\nStanislav Kyselák (30. května 1915, Němčice nad Hanou – 25. února 1983, Brno) byl český hudebník, pedagog, hudební skladatel a ředitel kůru. Na brněnské konzervatoři studoval u profesora Františka Michálka. Od roku 1938 s přestávkami až do své smrti byl ředitelem kůru a varhaníkem v kostele Nejsvětější Trojice v Brně – Králově Poli. Všech jeho pět dětí absolvovalo konzervatoř a další hudební vzdělání.\n\nV letech 1940–1945 působil jako učitel hudby v ústavu pro nevidomé, kde vyučoval hru na varhany.\n\nZemřel 25. února 1983 v Brně – Králově poli.\n\n"}
{"id": "608288", "url": "https://cs.wikipedia.org/wiki?curid=608288", "title": "Brouy", "text": "Brouy\n\nBrouy je francouzská obec v departementu Essonne, v regionu Île-de-France, 60 kilometrů jihozápadně od Paříže.\nSousední obce: Mespuits, Champmotteux, Blandy, Nangeville a Mainvilliers.\n\n\"Počet obyvatel\"\n"}
{"id": "608289", "url": "https://cs.wikipedia.org/wiki?curid=608289", "title": "Chráněný přírodní výtvor", "text": "Chráněný přírodní výtvor\n\nChráněný přírodní výtvor bylo označení určené pro jednotlivé stromy, skály, tedy nikoli plošně chráněná území v Československu v letech 1956 až 1992. \n\nV letech 1955–1956 byly v Československu vydány zákony o státní ochraně přírody. Pro české země to byl zákon č. 40/1956 Sb., pro Slovensko obdobný č. 1/1955 Sb. Oba tyto, téměř stejné zákony, určily nové názvy a pojetí chráněných území v Československu. Vznikly tak tyto kategorie:\n\nV nově přijatém zákonu o ochraně přírody a krajiny v roce 1992 (zákon ČNR č. 114/1992 Sb.) kategorie chráněný přírodní výtvor již definována není. Nahradilo ji označení jiné podoby, např. Památný strom, případně došlo k překategorizování na chráněnou přírodní památku.\n\nKategorie \"chráněný přírodní výtvor\" byla určena původně pro významné stromy, stromořadí, prameny, skály vyskytující se mimo maloplošně chráněná území ve městech, či obcích. Postupem času se však toto označení začalo používat i pro plošná území lokální hodnoty.\n\nCHPV nepatřil mezi chráněná maloplošná území. Vyhlašování tohoto typu ochrany proto neprovádělo ministerstvo životního prostředí, ale okresní úřady. Podle původního znění zákona vyhlašovaly ochranu rady krajských národních výborů s výjimkou krasových jevů, o kterých rozhodovalo ministerstvo školství a kultury. Evidenci vedly úřady, které rozhodovaly. O náhradě újmy, kterou ochrana způsobila soukromým vlastníkům, rozhodovaly rady okresních národních výborů (§ 6, 8 a 12 zákona č. 40/1956 Sb.).\n\n"}
{"id": "608294", "url": "https://cs.wikipedia.org/wiki?curid=608294", "title": "Ulrich Graf", "text": "Ulrich Graf\n\nUlrich Graf (6. července 1878, Bachhagel, Německé císařství – 3. března 1950, Mnichov, SRN) byl německý nacistický politik a jeden ze zakladatelů Schutzstaffel (SS).\n\nPři Pivním puči bránil Hitlera, kvůli čemuž málem přišel o život.\n\nVyučil se mlynářem a v roce 1896 vstoupil do armády. Šlo zároveň o amatérského zápasníka a řezníka. V roce 1904 odešel z armády. Odešel do Mnichova, kde pracoval jako úředník a poté jako zaměstnanec potravinové banky.\n\nPo první světové válce vstoupil do Německé dělnické strany (DAP), v níž byl i neznámý vysloužilý desátník Adolf Hitler. Ten se poté vyšvihl v hierarchii strany, až se stal jejím předsedou. V roce 1921 vstoupil do nově vzniklé NSDAP (měl legitimační číslo 2882). Od té doby byl stálým společníkem a ochráncem Adolfa Hitlera.\n\nDne 9. listopadu 1923 se účastnil Pivního puče. Když se na pochodu Mnichovem objevily policisté a vytáhli pušky, začal na ně Graf křičet: „Nestřílejte, jeho excelence Ludendorff se blíží!“ Policisté však vytáhli zbraně a začali střílet. Vrhl se před Hitlera a sám schytal kulku do hrudi. Těžké zranění však dokázal přežít. Kdyby zůstal stát na místě, pravděpodobně by byl Hitler zastřelen.\n\nDíky svému zranění se vyhnul trestnímu stíhání a následnému vězení. V prosinci 1924 působil v Mnichovské městské radě. Roku 1925 se stal jedním ze zakladatelů Schutzstaffelu (SS).\n\nV roce 1935 se stal radním Mnichova a roku 1936 se stal členem Reichstagu. Na Hitlerovy narozeniny 20. dubna 1943 se stal SS-Brigadeführerem. Od Heinricha Himmlera dostal knihu \"Dlouhý vlak na východ\" s poděkováním za záchranu Hitlerova života před 20 lety.\n\nDruhou světovou válku přežil. V roce 1948 byl odsouzen k pěti letům nucených prací. Propuštěn měl být roku 1953, ale zemřel v roce 1950 ve věku 72 let.\n\núdaje použity z: ruská Wikipedie-Граф, Ульрих\n"}
{"id": "608297", "url": "https://cs.wikipedia.org/wiki?curid=608297", "title": "Dukak z Damašku", "text": "Dukak z Damašku\n\nDukak z Damašku († 8. června 1104) byl seldžucký emír z Damašku (1095-1104).\n\nByl synem Tutuše. Po smrti svého otce získal Dukak Damašek, zatímco jeho bratr Ridván Aleppo. V roce 1102 poslal na pomoc emírovi z Tripolisu Fakhr al-Malikovi, který byl obležen vojskem Raimonda z Toulouse, dva tisíce bojovníků. Ti se zúčastnili prohrané bitva s Raimondem na planině před Tripolisem.\n\nDukak zemřel v červnu roku 1104. \n\n"}
{"id": "608298", "url": "https://cs.wikipedia.org/wiki?curid=608298", "title": "Chráněná přírodní památka", "text": "Chráněná přírodní památka\n\nChráněná přírodní památka bylo označení určené pro takové přírodní výtvory, ke kterým se vztahovala nějaká historická událost (třeba středověký důl) či pověst, báj. Nebyla určena pro použití plošně chráněných území v Československu užívaných v letech 1956 až 1992. \n\nV letech 1955 – 1956 byly v Československu vydány zákony o státní ochraně přírody. Pro české země to byl zákon č. 40/1956 Sb., pro Slovensko obdobný č. 1/1955 Sb. Oba tyto, téměř stejné zákony, určily nové názvy a pojetí chráněných území v Československu. Vznikly tak tyto kategorie:\n\nV nově přijatém zákonu v roce 1992 (zákon ČNR č. 114/1992 Sb.) kategorie chráněná přírodní památka již definována není. Jednotlivé drobné lokality byly překategorizovány nejčastěji na přírodní památku.\n\nTato kategorie byla určena pro neplošně chráněné přírodní výtvory, ke kterým se vázala nějaká báje, pověst, historická událost. Byla také používána pro stará báňská díla či pozůstatky lidské činnosti. Vyhlašování tohoto typu ochrany neprovádělo ministerstvo životního prostředí, ale okresní úřady České republiky (dříve okresní národní výbory).\n\n"}
{"id": "608300", "url": "https://cs.wikipedia.org/wiki?curid=608300", "title": "Enema of the State", "text": "Enema of the State\n\nEnema of the State je třetí studiové album americké pop punkové skupiny Blink-182. Je to jejich první album produkované Jerrym Finnem a bylo vydáno 1. června 1999 přes společnost MCA Records. V tomto album poprvé hrál na bubny Travis Barker, který nahradil původního bubeníka Scotta Raynora. Obsahuje tři singly, všechny velmi úspěšné: \"What's My Age Again?\", \"All the Small Things\" a \"Adam's Song\".\n\nAlbum bylo velmi pozitivně přijato kritikou a mělo celosvětově velký komerční úspěch. Od svého vydání se prodalo více než 15 milionů kopií, což ho činí nejprodávanějším albem této skupiny.\n\n"}
{"id": "608305", "url": "https://cs.wikipedia.org/wiki?curid=608305", "title": "Spenglerův pohár 2006", "text": "Spenglerův pohár 2006\n\n80. ročník Spenglerova poháru se uskutečnil od 26. do 31. prosince 2006. Všechny zápasy se hrály v hale Vailant Areně v Davosu. Vítězem se stal tým HC Davos.\n\n\n"}
{"id": "608306", "url": "https://cs.wikipedia.org/wiki?curid=608306", "title": "Váha (přírodní památka)", "text": "Váha (přírodní památka)\n\nVáha je přírodní památka ev. č. 903, která se nachází na západním okraji obce Volárna v okrese Kolín.\n\nDůvodem ochrany je jedna z posledních lokalit růžkatce potopeného. Památku tvoří stará vodní nádrž v polích, obrostlá stromy. Na loukách okolo roste silně ohrožená ožanka čpavá, ostřice oddálená a ohrožené druhy kozinec dánský a ledenec přímořský. Z živočichů se v lokalitě vyskytují kromě vodních bezobratlých (vážky, chrostíci, potápníci) např. silně ohrožený skokan štíhlý.\n\n"}
{"id": "608320", "url": "https://cs.wikipedia.org/wiki?curid=608320", "title": "Tenžė", "text": "Tenžė\n\nTenžė je řeka na západě Litvy (Klaipėdský kraj), v okrese Kretinga. Je dlouhá 20,7 km. Povodí má rozlohu 54,9 km². Je to pravý přítok řeky Danė, do které se vlévá 27,1 km od jejího ústí do Kurského zálivu. Pramení u vsi Užparkasiai, 3 km na východ od Darbėnů. Teče zpočátku na jihozápad, u Tarvydů se stáčí na jih a a dále pokračuje převážně jižním směrem rovinami Pajūrisu. Do řeky Danė se vlévá na jižním okraji městské čtvrti Kretingy Bajorai. Údolí řeky je na mnoha místech bažinaté. Průměrný spád je 146 cm/km.\n\n\n"}
{"id": "608326", "url": "https://cs.wikipedia.org/wiki?curid=608326", "title": "Kamajka", "text": "Kamajka\n\nKamajka (231 m n. m.) je vrch v okrese Kutná Hora Středočeského kraje. Leží asi 2 km severozápadně od obce Chotusice, na jejím katastrálním území.\n\nKamajka je též přírodní památka ev. č. 154. Důvodem ochrany je zdejší naleziště zkamenělin mořských živočichů ze svrchní křídy.\n\nZhruba půl kilometru zsz. směrem leží vyšší vrchol (239 m n. n.), který je na mapách označován jako \"bývalá Kamajka\" nebo \"Mezi cestami\", je též narušen četnými kamenolomy. Skupinovou elevaci dotvářejí i další vrcholky, např. \"Červený kopec\" (231 m n. m.) 0,7 km na JJV.\n\nGeomorfologicky vrch náleží do celku Středolabská tabule, podcelku Čáslavská kotlina, okrsku Žehušická kotlina a podokrsku Mikulášská kotlina.\n\n"}
{"id": "608331", "url": "https://cs.wikipedia.org/wiki?curid=608331", "title": "Sdružení Centrální Krušnohoří", "text": "Sdružení Centrální Krušnohoří\n\nSdružení Centrální Krušnohoří je zájmové sdružení právnických osob v okresu Chomutov a okresu Karlovy Vary, jeho sídlem je Jáchymov a jeho cílem je zajišťování regionálního programování a realizace místní strategie regionálního rozvoje, podpora hospodářských aktivit v regionu, navázání spolupráce a organizační propojení s obdobnými sdruženími, popř. s dalšími organizacemi, spolupráce s příhraničními sousedícími obcemi, zvyšování atraktivity regionu pro aktivní cestovní ruch, propagace regionu, podpora rozvoje infrastruktury, zemědělství, ochrany a tvorba životního prostředí. Sdružuje celkem 12 obcí a byl založen v roce 1998.\n\njako právnická osoba je členem i společnost Lanová dráha Klínovec\n\n"}
{"id": "608336", "url": "https://cs.wikipedia.org/wiki?curid=608336", "title": "Spenglerův pohár 2005", "text": "Spenglerův pohár 2005\n\n79. ročník Spenglerova poháru se uskutečnil od 26. do 31. prosince 2005. Všechny zápasy se hrály v hale Vailant Areně v Davosu. Vítězem se stal tým Metallurg Magnitogorsk.\n\n\n\n"}
{"id": "608337", "url": "https://cs.wikipedia.org/wiki?curid=608337", "title": "Sdružení Krušné hory - západ", "text": "Sdružení Krušné hory - západ\n\nSdružení Krušné hory - západ je zájmové sdružení právnických osob v okresu Karlovy Vary a okresu Sokolov, jeho sídlem je Ostrov a jeho cílem je propagace cestovního ruchu, kultury a sportu. Sdružuje celkem 20 obcí a byl založen v roce 1994.\n\n\n"}
{"id": "608339", "url": "https://cs.wikipedia.org/wiki?curid=608339", "title": "Hello Kitty", "text": "Hello Kitty\n\nHello Kitty (ハローキティ, Harō Kiti)\n\nje kreslená postava malé roztomilé kočky vytvořená japonskou designérkou Juko Šimizu pro společnost Sanrio. Postava Hello Kitty je základem směru japonské popkultury nazývaného \"kawaii\". Je zobrazena jako bílá kočka rasy japonský bobtail s červenou mašlí. Poprvé se objevila v Japonsku v roce 1974 na plastové peněžence \"(coin purse)\" a do USA dorazila o dva roky později. Tento debut se uskutečnil v rámci produktové řady firmy Sanrio, která nadále vydává další produkty s touto postavou.\n\nOchranná známka Hello Kitty dosáhla od té doby globálního rozšíření a na licenčních smlouvách vyprodukuje více než 1 miliardu dolarů ročně. Produkty s touto postavou zahrnují panenky, samolepky, pohlednice, oblečení, doplňky, školní pomůcky, nádobí a domácí potřeby. Její věhlas jako přední značky firmy Sanrio vedl ke zřízení dvou licencovaných Hello Kitty zábavních parků Harmonyland a zastřešeného Sanrio Puroland.\n\n"}
{"id": "608341", "url": "https://cs.wikipedia.org/wiki?curid=608341", "title": "Sdružení obcí a firem - Chebská pánev", "text": "Sdružení obcí a firem - Chebská pánev\n\nSdružení obcí a firem - Chebská pánev je zájmové sdružení právnických osob v okresu Cheb, jeho sídlem je Cheb a jeho cílem je regionální rozvoj. Sdružuje celkem 17 obcí a byl založen v roce 2001.\n\n\n"}
{"id": "608344", "url": "https://cs.wikipedia.org/wiki?curid=608344", "title": "Slavkovský les pro obnovu venkova", "text": "Slavkovský les pro obnovu venkova\n\nSlavkovský les pro obnovu venkova je dobrovolný svazek obcí v okresu Cheb a okresu Karlovy Vary a okresu Plzeň-sever a okresu Sokolov, jeho sídlem je Teplá a jeho cílem je zabezpečení koordinovaného postupu orgánů místních samospráv ve věci programu obnovy a rozvoje venkova, propagace mirkoregionu a dalších souvisejících aktivit, poskytuje poradenské a informační služby v oblasti rozvoje venkovského prostoru. Sdružuje celkem 15 obcí a byl založen v roce 1995.\n\n\n"}
{"id": "608350", "url": "https://cs.wikipedia.org/wiki?curid=608350", "title": "Svazek měst a obcí Kraslicka", "text": "Svazek měst a obcí Kraslicka\n\nSvazek měst a obcí Kraslicka je dobrovolný svazek obcí v okresu Sokolov , jeho sídlem je Kraslice a jeho cílem je předmětem činnosti Svazku je především: koordinace rozvoje cestovního ruchu na území obcí Svazku, koordinace přeshraniční spolupráce obcí, zajišťování skládkování tuhého domovního odpadu, správa vodovodní a kanalizační sítě, společná dohoda o hrazení systémů veřejné dopravy k zajištění dopravní obslužnosti daného území, společné pořádání kulturních akcí. Sdružuje celkem 9 obcí a byl založen v roce 2002.\n\n\n"}
{"id": "608351", "url": "https://cs.wikipedia.org/wiki?curid=608351", "title": "Karmelské tunely", "text": "Karmelské tunely\n\nKarmelské tunely (hebrejsky: מנהרות הכרמל, \"Minharot ha-Karmel\") je silniční spojení dálničního typu v Haifě v Izraeli, zbudované v letech 2007–2010.\n\nZačíná na pobřeží Středozemního moře, ve čtvrti Kfar Samir v jižní Haifě, kde odbočuje z dálnice číslo 2 a dálnice číslo 4 a míří k východu, kde vstupuje do tunelového úseku o délce 3200 metrů, který v hloubce cca 200 metrů podchází masiv hory Karmel. Tunel je pak přerušen v centrální hornaté části Haify křižovatkou Rupin ve čtvrti Neve Ša'anan v údolí Nachal Giborim, která umožňuje spojení do třídy Derech Rupin a rezidenčních oblastí v této části města. Pak následuje další tunelový úsek o délce 1650 metrů, který pak vyúsťuje východním portálem na křižovatce Krajot, kde se opět napojuje na dálnici číslo 4 a umožňuje spojení směrem k severu, do satelitních měst sousedících s Haifou (takzvaná Krajot).\n\nPoprvé se myšlenka na tunelový průchod skrz masiv Karmelu v Haifě objevila již před 100 lety v osmanském období. Vlastní výstavbě Karmelských tunelů předcházelo cca 10 let právních sporů a plánování. Firma Carmelton získala finance pro výstavbu tunelů již v roce 1999, ale až do roku 2002 se protáhlo vyjasňování právních aspektů a námitek. Dalším problémem byly rostoucí náklady. V roce 2009 se odhadovaly na 1, 25 miliardy šekelů.\n\nJde o nejdelší tunelový systém v Izraeli a jednu z největších dopravních investic v historii země. Jejím účelem je poskytnout spojení mezi severovýchodní a jižní částí Haify, a návazně i mezi severem jihem státu, bez nutnosti procházet hustě zalidněnou pobřežní částí Haify, v níž stávající dálnice číslo 4 nebyla schopná zajistit plynulost dopravy a neměla skutečně dálniční charakter. Karmelské tunely se tak dají považovat za obchvat Haify a několikakilometrovou přeložku dálnice číslo 4 do nové trasy. Zatímco cesta automobilem mezi severovýchodem a jihem Haify do té doby trvala 30-50 minut, po otevření tunelů mělo jít o jízdu trvající 6-8 minut. Roční ekonomické ztráty pramenící z dopravních zpoždění a kolapsů se přitom v Haifě vyčíslovaly na 2 miliardy šekelů. Podél původní průjezdní trasy mělo po otevření tunelů dojít k poklesu intenzity provozu o 15 %.\n\nVýstavba Karmelských tunelů započala roku 2007. Stavbu prováděla čínská společnost CCECC, která zvítězila ve výběrovém řízení a která si na staveniště dovezla i 550 čínských zaměstnanců. Stavební práce probíhaly 24 hodin denně. Ředitelem stavby byl Chajim Barak, hlavním architektem Walter Wittke z Německa. V lednu 2009 došlo k proražení hrubé stavby tunelů v celé trase a v roce 2010 byly stavební práce ukončeny, pět měsíců v předstihu oproti původnímu harmonogramu. Komunikace je navržena jako placená, na obou koncích jsou prostory pro výběr mýtného, jehož výše byla stanovena na 11,4 šekelů. Dílo bylo budováno pomocí modelu Build-operate-transfer a firma Carmelton tak bude mít pod 35 koncesi na výběr mýtného.\n\nKarmelské tunely byly slavnostně otevřeny 30. listopadu 2010 za účasti izraelského premiéra Benjamina Netanjahu. Pro veřejnou dopravu se otevřely následujícího dne, 1. prosince 2010 ráno.\n"}
{"id": "608353", "url": "https://cs.wikipedia.org/wiki?curid=608353", "title": "Svazek obcí Bystřice", "text": "Svazek obcí Bystřice\n\nSvazek obcí Bystřice je svazek obcí v okresu Karlovy Vary, jeho sídlem je Pernink a jeho cílem je regionální rozvoj. Sdružuje celkem 6 obcí a byl založen v roce 2005.\n\n\n"}
{"id": "608356", "url": "https://cs.wikipedia.org/wiki?curid=608356", "title": "Svazek obcí Doupovské hory", "text": "Svazek obcí Doupovské hory\n\nSvazek obcí Doupovské hory je svazek obcí v okresu Karlovy Vary, jeho sídlem je Žlutice a jeho cílem je regionální rozvoj. Sdružuje celkem 10 obcí a byl založen v roce 2003.\n\n"}
{"id": "608357", "url": "https://cs.wikipedia.org/wiki?curid=608357", "title": "Band of Joy (album)", "text": "Band of Joy (album)\n\nBand of Joy je album britského rockového zpěváka Roberta Planta a jeho skupiny Band of Joy. Bylo vydáno 13. září 2010 ve Velké Británii a 14. září v USA.\n\nPrvním singlem z tohoto alba byla píseň \"Angel Dance\", coververze písně od Los Lobos.\n\n"}
{"id": "608359", "url": "https://cs.wikipedia.org/wiki?curid=608359", "title": "Bikava", "text": "Bikava\n\nBikava je potok v Litvě, v Žemaitsku, teče v Tauragėském a Klaipėdském kraji, v okresech Šilalė a (převážně) Šilutė. Pramení 2 km na severovýchod od Aušbikavisu. Teče zpočátku směrem západojihozápadním, na západ od Aušbikavisu se stáčí prudce na jihovýchod, východ a východojihovýchod, přičemž míjí jižní okraj Aušbikavisu, míjí od severu obec Gorainiai, dále protéká Bikavėny, které podle ní dostaly jméno. Do řeky Jūra se vlévá v Bikavėnech, 94,8 km od jejího ústí do Němenu, jako její pravý přítok. Potok kromě několika cest místního významu překlenuje v Bikavėnech také silnice č. 165 Šilutė - Šilalė.\n\nPotok má jeden, málo významný, pravý přítok.\n"}
{"id": "608362", "url": "https://cs.wikipedia.org/wiki?curid=608362", "title": "Jacob Le Maire", "text": "Jacob Le Maire\n\nJacob Le Maire (1585 Antverpy nebo Amsterdam - 22. prosince 1616 Indický oceán) byl holandský kupec a mořeplavec. Dne 14. června 1615 se vydal spolu s krajanem Wilhelmem Schoutenem do Tichomoří.\n\nPři plavbě objevil průliv mezi ostrovem Stavů a Ohňovou zemí, který nese jeho jméno. Dále 29. ledna 1616 znovuobjevil Hornův mys, který pojmenoval podle Schoutenova rodiště. Po proplutí průlivu do Tichého oceánu se vydal k souostroví Tuamotu. Dne 21. dubna 1616 byl prvním, kdo navštívil souostroví Tonga od západu. Do 24. dubna se věnoval průzkumu ostrovů \"Tafahi, Niuatoputapu a Niuafo'ou\". Dne 28. dubna objevil \"Hoornův ostrov\" v souostroví Wallis a Futuna, kde byl vřele přijat domorodci a kde se zdržel až do 12. května. Poté plul podél severního pobřeží Nového Irska a Nové Guiney k ostrovům, které jsou dnes nazývány \"Schoutenovy ostrovy\", kam doplul 24. června 1616. Odtud plul k souostroví Moluky, kde byl 12. září 1616 na ostrově Ternate slavnostně přivítán tehdejším guvernérem \"Laurensem Reaelem\", admirálem \"Stevenem Verhagenem\" a guvernérem ostrova Ambon, \"Jasperem Janszem\". Po nákupu koření odplul do Batávie, kam dorazil 28. října s 84 z původních 87 členů posádky, což byl velký úspěch. Ačkoliv podnikli společně Wilhelmem Schoutenem úspěšnou cestu přes Tichý oceán, oba byli zatčeni za porušení monopolního obchodu s kořením na Molukách. Poté, co byl propuštěn, vyplul na lodi \"Amsterdam\" zpět domů do Holandska ve společnosti holandského námořního důstojníka Jorise van Spilbergena.\n\nPři plavbě přes Indický oceán zemřel. Jorisi van Spilbergenovi u smrtelného lože podal zprávu o jeho cestě, která byla zveřejněna v knize \"\"Spieghel der Australie - navigatie door den wijd vermaerden zeeheldt J. Le Maire\"\".\n\n\n"}
{"id": "608369", "url": "https://cs.wikipedia.org/wiki?curid=608369", "title": "Jan Nepomuk Langhans", "text": "Jan Nepomuk Langhans\n\nJan Nepomuk Langhans (9. července 1851 Klášter u Vilémova – 22. března 1928 Černošice) byl český portrétní fotograf, zakladatel společnosti J. F. Langhans s vlastními ateliéry v Praze, Jindřichově Hradci, Plzni, Českých Budějovicích, Hradci Králové, Náchodě a v Mariánských Lázních. Řadí se mezi průkopníky portrétní fotografie své doby (do roku 1918) jako byli například Jozef Božetech Klemens, Bedřich Anděl, Jindřich Eckert, František Fridrich, Wilhelm Horn, Eduard Kozič, Karol Divald, Alfons Mucha, Vladimír Jindřich Bufka, Anton Trčka nebo Karel Novák.\n\nLanghans byl velmi inovativní při své práci, ale také v pojetí reklamy a grafiky. Měl výrazný firemní automobil, který byl zároveň mobilním reklamním panelem, vyráběl užitkové předměty, pohlednice, a nebránil se tehdejším novinkám – byl jedním z prvních, kdo využíval elektrické osvětlení.\n\nNarodil se do početné rodiny Františka Langhanse, správce statku na pozemcích hraběte Jana Rudolfa Chotka z Chotkova v Nových Dvorech u Kutné Hory. Svého otce si velmi vážil, z jeho jména použil první písmeno v označení své firmy J. F. Langhans. Kromě úcty k otci to však mohl být vtipný obchodní trik, protože „F. J.“ byly iniciály císaře Františka Josefa I., které se všude objevovaly a které každý znal. Ve dvaadvaceti letech dokončil Langhans studium potravinářské chemie na vysoké škole technické v Praze.\n\nVe svých pětadvaceti letech (1876) založil fotografický ateliér v Jindřichově Hradci a po dvouletém provozování jej účelově přestavěl. Skromná dřevěná bouda měla částečně prosklenou boční stěnou uprostřed, vlevo temnou komoru a vpravo místo pro operátora.\n\nV roce 1882 byl Langhans jako jeden z mála českých fotografů členem prestižní Fotografické společnosti ve Vídni. O čtyři roky později se oženil s devatenáctiletou Pavlou (Paulinou) Holubovou ze Svobody nad Úpou, se kterou měli dvě dcery, Paulinu a Marii.\n\nPortréty z Langhansova ateliéru bývaly na přelomu 19. a 20. století v Praze velice oblíbené. V Praze tehdy pracovalo na čtyřicet fotoateliérů, a přesto se Langhans brzy zařadil mezi nejlepší pražské firmy. Jeho pražskému studiu se přezdívalo \"Továrna na fotografie\", v roce 1907 tam pracovalo „asi 7 negativních a 8 pozitivních retušérů, 2 operátoři, 4 kopisté, 2 přijímací dámy, 1 účetní, 1 knihař a 1 sluha“.\n\nMěl filiálky v Jindřichově Hradci (zal. 1876, podruhé 1885), Plzni, Českých Budějovicích (1898), Hradci Králové (1902) a v Náchodě (1920). Dne 20. května 1876 založil fotografický ateliér v Jindřichově Hradci a s přestávkami jej provozoval až do roku 1890. Dne 24. března 1880 získal povolení k fotografické živnosti v Praze ve Vodičkově ulici čp. 707 (č. 37), založil v něm ateliér a o dva roky později tento dům koupil. Dne 29. dubna 1887 otevřel filiálku v Mariánských Lázních, kde osobně portrétoval řadu významných lázeňských hostů, mezi nimi perského šacha a pozdějšího anglického krále Eduarda VII.\n\nMezi typický Langansův rukopis patřila úprava do ztracena s vymaskovaným okolím, která působila neobvykle dynamicky a bezprostředně.\n\nV letech 1910 až 1911 pracoval v ateliéru Jana Langhanse v Praze Vladimír Jindřich Bufka, kde získával praktické zkušenosti, které mu umožnily otevřít si svůj vlastní profesionální ateliér v Praze.\n\nV ateliéru fotografického závodu ve Vodičkově ulici v Praze nebo na jeho zahradě se natáčela celá řada filmů. Řadu z nich natáčel jeden z průkopníků české kinematografie Max Urban a hlavní role vytvořila jeho manželka a herečka Vinohradského divadla Andula Sedláčková. V roce 1912 tam byl natáčen český němý film \"Dáma s barzojem\". Protože měl ateliér skleněnou střechu, Urban natáčel za normálního denního světla, přisvětloval pouze čtyřmi lampami, tzv. jupiterkami. Ve stejném roce se na stejném místě točil film \"Záhadný zločin\" (někdy uváděn jako \"Sensační případ\"), o rok později film \"Idyla ze staré Prahy\".\n\nV roce 1919 převzal prosperující firmu jeho zeť Viktor Meisner a mimo jiné navázal i na tradici portrétů významných osobností a přispěl tak k rozšíření jedinečného fotografického archivu.\n\nV roce 1949 provozovna připadla družstvu Fotografia Praha, na což Langhansova vnučka vzpomíná takto:\n\nV roce 1991 byl rodině vrácen dům v restituci a před chystanou renovací paláce na podzim roku 1998 se ve staré skříni našly stovky krabic se skleněnými negativy. Podařilo se zachránit 8000 negativů z kategorií herci, zpěváci, spisovatelé, politici, cizinci v Čechách, průmyslníci a šlechta.\n\nV květnu 2000 se při natáčení reportáže pro švýcarskou televizi podařilo objevit v pražském ateliéru další část archivu \"„Galerie osobností“\". Například portréty výtvarníků Josefa Václava Myslbeka, Vojtěcha Hynaise, Alfonse Muchy, prezidentů Edvarda Beneše a Emila Háchy či hudebníků Jana Kubelíka a Josefa Suka, lékařů Josefa Thomayera, zakladatele české radiologie a léčebné rehabilitace Rudolfa Jedličky a zakladatele české endokrinologie Josefa Charváta.\n\nV současné době (2010) se v pražské budově ve Vodičkově ulici nachází Langhans Galerie Praha.\n\n\n"}
{"id": "608373", "url": "https://cs.wikipedia.org/wiki?curid=608373", "title": "Hansjörg Kunze", "text": "Hansjörg Kunze\n\nHansjörg Kunze (* 28. prosince 1959, Rostock, Meklenbursko-Přední Pomořansko) je bývalý východoněmecký atlet, běžec, který se věnoval středním, převážně však dlouhým tratím.\n\nV roce 1977 na juniorském ME v Doněcku si doběhl v závodě na 3000 metrů pro bronz. Dvakrát vybojoval na MS v atletice (Helsinky 1983, Řím 1987) bronzovou medaili v běhu na 10 000 metrů.\n\nV roce 1988 získal na letních olympijských hrách v jihokorejském Soulu bronz na poloviční trati. Na desítce doběhl ve finále na 6. místě. Reprezentoval také na letní olympiádě 1980 v Moskvě, kde v běhu na 5000 metrů skončil v semifinále.\n\n"}
{"id": "608376", "url": "https://cs.wikipedia.org/wiki?curid=608376", "title": "Arrondissement Châteaulin", "text": "Arrondissement Châteaulin\n\nArrondissement Châteaulin je správní územní jednotka ležící v regionu Bretaň ve Francii. Člení se dále na 7 kantonů a 61 obcí.\n\n"}
{"id": "608378", "url": "https://cs.wikipedia.org/wiki?curid=608378", "title": "Spenglerův pohár 2004", "text": "Spenglerův pohár 2004\n\n78. ročník Spenglerova poháru se uskutečnil od 26. do 31. prosince 2004. Všechny zápasy se hrály v hale Vailant Areně v Davosu. Vítězem se stal tým HC Davos.\n\n\n\n"}
{"id": "608380", "url": "https://cs.wikipedia.org/wiki?curid=608380", "title": "Svazek obcí Kamenné vrchy", "text": "Svazek obcí Kamenné vrchy\n\nSvazek obcí Kamenné Vrchy je dobrovolný svazek obcí v okresu Cheb, jeho sídlem jsou Luby a jeho cílem je regionální rozvoj. Sdružuje celkem 9 obcí a byl založen v roce 2003.\n"}
{"id": "608382", "url": "https://cs.wikipedia.org/wiki?curid=608382", "title": "Salvadorovité", "text": "Salvadorovité\n\nSalvadorovité (\"Salvadoraceae\") je nevelká čeleď suchomilných rostlin z řádu brukvotvarých.\n\nTyto pomalu rostoucí teplomilné rostliny se vyskytují v suchých oblastech s alespoň spodní vodou, ke které se mohou dostat svým do hloubky pronikajícím kořenovým systémem. Příliš jim nevadí zasolené půdy, rostou i na slaniskách nebo na písčitých dunách mořských pobřeží. Vyskytují se místně v klimatickém pásu tropů a subtropů téměř celé Afriky i Madagaskaru a v Asii od Blízkého východu na západě až po Čínu a Malajsii na východě. Rostou mimo oblasti hustých lesů, lze je najít nejčastěji na travnatých savanách nebo mezi ostatním málo vzrostlým porostem na křovinaté buši.\n\nRostliny z čeledě salvadorovitých mohou mít tvar poléhavého nebo vzpřímeného keře, někdy nízkého stromu s ne příliš úhlednou korunou. Některé, např. z rodu \"Azima\", mají vyvinuty v paždí listů silné krátké trny. Světle zelené až olivově šedé listy bez palistů bývají kožovité, občas sukulentní, jednoduché, lysé i plstnaté. Vyrůstají na krátkých řapících vstřícně proti sobě, jsou celistvé, bázi mají klínovitou a na vrcholu jsou zaoblené nebo špičaté. Obsahují krystaly šťavelanu vápenatého.\n\nJsou to rostliny jednodomé i dvoudomé, některé jsou mnohomanželné. Květy mají malé, pravidelné, sestavené do latnatých nebo hroznovitých květenství, terminálních i úžlabních. Jsou čtyřčetné, tetracyklické, bez češule. Kalich má srostlé plátky lalokovité nebo kolovité. Koruna mívá plátky srostlé někdy zcela, jindy jen u základny, vytvářejí rozšiřující se trubku se zkroucenými okraji. Tyčinky jsou 4, vyrůstají v přeslenu v opozici proti kališním plátkům a jsou zakončeny podélně se otvírajícími prašníky. Gyneceum je tvořeno dvěma plodolisty, svrchní semeník bývá jedno nebo dvoupouzdrý. Čnělka je krátká nebo vůbec, má 1 nebo 2 blizny, někdy jsou lalokovité. Placentace je bazální. Opylování zajišťuje hmyz. Plodem jsou barevné dužnaté bobule nebo peckovice s jedním semenem.\n\nRostliny této čeledě mají jedlé plody, které se konzumují syrové, vaří se nebo suší. Také listy některých druhů se jedí vařené. Ze semen se lisuje olej, hlavně z druhu \"Salvadora oleiodes\", kterého obsahují až 40 %. Olej je nepoživatelný, ale užívá se ho k výrobě čisticích prostředků. Druh Salvadora perská obsahuje mj. látky antiseptické a posilující dásně, kterých se využívá převážně u tradičních přírodních zubních kartáčků \"miswáků\" zhotovovaných z mladých větviček nebo kořenů s hustými svazky elastických rostlinných vláken. Z dřeva rodu \"Dobera\"', které je lehké a měkké, se v Indii vyrábí kuchyňské nádobí. Dužnaté výhonky a listy obsahující hodně vody jsou v době sucha vítaným krmivem pro všechny býložravce, hlavně pro velbloudy. Plody zase mají v oblibě různí živočichové. Rostliny obsahují ve svých plodech, listech i kořenech léčivé látky, využívají jich místní bylinkáři k léčení nejrůznějších neduhů u lidí i domácích zvířat.\n\nRostliny čeledě salvadorovitých se vysazují jako \"pionýrské\" rostliny do oblastí s pohyblivými písky, které svými zkroucenými kořeny i výhonky zpevňují. Stejně se sadí i do míst se zasolenou půdou, kterou rekultivují.\n\nČeleď salvadorovité byla v dřívějších taxonomických systémech zařazována do různých řádů: jesencotvarých (\"Celastrales\"), \"Capparales\", \"Oleales\" nebo \" Salvadorales\". Na základě výsledků molekulární biologie byla v systému APG III přeřazena do řádu brukvotvarých. Čeleď obsahuje tyto 3 rody:\n\n"}
{"id": "608384", "url": "https://cs.wikipedia.org/wiki?curid=608384", "title": "Svazek obcí Plešivec", "text": "Svazek obcí Plešivec\n\nSvazek obcí Plešivec je svazek obcí v okresu Karlovy Vary, jeho sídlem jsou Abertamy a jeho cílem je podpora rozvoje cestovního ruchu s využitím hory Plešivec (1028 m). Sdružuje celkem 2 obce a byl založen v roce 2010.\n\n\n"}
{"id": "608386", "url": "https://cs.wikipedia.org/wiki?curid=608386", "title": "Svazek obcí Sokolov - východ", "text": "Svazek obcí Sokolov - východ\n\nSvazek obcí Sokolov - východ je dobrovolný svazek obcí v okresu Karlovy Vary a okresu Sokolov, jeho sídlem je Královské Poříčí a jeho cílem je zabezpečení koordinovaného postupu ve věci programu obnovy venkova a dalších programů, kde bude účelný společný postup v daném mikroregionu. Hospodářský, kulturní a sociální rozvoj mikroregionu. Realizace opatření souvisejících s dolovou činností, která probíhá v bezprostřední blízkosti obcí. Sdružuje celkem 14 obcí a byl založen v roce 2001.\n\n\n"}
{"id": "608388", "url": "https://cs.wikipedia.org/wiki?curid=608388", "title": "Ridván z Aleppa", "text": "Ridván z Aleppa\n\nRidván z Aleppa († 10. prosince 1113) byl seldžucký emír z Aleppa (1095–1113).\n\nByl synem Tutuše. Po smrti svého otce získal Ridván Aleppo, zatímco jeho bratr Dukak Damašek. Arabskými kronikáři byl často vykreslován jako původce nesvárů, které umožnily úspěch první křížové výpravy. Byl totiž znepřátelen se skoro všemi svými sousedy včetně svého bratra Dukaka a tchána Džaná al-Daúly Husajna. Navzdory tomu se Ridván udržel u moci v Aleppu až do své smrti v roce 1113. Mezi Ridvánovy pomocníky patřili i příslušníci sekty Assassinů. Po jeho smrti se stali v Aleppu oběťmi pogromu a zbývající uprchli na území křižáků, kde se usadili v horské krajině na severním pomezí hrabství Tripolis.\n\n"}
{"id": "608390", "url": "https://cs.wikipedia.org/wiki?curid=608390", "title": "Vodohospodářské sdružení měst a obcí Sokolovska", "text": "Vodohospodářské sdružení měst a obcí Sokolovska\n\nVodohospodářské sdružení měst a obcí Sokolovska je zájmové sdružení právnických osob v okresu Sokolov, jeho sídlem je Sokolov a jeho cílem je jednotná správa a řízení skupinového vodovodu Horka, společných rozvodů pitné vody a vodohospodářských zařízení. Jednotná správa a řízení místních rozvodů pitné vody, kanalizací a čistíren odpadních vod členských obcí až po vypouštěcí místa. Sdružuje celkem 29 obcí a byl založen v roce 1996.\n\n\n"}
{"id": "608394", "url": "https://cs.wikipedia.org/wiki?curid=608394", "title": "Turčianska kotlina", "text": "Turčianska kotlina\n\nTurčianska kotlina (ve starších pramenech také \"Turčianska Záhradka\", \"Turčanská kotlina\") je kotlina na středním Slovensku vymezující oblast Turce, která zároveň zabírá plochu okresů Turčianské Teplice a Martin. Jde o malé protažené území uzavřené z východní strany pohořím Veľká Fatra, ze západu pohořím Malá Fatra, z jihu pohořím Žiar (s navazující Hornonitrianskou kotlinou) a Kremnickými vrchy. Na severu se za pohořím Krivánské Malé Fatry nacházejí Oravské Beskydy. Má prodloužený tvar v severo-jižním směru se šířkou přibližně 10 kilometrů a délkou 30 kilometrů. Na území kotliny se v dávných dobách nacházelo jezero, resp. moře, o čemž svědčí zdejší bohatá vápencová ložiska s poměrně vysokým výskytem fosílií. Centrálním vodním tokem, který protéká napříč celou kotlinou je řeka Turiec, která se ve Vrútkách vlévá zleva do Váhu, který protéká po jejím severním okraji a rozděluje Malou Fatru na dvě různé části.\n\nTurčanská kotlina patří mezi nejuzavřenější a nejjednotnější celky Slovenska. Průměrná nadmořská výška se zde pohybuje okolo 400–500 metrů. Porost tvoří smíšené lesy s převahou listnatých stromů, hlavně buku a javoru, z jehličnanů se zde vyskytují převážně smrky. Turčanskou kotlinou protéká řeka Turiec, která pramení na jihu v pohoří Kremnické vrchy a na severním okraji kotliny se zleva vlévá do řeky Váh.\n\nTurčanskou kotlinu můžeme podnebně zařadit mezi mírně teplé oblasti se zimními průměrnými teplotami -2 až -5 °C a letními teplotami 16 až 18 °C. Počet dní se sněhovou pokrývkou se pohybuje mezi 60–80, počet letních dní mezi 30–50.\n\nTurčanská kotlina není zařazena mezi slovenské chráněné krajinné oblasti, ale malá část území na východě spadá do Národního parku Veľká Fatra. Kromě toho se zde nalézají jiná místa, která pro svůj vzácný přírodní potenciál, byla zařazena mezi chráněná území.\n\nV roce 1974 byla vyhlášena státní přírodní rezervace Kláštorské lúky se vzácnými chráněnými rostlinami. Nedaleko obce Mošovce se nachází chráněná přírodní památka Mošovské aleje. Aleje jsou osázeny javory, jasany, kaštany a lípami a jsou dokladem citlivého vztahu našich předků k přírodnímu prostředí a schopnosti zakomponovat vhodné přírodní prvky do horského panoramatu. K přírodním památkám patři Jazernické jazierko, národní přírodní rezervací (od roku 1962 původně chráněným nalezištěm) je Turiec.\n"}
{"id": "608396", "url": "https://cs.wikipedia.org/wiki?curid=608396", "title": "Kazimír Bytomský", "text": "Kazimír Bytomský\n\nKazimír Bytomský (polsky \"Kazimierz bytomski\", německy \"Kasimir II. von Cosel und Beuthen\"; 1253/1257 – 10. března 1312) byl spolu s bratrem Boleslavem opolským knížetem (1281/1282–1284), samostatně pak bytomským knížetem (1284–1312).\n\nByl druhým synem Vladislava I. Opolského a jeho manželky Eufemie, dcery velkopolského knížete Vladislava Odonice.\n\nV roce 1285 Kazimír spolu se svými bratry Měškem a Přemkem podpořil biskupa Tomáše v jeho boji s vratislavským knížetem Jindřichem IV. Dne 10. ledna 1289 složil lenní hold českému králi Václavu II.\n\n"}
{"id": "608398", "url": "https://cs.wikipedia.org/wiki?curid=608398", "title": "Dód Cagán núr", "text": "Dód Cagán núr\n\nDód Cagán núr ( ) je sladkovodní jezero na severozápadě Chövsgölského ajmagu na severu Mongolska. Má rozlohu 64 km², délku 18 km, šířku 7 km a dosahuje maximální hloubky 15 m. Leží v nadmořské výšce 1600 m. Jeho název v překladu znamená \"dolní bílé jezero\".\n\nNachází se v Darchadské dolině mezi sídly Renčinchümbe a Cagánnúr, jež leží přímo na jeho západním břehu. Jezero se člení na tři části:\n\nDo jezera ústí několik řek (Šišchid gol, Chogorog gol, Šarga gol, Charmaj gol, Arsajn gol). Z jezera odtéká Šišchid gol, jež je jednou ze zdrojnic Malého Jeniseje.\n"}
{"id": "608401", "url": "https://cs.wikipedia.org/wiki?curid=608401", "title": "Státní převrat ve Španělsku (1981)", "text": "Státní převrat ve Španělsku (1981)\n\nStátní převrat ve Španělsku 23. února 1981 (: ', ve Španělsku označovaný též jako 23-F), byl neúspěšný pokus o puč zosnovaný několika především vojenskými veliteli. Nejvýznamnější epizodou událostí bylo přepadení poslanecké sněmovny (Kongresu poslanců Španělska) početnou skupinou členů španělské policie (guardia civil), v jejichž čele stál podplukovník Guardia Civil, Antonio Tejero, během hlasování o kandidátovi na předsedu vlády, Leopoldu Calvo-Sotelovi, ze strany Unie demokratického středu (UCD).\n\nPuč z roku 1981 je v přímé souvislosti s událostmi, jež se odehrály během Španělského přechodu k demokracii. Čtyři prvky vytvářejí stálé napětí, jež se vládě Unie demokratického středu nedaří zastavit: problémy vycházející z ekonomické krize, spolu s problémy s definováním nové územní organizace státu, teroristické akce osnované Baskickou organizací ETA a odmítnutím přijetí demokratického systému některými složkami armády.\n\nPrvní příznaky nespokojenosti v armádě byly patrné již v dubnu 1977, kdy se záměrem legalizace Španělské komunistické strany (PCE), 9. dne stejného měsíce, na velikonoční svátek Sábado Santo, odvolal admirál Pita da Veiga, ministra námořnictva a Vrchní vojenská rada (\"\") vydala prohlášení, v němž prohlašuje svůj nesouhlas se zmíněnou legalizací, ačkoli ji respektuje. V listopadu 1978 byla překažena operace Galaxia, pučistický pokus o státní převrat, za niž je její hlavní aktér, Antonio Tejero, odsouzen k šesti měsícům vězení.\n\nZatímco v řadách armády a extrémní pravice sílí pro-pučistické nálady, vláda pokračuje v zahájení nové dekády k hluboké krizi, jež se během roku 1980 stává stále méně udržitelnou. Mezi prvními hlavními událostmi jsou to hlavně demise ministra kultury, Manuela Clavera 15. ledna, znovuvytvoření vlády 3. května, návrh na cenzuru proti Adolfa Suáreze ze strany PSOE ve dnech 28.–30. května, demise místopředsedy vlády, Fernanda Abrila Martorella, 22. června, jež vyústila v opětovné znovuvytvoření vlády v září, a v říjnové zvolení Miguela Herrera y Rodrígueze de Miñón mluvčím středové parlamentní skupiny, alternativního kandidáta na jeho místo (Santiaga Rodrígueze-Mirandu) jmenovaného Suárezem.\n\nTrvající neschopnost Adolfa Suáreze zajistit jednotu ve vlastní straně ještě podpořilo vyhlášení jeho demise na funkci předsedy vlády a UCD dne 29. ledna 1981 v  jedné televizní intervenci, během níž události nabraly rychlý sled. 1. února Colectivo „Almendros“ zveřejnil v pravicovém deníku \"El Alcázar\" otevřeně pučistický článek. Od 2. do 4. února, královský pár cestuje do Baskicka a navštěvuje Casa de Juntas de Guernica, kde je poslanci Herriho Batasuny přivítali pískotem a několika incidenty. Dne 6. února byla nalezena mrtvola týraného a zavražděného inženýra jaderné elektrárny Lemóniz, José Maríi Ryana, uneseného několik dní předtím, zatímco pátrání po dalším uneseném technikovi, Luisi Suñerovi, je bezvýsledné.\nUprostřed takto vyhrocené situace se dává do pohybu proces odvolání Suáreze. Ve dnech 6. – 9. února se rovněž koná II. kongres UCD na Malorce, kde se zdá, že strana je naprosto nejednotná a předsedou je zvolen Agustín Rodríguez Sahagún, a 10. dne, je Leopoldo Calvo-Sotelo jmenován kandidátem na funkci předsedy vlády.\n\nV této složité situaci, 18. února, Calvo-Sotelo představuje svoji vládu, avšak při hlasování o dva dny později nedostal většinovou podporu, potřebnou pro udělení důvěry, načež proběhlo nové hlasování dne 23. února. Také pučisté si tento den zvolili pro svůj záměr státního převratu. Pokus, v němž se jedna strana snažila prosadit záměr tvrdého úderu, navrhovaného armádním generálem Jaimem Milansem del Bosch a druhá strana spíše mírnou cestu navrhovanou generálem Alfonsem Armadou, jenž v té době požíval důvěry krále.\n\nPři puči z 23. února spolupracovaly různé skupiny pučistů, které v zemi operovaly už od počátku demokratizace, v rámci koordinované akce. Přesně v osmnáct hodin začalo jmenovité hlasování o svěření funkce do rukou Calvo-Sotela coby premiéra. V 18:22, ve chvíli, kdy se chystal odevzdat svůj hlas také socialistický poslanec Manuel Núñez Encabo, začala operace s krycím názvem „Duque de Ahumada“ (Vévoda z Ahumady), podle zakladatele policejních oddílů Guardia Civil. Podle vytyčeného plánu, jedna skupina „guardias civiles“, vedená podplukovníkem Antoniem Tejerem se samopaly v rukou vnikla do půlkruhové haly Poslanecké sněmovny (Kongresu poslanců Španělska. Tejero z tribuny zakřičel \"„¡Quieto todo el mundo! “\" (\"Ticho všichni!\") a dal příkaz, aby si všichni přítomní lehli na zem.\n\nJako nejvyšší vojenská hodnost z přítomných a jako místopředseda vlády, generálplukovník Gutiérrez Mellado se zvedl, obrátil se na podplukovníka Tejera, ostře napomenul útočníky, žádaje vysvětlení a nařídil jim, aby složili zbraně. Během krátké roztržky a aby znovu potvrdil svůj příkaz, Tejero vystřelil pro výstrahu ze své pistole, na což reagovali ostatní útočníci několika dávkami ze samopalů. Bez velkého vzrušení s rukama v hlasovací nádobě, letitý generál snášel zvuk zbraní. Zatímco většina poslanců uposlechla Tejerových rozkazů, poslanec Carrillo a předseda Suárez zůstali sedět ve svých lavicích. Suárez dokonce gestem vyjádřil podporu Melladovi. Během útoku utrpěl jeden z poslaneckých asistentů nával úzkosti a udeřil jednoho z přítomných do nosu.\n\n\n\n"}
{"id": "608404", "url": "https://cs.wikipedia.org/wiki?curid=608404", "title": "Vodohospodářské sdružení obcí západních Čech", "text": "Vodohospodářské sdružení obcí západních Čech\n\nVodohospodářské sdružení obcí západních Čech je dobrovolný svazek měst a obcí a 2 DSO v okresu Domažlice, okresu Cheb, okresu Chomutov, okresu Karlovy Vary, okresu Plzeň-sever, okresu Rakovník, okresu Sokolov a okresu Tachov, jeho sídlem jsou Karlovy Vary a jeho cílem je jednotná správa a řízení obecních vodovodů a kanalizací a dalších společných částí z majetku obcí, které slouží výrobě a rozvodu vody, k odvodu a likvidaci odpadních vod na principu investiční a cenové solidarity členů svazku. Sdružuje celkem 98 obcí a dva dobrovolné svazky obcí a byl založen v roce 1993.\n\n\n\n"}
{"id": "608412", "url": "https://cs.wikipedia.org/wiki?curid=608412", "title": "Mikroregiony v Karlovarském kraji", "text": "Mikroregiony v Karlovarském kraji\n\nMikroregiony jsou regiony malého geografického měřítka. V Karlovarském kraji byly zakládány od roku 1993 a jejich celkový počet je 19.\n\n"}
{"id": "608413", "url": "https://cs.wikipedia.org/wiki?curid=608413", "title": "The Ronettes", "text": "The Ronettes\n\nThe Ronettes byla americká dívčí popová hudební skupina šedesátých let původem z New Yorku známá ponejvíce díky spolupráci s producentem Philem Spectorem. Skupina se skládala z hlavní zpěvačky Veronicy Bennett, později známé jako Ronnie Spector, její sestry Estelle Bennett a jejich sestřenice Nedry Talley. Skupina dosáhla vrcholu popularity po vydání alba \"Presenting the Fabulous Ronettes Featuring Veronica\" v roce 1964. Mezi nejznámější písně této kapely patří \"Be My Baby, Baby, I Love You, (The Best Part Of) Breakin' Up\" a \"(Walking) In the Rain\".\n\n\n\n"}
{"id": "608418", "url": "https://cs.wikipedia.org/wiki?curid=608418", "title": "Courances", "text": "Courances\n\nCourances je francouzská obec v departementu Essonne, v regionu Île-de-France, 47 kilometrů jihovýchodně od Paříže.\n\nSousední obce: Dannemois, Cély, Moigny-sur-École, Fleury-en-Bière a Milly-la-Forêt.\n\n\"Počet obyvatel\"\n"}
{"id": "608419", "url": "https://cs.wikipedia.org/wiki?curid=608419", "title": "Auvernaux", "text": "Auvernaux\n\nAuvernaux je francouzská obec v departementu Essonne, v regionu Île-de-France, 38 kilometrů jihovýchodně od Paříže.\n\nSousední obce: Le Coudray-Montceaux, Saint-Fargeau-Ponthierry, Chevannes, Champcueil a Nainville-les-Roches.\n\nObec bývala majetkem templářů.\n\n\"Počet obyvatel\"\n"}
{"id": "608420", "url": "https://cs.wikipedia.org/wiki?curid=608420", "title": "Roger Houdet", "text": "Roger Houdet\n\nRoger Houdet (14. června 1899 Angers (Maine-et-Loire) – 25. srpna 1987 Ballainvilliers (Essonne)) byl francouzský politik. Zastával funkci senátora a ministra zemědělství.\n\nRoger Houdet absolvoval École Supérieure d'Électricité, kterou dokončil v roce 1921. Za 2. světové války se účastnil francouzského odboje. V roce 1952 se stal senátorem za departement Seine-Maritime; opětovně byl zvolen v letech 1958, 1959 a 1968. V senátu působil až do roku 1977. Ministrem zemědělství byl v letech 1953 až 1955 a 1958 až 1959.\n\nByl zvolen starostou města Luneray. Obdržel Médaille de la Résistance.\n\n"}
{"id": "608438", "url": "https://cs.wikipedia.org/wiki?curid=608438", "title": "Paleokonzervatismus", "text": "Paleokonzervatismus\n\nPaleokonzervatismus je politický směr, mezi jehož základní pilíře patří tradicionalistický konzervatismus v anglosaském duchu, vlastenectví a rodinné i křesťanské hodnoty. Jeho stoupenci jsou pro striktní omezení imigrace, odmítání posilování nadnárodních struktur jako EU, OSN a WTO na úkor suverénních států, dále pak vystupují proti multikulturalismu a pozitivní diskriminaci a odmítají vývoz demokracie do ciziny za cenu životů amerických vojáků a peněz amerických daňových poplatníků. Rovněž v takzvaných kulturně-morálních otázkách (registrované partnerství, genderové spory, feminismus, držení zbraní atp.) zastávají konzervativní stanoviska. Do jisté míry lze označit za paleokonzervativní americké hnutí Tea Party.\n\n"}
{"id": "608452", "url": "https://cs.wikipedia.org/wiki?curid=608452", "title": "Neokonzervatismus", "text": "Neokonzervatismus\n\nNeokonzervatismus ( nebo ) je politický směr, který se zrodil v 60. letech 20. století v USA jako opozice vůči pacifickému přístupu k vietnamské válce tehdy prosazovaným novou levicí a \"kontrakulturou\". \n\nSamotné označení \"neokonzervatismus\" pochází od jejich ideových oponentů. Za autora termínu je považován americký politik, spisovatel a demokratický socialista Michael Harrington. Neokonzervatismus jako hnutí se historicky začalo prvně prosazovat zejména mezi newyorskými intelektuály, kteří v té době navštěvovali City College of New York. Jednalo se o levicově smýšlející antikomunisty, kteří ovšem vystupovali proti změnám v Demokratické straně, liberalizaci společnosti v 60. letech a vzestupu nové levice a \"kontrakultury\". Zejména se stavěli proti pacifickému přístupu v zahraniční politice (tehdy probíhající válce ve Vietnamu) a naopak podporovaly intervencionismus. Tito dříve levicově smýšlející lidé pak povětšinou začali podporovat Republikánskou stranu. Jedním z těchto lidí byl například Irving Kristol, který je některými považovaný za „kmotra neokonzervatismu“.\n\nHlavní body neokozervativního myšlení vymezil na konci 70. let Irving Kristol ve své eseji \"Confessions of a True, Self Confessed-Perhaps the Only Neoconservative.\" Přiznává zde sice, že vztahy s ostatními konzervativci jsou nelehké, nicméně nemusí být nutně nepřátelské. V osmi bodech vyzdvihuje jednak důležitou roli tržní ekonomiky, rodiny a náboženství ve společnosti. Vedle toho kritizuje politický utopismus coby „mor pro společnost“ a naopak vyzdvihuje pragmatismus. Vytýká liberalismu neustálé zasahování do ekonomiky a naopak benevolenci v sociálních a morálních otázkách.\n\nS klasickými konzervativci mají tedy neokonzervativci společné důrazy na tradiční hodnoty jako rodina, vzdělání a tradiční morálka, ovšem neodmítají ani státní zásahy přinášející podporu těchto hodnot. Důležitým prvkem jejich úvah je právě hledání optimálního bodu státní podpory „pozitivních vlastností”. Tedy například určení podpory státu v nezaměstnanosti tak, aby nebyla příliš vysoká a stimulovala tak občana k hledání zaměstnání, přitom ho ovšem nenechávala „na pospas”. Nebo nacházení bodu, kdy přerozdělování státních příspěvků začíná narušovat hospodářský růst. Jako základní hnací prvek úspěšné společnosti vnímá prosperitu, která má však být pouze prostředkem k rozvíjení vyšších cílů jako kultura, vzdělání, osobní rozvoj či náboženství.\n\nJeden ze zakladatelů a čelný představitel tohoto směru, Norman Podhoretz, však upozorňuje, že myšlenkové podhoubí původně tvořili spíše členové Demokratické strany. V politice bývá za otce neokonzervativců považován demokratický senátor Henry „Scoop“ Jackson, který byl zastáncem tvrdé linie vůči Sovětskému svazu a kritikem politiky \"détente\". Řada z těchto někdejších demokratů však zejména po nástupu Ronalda Reagana postupně přešla k republikánům.\n\nSměřování Demokratické strany v 70. letech však znamenalo pro neokonzervativce zklamání. Nejprve v roce 1972 kandidoval v prezidentských volbách za demokraty ultraliberál a izolacionista George McGovern, který byl odpůrcem války ve Vietnamu a požadoval jednostranné stažení všech amerických jednotek ze zahraničí. Dalším zklamáním pro ně bylo i období vlády dalšího demokrata Jimmyho Cartera. Na jeho politice nejvíce kritizovali jeho toleranci počínání totalitních komunistických států na straně jedné a naopak tvrdě vystupování vůči nedemokratickým režimům nakloněným Americe na straně druhé. Zmíněná deziluze měla za následek, že většina lidí označovaných za neokonzervativce postupně přešla k republikánům a podporovala politiku republikána Ronald Reagana. Spolu s ostatními konzervativci sice sdíleli neokonzervativci společný cíl zničení komunismu, neokonzervativci ale spojovali svůj boj proti komunismu s šířením demokracie a lidských práv, což je zákonitě řadilo spíše nalevo od ostatních konzervativců. Rok 1989 přinesl splnění cíle neokonzervativců a konec studené války znamenal tak konec první generace neokonzervativců, která poté postupně splynula s konzervativním mainstreamem.\n\nPo skončení studené války můžeme hovořit o „neokonzervativcích druhé generace“. Zkušenost s první válkou v Perském zálivu měla za následek, že se pozornost neokonzervativců začala přesouvat na Blízký východ. V lednu 1998 vyzvali nejvlivnější neokonzervativci tehdejšího prezidenta Billa Clintona v otevřeném dopise k tvrdšímu postupu vůči Iráku, porušujícímu podmínky OSN a svržení Saddáma Husajna. Tehdejší politika uplatňovaná vůči iráckému diktátorovi podle nich selhala, protože neumožňovala efektivní kontrolu chemických a biologických zbraní hromadného ničení. Jejich vlastnictví mělo mít destabilizující vliv na celou oblast Blízkého východu, zvláště Izrael a americké spojence v regionu. Pod výzvou byli podepsáni mimo jiné Elliott Abrams, John Bolton, Francis Fukuyama, Robert Kagan, William Kristol, Richard Perle, Donald Rumsfeld, Paul Wolfowitz a Robert B. Zoellick. Jejich volání po útoku se nedočkalo kladné odezvy. \n\nAni jeho nástupce George W. Bush neměl původně v úmyslu vést příliš intervencionistickou zahraniční politiku. Ve své předvolební rétorice se dokonce vymezoval vůči nadměrnému počtu tzv. „humanitárních misí“ za vlády Billa Clintona, a sliboval proto více „pokornou“ zahraniční politiku. Obrat nastal po událostech 11. září v roce 2001. S mnohem příznivější odezvou se setkal další dopis od nekonzervativních intelektuálů v čele s Williamem Kristolem, v němž kromě dopadení Usámy bin Ládina, boji s Hizballáhem a podporou Izraele nechyběla ani výzva k podpoře irácké opozice a svržení iráckého diktátora. To v roce 2003 vyústilo invazí do Iráku a svržením Saddáma Husajna. Nepopularita této války v očích americké veřejnosti se nicméně projevila postupnou ztrátou jejich vlivu v Bushově administrativě, zejména po kongresových volbách v roce 2006, které republikáni prohráli, což vyústilo v odstoupení jednoho z jejich hlavních představitelů, Donalda Rumsfelda, z čela resortu obrany. Bushova administrativa a její invaze do Iráku je v současnosti chápana jako dosavadní vrchol neokonzervativního vlivu na americkou politiku.\n\nVlivem důsledného antikomunismu a odmítání politiky ústupků Sovětskému svazu získali především v některých levicových kruzích pověst podporovatelů zbrojení a americké hegemonie vůbec a kritizováni byli v posledních několika letech především v souvislosti s invazí do Iráku. Z podobných důvodů jsou kritizováni také na pravici, a to zejména z řad paleokonzervativců, kteří prosazují spíše zdrženlivou či dokonce izolacionistickou zahraniční politiku. Mezi další prominentní kritiky lze zařadit i libertariány v čele s Ronem Paulem, které k jejich postojům vede jednak všeobecný odpor k jakémukoli státnímu intervencionismu, ať v ekonomice, společenských otázkách či zahraniční politice, ale také jejich deklarovaný pacifismus.\n\n\n\n\n"}
{"id": "608454", "url": "https://cs.wikipedia.org/wiki?curid=608454", "title": "Lietava (okres Žilina)", "text": "Lietava (okres Žilina)\n\nLietava je obec na Slovensku v okrese Žilina, která se nachází\nv jihozápadním výběžku Žilinské kotliny, 12 kilometrů od Žiliny.\n\nPodle archeologických nálezů víme, že zdejší území bylo osídleno v eneolitu i v době bronzové.\nSamotná obec existovala již v roce 1208 a tvořila součást Lietavského panství. Před rokem 1332 byla uváděna jako\nProvincia de Lytva. V obci se nalézá gotický kostel ze začátku 15. století, jeho vnitřní zařízení pochází\nz 18. století. V katastru obce se tyčí největší a nejznámější zdejší památka - Lietavský hrad.\n\n\n"}
{"id": "608460", "url": "https://cs.wikipedia.org/wiki?curid=608460", "title": "Žilinská kotlina", "text": "Žilinská kotlina\n\nŽilinská kotlina je mezihorská tektonická deprese nepravidelného tvaru, která patří do povážské soustavy kotlin ve Fatransko-tatranské oblasti.\n\nŽilinská kotlina se nachází na severozápadním Slovensku, mezi horskými hřbety pohoří Malá Fatra, Strážovské vrchy, Súľovské vrchy, Javorníky a Kysucká vrchovina.\n\nHorninové podloží je pokryto písečnými a štěrkovými nánosy Váhu a jeho přítoků, dále také pokryvy spraší a sprašových hlín. Okolo řek Váh, Rajčanka, Varínka a Kysuca se vytvořily široké pásy říčních niv a nízkých teras s rovinatým povrchem. Pod úpatím pohoří Malá Fatra se nalézá soustava náplavových kuželů. Častým jevem jsou zde sesuvy půdy.\n\nRostlinstvo představují některé teplomilné, acidofilní a vzácné horské druhy, na podmáčených a sesouvajících se půdách roste vlhkomilná vegetace. Z původních lesů se zde zachovala jen malá část. V kotlině žije vícero vzácných a ohrožených druhů živočichů.\n\nŽilinská kotlina je hustě osídlena už od doby kamenné. V severní části Varínskeho podolia se zachovalo kopaničářské osídlení. Kotlina je důležitým dopravním uzlem, kterým procházejí dopravní komunikace nadregionálního významu. Největším sídlem kotliny je krajské město Žilina, podle něhož nese kotlina své jméno.\n\nÚzemí má velký význam z hlediska cestovního ruchu, protože je východištěm do okolních pohoří.\n"}
{"id": "608461", "url": "https://cs.wikipedia.org/wiki?curid=608461", "title": "Súľovské vrchy", "text": "Súľovské vrchy\n\nSúľovské vrchy jsou malý horský celek v severozápadní části Fatransko-tatranské oblasti\nna severozápadním Slovensku, které se nachází mezi údolími Rajčianky a Váhem mezi městy Žilina,\nPovažská Bystrica a Rajec. Spadají pod velkoplošné chráněné území CHKO Strážovské vrchy.\n\nDělí se na tři podcelky Skalky, Súľovské skály a Manínskou vrchovinu.\nNejhodnotnější je jejich centrální část, kde hřeben Súľovských skal s hřebenem Kečky uzavírá kotlinu s vesnicí Súľov-Hradná.\n\nNejvyššími vrcholy jsou Veľký Manín (890,6 m n. m.) a Žibrid (867 m n. m.). Seznam všech vrcholů s výškou nad 700 metrů ukazuje Seznam vrcholů v Súľovských vrších.\n"}
{"id": "608464", "url": "https://cs.wikipedia.org/wiki?curid=608464", "title": "Ole Ålgård", "text": "Ole Ålgård\n\nOle Ålgård (9. září 1921, Ålgård – 26. ledna 1995) byl norský velvyslanec. Po absolvování studia práv začal roku 1946 pracovat na norském ministerstvu zahraničí jako sekretář. V letech 1950–1951 působil jako diplomat na velvyslanectví v Moskvě, 1951–1956 jako chargé d'affaires ve Vídni, krátkou dobu strávil také v Praze a Bělehradu. V letech 1965–1967 pracoval jako poradce v Radě Evropy v Bruselu, v letech 1967–1970 byl velvyslancem v Pekingu, 1972–1982 velvyslancem při Organizaci spojených národů (v červnu 1980 vykonával funkci prezidenta Rady bezpečnosti OSN) a nakonec v letech 1982–1989 velvyslancem v Kodani.\n"}
{"id": "608468", "url": "https://cs.wikipedia.org/wiki?curid=608468", "title": "Helena Angelina Dukaina", "text": "Helena Angelina Dukaina\n\nHelena Angelina Dukaina (1242 – 14. března 1271 Nocera Inferiore) byla sicilská královna. Konec svého života strávila ve vězení Karla z Anjou a její tři synové byli vězněni po celý svůj život, aby neohrozili nárok Anjouovců na sicilský trůn.\n\nHelena byla jedním z potomků epirského despoty Michaela Komnena Dukase a jeho manželky Theodory. Sňatkem se sicilským králem Manfrédem, který se konal roku 1259 po Helenině příjezdu do Trani, mělo být zpečetěno příměří mezi Michaelem II. a Heleniným nastávajícím. Věnem dostala Manfrédem již dobyté území Korfu, Drač, Valona a Berat a manželství bylo údajně šťastné.\n\nKrál Manfréd padl při pokusu o obranu svého štaufského dědictví 22. února 1266 u Beneventa. Několik dní po boji se v táboře vítěze Karla z Anjou objevil muž s oslem vezoucím mrtvolu a nabízel ji k prodeji jako tělo krále Manfréda. Sicilští zajatci svého panovníka v mrtvém těle skutečně poznali. Karel nechal exkomunikovaného Manfréda pohřbít na úpatí mostu u Beneventa pod vojáky navršenou hromadou kamení. Po zprávě o manželově smrti na bitevním poli se Helena pokusila i s dětmi utéct k otci do Epiru. Odjela z muslimské Lucery a vydala se do Trani, kde chtěla najít loď. Po nátlaku papežských agentů ji zradila posádka místního hradu a počátkem března 1266 byla vydána do rukou Karla z Anjou.\n\nByla separována od svých dětí a uvězněna v Noceře, kde po pěti letech věznění zemřela. Děti krále Manfréda byly s papežským požehnáním odsouzeny k tomu, aby sice žily, ale tak, jako by se nikdy nenarodily.\n\n"}
{"id": "608470", "url": "https://cs.wikipedia.org/wiki?curid=608470", "title": "Kysucká vrchovina", "text": "Kysucká vrchovina\n\nKysucká vrchovina je pohoří na Slovensku. Hraničí na západě s Javorníky, na severovýchodě ji Bystrická brázda odděluje od Kysuckých Beskyd, na jihu ji ohraničuje pohoří Malá Fatra a Žilinská kotlina.\n\nKysucká vrchovina je rozlehlý vrchovinný masiv, kde se střídají kopce s hlubokými údolími. Nadmořská výška se postupně zvyšuje směrem k severovýchodu. Oblast Kysucké vrchoviny je více než z poloviny porostlá převážně jehličnatými lesy, z listnatých porostů je zde ve větší míře zastoupen pouze buk.\n\nHlavním vodním tokem této oblasti je řeka Kysuca a její přítoky. Podnebí řadí Kysuckou vrchovinu mezi chladné oblasti s průměrnými teplotami v zimním období -3 až –7 °C, v letních měsících 12 až 16 °C, počet dní se sněhovou pokrývkou činí 120 – 160 a počet letních dní 10 – 30.\n\nV této oblasti lze nalézt četné druhy chráněných rostlin, živočichů i přírodních útvarů a nalezišť. Východní část vrchoviny patří (spolu s Kysuckými Beskydy) do Chráněné krajinné oblasti Kysuce. Ta byla vyhlášena v roce 1984 s celkovou rozlohou 655 km². Její součástí jsou početné přírodní rezervace a chráněné přírodní výtvory: na území Kysucké vrchoviny např. Čierna Lutiša, Javorinka a Zajačkova lúka.\n"}
{"id": "608474", "url": "https://cs.wikipedia.org/wiki?curid=608474", "title": "Kysucké Beskydy", "text": "Kysucké Beskydy\n\nKysucké Beskydy jsou pohoří na hranicích severozápadního Slovenska a jižního Polska. Jsou pokračováním Oravských a Żywieckých Beskyd. Z pohledu polského členění podle Jerzyho Kondrackiego jsou pouze součástí mezoregionu Beskid Żywiecki; z pohledu slovenského členění jsou samostatným geomorfologickým celkem. Na jihu přecházejí v nižší Kysuckou vrchovinu. Jejich velká část spadá pod Chráněnou krajinnou oblast Kysuce.\n\nNejvyšším vrcholem je Veľká Rača (Wielka Racza, 1 236,1 m n. m.), další významné vrcholy jsou Kykuľa (1 087 m n. m.) a Malá Rača. Většinu území pokrývají lesy s množstvím chráněných druhů rostlin, z nichž několik je kriticky ohrožených.\n\nHlavní hřeben tvoří státní hranici s Polskem. Pohoří se skládá ze dvou geomorfologických částí Javorský Beskyd a Rača, které navzájem odděluje dolina Oščadnice. Toto flyšové a bradlové pásmo charakterizují hlavně sesuvy půdy.\n\n\n"}
{"id": "608480", "url": "https://cs.wikipedia.org/wiki?curid=608480", "title": "Kaštel v Humenném", "text": "Kaštel v Humenném\n\nKaštel v Humenném je renesanční sídlo (kaštel) dynastie Drughetovců. Nachází se v centru města. První zmínka o něm jako o kurii pochází z roku 1449. Předpokládá se, že už na přelomu 13. a 14. století stál na jeho místě vodní hrad jako sídlo zeměpánů Drugethovců, kteří vlastnili Humenné, včetně jeho okolí a blízkých hradů, a Andrassyovců.\n\nKoncem 2. světové války byla stavba kastelu poškozena a v roce 1946 zde vypukl požár, který zničil původní doškovou střechu. Dnes je kastel je sídlem Vihorlatského muzea a nachází se zde stálá expozice jeho historie, přírodovědná expozice a další expozice a výstavy.\n\n"}
{"id": "608484", "url": "https://cs.wikipedia.org/wiki?curid=608484", "title": "Étréchy (Essonne)", "text": "Étréchy (Essonne)\n\nÉtréchy je francouzské město v departementu Essonne, v regionu Île-de-France, 42 kilometrů jihozápadně od Paříže.\n\nSousední obce: Saint-Sulpice-de-Favières, Mauchamps, Chamarande, Chauffour-lès-Étréchy, Villeconin, Auvers-Saint-Georges, Brières-les-Scellés a Morigny-Champigny.\n\n\n\"Počet obyvatel\"\n\n\n\n\n"}
{"id": "608485", "url": "https://cs.wikipedia.org/wiki?curid=608485", "title": "Étréchy", "text": "Étréchy\n\nÉtréchy může být:\n\n"}
{"id": "608486", "url": "https://cs.wikipedia.org/wiki?curid=608486", "title": "Fiľakovský hrad", "text": "Fiľakovský hrad\n\nFiľakovský hrad je zřícenina hradu na kopci nad slovenským městem Fiľakovo.\n\nPrvní písemná zmínka o hradu je z roku 1242. Uvádí, že Fiľakovský hrad odolal tatarským nájezdům. Hrad později vlastnilo více majitelů, mezi nimi i Matúš Čák Trenčanský (v letech 1311–1321).\n\nFiľakovský hrad v roce 1554 dobyli lstí a zradou osmanští Turci a okupovali ho do roku 1593, kdy se hradu zmocnili císařští vojáci. V roce 1682 se pokusil o dobytí hradu Imrich Thököly za vydatné podpory Turků (60 tisíc vojáků), což se nakonec po náročných bojích podařilo. Hrad vyhořel, spolu s ním shořel i župní archív a město pod hradem bylo zničeno. Od té doby je hrad v ruinách.\n\nOd roku 1972 probíhá konzervace hradních ruin. Po rekonstrukci Bebekovy bašty v něm byla zřízena expozice z dějin hradu a města.\n\n\n"}
{"id": "608499", "url": "https://cs.wikipedia.org/wiki?curid=608499", "title": "Geografická bibliografie ČR on-line", "text": "Geografická bibliografie ČR on-line\n\nGeografická bibliografie ČR on-line, zkráceně GEOBIBLINE, je ústřední bibliografickou on-line databází geografických publikací s českými reáliemi. Zahrnuje geografické práce věnované území Česka nebo napsané českými autory. Cílem databáze je zachování kulturního dědictví souvisejícího s geografickým poznáním a jeho zpřístupnění široké veřejnosti pro rozvoj vzdělání. \n\nBibliografie je výsledkem neziskového výzkumného projektu, financovaného Ministerstvem kultury ČR a řešeného Knihovnou geografie Přírodovědecké fakulty Univerzity Karlovy v Praze za spolupráce více než 20 přispěvatelských univerzitních a oborových knihoven v ČR (Masarykova univerzita, Univerzita Jana Evangelisty Purkyně v Ústí nad Labem, Západočeská univerzita v Plzni, Moravská zemská knihovna, Knihovna Akademie věd ČR, Národní knihovna České republiky, atd.). \n\nNejrozsáhlejší oborová databáze obsahuje kolem 214 000 záznamů publikovaných od roku 1450 do současnosti, doplněné 19 000 digitálních objektů (mapy, plné texty článků) a 19 000 URL adresami většinou s plnými texty umístěnými na Internetu. Roční přírůstek s pohybuje kolem 17 000 záznamů. Záznamy zahrnují geografické či geografii příbuzné disciplíny v celé šíři, např. fyzickou a sociální geografii, ekonomickou a politickou geografii, demografii, geoinformatiku, kartografii a krajinnou ekologii. Databáze je denně aktualizována. Díky projektu TEMAP byla doplňována o kartografické dokumenty a jsou zpřístupňovány také mapy a grafiky on-line.\n\nBibliografické záznamy excerpují monografie, články z časopisů a sborníků, kartografické dokumenty i šedou literaturu. Článková bibliografie patří k zásadnějším příspěvkům databáze k rozvoji geografického poznání. Bylo excerpováno 41 profilových oborových titulů od prvního ročníku do současnosti. Naleznete zde: Acta onomastica, Acta universitatis Carolinae: Geographica, Folia Facultatis scientiarum naturalium Universitatis Purkynianae Brunensis. Geographia, Geografie: sborník České geografické společnosti (1895-2010), Miscellanea geographica Universitatis Bohemiae Occidentalis, Moderní obec, Moravian Geographical Reports, National Geographic, Obec a finance, Scripta Facultatis scientarum naturalium Universitatis Masarykianae Brunensis. Geography, Urbanismus a územní rozvoj, Vojenský geografický obzor, Země světa. Databáze obsahuje ale i vybrané články z jiných titulů a dokonce i novin, pokud se týkají geografie. Vydávání některých titulů bylo již ukončeno, proto se excerpuje nadále 27 titulů. \n\nDatabáze spolupracuje s 20 oborovými knihovnami i Národní knihovnou, Moravskou zemskou knihovnou a Knihovnou Akademie věd ČR. Záznamy jsou do ní automaticky importovány. V dřívější době získávala záznamy článků také z databáze ANL z NK. Její rozvoj byl ale ukončen.\n\nDatabáze je plně využívána studenty, akademickou sférou, odborníky z praxe i zájemci z řad široké veřejnosti a to jak z Česka, tak ze zahraničí.\n\n\n"}
{"id": "608502", "url": "https://cs.wikipedia.org/wiki?curid=608502", "title": "HAL 9000", "text": "HAL 9000\n\nHAL 9000 je palubní počítač na vesmírné lodi Discovery One ve fiktivním příběhu Vesmírná odysea od spisovatele Arthura C. Clarka a ve sci-fi filmech podle něj natočených.\n\nHAL ( Heuristically programmed ALgorithmic computer, Heuristicky naprogramovaný ALgoritmický počítač) představuje umělou inteligenci, která komunikuje a spolupracuje s posádkou. Ve filmu je obvykle představován červeným okem kamery, které se vyskytuje po celé Discovery. Hlas HALa 9000 byl namluven kanadským hercem Douglasem Rainem.\n\nHAL byl uveden do provozu 12. ledna 1997 (ve filmu 1992) v HAL Laboratories jako produktové číslo 3. Jeho prvním instruktorem byl Dr. Chandra (v prvním filmu Mr. Langley). HAL je schopen nejen řeči, rozpoznávání řeči, obličejů a zpracování přirozeného jazyka, ale také odezírání ze rtů, smyslu pro umění, vyjadřování emocí, dedukce, hraní šachů aj. Především však je jeho úkolem ovládání všech palubních systémů na meziplanetární misi.\n\nV příběhu (film i kniha), během letu sluneční soustavou, HAL 9000 začne podávat chybná hlášení a posádka lodi Discovery One se jej rozhodne vypnout. HAL zareaguje tak, že zavraždí všechny členy posádky až na jednoho, kterému se nakonec podaří HALa zneškodnit. V knižní verzi příběhu je HALovo chování později vysvětleno rozporem mezi příkazy, které HAL na Zemi obdržel, a které jej nutily plnit příkazy posádky a současně zatajovat před ní některé zásadní informace o účelu mise. Tento rozpor HALovi působí trauma a řeší ho lhaním (které posádka interpretuje jako chybnou funkci počítače) a posléze likvidací posádky. Filmová verze příběhu nechává prostor pro více interpretací motivů HALova jednání.\n\nHAL získal v žebříčku AFI's 100 Years… 100 Heroes and Villains 13. pozici na seznamu největších filmových padouchů všech dob.\n\nVe francouzské verzi je HAL pojmenován jako „CARL“ ( Cerveau Analytique de Recherche et de Liaison). Kamera však stále zabírá nápisy „HAL 9000“.\n\nZajímavostí je, že z písmen HAL při posunu o 1 dopředu v anglické abecedě dostaneme písmena IBM.\n"}
{"id": "608504", "url": "https://cs.wikipedia.org/wiki?curid=608504", "title": "Malá Magura", "text": "Malá Magura\n\nMalá Magura je geomorfologický podcelek Strážovských vrchů. Nejvyšším vrcholem je Magura (1 141,3 m n. m.). Další významné vrcholy jsou Malá Magura (1 101 m n. m.), Temešská skala (910 m n. m.). Známý je také Boškovie laz (935 m n. m.). Hlavní hřeben pohoří vede po linii Šutovské sedlo – Panský háj – Boškovie laz – Magura – Malá Magura – Temešská skala.\n\nJedná se o pohoří tvořené hlavně přeměněnými (ruly, svory, amfibolity, migmatity a magmatickými horninami (žuly, granodiority a diority).\n\nV tomto pohoří pramení vícero potoků, například, Šindeliarska (vlévá se do Nitrice při Valaské Belé), Nevidzianka (vlévá se do Nitrice při Dobročné - součást Liešťan), Trebiaska (vlévá se do Nitry při Laskáru), Chvojnica (vlévá se do Nitry při Nedožeroch-Brezanoch), Kamenistá (vlévá se do Chvojnice při Chvojnici), Sielnica (vlévá se do Nitry při Nedožeroch–Brezanoch), Zlatná (vlévá se do Nitry mezi Nedožermi–Brezanami a Prievidzou).\n\nNa vyvřelé horninové typy v Malé Maguře se geneticky vážou ložiska rud zlata, olova, železa těžených ve středověku v okolí Nitrianskeho Pravna, v Malinové, Chvojnici, Diviakách nad Nitricou, Čavoji a v jiných lokalitách, o čemž svědčí dodnes zachované pozůstatky rýžovišť v jejich okolí. Největší rozmach těžby bol v období let 1340 až 1650. Hlavní oblast rýžování byla v ústí Chvojnické kotliny mezi obcemi Malinová a Chvojnica (lokalita Roboty). Ve své době to byla (po kremnických a štiavnických ložiskách) třetí nejvýznamnější naleziště zlata v Uhersku.\n"}
{"id": "608505", "url": "https://cs.wikipedia.org/wiki?curid=608505", "title": "Mako!mako", "text": "Mako!mako\n\nMako!mako je bývalá česko-slovenská hudební skupina, známá jako finalista televizní soutěže Česko Slovensko má talent.\n\nSkupina je známá především svou melodickou svižnou hudbou. Skládá se ze čtyř členů, kteří využívají zpěv, kytary, baskytaru, housle, rap a beatbox. Zpívají v češtině, slovenštině, angličtině, ale třeba i ve francouzštině.\n\nSkupina vznikla v roce 2006. V letech 2010–2012 byla manažerkou Vendula Šrýtrová. V roce 2012 pak skupina oznámila svůj konec. Jejími členy byli:\n\n\nPřestože kapela působila v té době na české i slovenské hudební scéně 4 roky, tak se v roce 2010 přihlásila do soutěže Česko Slovensko má talent, kterou společně organizovaly televize Prima a JOJ. Porotu i diváky nadchla tak, že prošla až do samotného finále, které proběhlo v listopadu 2010.\n\n\n"}
{"id": "608508", "url": "https://cs.wikipedia.org/wiki?curid=608508", "title": "Breuillet (Essonne)", "text": "Breuillet (Essonne)\n\nBreuillet je francouzské město v departementu Essonne, v regionu Île-de-France, 35 kilometrů jihozápadně od Paříže.\n\nSousední obce: Saint-Maurice-Montcouronne, Bruyères-le-Châtel, Égly, Saint-Yon, Saint-Chéron a Breux-Jouy.\n\nObcí protékají řeky Orge, Rémarde a Renarde.\n\"Počet obyvatel\"\n\n\n\n"}
{"id": "608510", "url": "https://cs.wikipedia.org/wiki?curid=608510", "title": "Breuillet", "text": "Breuillet\n\nBreuillet je :\n\n"}
{"id": "608511", "url": "https://cs.wikipedia.org/wiki?curid=608511", "title": "Proplanicoxa", "text": "Proplanicoxa\n\nProplanicoxa je rod ornitopodního dinosaura ze skupiny Iguanodontia, který žil v období spodní křídy (stupeň barem, asi před 126 miliony let). Jeho fosilní pozůstatky byly objeveny na ostrově Isle of Wight (souvrství Wessex) již v roce 1916. Popsány však byly až v roce 2010 Kennethem Carpenterem a Yusuke Išidou. Tento velký býložravec žil zřejmě v menších stádech a je blízce příbuzný například známému rodu \"Iguanodon\". Je znám pouze jeden druh tohoto rodu, \"Proplanicoxa galtoni\" (druhové jméno je poctou paleontologovi Peteru M. Galtonovi).\n\n"}
{"id": "608513", "url": "https://cs.wikipedia.org/wiki?curid=608513", "title": "Natan Šaransky", "text": "Natan Šaransky\n\nNatan Šaransky nebo Natan Šaranský (: נתן שרנסקי‎, rodným jménem Anatolij Borisovič Ščaranskij, : Анатолий Борисович Щаранский; * 20. ledna 1948) je sovětský disident a izraelský politik.\n\nNarodil se roku 1948 ve městě Doněck (tehdy nazývané Stalino) v Sovětském Svazu (dnes Ukrajina). Vystudoval matematiku na Moskevském fyzikálně technickém institutu. Postupně se zapojil do aktivit sovětské opozice. Spolupracoval s Andrejem Sacharovem a zároveň obhajoval práva sovětských Židů.\nRoku 1973 požádal o povolení k vycestování do Izraele, ale byl odmítnut. Roku 1977 byl zatčen a o rok později odsouzen za špionáž ve prospěch USA na třináct let. 16 měsíců strávil ve vězení Lefortovo v Moskvě, pak byl přesunut do věznice na Sibiři. Lidé jako on byli označováni v Izraeli jako refusenici nebo „Vězňové Siónu“. Kampaň za jeho propuštění vedla jeho žena Avital Šaransky. V roce 1986 byl propuštěn v rámci výměny mezi východním a západním blokem. Východní blok za něj dosáhl propuštění Čechoslováka Karla Köchera, který byl odsouzen za špionáž v USA. 11. února 1986 dorazil Šaransky do Izraele, kde ho osobně přivítal premiér Šimon Peres. Od roku 1988 předsedal Sionistickému fóru - organizaci zastřešující aktivity sovětských Židů.\n\nOd 90. let 20. století se zapojil do izraelské politiky. Roku 1995 založil stranu Jisra'el ba-alija, která zastupovala zájmy Židů původem ze zemí bývalého SSSR v Izraeli. Ta roku 1996 získala sedm křesel v Knesetu a Šaransky se stal ministrem průmyslu, obchodu a práce. V této funkci setrval do roku 1999. V letech 1999-2000 byl ministrem vnitra. V červenci 2000 rezignoval na svou funkci. Od března 2001 do února 2003 zastával post ministra bydlení a výstavby a zároveň vicepremiéra izraelské vlády. V následujícím období byl ministrem bez portfeje. 2. května 2005 rezignoval na vládní funkce pro svůj nesouhlas s plánem jednostranného stažení podporovaným tehdejším premiérem Arielem Šaronem.\n\nV listopadu 2006 pak rezignoval i na funkci člena Knesetu a stal se předsedou Adelsonova institutu pro strategické studie v Jeruzalému. Od června 2009 do července 2018 byl předsedou Židovské agentury.\n\n"}
{"id": "608520", "url": "https://cs.wikipedia.org/wiki?curid=608520", "title": "Lietavský hrad", "text": "Lietavský hrad\n\nLietavský hrad (starší názvy \"Litova\", \"Letava\", \"Lethawa\", \"Zsolnalitva\") se nachází na Slovensku v Žilinské kotlině na strmém hřebínku mezi obcemi Lietava a Lietavská Svinná v nadmořské výšce 635 metrů. V současnosti jde o rozsáhlou zříceninu.\n\nHrad postavili po roce 1241 pravděpodobně jako administrativní a vojenské centrum. V letech 1300–1321 je dáván do souvislosti s Matúšem Čákem. Koncem 14. století patřil králi Zikmundovi Lucemburskému, v letech 1475–1494 pak Pavlovi Kinižimu, který zde prováděl větší stavební úpravy. Opravil opevnění prvního předhradí a velkou obytnou věž, jakož i vstupní věžovou bránu. \n\nPočátkem 16. století hrad získal Mikuláš Kostka, jehož dceru Barboru si vzal za manželku František Turzo. Nový majitel hradu opevnil další, druhé předhradí a opravil existující budovy; z nich víceré ukončil obloukovou atikou podle nového výtvarného směru renesance. Z roku 1530 pochází zpráva, že se na hradě zdržovala početná vojenská posádka – 285 žoldnéřů, kteří si zde sami vyráběli i střelný prach. V roce 1604 se počet vojáků zmenšil na dvanáct. Po smrti Imricha Thurzy (1621) bylo zdejší panství rozděleno mezi dědice, kteří nějakou dobu hrad společně udržovali. V roce 1641 v důsledku majetkových sporů ztratili o areál zájem; hrad v první polovině 17. století patřil komposesorátu. Popis hradu z roku 1698 uvádí, že není obýván a nachází se zde jen archiv; 1760–1770 archiv převezli na Oravský hrad. Lietavský hrad už poté nebyl využíván ani udržován, a tak postupně chátral. V letech 1870–1873 zdejší majetky vlastnil baron Popper.\n\nJádro hradu tvořila velká hranolová věž, situovaná čelem k šiji přístupového hřebene. Severně od ní se nacházelo opevněné nádvoří horního hradu s palácem a dalšími objekty. Hradní opevnění kopírovalo členitý tvar zdejšího terénu. Na jeho východní straně byla umístěna gotická kaple. Hradní jádro obklopuje první velké předhradí na severu a na západě. Přístupné bylo skrz hranolovitou vstupní věž s bránou. Na jihovýchodě od ní stojí velká obytná budova s oblým nárožím s kamenným rámováním a reliéfem erbu. Na severozápadním nároží byla vystavěna velká okrouhlá bašta a na severovýchodní straně pak válcovitá věž. Na tomto nádvoří se nacházely obytné a hospodářské budovy. Druhé předhradí chránilo areál od severu a západu. Přístupné bylo další velkou hranolovitou věží s padacím mostem; jeho bezpečnost zvyšoval i hradní příkop. Předhradí dále zpevňovala polygonální bašta (severozápad) a oblá věž (severovýchod).\n\nHrad se vypíná nad zdejší krajinou a je z něho pěkný výhled do okolí. Hradní zdi jednotlivých objektů stojí dodnes a tyčí se do značné výšky. Mají zachované otvory oken, případně vstupy a architektonické detaily, kamenné profilované konzoly bývalého arkýře, obloučkové atiky, dělové a klíčové střílny, místy i části profilovaných ostění. V prostorách bývalé kapličky se dochovaly náběhy kamenných gotických žeber a na některých zdech zbytky omítek. O alespoň částečnou sanaci a konzervaci zbytků hradu se pokouší občanské sdružení, které v roce 2008 získalo hrad do svého vlastnictví.\n\nV roce 2009 byl hrad zapsán na seznam nejohroženějších památek na světe pro rok 2010, který vydává americký Světový památkový fond.\n\n\n"}
{"id": "608523", "url": "https://cs.wikipedia.org/wiki?curid=608523", "title": "The Singles (album, Eminem)", "text": "The Singles (album, Eminem)\n\nThe Singles je první kompilační hudební album amerického rappera Eminema vydané v roce 2003.\n"}
{"id": "608524", "url": "https://cs.wikipedia.org/wiki?curid=608524", "title": "Chebejet", "text": "Chebejet\n\nChebejet je česká skupina věnující se akrobatické gymnastice, která se proslavila finálovou účastí v soutěži Česko Slovensko má talent.\n\nSkupinu je desetičlenná, tvoří ji devět dívek a jeden chlapec. Větší část pochází z TJ Bohemians Praha (Baudyšová Markéta, Míšková Adéla, Tauerová Tereza, Macháček Lukáš, Smolíková Jana, Stránská Kristýna, Smolíková Jana), zbylé tři dívky (Cingelová Nikola, Tokošová Eva a Filsaková Petra) jsou členky Gloxi Clubu TJ Sokol Bedřichov. \n\nSkupina se do soutěže Česko Slovensko má talent přihlásila v roce 2010 a svými výkony nadchla porotu ve složení Jan Kraus, Jaro Slávik a Lucie Bílá i samotné diváky natolik, že postoupila do finále této soutěže, které proběhlo v listopadu 2010.\n\n"}
{"id": "608532", "url": "https://cs.wikipedia.org/wiki?curid=608532", "title": "Marián Zázrivý", "text": "Marián Zázrivý\n\nMarián Zázrivý (*1974, Poprad, Československo) je slovenský operní pěvec (tenor), známý především svou finálovou účastí v televizní soutěži Česko Slovensko má talent.\n\nDo soutěže televizí TV Prima a TV JOJ Česko Slovensko má talent se přihlásil v roce 2010. V castingovém kole zazpíval píseň Nessun dorma pocházející z opery Turandot Giacoma Pucciniho, se kterou v britské obdobě této soutěže v prvním kole postoupil její pozdější vítěz Paul Potts. I Zázrivý s touto písní postoupil.\n\nV semifinále předvedl píseň Con té Partiró, v originále od Andrei Bocelliho. I s touto písní se v britské soutěži předvedl Paul Potts a stejně jako on, tak i Zázrivý do finále díky diváckému hlasování prošel, přestože úvod písně se mu nevyvedl.\n\nVe finále soutěže skončil na 3. místě.\n\n"}
{"id": "608534", "url": "https://cs.wikipedia.org/wiki?curid=608534", "title": "Saint-Maurice-Montcouronne", "text": "Saint-Maurice-Montcouronne\n\nSaint-Maurice-Montcouronne je francouzské město v departementu Essonne, v regionu Île-de-France, 34 kilometrů jihozápadně od Paříže.\n\nObec se od roku 1793 jmenovala \"Saint-Maurice\", po světci Mořici, přídavek \"Montcouronne\" byl připojen v roce 1937.\n\nSousední obce: Vaugrigneuse, Courson-Monteloup, Fontenay-lès-Briis, Le Val-Saint-Germain, Bruyères-le-Châtel, Saint-Chéron a Breuillet.\n\n\"Počet obyvatel\"\n\n\n"}
{"id": "608540", "url": "https://cs.wikipedia.org/wiki?curid=608540", "title": "Tchaj-wan (rozcestník)", "text": "Tchaj-wan (rozcestník)\n\nTchaj-wan nebo Taiwan může být:\n\n\n"}
{"id": "608541", "url": "https://cs.wikipedia.org/wiki?curid=608541", "title": "Skalky (rozcestník)", "text": "Skalky (rozcestník)\n\nSkalky mohou být:\n\n\n\n\n"}
{"id": "608546", "url": "https://cs.wikipedia.org/wiki?curid=608546", "title": "Horní regál", "text": "Horní regál\n\nHorní regál byl v době středověku soubor práv panovníka týkajících se získávání nerostů v zemích pod jeho kontrolou. V dobovém chápání měl pouze panovník právo na veškeré nerostné bohatství v zemi a pouze on mohl podle těchto práv propůjčovat privilegium k dolování dalším osobám. V takovém případě měl na vytěžené nerosty vladař nejen předkupní právo, ale část výtěžku získával i v rámci takzvané urbury, tedy stanoveného podílu na zisku, kterou mu musel horní podnikatel, kverk, odvádět. Regál zabraňoval svévolnému dolování nerostných ložisek, zároveň také umožňoval v případě potřeby provádět těžbu bez souhlasu majitele daného pozemku, na němž se těžba konala.\n\n"}
{"id": "608550", "url": "https://cs.wikipedia.org/wiki?curid=608550", "title": "Urbura", "text": "Urbura\n\nUrbura představovala ve středověkém horním právu podíl panovníka na zisku při dolování kovů. Podíl se nevyplácel v penězích, nýbrž ve formě naturálií, tedy části vytěženého kovu, jenž byl poté většinou použit na výrobu mincí. O výběr urbury se starali královští úředníci, zvaní \"urburéři\". Samotnou správu státního aparátu zaměřeného na výběr poplatků a další záležitosti pak obstarávali \"urburní písaři\".\n\n"}
{"id": "608556", "url": "https://cs.wikipedia.org/wiki?curid=608556", "title": "Purkersdorf", "text": "Purkersdorf\n\nMěsto Purkersdorf leží ve Vídeňském lese, přímo na hranici Vídně v nadmořské výšce 248 metrů, v okrese Sankt Pölten-venkov v rakouské spolkové zemi Dolní Rakousy. Žije zde obyvatel.\n\nOd 8. století před naším letopočtem byla oblast Purkersdorfu nepřetržitě osídlena, Ilyry v období halštatské kultury a potom Kelty v období laténská kultury. Také nálezy z římské doby to potvrzují. Osada Purkersdorf byla založena kolem roku 1000 a rozkládala se v lesích. Prokazatelně byl uváděn název \"Purchartesdorf\", když jeho majitel Albero de Purchartesdorf v roce 1133 je uváděn v různých písemnostech jako svědek kláštera Klosterneuburgu. Už v té době mohl vzniknout hrad. Babenberkové nepochybně vlastnili velkou část Vídeňského lesu, s Purkersdorfem uprostřed a ochranný les byl vyvolený k honitbě. V polovině 12. století je doložený zámek (\"castrum Purchartsdorf\"), tehdy rozlehlý vodní hrad.\n\nMísto a hrad změnil několikrát majitele, až Reinprecht (Páni z Wallsee) roku 1333 prodal majetek Habsburkům. Vévoda Albrecht Moudrý (1298–1358) přesídlil v letech 1348/1349 do \"Purchartzdorfu\", aby se vyhnul nebezpečí moru. Roku 1284 získal německý řád rozsáhlé lesy (část obce \"Deutschwald\"). Teprve roku 1766 byl tento \"Burckersdorffer Waldungen\" (purkersdorfské polesí) prodán lesnímu úřadu. V roce 1452 patřilo místo Uhersku. Během tureckého obléhání Vídně 1529 a 1683 byl Turky Purkersdorf jako celé vídeňské okolí zpustošeno.\n\nLesní oblast zemského knížete byla od roku 1500 až do 1848/1849 administrativně spravována „císařským lesním úřadem“, který místo svými zástupci ovládal. Lesní úřad měl své sídlo až do roku 1776 v Purkersdorfském zámku. Nebylo to jen odborné správní středisko, ale i vrchnostenský zemský knížecí dozorčí úřad a měl i soudní pravomoc. Důležitým pro místo byla jeho poloha na \"Říšské cestě\", kterou byla historická „Římská cesta“ přes Riederberg. Od roku 1558 je \"Burkherdorffer\" (purkersdorfská) poštovní stanice (která byla jistě ještě starší). Byla první a proto velmi výnosná zastávka na cestě Vídeň-Linec. V letech 1796–1797 byla nově postavena poštovní stanice v raně klasicistním slohu. Fasáda je vyzdobena zdobným reliéfem, který je ještě dnes vidět.\n\nV období protestantismu byla římskokatolická církev a farnost rozpuštěna a teprve roku 1570 byla znovu založena císařem Maxmiliánem II. V roce 1713 byla obec postižena morem, který byl zavlečen z Vídně. Téměř polovina z 250 obyvatel zemřela následkem moru. Roku 1805 byli Napoleonovy (1769–1821) zajatci, snad v počtu 3000, vězněni v obecním kostele, kde z důvodu zimy spálili veškerý inventář. V srpnu 1842 došlo k velkému požáru, který z důvodu suchého počasí a silného větru se rozšířil z poštovní budovy na kostel, zámek a školu a vyhořelo dalších 13 domů.\n\nTeprve roku 1849 se Purkersdorf stal samostatnou obcí. V letech 1856–1858 byla postavena část „c. a k. dráha císařovny Alžběty“, dnešní „Západní dráhy“ a Purkersdorf byl připojen na moderní dopravní síť. Zemská hraběnka měla však měnit vedení tratě s železniční stanicí, vzdálenou kilometr od středu obce. Roku 1905 byl zahájen provoz Sanatoria Purkersdorf podle plánů Josefa Hoffmanna (1870–1956) jako léčebný a vodoléčebný ústav. V meziválečném období byla obec v roce 1929 povýšena na městys. Krátce nato po anšlusu Rakouska do Německé říše (1933–1945), byla obec dne 15. října 1938 začleněna do nově vytvořeného 14. okresu Penzing v rámci „Velké Vídně“.\n\nDne 5. dubna 1945 přišla Rudá armáda bez větších bojových akcí od Vídeňského lesa. Přes šedesát obyvatel, přesvědčených národních socialistů spáchalo sebevraždu. Od 12. dubna 1945 byla v obci umístěna sovětská posádka. Posádka byla v obci do roku 1947, obecní velitelství bylo zrušeno v roce 1949.\n\nPurkersdorf byl od 1. září 1954 oddělen od Vídně a byl zase samostatný městys. V roce 1966 byl podle zákona oficiálně povýšen na město. Došlo opět k povodni, když se řeka Wien vylila z břehů, naposledy 1940, 1997 a 2002. V roce 2002 se Rakouské spolkové lesy se usídlily v novém sídle ve vícepodlažní dřevěné stavbě v zámeckém parku.\n\n\nStarostou města je od roku 2000 Karl Schlögl, vedoucí kanceláře Burkhard Humpel.\nPo volbách konaných 14. března 2010 bylo 33 křesel v zastupitelstvu obce rozděleno podle získaných mandátů takto:\n\n\nDeutschwald je obecní částí na jihu Purkersdorfu. Název pochází od řádu německých rytířů, kterým patřily zdejší pozemky.\n\nDeutschwald je obklopen třemi horami:\n\n\n\nU Purkersdorfu začíná Západní dálnice A 1 (Vídeň – hraniční přechod Walserberg u Salzburgu).\n\n\n\n"}
{"id": "608557", "url": "https://cs.wikipedia.org/wiki?curid=608557", "title": "Nickelsdorf", "text": "Nickelsdorf\n\nNickelsdorf (maď. \"Miklóshalma\") je obec v Rakousku v spolkové zemi Burgenland v okrese Neusiedl am See. Leží u hranic s Maďarskem.\n\n"}
{"id": "608561", "url": "https://cs.wikipedia.org/wiki?curid=608561", "title": "Fačkov", "text": "Fačkov\n\nFačkov je obec na Slovensku v okrese Žilina.\n\nPrvní písemná zmínka pochází z roku 1351, kdy byla uváděna jako \"Osada na lúčke v lese\". Název obce je odvozen od jména prvního dědičného rychtáře, který se jmenoval Fachkó. V obci se nachází barokní kostel svatého Mikuláše postavený v roce 1761, který už prodělal vícero rekonstrukcí.\n\nNachází se v přírodním prostředí Rajecké kotliny, na západních svazích Lúčanské Malé Fatry, pod dominantou regionu – vrchem Kľak. Obcí prochází silnice I. třídy 64, spojující Žilinu s Prievidzou přes Fačkovské sedlo. Nejbližšími městy jsou Rajec a Rajecké Teplice.\n"}
{"id": "608564", "url": "https://cs.wikipedia.org/wiki?curid=608564", "title": "Veleslavín (zámek)", "text": "Veleslavín (zámek)\n\nZámek Veleslavín je jednopatrová barokní budova nacházející se v pražské čtvrti Veleslavín (Veleslavínská čp. 1). Celý zámecký areál je chráněn jako kulturní památka České republiky, která se nachází v majetku Úřadu pro zastupování státu ve věcech majetkových. Od počátku 20. století sloužil zdravotnickým účelům. V roce 2019 byl nabídnut opětovně do pronájmu.\nObjekt čp. 1 byl po staletí středem a součástí vsi s pozemky Břevnovského kláštera, v jehož zakládací listině z 993 byl poprvé zmíněn. Roku 1420 po husitském útoku Pražané ves ovládli a v majetku různých měšťanů zůstala do 16. století, kdy připadla pražskému purkrabství. Jednu z usedlostí v 16. století vlastnil Štěpán Adam z Veleslavína, otec nakladatele Daniela Adama z Veleslavína, kteří si podle této vsi zvolili přídomek. \n\nBarokní zámek byl vybudován 1. polovině 18. století, pravděpodobně mezi roky 1730-1750. Dala jej postavit tehdejší majitelka Veleslavína, E. M. šlechtična Oestérenová. Autorem plánů byl patrně Kilián Ignác Dientzenhofer. Za pruského obléhání Prahy v objektu údajně bydlel pruský král Fridrich II. \n\nNa konci 19. století byly zbourány hospodářské budovy, na začátku 20. století (1912) byl zámek rozšířen o krátká novobarokní křídla. V roce 1910 získali zámeček bratranci MUDr. Leo Kosák (1874-1944) a MUDr. Oskar Fischer (1876-1942), kteří zde zřídili soukromé sanatorium pro choroby nervové a plicní. Léčila se v něm mj. Charlotta Garrigue-Masaryková. Dne 21. 3. 1939 přepsal MUDr. Oskar Fischer svoji polovinu zámku na manželku, která nebyla židovka. I přesto nacisté celý objekt vyvlastnili pro Auswanderungsfond für Böhmen und Mähren. Oba majitelé byli v létě 1941 zatčeni gestapem a přinuceni uzavřít nevýhodnou kupní smlouvu, po své deportaci do ghetta Terezín Fischer zemřel v únoru 1942, Kosák zahynul v říjnu roku 1944 v Osvětimi.\n\nV roce 1946 požádal Viktor Kosák neúspěšně o navrácení majetku. Ten byl nakonec v roce 1951 převeden na Československý stát. V areálu sídlila státní pneumologická klinika, která byla po roce 1989 přemístěna do FN Motol. Od konce 90. let zámek sloužil nadále zdravotním účelům, kdy v něm sídlila soukromá klinika \"Canadian Medical Care\", která poskytovala široké služby v oblasti zdravotnictví, od praktických lékařů až po specialisty. \n\nZámecký areál je v majetku ÚZSVM (pozemky včetně staveb a ohradní zámecké zdi jsou součástí nemovité kulturní památky číslo rejstříku 40548 /1 - 1527), který ho nabízí do pronájmu (listopad 2019): budovu zámku pouze k zdravotnickým účelům, objekt bývalé stodoly (skladiště) a objekty dostavěné vrátnice s kuchyní lze pronajmout též pro administrativní nebo skladové účely.\n\nBudova zámku (čp. 1 na stavební parcele č. 138) o dvou nadzemních podlažích s podkrovím a půdou je z valné části podsklepená. V suterénu se nachází výměník a sklady, v přízemí kancelářské prostory, sociální zařízení, recepce a bývalé ordinace lékařů. V prvním patře slouží zámecké prostory lékařským kancelářím (místnosti bývalé posluchárny a ordinace lékařů). V podkroví vznikla kancelář, šatna a sklady. Ordinace mají odmontované sanitární zařízení. V objektu zámku se také nachází vybavení uměleckého charakteru (dvoje kachlová kamna, dva lustry s ověsky, stavební detaily, dřevěné obložení). Zámek je dálkově vytápěn. \n\nStodola (stavební parcela č. 140) s nadzemním podlažím a podkrovím sloužila jako skladiště (též pro administrativu). V budově byl zbudován výtah a topení na plynový kotel. Jednopodlažní stavba vrátnice (stavební parcela č. 140) s přistavěným podkrovím obsahuje prostory samotné vrátnice s rozvaděčem. V podkroví se nacházely kanceláře a sklady, vytápěné dálkovým topením. Jednopodlažní nepodsklepená stavba kuchyně (stavební parcela č. 139) byla zbudována jako vývařovna pro kliniku. V roce 2004 bylo její zařízení demontováno a objekt sloužil do listopadu 2018 jako kanceláře. Objekt je vytápěn dálkovým topením. Celý zámecký areál je obehnán zdí, která se nachází ve špatném stavu (na několika místech ve velmi špatném stavu) a po částečném zhroucení byl průlom provizorně zajištěn.\n\n\n"}
{"id": "608569", "url": "https://cs.wikipedia.org/wiki?curid=608569", "title": "Čistá duše", "text": "Čistá duše\n\nČistá duše je americký film z roku 2001 založený na životním příběhu Johna Forbese Nashe, držitele Nobelovy ceny za ekonomii. Film byl režírován Ronem Howardem a scénář napsal Akiva Goldsman. Byl inspirován bestsellerem stejného názvu Sylvie Nasar z roku 1998. Ve filmu hrají Russell Crowe po boku s Jennifer Connelly, Edem Harrisem, Christopherem Plummerem a Paulem Bettanym.\n\nPříběh začíná v mládí schizofrenického génia Johna Nashe. Na začátku filmu se u Nashe začne vyvíjet paranoidní schizofrenie a začne trpět bludy, což působí problémy jeho manželce a přátelům.\n\nFilm měl premiéru 21. prosince 2001 v USA. Kritika ho přijala kladně, celosvětově utržil přes 170 milionů dolarů a získal čtyři Oscary: za nejlepší film, nejlepší režii, nejlepší adaptovaný scénář a nejlepší ženský herecký výkon ve vedlejší roli. Navíc byl nominován na Oscary za nejlepší mužský herecký výkon v hlavní roli, nejlepší střih, nejlepší masky a nejlepší hudbu. Film je kritizován za nesprávné zobrazení některých aspektů Nashova života. Ve filmu jsou např. jeho halucinace zobrazeny jako optické i sluchové, ve skutečnosti byly jen sluchové.\n\n"}
{"id": "608571", "url": "https://cs.wikipedia.org/wiki?curid=608571", "title": "Chetco Peak", "text": "Chetco Peak\n\nChetco Peak je hora na jihozápadě Oregonu v Spojených státech amerických. Leží v okrese Curry ve vzdálenosti zhruba čtyřiadvaceti kilometrů od pobřeží Tichého oceánu a šestnácti kilometrů od hranic Kalifornie. Je součástí hřebene Klamathských hor.\n\nBlízko hory pramení stejnojmenná řeka Chetco a jméno s horou také sdílí Chetcové,\nkmen Indiánů kdysi obývajících tuto oblast (hlavní vesnice byla u ústí Chetca), ale dnes v podstatě vymřelý. Z jejich jazyka od slovo \"Cheti\" znamenajícího „blízký ústí toku“ také pochází pojmenování řeky a hory.\n"}
{"id": "608582", "url": "https://cs.wikipedia.org/wiki?curid=608582", "title": "Bílichovské údolí", "text": "Bílichovské údolí\n\nBílichovské údolí je národní přírodní památka ev. č. 2416 v okrese Kladno ve Středočeském kraji.\n\nLokalita byla jako rezervace soukromě chráněna od roku 1929 za panství velkostatkáře hraběte Oldřicha Ferdinanda Kinského. Úředně byla ochrana vyhlášena 31. prosince 1933, tehdy na výměře 1,64 ha. Později byla lokalita chráněná jako státní přírodní rezervace. Kýchavice se rozšířila za hranice rezervace do prolámaných částí prosvětleného smíšeného lesa a v roce 1962 byla po prověrkovém řízení rozšířena na plochu 4,39 ha. Později se změnil typ ochrany na chráněné naleziště. 11. června 2007 došlo k vyhlášení národní přírodní památky na ploše o rozloze 8,48 ha. Je součástí evropsky významné lokality Bílichovské údolí. Péčí o chráněné území je pověřeno regionální pracoviště Střední Čechy AOPK ČR.\n\nK roku 1969 byl na území stav takový, že byl zakázán vstup, jakékoliv poškozování rostlin a bylo stanoveno regulační opatření v podobě probírky dřevin. Kýchavice černá je totiž náročná na světlo a probírka snížila celkové zakmenění stromového patra a tím zlepšila vegetační podmínky porostu kýchavice černé.\n\nDůvodem ochrany lokality je výskyt kriticky ohrožené kýchavice černé, která se vyskytuje ještě na nedaleké Pilavě. Dále v lokalitě roste silně ohrožená okrotice červená a ohrožený hnilák smrkový a okrotice dlouholistá.\n\nLokalita byla k roku 1939 porostlá břízou bradavičnatou, dubem zimním a javorem klenem, ale byla prokácená s viditelnými pařezy. Později byly ochranné podmínky zanedbány a došlo ke změně stromového i bylinného patra. K roku 1969 už byla porostlá smíšeným porostem habru a buku, lípy velkolisté, břízy, javoru a jasanu, uzavřeným do smrčin. Od roku 1963 docházelo k systematické probírce dřevin, aby zesílil zeslabený porost kýchavice.\n\nMezi další přítomné rostliny patří bažanka vytrvalá, kopytník evropský, šťavel kyselý, krtičník stinný, válečka lesní, strdivka nící, z keřů se dochoval lýkovec jedovatý.\n\nLokalita se vyskytuje ve fragmentu okroticové bučiny. Leží v zarostlé stráni Bílichovského údolí exponované na sever. Půda je mastná, černohnědá. Je mírně alkalická s pH 7,5 až 8.\n\n\"Bílichovské údolí\", známé také jako \"Gothardské údolí\", \"Gothardův dolík\" nebo \"Gothard\", je údolí východního až severovýchodního Džbánu, které se nachází jihozápadně od Bílichova. Jeho začátek je na severovýchodě vesnice Bor a pokračuje klesáním směrem k Bílichovu a Hořešovicím a tam splývá se Slánskou plošinou. Je dlouhé 8 – 10 km, jeho zalesněná část asi 3 – 3,5 km a protéká jím Zlonický potok, který pramení na jeho začátku v místech zvaných \"U Gotharda\" v \"Katově studánce\". Bezejmenný přítok pramenící v druhém ramenu údolí, které je v zadní části rozvětvené, se dále v údolí vlévá do \"Třetího rybníka\" a tím i do Zlonického potoka. Od Boru do Bílichova vede údolím podél potoka a tří rybníků lesní silnice na svoz dřeva. V údolí převládají smrkové porosty, ale místy se dochovaly bučiny. Kromě vyhlášené lokality lze sporadicky nalézt kýchavici v celém údolíčku.\n\n\n"}
{"id": "608583", "url": "https://cs.wikipedia.org/wiki?curid=608583", "title": "Cikánský dolík", "text": "Cikánský dolík\n\nCikánský dolík (dříve \"Na pustých lukách\") je chráněné slatiniště, národní přírodní památka ev. č. 1052 v okrese Kladno ve Středočeském kraji.\n\nDůvodem ochrany jsou naleziště kriticky ohrožených druhů rostlin. Mezi kriticky ohrožené rostlinné druhy, které v lokalitě rostou, patří lněnka zobánkatá, známá na území ČR pouze odtud, a šášina načernalá, pro niž je toto místo jedním ze dvou posledních nalezišť v republice. V lokalitě rostou i další vzácné a chráněné rostliny, jako např. kohátka kalíškatá, mečík bahenní, hladýš pruský, ostřice Hostova, upolín nejvyšší, zvonečník hlavatý, třemdava bílá, hadí jazyk obecný (\"Ophioglossum vulgatum\"), trličník brvitý a další.\n"}
{"id": "608584", "url": "https://cs.wikipedia.org/wiki?curid=608584", "title": "LAN party", "text": "LAN party\n\nLAN party je společenská akce trvající zpravidla několik hodin až dní. Na LAN Party se sejde skupina lidí, která má společnou zálibu v počítačových hrách. Za pomoci switche se vytvoří počítačová síť LAN (Local Area Network), díky které se všichni účastníci mohou vzájemně propojit a hrát multiplayerové hry.\n\nMezi nejčastěji hrané hry patří Counter-Strike, Unreal Tournament, Warcraft, Call of Duty, Team Fortress 2 a mnoho dalších...\n\nLan-party mají i v dnešní době smysl přestože penetrace Internetu v ČR je velmi dobrá, protože osobní setkání je z principu vždy intenzivnější a zejména ve vypjatých situacích (poslední člen týmu může zachránit situaci) je ten pocit radosti případně zklamání umocněn právě tím osobním kontaktem .\n\nPro pořádání tzv. mikroLAN (do 10 lidí) poslouží i byt nebo rodinný domek. Mějte na paměti, že LAN se typicky protáhnou do dlouhých ranních hodin, tak dejte pozor abyste nerušili sousedy resp. noční klid . Vhodné je zvážit i možné problémy s odvětráním anebo spaním (za předpokladu, že účastníci na noc nejdou spát domů). Vždy se ujistěte, že každý bude mít kam položit PC (stůl) a na co si sednout (židle).\n\nTypicky pořádáno v pronajatých prostorách (sály, restaurace, hospody). Pro cca 10 osob nutno počítat s náklady na pronájem. Dále je doporučováno se s pronajímatelem prostor předem domluvit co je zahrnuto v ceně (typicky: pronájem prostor, použití toalet, elektřina, Internet a topení pokud je třeba).\n\nPokud organizujete malou lan-párty pro uzavřený počet osob (tzv. mikro lan-párty - viz výše), tak může dobře posloužit např. organizace přes Facebook nebo přes plánovací službu Doodle.com. V případě většího počtu osob nebo pokud počítáte s účastí zcela cizích lidí lze použít i specializované weby.\n\nNejčastějším způsobem propagace LAN Párty jsou sociální sítě a internetové portály zaměřené přímo na hraní počítačových her nebo jedné konkrétní počítačové hry.\n"}
{"id": "608589", "url": "https://cs.wikipedia.org/wiki?curid=608589", "title": "Nachal Nicana", "text": "Nachal Nicana\n\nNachal Nicana (: נחל ניצנה, : \"Vádí al-Adžram\") je vádí v Izraeli a Egyptě, v Negevské poušti a na Sinajském poloostrově.\n\nJeho délka dosahuje na izraelském území cca 65 kilometrů a jde tak o jeden z nejdelších vodních toků v Negevu, ovšem bez stálého průtoku. Nachal Nicana pramení v centrálním Negevu, v nadmořské výšce okolo 1000 metrů na úbočí hory Har Ramon, která stojí na západním okraji útvaru Machteš Ramon. Odtud směřuje k severovýchodu podél vnějšího okraje Machteš Ramon. Míjí zde lokální silnici 171. Ve 40. letech 20. století tu britská společnost \"British Petroleum Company\" (předchůdce dnešní BP) prováděla geologický průzkum s cílem odhalit možná ložiska ropy. V březnu 1949 pak tuto silnici využili Izraelci během Operace Ovda (dobytí Negevu a nynějšího Ejlatu).\n\nPak se tok stáčí k severozápadu, přičemž prochází zcela neosídlenou pouštní krajinou, členěnou četnými údolími a horskými hřbety. Prvním lidským sídlem, které míjí je osada Ezuz, u které vstupuje do širokého údolí. Následuje shluk několika vesnic poblíž hraničního přechodu Nicana (Kmehin, Nicanej Sinaj, Be'er Milka). Nacházejí se tu stopy po starověkém osídlení (zejména lokalita Tel Nicana). U Be'er Milka do Nachal Nicana ústí tok Nachal Lavan. V dalším úseku prochází Nachal Nicana opět zcela neosídlenou krajinou, přičemž po pravé straně míjí písečné duny Cholot Chaluca. Stáčí se k západu a vstupuje na území Egypta, kde nese název Vádí al-Adžram. Zde se po jisté době tok vytrácí v písečných dunách.\n\n18. ledna 2010 došlo v důsledku náhlých přívalových dešťů v Negevské poušti na Nachal Nican z povodním, které zničily most, po němž vede lokální silnice 211 u mládežnické vesnice Nicana. Při kulminaci dosahoval průtok ve vádí 1420 kubických metrů za sekundu. Podle měření jde o nejvyšší průtok zaznamenaný na jakémkoliv vodním toku v Izraeli (druhým nejvyšším byla povodeň na Nachal Paran s 1150 kubíky za sekundu).\n\n"}
{"id": "608593", "url": "https://cs.wikipedia.org/wiki?curid=608593", "title": "Band of Joy", "text": "Band of Joy\n\nThe Band of Joy (nebo také Robert Plant and the Band of Joy) je rocková skupina z Birminghamu v Anglii. Skupina měla v letech 1965 až 1968 a 1977 až 1983 několik různých sestav. Robert Plant oživil jméno této kapely pro koncertní turné po USA a Evropě v roce 2010.\n\nSkupina je pozoruhodná pro dva hudebníky, Roberta Planta a Johna Bonhama, kteří odešli do skupiny Led Zeppelin, méně je pak známo, že bývalým \"bedňákem\" této skupiny byl Noddy Holder, který se později připojil ke skupině Slade jako zpěvák.\n\nSkupina Band Of Joy byla původně založena v roce 1966 v anglickém městě West Bromwich u Birminghamu a založili ji Chris Brown (klávesy), Vernon Pereira (kytara), a zpěvák Robert Plant. Konflikty s vedoucím skupiny přivedly Planta k odchodu ze skupiny během pár měsíců. Zkoušel založit svou vlastní skupinu Band of Joy, ale brzy to vzdal. Třetí inkarnace skupiny, ve které byl Plantův přítel z dětství John Bonham, trvala od roku 1967 do poloviny roku 1968. Jejich směsice soulové a bluesové hudby byla populární mezi birminghamskými mods. Tato sestava nahrála začátkem roku 1968 mnoho demosnímků, ale v květnu 1968 se rozpadla, protože se nerealizoval plánovaný nahrávací kontrakt.\n\nÚlohu basového kytaristy převzal Dave Pegg, který později hrál basovou kytaru ve Fairport Convention. Pegg se účastnil zkoušek s Band of Joy, ale nikdy s nimi nekoncertoval.\n\nPro turné po Skotsku v roce 1968, Plant a Bonham přizvali baskytaristu Johna Hilla (ex-Uncle Joseph) a kytaristu Micka Strodea, aby doplnili tehdejší sestavu.\n\nV roce 1977 Gammond a Paul Lockey oživili Band of Joy a koncertovali se sestavou kterou tvořili John Pasternak, Peter Robinson a klávesista Michael Chetwood. Gammond, Lockey, Pasternak a Robinson předtím hráli ve skupině Bronco. Pozvali Planta a Bonhama, aby účinkovali na jejich stejnojmenném albu roku 1978, ale žádný z nich se nepřipojil. Skupina vydala své druhé album před svým rozpadem.\n\nV roce 2010 bylo oznámeno, že Plant by chtěl formovat novou skupinu a vystupovat jako Robert Plant & the Band of Joy.\n\n\n\n\n\n\n"}
{"id": "608596", "url": "https://cs.wikipedia.org/wiki?curid=608596", "title": "Villejuif", "text": "Villejuif\n\nVillejuif je francouzské město, které leží v departementu Val-de-Marne a regionu Île-de-France.\n\nVillejuif se nachází 8 km jižně od centra Paříže. Město má rozlohu 534 ha. Jeho hranice tvoří obce Le Kremlin-Bicêtre na severu, Arcueil na severozápadě, Cachan na západě, L'Haÿ-les-Roses na jihozápadě, Chevilly-Larue a Vitry-sur-Seine na jihovýchodě a Ivry-sur-Seine na severovýchodě.\n\nV roce 1896 bylo při archeologickém průzkumu objeveno prehistorické sídlo v jihovýchodní části města. Bylo nalezeno mnoho neolitických předmětů: nářadí - vrtačky, škrabky, nože, ale také zbraně - sekery, hroty šípů a malý bronzový nůž, což umožnilo dataci nálezu do konce doby kamenné.\n\nSídlo zde existovalo také v době Římské říše, neboť v roce 1909 byly při stavbě plynovodu odhaleny dvě zdi a základy silnic pocházející z galo-římského období. V roce 1997 byly přímo v centru města Villejuif objeveny další galo-římské pozůstatky, včetně antické nebo merovejské budovy.\n\nFarnost Villejuif byla založena pravděpodobně na konci karolínského období asi v 9. století, jak dosvědčuje kopiář listin z počátku 11. století a zasvěcení kostela svaté Julii, které bylo obvyklé v karolínském období.\n\nPozemky byly v majetku převážně náboženských institucí (kapitula při katedrále Notre-Dame v Paříži, kostel Saint-Pierre Jumièges aj.), na kterých pracovali jejich nevolníci: jednalo se hlavně o vinice na východních svazích kopců a o obilná pole v nížině.\n\nVesnice byla zčásti zničena během stoleté války a kostel vyhořel. V 16. století byl kostel přestavěn a podél královské cesty (dnešní \"Rue Jean-Jaurès\") se objevily nové budovy. Byla zde otevřena škola.\n\nV 17. a 18. století probíhal rozvoj. Severozápadně od Villejuif začala těžba sádrovce, která probíhala až do 20. století. Naopak pěstování révy vinné ustoupilo do pozadí.\n\nJméno města se objevilo poprvé v bule papeže Kalixta II. ze dne 27. listopadu 1119 ve tvaru \"Villa Judea\". Tento název se s drobnými obměnami objevuje i v dalších listinách během 12. století (\"villis Jude\", \"ville Judei\" apod.). Ve 13. století zní tvar města \"Villa Jullitoe\" nebo \"Villa Julite\".\n\nExistuje několik verzí, co se týče původu jména. S největší pravděpodobností se jedná o deformaci jméno majitele z galo-římského období, který se mohl jmenovat Juvius nebo Juveus. Další hypotéza tvrdí, že jméno vzniklo přeměnou z \"Ville Julyve\" pojmenované na počest sv. Julie, které je zasvěcen farní kostel Saint-Cyr-Sainte-Julitte. Důvěryhodnější je jiný předpoklad, že Villejuif pochází z názvu \"Villegie\", které bylo odvozeno od \"villa Gesedis\". Ve Flodoardově kronice z 10. století se nachází zmínka o vsi s názvem \"Gesedis\" a \"Villegie\" je ve 12. století několikrát použit k označení Villejuif. Vysvětlení, že Villejuif znamená \"město Židů\" (\"ville\" - město, \"juif\" - žid), kteří město založili po vyhnání z Paříže, nemá žádné podklady. Nicméně není vysvětleno latinské jméno \"Villa Judea\" z 11. století.\n\nNěkolik zdejších staveb je zařazeno mezi historické památky:\n\nMezi další památky ve městě patří:\n\nNěkolik historických budov postavených ve Villejuif již zanikly:\n\n"}
{"id": "608598", "url": "https://cs.wikipedia.org/wiki?curid=608598", "title": "Hasičská brigáda v Paříži", "text": "Hasičská brigáda v Paříži\n\nHasičská brigáda v Paříži (francouzsky \"Brigade de sapeurs-pompiers de Paris\", zkráceně BSPP) je profesionální hasičský sbor v Paříži. Jedná se o jednotku francouzského vojska, která je však podřízena policejnímu prefektovi a tudíž podléhá ministerstvu vnitra. Jeho pravomoc se vztahuje na město Paříž a sousedící departementy Hauts-de-Seine, Seine-Saint-Denis a Val-de-Marne. Od roku 1969 zajišťuje protipožární zabezpečení kosmodromu v Kourou ve Francouzské Guyaně. Heslo pařížských hasičů zní „\"Sauver ou périr\"“ (Zachránit nebo zahynout).\n\nVe středověku byl boj proti požárům v rukou samotných obyvatel a neexistoval žádný profesionální sbor. Policejní nařízení z let 1371, 1395 a 1400 ukládala majitelům domů mít k dispozici velký sud s vodou pro případ požáru.\n\nV roce 1524 pařížský parlament nařídil, že obyvatelé mají mít v domech nádoby s vodou a v oknech mají být v noci rozsvícené svítilny, což bylo první pouliční osvětlení v Paříži.\n\nDne 31. července 1681 byly v Paříži a na předměstích (v klášterech, domech konšelů a bohatých měšťanů) rozmístěna vědra a háky. Hlavní sklad byl na radnici. Protože však členové náboženských řádů a měšťané nebyli schopni se požárům účinně bránit, nařídil Ludvík XIV., že hlavními bojovníky proti požárům budou členové švýcarské a francouzské gardy.\n\nDalší povinností bylo udržovat studny a vodní nádrže v dobrém stavu a stejně tak všechny prostředky k ochraně. V roce 1699 François Dumouriez du Perrier získal královské povolení, aby vylepšil situaci ve městě a získal na 30 let koncesi na postavení vodních čerpadel a dodávku kožených hadic ve městě.\n\nV roce 1715 byl François Dumouriez du Perrier jmenován Ludvíkem XIV. hlavním dozorcem veřejných čerpadel, která sloužila obyvatelstvu bezplatně v případě požárů, čímž se stal prvním profesionálním hasičem ve Francii. V roce 1719 bylo v Paříži 17 veřejných čerpadel, která udržovalo a obsluhovalo 40 osob. V roce 1722 Ludvík XV. založil \"Compagnie des Gardes des Pompes du Roy\" (Společnost strážců královských čerpadel). Tento první hasičský sbor měl 62 mužů.\n\nHasičský sbor byl přeměněn v roce 1793 na \"Corps des gardes-pompes de la ville de Paris\" (Sbor hasičů města Paříže). Po požáru na rakouském velvyslanectví 1. července 1810, při kterém zahynulo asi 100 osob, přeměnil Napoleon sbor výnosem z 18. září 1811 s novým názvem \"Bataillon de sapeurs-pompiers de Paris\" (Hasičský prapor v Paříži) na vojenskou jednotku. V roce 1867 se hasiči přejmenovali na \"Régiment de sapeurs-pompiers de Paris\" (Hasičský pluk v Paříži) a od roku 1967 používají dnešní název.\n\nBSPP má 77 hasičských stanic, které jsou rozděleny do třech základních skupin. Skupina 1 zahrnuje severovýchodní část metropole a departement Seine-Saint-Denis, skupina 2 jihovýchodní část Paříže s departementem Val-de-Marne a skupina 3 zahrnuje západní část města včetně departementu Hauts-de-Seine. V samotné Paříži se nachází 25 hasičských stanic, zbývajících 52 leží v departementech. Velitelství sídlí na \"Place Jules Renard\" v blízkosti Porte Maillot.\n\nBSPP má 130 požárních vozů a 63 žebříků. Se svými 7 412 zaměstnanci (2005) je po hasičském sboru v New Yorku (16 000) druhým největším hasičským sborem na světě. Třetí je Londýn s necelými 7 000 zaměstnanci.\n\nSbor každoročně provede na 430 000 výjezdů, z nichž většina (75 %) připadá na lékařskou pohotovost a dopravní nehody. Na technická nebezpečí připadá 15 % a na samotné požáry jen asi 5% výjezdů.\n\nRoční rozpočet v roce 2005 činil 323,7 miliónů eur, z něhož 78,2 % tvořilo platy a sociální pojištění, 10,5 % materiál, 8,8 % stavební investice a 2,5 % nájemné. Na financování se spolupodílí departementy (29 %), město Paříž (26 %), ministerstvo vnitra (24 %) a ostatní obce (21 %).\n\n"}
{"id": "608599", "url": "https://cs.wikipedia.org/wiki?curid=608599", "title": "Boulevard Berthier", "text": "Boulevard Berthier\n\nBoulevard Berthier je bulvár v 17. obvodu v Paříži. Je součástí tzv. Maršálských bulvárů. Bulvár nese jméno Louise Alexandra Berthiera (1753–1815), maršála Francie.\n\nBulvár je dlouhý 1750 metrů a jeho šířka kolísá. Od \"Avenue de Clichy\" k železničnímu viaduktu má šířku 37 m, mezi ulicemi \"Rue de Saussure\" a \"Boulevard Malesherbes\" 60 m a zbývající úsek je široký 40 m.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\n"}
{"id": "608600", "url": "https://cs.wikipedia.org/wiki?curid=608600", "title": "Lehká expedice", "text": "Lehká expedice\n\nLehká expedice je horolezecký (sportovní) styl výškového horolezectví. Účastní se nanejvýše šest účastníků, umělý kyslík se používá pouze pro lékařské účely, nosiči jen do základního tábora. Při výstupu se připouštějí postupové tábory a zabezpečování přelezených úseků fixními lany, také návraty a opakované pokusy (definice UIAA z října 1985).\n"}
{"id": "608601", "url": "https://cs.wikipedia.org/wiki?curid=608601", "title": "Boulevard Lannes", "text": "Boulevard Lannes\n\nBoulevard Lannes je bulvár v 16. obvodu v Paříži. Je součástí tzv. Maršálských bulvárů. Bulvár nese jméno Jeana Lannese (1769–1809), maršála Francie.\n\nBulvár je dlouhý 960 m a široký 33,50 m mezi \"Avenue Foch\" a \"Avenue de Pologne\" a 30 m ve zbývající části. Začíná na náměstí \"Place du Maréchal de Lattre de Tassigny\", kam z protější strany přiléhá Boulevard de l'Amiral-Bruix a končí na \"Place de Colombie\", odkud pokračuje Boulevard Suchet.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\n"}
{"id": "608602", "url": "https://cs.wikipedia.org/wiki?curid=608602", "title": "Boulevard Suchet", "text": "Boulevard Suchet\n\nBoulevard Suchet je bulvár v 16. obvodu v Paříži. Je součástí tzv. Maršálských bulvárů. Bulvár nese jméno Louise Gabriela Sucheta (1770–1826), maršála Francie.\n\nBulvár začíná na náměstí \"Place de Colombie\", kam z protější strany přiléhá Boulevard Lannes a končí na \"Place de la Porte-d'Auteuil\", odkud pokračuje Boulevard Murat.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\n"}
{"id": "608603", "url": "https://cs.wikipedia.org/wiki?curid=608603", "title": "Magura", "text": "Magura\n\nMagura může být:\n\n\n\n\n\n"}
{"id": "608605", "url": "https://cs.wikipedia.org/wiki?curid=608605", "title": "Val-de-Grâce", "text": "Val-de-Grâce\n\nVal-de-Grâce (plným názvem \"Hôpital d'instruction des armées du Val-de-Grâce\", neboli \"Vojenská výuková nemocnice Val-de-Grâce\") je vojenská nemocnice v Paříži v 5. obvodu na \"Boulevardu de Port Royal\". Nemocnice je zaměřena na vojenské pacienty, ale je otevřena i pro ostatní veřejnost. Komplex se nachází v bývalé zahradě královského kláštera téhož jména a zahrnuje kostel, muzeum vojenské zdravotnické služby, ústřední knihovnu vojenské zdravotnické služby a školu vojenské zdravotnické služby.\n\nVal-de-Grâce byl královský klášter, který byl během Francouzské revoluce (19. května 1796) přeměněn na vojenskou nemocnici. 9. srpna 1850 byla založena škola vojenského zdravotnictví, která se v roce 1993 stala vojenskou univerzitní nemocnicí.\n\nV roce 1979 byly postaveny nové pavilony nemocnice s kapacitou 350 lůžek.\n\nSoučástí Val-de-Grâce jsou:\n\nV nemocnici studuje 15 studentů medicíny z lékařské fakulty Univerzity Descartes v oborech vnitřní chirurgie, vnitřní lékařství, neurologie, neurochirurgie, psychiatrie a urologie.\n\n"}
{"id": "608610", "url": "https://cs.wikipedia.org/wiki?curid=608610", "title": "Nachal Lavan", "text": "Nachal Lavan\n\nNachal Lavan (: נחל לבן, doslova „\"Bílý tok\"“) je vádí v Izraeli, v Negevské poušti. Pojmenováno je podle bílých květin, které tu v zimním období rostou.\n\nJeho délka dosahuje cca 36 kilometrů a plocha povodí 330 kilometrů čtverečních. Jde o jeden z významnějších vodních toků v Negevu, ovšem bez stálého průtoku. Nachal Lavan pramení v centrálním Negevu, v nadmořské výšce okolo 500 metrů, v lokalitě severně od letecké základny Ramon. Odtud směřuje k severu, přičemž prochází zcela neosídlenou pouštní krajinou, členěnou četnými údolími a horskými hřbety. Ve starověku zde ovšem je doloženo lidské osídlení, například v lokalitě Šivta, kterou Nachal Lavan míjí ve vzdálenosti cca 3 kilometrů. V této oblasti do ní ústí vádí Nachal Drorim, Nachal Korcha. Pak se stáčí k severozápadu a prochází skrz písečné duny Cholot Chaluca. Nedaleko vesnice Be'er Milka ústí do toku Nachal Nicana.\n\n"}
{"id": "608617", "url": "https://cs.wikipedia.org/wiki?curid=608617", "title": "Har Ramon", "text": "Har Ramon\n\nHar Ramon (: הר רמון, : \"Ras Ruman\") je hora o nadmořské výšce 1035 metrů v Negevské poušti v Izraeli.\n\nNachází se v centrální části Negevské pouště, na západním okraji kráterového útvaru Machteš Ramon, cca 82 kilometrů jihojihozápadně od města Beerševa a 110 kilometrů severozápadně od města Ejlat, cca 7 kilometrů od hranice s Egyptem. Har Ramon je součástí horského masivu Har Negev. Jde o nejvyšší bod v Negevské poušti. Vystupuje 250 metrů nad okolní terén. Z vrcholku se nabízí kruhový výhled na krajinu v Negevské poušti. Při dobré viditelnosti je možné dohlédnout až do Jordánska. Na hoře se nachází pozůstatky pohřebiště z doby bronzové. Hora je přístupná po nezpevněné komunikaci, jež sem odbočuje z lokální silnice číslo 171. Na úbočí hory začíná vádí Nachal Nicana. V roce 1949 během Operace Ovda v době války za nezávislost tudy procházeli Izraelci při dobývání jižních oblastí státu Izrael. Extrémní klimatické podmínky zde tehdy způsobily zamrznutí motorů nákladních vozů a zpoždění celého postupu.\n\n"}
{"id": "608618", "url": "https://cs.wikipedia.org/wiki?curid=608618", "title": "Ermengarda z Maine", "text": "Ermengarda z Maine\n\nErmengarda z Maine ( \"Erembourg du Maine\"; 1096–14. ledna 1126) byla hraběnka z Anjou a jediná dědička hrabství Maine.\n\nErmengarda byla jedinou dcerou hraběte Eliáše z Maine a jeho ženy Matyldy. Jako dědička hrabství byla velmi žádanou partií. Prvním snoubencem se stal Geoffroy, prvorozený syn hraběte Fulka z Anjou z manželství s Ermengardou Bourbonskou. Geoffrey se v obavě z vydědění proti otci vzbouřil a zemřel v bitvě u Candé v roce 1106. Zdá se, že k novému snoubenci a manželovi pomohla Ermengardě Fulkova bývalá žena Bertrada z Montfortu, když zařídila sňatek se svým synem Fulkem, nevlastním mladším bratrem zemřelého snoubence.\n\nHrabě Eliáš zemřel v červenci 1110 a následně se Ermengarda provdala za Fulka a do manželství přinesla věnem hrabství Maine. Z šestnáct let trvajícího manželství se narodily čtyři děti. Tři roky po Ermengardině smrti přijal ovdovělý Fulko nabídku na sňatek s jeruzalémskou princeznou Melisendou a odešel do Svaté země.\n\n"}
{"id": "608619", "url": "https://cs.wikipedia.org/wiki?curid=608619", "title": "Har Charif", "text": "Har Charif\n\nHar Charif (: הר חריף) je hora o nadmořské výšce 1012 metrů v Negevské poušti v Izraeli.\n\nNachází se v centrální části Negevské pouště, na západním okraji kráterového útvaru Machteš Ramon, cca 85 kilometrů jihojihozápadně od města Beerševa a 112 kilometrů severozápadně od města Ejlat, přímo na hranici s Egyptem. Har Charif je součástí horského masivu Har Negev. Jde o druhý nejvyšší bod v Negevské poušti, po vrcholu Har Ramon. Kvůli strategické poloze na hranici s Egyptem je na hoře situována základna izraelské armády. V lokalitě byly nalezeny pozůstatky pravěkého osídlení. Zhruba 5 kilometrů východně od Har Charif byly také objeveny zbytky 17 vodních nádrží zbudovaných v době krále Šalomouna. Některé z nich se v zimním období stále plní vodou.\n\n"}
{"id": "608625", "url": "https://cs.wikipedia.org/wiki?curid=608625", "title": "Har Negev", "text": "Har Negev\n\nHar Negev (: הר הנגב, \"Har ha-Negev\") je pohoří dosahující nadmořské výšky 1035 metrů v Negevské poušti v Izraeli.\n\nNachází se v centrální části Negevské pouště, západně od kráterového útvaru Machteš Ramon, cca 80 kilometrů jihojihozápadně od města Beerševa a 110 kilometrů severozápadně od města Ejlat, nedaleko od hranice s Egyptem. Nejvyšším bodem masivu je hora Har Ramon, která je zároveň nejvyšším vrcholkem v jižní části státu Izrael. Pohoří se vyznačuje drsným klimatem s horkými dny a chladnými nocemi (v zimě často teplota klesá pod bod mrazu). Jde o aridní oblast s průměrnými ročními srážkami 86 mm. Zhruba jednou ročně padají srážky v nejvyšších partiích pohoří ve formě sněhu. Nejsou zde žádné stále vodní toky, jen několik vádí, z nichž nejvýznamnějšími jsou Nachal Cin, které směřuje do Mrtvého moře, Nachal Nekarot (směřuje do Vádí al-Araba), Nachal Ramon (protéká dnem kráteru Machteš Ramon) a Nachal Nicana (teče směrem k severu).\n\n\n"}
{"id": "608635", "url": "https://cs.wikipedia.org/wiki?curid=608635", "title": "Nachal Evta", "text": "Nachal Evta\n\nNachal Evta (: נחל אבטח) je krátké vádí v jižním Izraeli, v regionu Šefela v pobřežní planině.\n\nZačíná nedaleko vesnice Berechja. Pak směřuje k severu. U vesnice Nicanim se stáčí k západu, prochází pod tělesem dálnice číslo 4 a pak vede skrz pobřežní pruh písečných dun s původní suchomilnou vegetací (Park ha-Cholot). Ústí do Středozemního moře mezi městy Aškelon a Ašdod. Nachal Evta má nepravidelný vodní režim s nestálým průtokem. Výraznější průtok je tu během zimního období dešťů.\n\n"}
{"id": "608639", "url": "https://cs.wikipedia.org/wiki?curid=608639", "title": "Diagorás z Rhodu", "text": "Diagorás z Rhodu\n\nDiagorás z Rhodu (Διαγόρας ὁ Ῥόδιος, 5. stol. př. n. l.) byl řecký boxer, jeden z nejslavnějších sportovců antiky. Známým se stal nejen svými vlastními olympijskými vítězstvími, ale i olympijskými vítězstvími svých synů a vnuků.\n\nPocházel z Ialyssu na Rhodu, z otcovy strany byl potomkem Damagéta, krále toho města, a ze strany matčiny potomkem messénského krále a héróa Aristoména. V Olympii zvítězil v boxu roku 464 před. n. l. (79. hry); na ostatních všeřeckých hrách pak zvítězil nejméně sedmkrát (čtyřikrát na isthmických, dvakrát na nemejských a nejméně jednou na pýthijských hrách). V sedmé ze svých \"Olympijských ód\" jej oslavil Pindaros; Diagorás vynikal nejen postavou (byl vysoký okolo 225 cm), ale především ušlechtilostí ducha a čestným přístupem k boji. Sochu v Olympii mu zhotovil Kaliklés. Jeho jméno na Rhodu nese fotbalový klub Diagorás FC a rovněž mezinárodní letiště.\n\nOlympijskými vítězi se stali jak jeho tři synové - nejstarší, Dámagétos, zvítězil na olympiádě v pankratiu (dvakrát, 452 př. n. l., 82. hry, a 448 př. n. l., 83. hry), prostřední, Akúsiláos, v boxu (448 př. n. l.), nejmladší, Dórieus rovněž v pankratiu (třikrát, 432 př. n. l., 428 př. n. l. a 424 př. n. l., 87 - 89. hry), tak jeho dva vnukové, Euklés a Peisirrhodos. Na 83. hrách vyhráli jeho synové své disciplíny v jednom dni, což Řekové považovali za nejvyšší štěstí, jehož mohl smrtelník dosáhnout - proslavit se a přitom mít děti stejně slavné, ne-li ještě slavnější. Nosili svého otce na ramenou okolo stadiónu; když utichly ovace, nějaký Sparťan zvolal:\nΚάτθανε, Διαγόρα, οὐ καὶ ἐς Ὅλυμπον ἀναβήσῃ\n\"Kátthane, Diagóra, ou kaí es Ólympon anabéséi\"\nZemři, Diagoře, hned nyní! Na Olymp už nevystoupíš!\ncož znamenalo, že Diagorás dosáhl veškerého blaha, kterého člověk dosáhnout může. Diagorás v tom okamžiku skutečně zemřel štěstím a byl od té doby považován za nejblaženějšího člověka všech dob.\n\nJeho dcera, Kallipáteira (jméno znamená \"z krásného otce\"), byla jedinou ženou, kterou rozhodčí kdy přistihli na olympiádě (404. př. n. l., 94. hry), kam se, přestrojena za muže, vydala. Přestože taková žena měla být potrestána, hellanodikové jí pro úctu k jejímu otci a jejím potomkům odpustili.\n\n\n"}
{"id": "608640", "url": "https://cs.wikipedia.org/wiki?curid=608640", "title": "Nachal Ono", "text": "Nachal Ono\n\nNachal Ono ( נחל אונו) je krátké vádí v centrálním Izraeli, v regionu Guš Dan v pobřežní planině.\n\nZačíná v prostoru města Savijon, pak směřuje k jihu hustě zastavěnou metropolitní oblastí v aglomeraci Tel Avivu. Na pravém břehu míjí město Kirjat Ono, pak následuje cca 1 kilometr dlouhý úsek volnější krajinou a potom koryto vstupuje opět do souvislé zástavby. Na levém břehu je to město Jehud-Monoson, na pravém Or Jehuda. Pak ústí na severním okraji areálu Ben Gurionova mezinárodního letiště do toku Nachal Jehud.\n\nS prudkým rozvojem osídlení aglomerace Tel Avivu v 2. polovině 20. století byla voda v Nachal Ono kontaminována kanalizačními splašky z okolních obytných okrsků, zejména z města Jehud-Monoson. V současnosti je sice odpadové hospodaření již vyřešeno, ale vádí je po většinu roku suché. V úseku západně od Jehudu je zachován úek s původní vegetací a drobnou zvířenou.\n\n"}
{"id": "608647", "url": "https://cs.wikipedia.org/wiki?curid=608647", "title": "Nachal Jehud", "text": "Nachal Jehud\n\nNachal Jehud ( נחל יהוד) je vádí v centrálním Izraeli, v regionu Guš Dan v pobřežní planině.\n\nZačíná v prostoru západně od města Šoham, kde do něj ústí Nachal Bejt Arif, pak směřuje k severozápadu zemědělsky využívanou krajinou. U vesnice Bnej Atarot se stáčí k západu. Pak sleduje po severním okraji areál Ben Gurionova mezinárodního letiště. Severně od Nachal Jehud začíná souvisle zastavěná metropolitní oblast v aglomeraci Tel Avivu. Jde o město Jehud-Monoson, za kterým do Nachal Jehud zprava ústí Nachal Ono. Pak následuje město Or Jehuda. Nachal Jehud ústí do Nachal Ajalon.\n\nV roce 2007 se uvádělo, že vádí je znečišťováno kanalizačními odpady z města Jehud-Monoson, přičemž zplodiny kontaminují i návazný tok Nachal Ajalon. Plánuje se vytvoření parkového pásu podél tohoto vodního toku, ale vedení města Jehud-Monoson zároveň zamýšlí břehy Nachal Jehud z větší části zastavět průmyslovou zónou.\n\n"}
{"id": "608652", "url": "https://cs.wikipedia.org/wiki?curid=608652", "title": "Nachal Bejt Arif", "text": "Nachal Bejt Arif\n\nNachal Bejt Arif ( נחל בית עריף, \"Vádí al-Charub\") je vádí na Západním břeh Jordánu a v centrálním Izraeli, v regionu Guš Dan.\n\nZačíná v prostoru u mezi vesnicemi Abud a Ofarim na Západním břeh Jordánu (Samařsko) v nadmořské výšce cca 400 metrů. Pak směřuje k západu a klesá do zemědělsky využívané krajiny v pobřežní planině ve vlastním Izraeli, ve které z jihu obchází město Šoham a západně od něj ústí do toku Nachal Jehud. Jde o sezónní tok, který má významnější průtok jen v zimním dešťovém období.\n\nBěhem první světové války postavili Britové podél tohoto vádí provizorní železniční trať, která vycházela z lokality Kafr Džinis poblíž dnešního Ben Gurionova mezinárodního letiště a vedla ho hor Samařska až k obci al-Lubban al-Gharbi. Z tratě dnes zbyly jen izolované pozůstatky mostu a dalších inženýrských staveb. Na Nachal Bejt Arif tu pro zásobování parních vlaků vodou tehdy vyrostla i vodní nádrž. Dnes již neexistující.\n\n"}
{"id": "608655", "url": "https://cs.wikipedia.org/wiki?curid=608655", "title": "Seznam chráněných území v okrese Česká Lípa", "text": "Seznam chráněných území v okrese Česká Lípa\n\nSeznam chráněných území v okrese Česká Lípa je průběžně aktualizován (zde je verze z léta 2015). Seznam uvádí přírodní památky (PP), přírodní rezervace (PR), národní přírodní památky (NPP), národní přírodní rezervace (NPR) a chráněné krajinné oblasti (CHKO), která jsou celá či zčásti v okrese Česká Lípa. Ta území, která status postupně z různých důvodů ztratila, byla odtud vyřazena a naleznete je dole v souvisejícím hesle.\n\n"}
{"id": "608658", "url": "https://cs.wikipedia.org/wiki?curid=608658", "title": "Letiště Frýdlant nad Ostravicí", "text": "Letiště Frýdlant nad Ostravicí\n\nLetiště Frýdlant nad Ostravicí v Moravskoslezském kraji je umístěné mezi jedněmi z dominantních vrchů Beskyd kterými jsou: Ondřejník (890 m n. m.), Kněhyně (1256 m n. m.) a Lysá hora (1323 m n. m.) a směrem na východozápad se otevírá Frýdecko-Místecko.\n\nOd roku 1992, Zapsaný spolek Aeroklub Frýdlant nad Ostravicí, které navazuje na základě zákona č. 83/1990 Sb. na své předchůdce,\nkteří působili na letišti ve Frýdlantě nad Ostravicí od jeho vzniku v 50. letech.\nV současnosti sdružuje okolo 100 členů.\n\nRádio:\n\n• AFIS volací znak Frýdlant INFO\n• Frekvence 123,490 MHz\n\nLetiště je používáno: letouny, vrtulníky, kluzáky. Ultralehká letadla – pouze se souhlasem provozovatele AD.\n\n\n"}
{"id": "608660", "url": "https://cs.wikipedia.org/wiki?curid=608660", "title": "Anafázi podporující komplex", "text": "Anafázi podporující komplex\n\nAnafázi podporující komplex (z angl. \"anaphase-promoting complex\" – APC či cyklozom) je důležitý regulační enzymatický komplex, pracující jako ubikvitin-ligáza. Má rozhodující roli v průběhu buněčného dělení na hranici mezi metafází a anafází. Pracuje především jako spouštěč rozestupu chromozomů do dceřiných buněk.\n\nAktivaci APC umožňuje navázání takzvané Cdc20 podjednotky na APC komplex. Co řídí tuto událost, to se příliš neví. Nicméně následkem této události začne anafázi podporující komplex provádět ubikvitinaci některých důležitých regulačních a signálních proteinů.\n\nVlivem APC dojde např. k ubikvitinaci M-cyklinů, což způsobí rozklad tohoto cyklinu v proteazomu a spustí anafázi. To se však nestane do doby, než je vše v pořádku a každý chromozom je správně připojen pomocí kinetochoru na vlákna dělicího vřeténka – v jiném případě by APC byl zablokován. Mimo M-cykliny však je degradován i sekurin, což aktivuje separázu a ta na oplátku rozloží kohezinový komplex (jenž drží chromatidy pospolu). Toto je mechanismus, jak zřejmě dojde k oddělení chromatid a může začít anafáze.\n"}
{"id": "608662", "url": "https://cs.wikipedia.org/wiki?curid=608662", "title": "Zvolený prezident", "text": "Zvolený prezident\n\nZvolený prezident je označení osoby zvolené do úřadu prezidenta, která ještě nesložila slib opravňující jej převzít a ujmout se jeho výkonu. V mezidobí od zvolení do složení slibu zastává úřad stávající prezident. Pokud je prezident znovuzvolen, pak se tohoto pojmenování nepoužívá. \n\nTermín spojený s mezidobím předání funkce prezidenta nově zvolené osobě je používán v politickém prostředí, stejně jako v dalších oblastech, například ve vědeckých organizacích. Příkladem zemí, v nichž je pojem využíván v souvislosti s mandátem nejvyššího úřadu státu jsou Česká republika, Ruská federace \"(Избранный президент)\", Spojené státy americké \"(President-elect)\", nebo Francie \"(Président élu\" či \"président désigné)\". \n\nVe Spojených státech amerických zkrátil XX. dodatek Ústavy (1933) přechodné období nově zvoleného prezidenta. Do té doby skládala hlava státu slib 4. března. Dodatek za nové datum určil 20. leden ve 12 hodin. Prvním státníkem, jenž složil přísahu na základě dodatku byl Franklin Delano Roosevelt v roce 1937. \n\n"}
{"id": "608663", "url": "https://cs.wikipedia.org/wiki?curid=608663", "title": "Skatulė", "text": "Skatulė\n\nSkatulė začíná 200 m před oddělením doleva od ramene delty Vorusnė u vsi Vorusnė (2 km na jih od vsi Pakalnė). Teče na území Regionálního parku Němenské delty směrem na jihozápad, později na severozápad. Šířka koryta je podstatně větší, než Vorusnė, od které se odděluje. Má společnou deltu s ramenem Šakutė; v jejich společném ústí je ostrov. Ústí do Kurského zálivu.\n\n\n"}
{"id": "608666", "url": "https://cs.wikipedia.org/wiki?curid=608666", "title": "Nachal Ajalon", "text": "Nachal Ajalon\n\nNachal Ajalon ( נחל איילון, وادي المصرارة, \"Vádí Musrara\") je vádí na Západním břeh Jordánu a v centrálním Izraeli, v regionu Guš Dan.\n\nZačíná v nadmořské výšce cca 700 metrů v prostoru poblíž města Giv'at Ze'ev v Judských horách na Západním břeh Jordánu, severně od Jeruzaléma. Pak směřuje k západu a klesá do zemědělsky využívané krajiny v Ajalonském údolí, do kterého vstupuje u obce Bajt Likja, jižně od města Modi'in-Makabim-Re'ut. Ze severu míjí strategickou výšinu Latrun, zprava přijímá vádí Nachal Anava a vstupuje do zemědělsky intenzivně využívané pobřežní planiny. Pak se stáčí k severozápadu, míjí město Lod a po jižní straně obchází areál Ben Gurionova mezinárodního letiště.\n\nV následujícím úseku prochází hustě zalidněnou aglomerací Tel Avivu (Guš Dan), přičemž ale vlastní okolí toku vytváří koridor volné krajiny s rozptýlenou zemědělskou zástavbou a polnostmi, který proniká až téměř do centra aglomerace. Stojí tu ovšem také umělý pahorek Chirija – bývalá centrální skládka odpadů. Zde do něj od severu ústí vádí Nachal Kofer. Teprve na jižním okraji Tel Avivu vstupuje Nachal Ajalon do umělého koryta sevřeného po obou stranách dopravními stavbami (dálnice číslo 20 a Ajalonská železniční trať). Původně tekl Nachal Ajalon přímo k západu a poblíž Jaffy se vléval do Středozemního moře, ale ve 20. století byl přeložen do nynější trasy, která se stáčí k severu a vede na pomezí měst Tel Aviv a Ramat Gan, na jejichž severním okraji ústí zleva do řeky Jarkon. V 2. dekádě 21. století začal proces přípravy další změny koryta dolního toku Ajalonu, v souvislosti s plánovaným rozšířením Ajalonské železniční trati na čtyři koleje.\n\nNachal Ajalon je vodní tok, který v minulosti měl trvalý vodní průtok. V současnosti se vyznačuje občasnými povodňovými stavy během zimního dešťového období (například v sezóně 1991–1992 nebo 1992–1993). Podél dolní toku řeky se plánuje výstavba rozsáhlého přírodního koridoru Park Ajalon.\n\n"}
{"id": "608668", "url": "https://cs.wikipedia.org/wiki?curid=608668", "title": "Spenglerův pohár 2003", "text": "Spenglerův pohár 2003\n\n77. ročník Spenglerova poháru se uskutečnil od 26. do 31. prosince 2003. Všechny zápasy se hrály v hale Vailant Areně v Davosu. Vítězem se stal tým Kanady.\n\n\n\n"}
{"id": "608671", "url": "https://cs.wikipedia.org/wiki?curid=608671", "title": "Sidney Sam", "text": "Sidney Sam\n\nSidney Sam (* 31. ledna 1988, Kiel) je německý fotbalový záložník či útočník a reprezentant, který působí v klubu VfL Bochum.\n\nSoučástí Hamburku SV byl již od mládežnického věku, ale do A-týmu se příliš neprosadil. Dvě sezóny strávil na hostování v Kaiserslauternu, v roce 2010 pak přestoupil do Bayeru Leverkusen za 2 miliony euro.\n\nV lednu 2014 jej vykoupil ze smlouvy celek Schalke 04, ke kterému se Sam připojil v létě téhož roku. V novém působišti podepsal kontrakt na 4 roky. Působení v Schalke ale nebylo úspěšné, v ročníku 2016/2017 si zahrál celkově 16 minut, a v roce 2017 putoval na hostování do Darmstadtu, který v první lize bojoval o setrvání v soutěži.\nV létě 2017 klub opustil a připojil se k celku VfL Bochum.\n\nOdehrál několik zápasů za mládežnické reprezentace Německa U19, U20 a U21.\n\nV A-mužstvu Německa debutoval v roce 2013.\n\n"}
{"id": "608672", "url": "https://cs.wikipedia.org/wiki?curid=608672", "title": "Sara Moreirová", "text": "Sara Moreirová\n\nSara Isabel Fonseca Moreira (* 17. října 1985, Santo Tirso) je portugalská atletka, běžkyně, jejíž specializací jsou střední a dlouhé tratě. Věnuje se také krosovým běhům. V roce 2013 vybojovala v Göteborgu titul halové mistryně Evropy v běhu na 3000 metrů, v roce 2016 se stala evropskou šampionkou v půlmaratonu.\n\nPrvní úspěch na mezinárodní scéně zaznamenala v roce 2007 na ME do 23 let v Debrecínu, kde vybojovala bronzovou medaili ve steeplu. Na světovém šampionátu v japonské Ósace poté doběhla ve finále na 13. místě. Na letních olympijských hrách 2008 v Pekingu skončila v úvodním rozběhu na celkovém 22. místě a do finále steeplu nepostoupila.\n\nV roce 2009 získala na halovém ME v italském Turíně stříbrnou medaili v běhu na 3000 metrů v novém osobním rekordu 8:48,18. Titul vybojovala Alemitu Bekeleová z Turecka. Na MS v krosu v jordánském Ammánu vybojovala bronzovou medaili v týmové soutěži. V témže roce získala dvě zlaté medaile (3000 m překážek, 5000 m) na světové letní univerziádě v Bělehradu. Ve stejných disciplínách závodila rovněž na světovém šampionátu v Berlíně. Ve finále běhu na 5000 metrů doběhla v čase 15:12,22 na 10. místě jako druhá nejlepší Evropanka. Ve steeplu zaběhla v rozběhu dvanáctý nejrychlejší čas. Do patnáctičlenného finále však nepostoupila, když ve druhém rozběhu skončila na nepostupovém 6. místě. Zlatou medaili v týmové soutěži získala v irském Dublinu na ME v krosu.\n\nV roce 2010 na halovém MS v katarském Dauhá se umístila ve finále běhu na 3000 metrů v čase 8:55,34 na 6. místě. Na Mistrovství světa v krosu 2010 v Bydhošti dokončila závod na 27. místě, přičemž na vítězku Emily Chebetovou z Keni ztratila 2 minuty a 3 sekundy. Na evropském šampionátu v Barceloně vybojovala časem 14:54,71 bronzovou medaili v běhu na 5000 metrů. Na dvojnásobné trati závod nedokončila.\n\nV roce 2016 se v Amsterdamu stala historicky první mistryní Evropy v půlmaratonu, když zvítězila časem 1:10:19 před Italkou Veronicou Ingleseovou a svojí krajankou Jessicou Augustovou.\n\n"}
{"id": "608676", "url": "https://cs.wikipedia.org/wiki?curid=608676", "title": "Nadine Müllerová", "text": "Nadine Müllerová\n\nNadine Müllerová (* 21. listopadu 1985, Lipsko, Sasko) je německá atletka, jejíž specializací je hod diskem. Od svých začátků až do roku 2014 závodila za klub Hallesche LA-Freunde, v roce 2015 za SC DHfK Leipzig a od konce roku 2015 je jejím klubem Sportverein Halle. Pracuje u německé Spolkové policie, měří 1,93 m a v roce 2016 vážila 90 kilogramů.\n\nV roce 2003 získala stříbrnou medaili na mistrovství Evropy juniorů ve finském Tampere. O rok později vybojovala bronz na juniorském mistrovství světa v italském Grossetu. V roce 2007 se nominovala na MS v atletice v Ósace, kde však neprošla kvalifikací. Na Mistrovství světa v atletice 2009 v Berlíně obsadila ve finále výkonem 62,04 m šesté místo.\n8. května 2010 si vytvořila na mítinku v německém Wiesbadenu výkonem 67,78 metru nový osobní rekord. Na Mistrovství Evropy v atletice 2010 v Barceloně patřila ke hlavním kandidátkám na medaili. Z kvalifikace postoupila druhým nejlepším výkonem (60,54 m). Ve finále však nedokázala přehodit šedesátimetrovou hranici a výkonem 57,78 m obsadila až 8. místo. Její výkon z května již nedokázala vylepšit žádná z diskařek a Müllerové tak patřil výkon roku 2010.\n\nNejvětší úspěch své kariéry zaznamenala na světovém šampionátu v jihokorejském Tegu v roce 2011, kde ve finále prohrála jen s Číňankou Li Jen-feng a skončila stříbrná. Z mistrovství světa 2013 v Moskvě medaili nepřivezla (4. místo), ale na stupně vítězů se vrátila na světovém šampionátu 2015 v Pekingu (bronzová medaile). Na mistrovství světa v Londýně v roce 2017 se mezi medailistky opět nedostala (šesté místo výkonem 64,13 m).\n\nBývá velmi úspěšná na evropském zimním vrhačském poháru (European Cup Winter Throwing, od roku 2017 uspořádaném poprvé pod kratším názvem European Throw Cup), pořádaném Evropskou atletickou asociací: zvítězila v něm celkem pětkrát: v roce 2010 (64,30 m), 2012 (výkonem 68,89 m, který je dodnes jejím osobním rekordem), 2013 (66,69 m), 2015 (65,27 m) a zatím naposledy v březnu 2018 v portugalském městě Leiria hodem dlouhým 60,42 m. V březnu 2019 ji ve slovenském Šamoríně porazila hodem dlouhým 59,79 m o pouhých 5 centimetrů její krajanka Janice Craftová. \n\nDalší kontinentální medaili vybojovala na mistrovství Evropy 2018 v Berlíně: finále na berlínském olympijském stadionu mělo podobný půběh jako helsinské mistrovství Evropy v roce 2012, kde Müllerová po prvních dvou pokusech vedla, zatímco její hlavní soupeřka, Chorvatka Sandra Perkovićová se pro užší finále zachránila až posledním možným, třetím pokusem. V Berlíně vedla Müllerová dokonce až do páté série, zatímco chorvatské olympijské vítězce se nedařilo. Přesto se - ke zklamání domácího publika, věřícího v závěru ženského diskařské soutěže v další zlatou medaili pro pořadatelskou zemi (finále ženského disku probíhalo ve stejný okamžik jako mužská výška a skok do dálky žen, ve kterých němečtí atleti kráčeli ke zlatým medailím) - v páté sérii podařil Chorvatce dlouhý vítězný hod, kterým znovu svou německou soupeřku odsunula na stříbrnou pozici. \n\nOlympijské medailové úspěchy se Nadine Müllerové dosud vyhýbají: v roce 2012 obsadila v Londýně 4. místo, v roce 2016 v Rio de Janeiru skončila na 6. příčce. \n\nNadine Mûllerová překvapila na Silvestra v roce 2013 sňatkem se svou dlouholetou, o čtyři roky starší tmavovlasou přítelkyní, kterou veřejnosti představila pod křestním jménem \"Sabine\". Zároveň se tímto krokem veřejně přihlásila ke své homosexuální - lesbické - orientaci.\n\nSabine Mûllerová provozuje své vlastní internetové stránky (www.nadine-mueller.org), na kterých vystupuje pod nicknamem \"Supermülli\". \n\n\n"}
{"id": "608677", "url": "https://cs.wikipedia.org/wiki?curid=608677", "title": "Výživné", "text": "Výživné\n\nVýživné (obecně také alimenty) nejčastěji představuje peníze, kterými má rodič povinnost přispívat na potřeby svého dítěte, pokud není schopno samo se živit. Podle českého zákona o rodině ale mezi rodiči a dětmi platí vzájemná vyživovací povinnost, stejně jako mezi ostatními příbuznými i manželi.\n\nJiž za císaře Oktaviána Augusta (vládl od 27 př. n. l. do 14 př. n. l.) za platnosti římského práva měl otec povinnost poskytovat dětem a manželce patřičnou výživu. Přičemž v té době neměla manželka s dětmi plnu právní subjektivitu. Té se těšil pouze otec rodiny, kterému byly matka s dětmi podrobení prakticky jako otroci.\n\nPo vzniku samostatného Československa v roce 1918 vláda přejala všeobecný rakouský zákoník Allgemeines Bürgerliches Gesetzbuch (ABGB), ve které byla upravena i vzájemná práva rodičů a dětí. Otec se musel starat o výživu potomka, kdežto o jeho zdraví a výchovu matka (§141 ABGB). Otec musel také dítě vyživovat až do chvíle, než se bude samo schopno živit. V případě otcovy smrti přecházela povinnost výživy na matku, náhradně na prarodiče z otcovy strany, po nich pak na prarodiče ze strany matky. Péčí nevznikl pro rodiče žádný nárok na budoucí majetek jejich potomka. Přesto měli jejich potomci povinnost zabezpečit rodiče v případě, že by se ocitli v hmotné nouzi (srov. § 154 ABGB). Tím byl položen základ pro vyživovací povinnost dětí k rodičům. Tento nárok byl platný pouze tehdy, když rodiče nezanedbali výživu a výchovu dětí. Objevuje se tedy již situace neplnění výživného a postih za něj.\n\nVývoj prodělal i ve vztahu k nemanželským dětem. Za dob platnosti římského práva neměl zploditel vůči nemanželským dětem žádné povinnosti. Dítě mělo pouze matku a příbuzenské vztahy k její rodině. Za císařství se nejprve zlepšilo postavení dětí narozeným konkubínám. Ty měl otec povinnost vyživovat a mohly být legitimizovány.\n\nVe středověku měly práva jen nemanželské děti šlechticů. Na ně se nahlíželo jako na selské poddané a měly právo na alimenty od otce a pobývat na jeho statku. Později nemanželským dětem přibylo právo dostávat od matky a jejich rodičů výživné do doby, než budou způsobilé k práci.\n\nOd 16. století získala nárok na výživu od nemanželského otce také matka dítěte. Vymoci si to mohla dokonce žalobou. Území od území se však tato práva mohla dle nařízení různých pánů lišit.\n\nVšeobecný rakouský zákoník (ADGB) ale nemanželským dětem přiznával i určitá práva dětí manželských. Nemanželské děti mohly například žádat po obou rodičích, aby je vyživovali, vychovali a zaopatřili (srov. § 166 ABGB). Nadto musel otec nemanželské matce nahradit útraty za porod a výživu po dobu šesti týdnů, popřípadě další nutné výlohy (srov. § 167 ABGB).\n\nAž v roce 1920 došlo v Ústavní listině ke zrovnoprávnění postavení mužů a žen (nejen v rámci rodinného práva). Rovnost manželů v manželském svazku však přišla až s Ústavou z 9. května 1948. Zákon začal mluvit místo moci otcovské o moci rodičovské, zdůraznil rovnocenné postavení rodičů a přesně stanovil okruh osob, které mají alimentační povinnosti k oprávněným. Ústava také určila, v jakém pořadí by měla být tato povinnost plněna.\n\nDalší změny přišly s Ústavou z roku 1960. S touto Ústavou se stal 1. 4. 1964 platný zákon o rodině, č. 94/1963 Sb., který platil s četnými novelami až do 31. 12. 2013. Jeho podstatou bylo nahrazení rodičovské moci institutem práv a povinností rodičů a posíly roli společnosti na výchově dětí. Změnila se v něm vzájemná vzájemnou vyživovací povinnost rodičů a dětí, vyživovací povinnost mezi ostatními příbuznými, vyživovací povinnost mezi manžely, výživné pro rozvedeného manžela, příspěvek na výživu, úhrada některých nákladů neprovdané matce a mnoho dalšího.\n\nObecně se vychází ze zásady, že vyživovací povinnosti je mezi vzájemně si blízkými osobami plněna dobrovolně. Pouze v případě, že někdo svému strádajícímu příbuznému pomoc odmítne, lze požádat o soudní rozhodnutí. Při stanovení výživného se přihlíží jak k odůvodněným potřebám oprávněného (vyživovaného), tak ke schopnostem, možnostem a majetkovým poměrům povinného (toho, kdo má výživné poskytovat). Nelze je však přiznat, pokud by to bylo v rozporu s dobrými mravy. Všechny druhy výživného mají být placeny v pravidelných měsíčních splátkách, které oprávněná osoba obdrží vždy dopředu. U institutu výživného platí, že započtení je možné pouze dohodou (vyloučeno je však u výživného na nezletilé děti), promlčet se mohou pouze jeho jednotlivá plnění, nikdy se nepromlčí jako celek, a pokud by došlo k jeho změně či k úplnému zrušení, tak se již spotřebované výživné nevrací.\n\nRodiče mají povinnost dle svých schopností, možností a majetkových poměrů přispívat na výživu svého dítěte, a to tak, aby se mohl podílet na jejich životní úrovni, a až do doby, dokud není schopno se živit samo. Nijak to nesouvisí s věkem dítěte, vyživovací povinnost nezaniká dosažením zletilosti, tedy osmnácti let. Pokud dítě i po tomto věku dále studuje, trvá vyživovací povinnost až do konce studia. Je ale třeba, aby se jednalo o studium smysluplné, jímž se dítě připravuje na budoucí povolání.\n\nPokud by tuto povinnost některý z rodičů neplnil, rozhodne o ní soud, pokud by šlo o dítě nezletilé, tak i bez návrhu (postačí např. podnět orgánu sociálně-právní ochrany dětí). Nezletilé dítě zastupuje v soudním řízení jeho zákonný zástupce, tedy převážně rodič, do jehož péče bylo svěřeno, nicméně výživné je vždy stanoveno jako právo daného dítěte, neboť jde o zabezpečení jeho výživy. Zletilé dítě si o své výživné musí proti rodiči požádat soud samo. Soud v řízení o stanovení vyživovací povinnosti přihlédne vždy nejen k potřebám dítěte a možnostem rodiče, ale také k tomu, jak jinak o něj rodič pečuje, i jak se stará o případnou společnou domácnost. Zejména pak matky menších dětí můžou část nákladů na výživu dítěte poskytovat též formou osobní péče, naturáliemi či zajištěním obydlí. Pokud by to bylo v možnostech rodiče, tak se navíc za odůvodněnou potřebu dítěte bere i tvorba úspor, které by měly zabezpečit jeho přípravu na budoucí povolání. Jestliže dítě uzavře manželství, vznikne vyživovací povinnost mezi manželi, přičemž vyživovací povinnost rodičů k tomuto dítěti zaniká. Pouze v případě, že jsou např. oba manželé studenti, zůstává podpůrně zachována vyživovací povinnost rodičů.\n\nVyživovací povinnost mezi rodiči a dětmi je ale vzájemná, tedy pokud výživu potřebují rodiče, mají ty jejich děti, které jsou schopny se samy živit, povinnost jim slušnou výživu zajistit. Na rozdíl tedy od rodičů, nejsou děti povinny zajistit rodičům výživu odpovídající jejich vlastní životní úrovni, ale pojem „slušná výživa“ může rozsah povinností výrazně zúžit. Je-li takových dětí více, jejich povinnost je podle jejich schopností, možností a majetkových poměrů poměrná.\n\nPodle zákona § 910 předci a potomci mají vzájemnou vyživovací povinnost. Vyživovací povinnost rodičů vůči dítěti předchází vyživovací povinnosti prarodičů a dalších předků vůči dítěti. Nejedná-li se o poměr rodičů a dítěte, předchází vyživovací povinnost potomků vyživovací povinnosti předků.\n\nPokud osoba výživou povinná při řízení o vyživovací povinnosti neprokáže řádně své příjmy pro zhodnocení majetkových poměrů a neumožní soudu zjistit ani další skutečnosti pro rozhodnutí zpřístupněním údajů, podle zákona § 916 platí, že průměrný měsíční příjem této osoby činí pětadvacetinásobek částky životního minima jedince.\n\nPokud soud rozhoduje o vyživovací povinnosti a zároveň tomu dovolují majetkové poměry osoby s vyživovací povinností, podle zákona § 917 lze za odůvodněné potřeby dítěte považovat i tvorbu úspor a poskytnuté výživné přechází do vlastnictví dítěte.\n\nPokud probíhá řízení o vyživovací povinnost rodiče k dítěti, soud může pdole zákona § 918 ve speciálních případech stanovit, aby osoba výživou povinná zaplatila zálohu na výživné splatné v budoucnu. Složená záloha je považovná za majetek povinného, poskytunuté výživné ale postupně přechází do vlastnictví dítěte.\n\nZákon § 919 stanoví, že pokud rodiče nezletilého dítěte žijí odděleně nebo jeden z nich neplní svou vyživovací povinnost k dítěti, soud postupuje podle zákonů § 915 až 918, stejně tak pokud se rodiče nedohodli na podmínkách péče o dítě a jeho vyživování. \n\nVýpočet výživného je soudem uváděn na základě majetkových poměrů rodičů dítěte a jeho potřeb (viz níže). Český statistický úřad uvádí na základě informací ze soudů následující vývoj v průměrných platbách výživného na nezletilé děti. Průměrná výše výživného se tak pohybuje kolem 2500 Kč, česká \"Asociace neúplných rodin\" oproti tomu uvádí necelých 2800 Kč jako průměrnou výši alimentů na dítě.\nV roce 2010 byla v Česku snaha sjednotit výši výživného na nezletilé děti. Ministerstvo spravedlnosti pod vedením Daniely Kovářové vydalo doporučující tabulku výše výživného, stanovenou v závislosti na věku dítěte:\n\nTato tabulka má ale jen orientační charakter, o konkrétní výši výživného vždy rozhoduje soud.\n\nVychází ze současné legislativní úpravy, nejnovější judikatury i aktuálních návrhů na změny stávající úpravy doporučující tabulky pro stanovení výše výživného. Zohledňuje právo na srovnatelnou životní úroveň dítěte a rodičů, náklady na dopravu, podíl na péči rodičů, ale i další vyživovací povinnosti obou rodičů. Tato kalkulačka výživného rozpočítává výživné tak, aby rodičům zbývalo prostředků na jejich díl péče. Tím se v nejlepším zájmu dítěte aktivně podporuje péče či styk obou rodičů. Ten, kdo se nestará, tak platí na výživném více než ten, kdo se pravidelně stará a v době péče či styku vše potřebné za dítě či děti hradí.\n\nVýpočet výživného na dané dítě pracuje s tím, že každý z rodičů platí náklady dítěte či dětí v době své péče tj. v případě rozšířeného styku či střídavé péče včetně dílu školkovného či školného, nákladů na pomůcky do školy, obědy, oblečení, sportovní vybavení apod. Pokud tomu tak není, je třeba krátit část výživného, které rodiči připadá na jeho díl péče.\n\nŽivotní potřeby každé domácnosti jsou zcela individuální, proto si doporučuji připravit pro relevantnost závěrů, ideálně společně, rodičovský plán a na jeho základě výši výživného, úhrady potřeb dětí, jejich logistiku (do školy, na kroužky), dopravu mezi rodiči a výdaje vycházející z původní společné domácnosti (úvěry, půjčky, hypotéky) zohlednit.\n\nVyživovací povinnost mají i všichni předci a potomci navzájem, ovšem jen tehdy, pokud ji nutně potřebují. Ovšem platí, že příbuzní vzdálenější ji musí plnit, jen pokud jí nemohou dostát příbuzní bližší. Pokud je více povinných v témže stupni příbuzenství (sourozenci), pak je jejich vyživovací povinnost vůči oprávněnému příbuznému poměrná, a to vzhledem k jejich schopnostem, možnostem a majetkovým poměrům.\n\nTaké manželé mají vzájemnou vyživovací povinnost, přičemž je přednostní před vyživovací povinnosti jejich dětí (viz výše) a platí, že hmotná a kulturní úroveň obou má být v zásadě stejná. Pokud ji jeden z manželů neplní, o jejím rozsahu může na návrh rozhodnout soud, který přihlédne k péči o společnou domácnost. Tuto vyživovací povinnost je ale nutné odlišovat od povinnosti hradit náklady společné domácnosti, o které také může rozhodnout soud, protože výživné náleží přímo oprávněnému manželovi.\n\nPokud spolu manželé žijí a manžel/ka zajišťuje běžný chod domácnosti, měl by mít každý z manželů po sečtení příjmů obou a po odpočtu výdajů stejnou částku pro svou potřebu.\n\nI když se jedná o vyživovací povinnost mezi manžely, může nastat situace, kdy i po rozvodu tato povinnost nadále trvá. Rozvedený manžel nebo manželka, která není schopená se sáma/sama živit, může žádat výživné od bývalého manžela/manželky. Tato neschopnost život se sám musí však pramenit z rozváděného manželství.\n\nVýživné má šanci získat např.:\n\n\nVýše výživného se ale již neodvíjí od požadavku na stejnou životní úroveň, ale od požadavnků na zajíštění existenčních potřeb vyživovaného manžela/manželky a možností vyživujícího manžela/manželky. Soud také přihlíží k věku postiženého a zdravotnímu stavu obou exmanželů.\n\nPokud ale rozvedený manžel, který má platit výživné, zavinil rozpad manželství, může mu být vyměřeno na dobu 3 let (od rozvodu) výživné tak, aby životní úroveň obou rozvedených manželů byla stejná. Právo na výživné zaniká uzavřením nového manželství nebo smrtí, případně poskytnutím jednorázového výživného na základě písemné smlouvy. \n\nSoud může povinnost platit výživné přiznat u na omezenou dobu, např než půjdou děti do školy.\n\nI na tyto důsledky mohou snoubenci myslet již v předmanželské smlouvě a předem si sjednat podmínky vyživovací pomoci po případném rozvodu. \n\nSpecifickou formou výživného je povinnost otce, za kterého ale není matka nově narozeného dítěte provdána, jí přiměřeně a po dobu dvou let od porodu finančně přispívat a zároveň jednorázově přispět na náklady spojené s těhotenstvím a porodem (\"slehnutím\"). Takovou povinnost má sice jen skutečný otec, ale dokud není otcovství určeno, může být pravděpodobný otec soudně donucen, aby potřebnou částku poskytl předem.\n\nProtože je výživné pohledávka ze zákona, je nutné jej hradit i v případě probíhajícího oddlužení. Výživné se bere jako přednostní nárok, a proto jej dlužník musí platit v celé své výši. Výživné se odečítá z částky, kterou dlužník má splácet svým věřitelům. To stejné platí také o dlužném výživném, které je nutné platit v plném rozsahu.\n\nOsoba, která svou povinnost výživy i z nedbalosti řádně neplní, by si měla uvědomit, že se dopouští trestného činu zanedbání povinné výživy. Za to může být potrestána odnětím svobody až na jeden rok a v případě úmyslu až na dva roky. Kdyby tímto jednáním oprávněnou osobu vydala do nebezpečí nouze, mohlo by ji to stát až tři roky svobody. Lze zde využít ustanovení o účinné lítosti. Ta se projeví tak, že pachatel svoji povinnosti dodatečně splní dříve, než soud prvého stupně počne vyhlašovat rozsudek, pokud trestný čin neměl trvale nepříznivé následky. Trestnost zanedbání povinné výživy tak zanikne. \n\nV roce 2015 žilo necelých 500 000 dětí v neúplných rodinách, 93 % ve výhradní péči matky. Z toho jedna třetina na hranici chudoby. Důvodem je nejčastěji skutečnost, že partner, který o dítě nepečuje, neplatí zákonem přiznané výživné, případně platí jen jeho malou část. Zákon dlouhodobě nerespektuje skoro 40 % partnerů s povinností výživného, díky čemuž je neplacení alimentů 2. nejčastější trestný čin v České republice. Podle statistik Policie České republiky bylo v roce 2015 zjištěno 12 089 případů.\n\nProblémem je především rozdrobenost agendy výživného mezi politiku sociální, občanskoprávní a vnitrostátní v případě zapojení policie při trestání viníků.\n\nKvůli nízké vymahatelnosti funguje v mnoha evropských sociálně vyspělých státech asistované vymáhání výživného. Na severu Evropy jsou jejich garantem nejčastěji státní úřady (ve Švédsku např. vládní \"Socialdepartementet\"), na západě pak nejčastěji neziskové organizace. Cíle programů jsou vždy stejné – zajistit rodičům rychlé vymožení dlužné částky pro jejich děti tak, aby se rodina nedostala do finančních problémů, zdarma, bez zbytečné byrokratické zátěže a stresu.\n\nV České republice se asistovaným vymáháním výživného od roku 2016 zabývá například nezisková organizace \"Asociace neúplných rodin\" prostřednictvím projektu \"VašeVýživné.cz\" nebo Klub svobodných matek a podobně\".\"\n"}
{"id": "608679", "url": "https://cs.wikipedia.org/wiki?curid=608679", "title": "Sellacoxa", "text": "Sellacoxa\n\nSellacoxa je rod ornitopodního dinosaura ze skupiny Iguanodontia, který žil v období spodní křídy (stupeň valangin, asi před 140 miliony let). Fosilní pozůstatky tohoto dinosaura byly objeveny v East Sussexu (Velká Británie. Dinosaurus byl popsán na základě dochované pravé kyčelní kosti, pánve, sedací kosti a artikulovaných dorzálních a křížových obratlů (BMNH R 3788). Popsán byl v roce 2010 Kennethem Carpenterem a Yusuke Išidou. Je znám pouze jeden druh tohoto rodu, \"Sellacoxa pauli\" (druhové jméno je poctou paleontologovi G. S. Paulovi). \"Sellacoxa\" byl rod ornitopodního dinosaura, dosahujícího délky kolem 8 metrů a hmotnosti asi 3000 kilogramů.\n\n"}
{"id": "608682", "url": "https://cs.wikipedia.org/wiki?curid=608682", "title": "Orgán sociálně-právní ochrany dětí", "text": "Orgán sociálně-právní ochrany dětí\n\nOrgán sociálně-právní ochrany dětí (zkratkou OSPOD, hovorově „\"sociálka\"“) je v Česku každý ze státních orgánů, který má zákonem č. 359/1999 Sb., o sociálně-právní ochraně dětí, přidělené toto postavení v sociálně-právní ochraně dětí. Jedná se především o obecní a krajské úřady. Největší rozsah pravomocí (včetně případného opatrovnictví dětí) mají obecní úřady obcí s rozšířenou působností; zpravidla jde o městské úřady, které mívají pro tuto kompetenci ustanovený odbor péče o děti a mládež. Dětmi se podle zmíněného zákona rozumí všechny nezletilé osoby.\n\nPoskytování preventivní a poradenské činnosti orgány sociálně-právní ochrany dětí se prolíná celým zákonem o SPO. Souhrnně lze práva a povinnosti jednotlivých orgánů v oblasti preventivní a poradenské činnosti uvést takto:\n\n\n\n\nObecní úřad s rozšířenou působností dává návrh soudu na rozhodnutí o splnění podmínky osvojení spočívající v tom, že rodiče neprojevují zájem o své dítě, na omezení nebo zbavení rodičovské zodpovědnosti nebo pozastavení jejího výkonu, na nařízení ústavní výchovy, na prodloužení nebo zrušení ústavní výchovy. Dále podává návrh na svěření dítěte do pěstounské péče na přechodnou dobu a jeho zrušení a na zachování povinnosti a práva péče o dítě a osobního styku s dítětem u rodiče omezeného ve svéprávnosti. \n\nOcitne-li se dítě ve stavu nedostatku řádné péče anebo je-li život dítěte, jeho normální vývoj nebo jeho jiný důležitý zájem vážně ohrožen nebo narušen, je obecní úřad obce s rozšířenou působností povinen podat neprodleně návrh soudu na vydání předběžného opatření. \n\nJestliže je dítě vystaveno tělesnému nebo duševnímu násilí ze strany rodiče nebo jiné osoby, která žije s dítětem ve společné domácnosti, může obecní úřad obce s rozšířenou působností podat jménem dítěte soudu návrh na vydání předběžného opatření na uložení opatření k ochraně dítěte před domácím násilím. \n\n\n\n"}
{"id": "608684", "url": "https://cs.wikipedia.org/wiki?curid=608684", "title": "9 a 1/2 týdne", "text": "9 a 1/2 týdne\n\n9 a 1/2 týdne (anglicky: 9 1/2 Weeks\", také Nine 1/2 Weeks\") je americký film natočený v roce 1986. Režisérem filmu byl Adrian Lyne, scénář napsali Patricia Louisianna Knop, Zalman King a Sarah Kernochan. Předlohou byla memoárová kniha od rakousko-americké spisovatelky Ingeborg Day z roku 1978. Hlavní role ve filmu hrají Kim Basinger jako \"Elizabeth McGraw\" a Mickey Rourke jako \"John Gray\". Film byl dokončen již v roce 1984, ale k promítání byl uvolněn v únoru 1986.\n\nV samotných Spojených státech amerických nebyl film příliš komerčně úspěšný, úspěch zaznamenal v celosvětovém měřítku, kde je dodnes dobře znám pro svůj neskrývaný erotický obsah s prvky BDSM, kandaulismu, ménage à trois, sadomasochismu a voyeurismu.\n\nK tomuto filmu bylo v roce 1997 natočeno pokračování pod názvem Another 9½ Weeks a v roce 1998 prequel pod názvem The First 9½ Weeks\".\"\n\nSamotný název filmu upřesňuje dobu trvání vztahu mezi \"Johnem Grayem\", arbitrem na Wall Street, a Elizabeth McGraw, rozvedenou třicátnicí a zaměstnankyní galerie v SoHo. \"John\" iniciuje různé sexuální experimenty a praktiky, které má pak pod svou plnou kontrolou. Tím posouvá její (\"Elizabethiny\") hranice a ona se dostává do sestupné emocionální spirály, která vede k jejímu úplnému emocionálnímu zhroucení.\n\n\"Elizabeth\" poprvé vidí \"Johna\" v New Yorku u čínského obchodníka s potravinami a později na pouličním bazaru, kde se rozhoduje, zda si má koupit šálu, která je pro ni drahá. \"John\" šálu koupí, a věnuje ji \"Elizabeth\". Tím si získá její pozornost a srdce. Začnou spolu chodit a \"Elizabeth\" je stále více vystavena \"Johnovým\" behaviorálním zvláštnostem; např. když ji při milování zaváže oči. Ona zpočátku odolává jeho sexuálním přáním, ale postupně jim podléhá. Dává jí drahé zlaté hodinky, se slovy, že každý den v poledne si musí představit, jak se jí dotýká. Ona jeho přání respektuje a posune jej dál, že v určeném čase masturbuje na svém pracovišti v galerii.\n\n\"Elizabeth\" chce \"Johna\" zapojit do svého života a seznámit jej se svými přáteli, ale on ji říká, že chce být večer a v noci s ní, a že může své přátelé vídat jen přes den, kdy on je v práci.\n\n\"John\" nechává \"Elizabeth\" samotnou ve svém apartmá, z toho co zjistí je pak zmatená. Když si prohlíží jeho šatník, najde fotografii \"Johna\" s nějakou ženou, která se jmenuje \"April Tover\". \"John\" se ji zeptá, zda si prohlížela jeho věci, když odpoví, že ano, \"John\" ji sdělí, že ji potrestá. Jejich následná hádka se změní v sexuální potyčku, kdy na ní \"John\" tlačí, aby se vzdala, s čímž s blaženým pocitem souhlasí. Jejich sexuální poměr narůstá, že začnou mít sex i na různých veřejných místech.\n\n\"Elizabethina\" potřeba po psychosexuálním vzrušení ji přinutí jít za \"Johnem\" do kanceláře. Když spolu obědvají, ona se zmíní, že by chtěla být „také jednou klukem\", John aranžuje setkání, kdy ona přijde převlečena za muže. Při odchodu z firmy, si je spletou dva homofóbní muži, kteří si myslí, že \"Elizabeth\" a \"John\" jsou gayové. Dojde k potyčce. \"Elizabeth\" zvedne ze země nůž jednoho z útočníků a druhého z nich bodne do zadku, oba útočníci uprchnou. Když je po boji, \"Elizabeth\" ukáže \"Johnovi\" bývalý vodní rezervoár, kde pak spolu mají sex plný vášně. Při následném setkání \"Johnovy\" sexuální hry získávají mnohem více sadomasochistických prvků.\n\nNamísto prostého uspokojení, nebo sexuálního zmocnění se \"Elizabeth\", tyto nové zkušenosti zintenzivňují její zranitelnost \"John\" se sejde s \"Elizabeth\" v hotelovém pokoji nízké úrovně, zaváže ji oči. Do místnosti vstoupí prostitutka, která začne \"Elizabeth\" hladit, \"John\" je pozoruje. Prostitutka sundá šátek z jejich očí a začne se uspokojovat \"Johna\". Toto \"Elizabeth\" citově zasáhne a uteče z hotelu, \"John\" ji pronásleduje. Utíkají, dostanou se do míst, která jsou určena jen k zábavě pro dospělé. \"Elizabeth\" vstoupí do místnosti, kde se skupina mužů dívá na pár, kteří spolu souloží. \"Elizabeth\", viditelně dosti naštvaná, si všimne, že ji \"John\" pozoruje, ona políbí muže, který stojí vedle ní. To je impulzem pro \"Johna\" a jde k ní. O chvilku později jsou \"John\" a \"Elizabeth\" spolu a ocitají se ve vzájemném objetí.\n\n\"Elizabethina\" práce na výstavě děl umělce \"Farnswortha\" je u konce, ale je zcela jasné, že je emocionálně nestabilní. \"Farnsworth\" se na párty necítí příjemně, sleduje \"Elizabeth\", která je v rohu místnosti a pláče. \"Elizabeth\" odchází z večírku a volá \"Johnovi\".\n\nNásledující ráno je zřejmé, že \"Elizabeth\" strávila noc u \"Johna\". Vstane a pomalu si sbalí věci, které si k němu přinesla ze svého bytu. Když si \"John\" uvědomí, že odchází, pokouší se s ní podělit o něco ze svého života. když \"Elizabeth\" odchází z bytu, řekne mu, že už je příliš pozdě. \"John\" začne v duchu počítat do 50 a doufá, že se vrátí než dopočítá.\n\n\"Viz článek: 9 1⁄2 týdne.\"\n\nPředlohou filmu byla kniha od Elizabeth McNeill \"Nine and a Half Weeks: A Memoir of a Love Affair,\" která v češtině vyšla pod názvem \"9 1⁄2 týdne\" v roce 1991, pod názvem \"Devět a půl týdne\" v roce 2011 (tištěná, ekniha).\n\nFilm měl premiéru 21. února 1986 v USA. V ČSFR byl uveden do kin 1. dubna 1991.\n\nFilm debutoval v prvním týdnu jako č.1 v tržbách na pokladnách ve výši 328.804 USD z 28 kin v USA. Celkové domácí tržby byly 6.735.922 USD. Celkové příjmy z filmu, vč. prodeje nosičů s filmem byly ve výši 100 milionů USD.\n\nDistribuce: Bonton Home Video\n\nPremiéra v půjčovnách: 1. leden 1995\n\nProdej: 5. červen 1995\n\nV roce 1998 vydal Warner Bros DVD disk se 117 minutami nezkrácené a necenzurované verze. Na disku byl rovněž oficiální trailer.\n\nPremiéra v půjčovnách: 8. březen 2002\n\nZvuk: anglicky (5.1)\n\nObraz: 2,35:1\n\nTitulky: česky, dánsky, anglicky, finsky, maďarsky, islandsky, norsky, polsky, portugalsky, švédsky\n\nV roce 2012 byl film vydán na Blu-ray.\n\nV televizi byl film uveden: 31. prosince 2000 na TV Prima, 11. února 2003 na TV Nova.\n\nSkladbu „\"This City Never Sleeps\"\", nahrála skupina Eurythmics.\n\nHlavní singl byl vydán pod názvem \"\", kde píseň „\"I Do What I Do\"\" byla nahrána basovým kytaristou Johnem Taylorem ze skupiny Duran Duran. byl to jeho první sólový výstup v kariéře u Duran Duran. Píseň se umístila na 23. místě na Billboard Hot 100 a 42. místě v UK Singles Chart. Hudba byla napsána Johnem Taylorem a Jonathanem Eliasem. Původní hudbu pro film napsal Jack Nitzsche, ale jeho skladby nebyly součásti soundtracku.\n\nZvukový doprovod také obsahoval skladby od: Luba, Bryan Ferry, Dalbello, Corey Hart, Joe Cocker „\"You Can Leave Your Hat On\"\", Devo, Eurythmics a Stewart Copeland. Dále reggae píseň „\"Savior\"\" od Winstona Grennana a píseň „\"Arpegiator\"\" od Jeana Michela Jarreho, která se hrála během sexuální scény v dešti na schodech.\n\nFilm měl na Rotten Tomatoes hodnocení 64% na základě 22 recenzí.\n\nFilm obhajovali někteří kritici. Roger Ebert dal tomuto filmu tři a půl hvězdy ze čtyř, a řekl: „Úspěch filmu 9 1⁄2 týdne je v tom, že Rourke a Basinger hrají své postavy přesvědčivě, jako by skutečně měli vztah.\" Detailně rozebral film, a řekl, že jejich vztah byl uvěřitelný a na rozdíl od mnoha jiných postav, v jiných erotických filmech té doby, jejich postavy v tomto filmu byly mnohem více reálné a lidské. Na Moviefone.com film hodnotil 88%.\n\nJulie Salamon, z Wall Street Journal, hodnotil film 60%. Jak řekl: „Film, který zůstane krásný pohled, ale bezduchý, jako bezvadná koketa. Ale přeci 9 1/2 týdne není film o mluvení. Není to o sadomasochismu. Není to ani o sexu. Je to o dobrém podívání.\"\n\nBoston Globe napsal: „Tento film je poněkud jednoduchý příběh, kde Rourke a Basinger hrají dosti přesvědčivě, film dosahuje svého vrcholu díky zářivé práce režiséra Adriana Lyne. Ale není to vůbec škaredé.\"\n\nPostupem času se někteří kritici vyjadřovali k filmu kladně a stejně diváci, kteří si film oblíbili ve videopůjčovnách. V Evropě se filmu vedlo nejlépe v Itálii a Francii, dále pak v Latinské Americe. Jeho úspěch ve Francii byl tak silný, že se hrál po dobu pěti kinech v Paříži, kde vydělal přibližně 100 milionů dolarů. V Brazílii, v São Paulu se film hrál 30 měsíců v kultovním filmovém domě Cine Belas Artes od roku 1986 do roku 1989.\n\nFilm byl v roce 1986 nominován na ocenění Zlatá malina ve třech kategoriích:\n\n\nFilm byl populární v segmentu home video, kde se Kim Basinger i Mickey Rourke stali velkými hvězdami.\n\nFilm byl nominován Americkým filmovým institutem:\n\n\nFilm byl v roce 2009 promítán na 17. ročníku festivalu ArtFilmFest.\n\nV roce 1997 bylo natočeno pokračování filmu. V USA byl film uveden pod názvem Another 9 1⁄2 Weeks, na jiných trzích jako Love in Paris, v ČR jako 9 a 1/2 týdne II. Ve filmu hrál Mickey Rourke a Angie Everhart, režisérkou byla Anne Goursaud. Film vyšel jen na digitálním nosiči (direct-to-video), nebyl veřejně promítán.\n\nV roce 1998 byl uveden prequel hlavního filmu 9 1/2 Weeks. Tento prequel se jmenoval The First 9 1⁄2 Weeks. Ve filmu hráli Paul Mercurio a Clara Bellar, režisérem byl Alex Wright. Film vyšel jen na digitálním nosiči (straight-to-video), nebyl veřejně promítán.\n\nParodie, na film 9 1/2 Weeks, pod názvem 9 1⁄2 Ninjas, měl premiéru v roce 1991.\n\nFilm byl inspirací pro K-popovou zpěvačku Sunmi pro vydání její písně „Heroine\" v roce 2018.\n\n\n\n\n\n"}
{"id": "608690", "url": "https://cs.wikipedia.org/wiki?curid=608690", "title": "Nailja Julamanovová", "text": "Nailja Julamanovová\n\nNailja Gajnulovna Julamanovová ( ; * 6. září 1980, Toljatti, Samarská oblast) je ruská atletka, běžkyně, která se věnuje dlouhým tratím.\n\nV roce 2010 získala na evropském šampionátu v Barceloně stříbrnou medaili v maratonském běhu, když trať zaběhla v čase 2.32:15. 42,195 km zvládla rychleji jen Živilė Balčiūnaitė z Litvy, která cílem proběhla v čase 2.31:14. Bronz vybojovala Italka Anna Incertiová (2.32:48). V dubnu roku 2011 však kvůli dopingu definitivně přišla o titul mistryně Evropy litevská vytrvalkyně a zlato dodatečně získala Julamanovová. Na stříbrnou pozici se posunula Incertiová z Itálie a bronz získala původně čtvrtá Ukrajinka Taťjana Filonjuková.\n\nMezi její další úspěchy patří 12. místo na Mistrovství Evropy v atletice 2006 ve švédském Göteborgu, 32. místo na Mistrovství světa v atletice 2007 v Ósace a 8. místo na světovém šampionátu v Berlíně. V roce 2007 a 2008 se stala vítězkou Pražského mezinárodního maratonu.\n\nV roce 2009 zvítězila na maratonu v nizozemském Rotterdamu v osobním rekordu 2.26:30.\n"}
{"id": "608700", "url": "https://cs.wikipedia.org/wiki?curid=608700", "title": "HQ-7", "text": "HQ-7\n\nHongQi 7 (HQ-7) v české transkripci Chung-Čchi 7 je čínský protiletadlový systém krátkého dosahu, sloužící k bodové obraně za každého počasí. Jedná se o bezlicenční kopii francouzské střely Crotale. Systém je vyráběn v námořní i v pozemní verzi. Jeho exportní varianta nese označení Fej-Meng 80 (FM-80), modernizovaná varianta, produkovaná od roku 1998, je označena FM-90.\n\nVývoj systému HQ-7 začal v roce 1979 na základě francouzského systému Crotale se střelou R-440, který Čína získala v několika kusech na sklonku 70. let. První zkušební odpal střely proběhl v roce 1985 a do roku 1988 roku probíhala certifikace. Střela byla do výzbroje zařazena na konci 80. let. Exportní verze FM-80 byla poprvé představena v roce 1989 v Dubaji. Modernizovaná verze FM-90 má nový palubní počítač, nový radar, větší rychlost a dosah až 15 km oproti 12 km u starší verze.\n\nPozemní verzi systému používá čínská armáda i letectvo. Od počátku 90. let se systém HQ-7 stal základním protiletadlovým systémem řady čínských válečných lodí. Námořní verzí systému jsou vybaveny torpédoborce typu \"052\", typu \"051B\" a fregaty typu \"053H3\" a typu \"054\". Vždy je systém instalován v podobě osminásobného vypouštěcího zařízení za příďovou dělovou věží. K navádění je přitom používána bezlicenční čínská kopie radaru Thomson-CSF TSR 3004 Sea Tiger, označená jako radar typu 360S. Systém lodím zajišťuje základní vlastní obranu, nemohou však chránit jiné lodě, ani ničit vzdušné cíle za horizontem. Zranitelnost čínských lodí útoky ze vzduchu napravuje až použití jiných systémů s větším dosahem (HQ-9, HQ-16, SA-N-7, SA-N-12).\n\n"}
{"id": "608706", "url": "https://cs.wikipedia.org/wiki?curid=608706", "title": "HQ-61", "text": "HQ-61\n\nHongQi 61 (HQ-61) v české transkripci Chung-Čchi 61 je čínský protiletadlový systém krátkého dosahu. Systém byl zaveden v 80. letech jako první domácí čínský protiletadlový raketový systém. Vyráběn byl v pozemní i námořní verzi.\n\nVývoj střely začal počátkem 60. let pod označením HQ-41. V průběhu 70. let probíhaly zkoušky na fregatách typu 053K. Ty nesly dvě dvojitá odpalovací zařízení. Technické problémy však oddálily operační využití střel až do poloviny 80. let. Modernější verze střely HQ-61B byla instalována rovněž na čtyři fregaty typu \"053H2G\". Ty nesly jeden šestinásobný vypouštěcí kontejner na přídi. Pro nedostatečné výkony střel HQ-61 byl na další čínské válečné lodě montován výkonnější systém HQ-7.\n\n\n"}
{"id": "608715", "url": "https://cs.wikipedia.org/wiki?curid=608715", "title": "Španělská královská rodina", "text": "Španělská královská rodina\n\nŠpanělská královská rodina (špan. Familia Real Española), případně \"Královský dům Bourbonů\" (\"Casa Real de Borbón\") je tvořena Držitelem koruny (Titular de la Corona) (Král španělský – Rey de España), jeho rodiči a sourozenci, jeho manželkou a dětmi a jejich vnoučaty, a manželi všech zmíněných.\n\nPro podrobné informace o současných členech španělské královské rodiny (Familia Real Española), viz odpovídající hesla:\n\n\nŠpanělská ústava (\"Constitución Española\") z roku 1978 v článku 57.1 ustavuje:\n\"\"Španělská koruna (La Corona de España) je dědičná v potomcích J. V. Dona Juana Carlose Bourbonského, legitimního dědice historické dynastie\".\n\n„Držitel koruny“ (El Titular de la Corona) je osoba, jež požívá osobního práva na trůn (el Trono), podle aplikace dědičných práv uzákoněných v Ústavě (Constitución).\n\nJeho oficiální titul je Král a královna Španělska a náleží jim titul Jeho Veličenstvo (Su Majestad).\n\nPřipadá-li koruna na ženu, je tato osoba obvykle označována jako \"Královna – vlastnice\" (\"Reina propietaria\"), kvůli zdůraznění rozdílu \"Královny – manželky (panovníka)\" (\"Reina consorte\"), jež je takto označována jako manželka Krále.\n\nV kterémkoli z obou případů je Držitel koruny uváděn svým křestním jménem, čemuž předchází titul Veličenstvo (Majestad) a označení Král Španělský nebo Královna Španělská (Rey o Reina de España), což je následováno odpovídající posloupností podle seznamu španělských vládců, což je dále král Kastilie.\n\nČlánek 58 Španělské ústavy:\n\n\"\"Královna – manželka nebo manžel královny nemohou vykonávat ústavní funkce s výjimkou určení k regentství\"\"\n\nJe-li Držitelem koruny (Titular de la Corona) muž, jeho žena se nazývá královnou a náleží jí oslovení Veličenstvo (Majestad), dokud jí je, nebo pokud zůstane vdovou po králi.\n\nJe-li Držitelkou koruny žena, její manžel je nositelem titulu Kníže (Príncipe) a náleží mu oslovení Královská Výsost (Alteza Real). Neexistuje žádná ústavní překážka, aby budoucí královna Španělska nemohla povýšit svého chotě do hodnosti „Krále manžela“, s oslovením Veličenstvo (Majestad).\n\nČlánek 57.2 Španělské ústavy:\n\n\"\"Princi následníkovi, od jeho narození nebo od data, kdy se nastane situace vedoucí k jeho jmenování králem, požívá hodnosti Kníže asturský (Príncipe de Asturias) a ostatní tituly vázané tradičně na následníka španělského trůnu\"\".\n\nOsobě přímo povolané k následnictví na trůn v případě úmrtí nebo abdikace Držitele koruny, tj. osobě, která by se automaticky stala králem nebo královnou Španělska v případě, že by stávající Král nebo Královna zemřel či abdikoval, náleží hodnost Kníže nebo Kněžna z Asturie (Príncipe o Princesa de Asturias) a je oslovován jako Královská Výsost (Alteza Real).\n\nHodnost Kníže nebo Kněžna z Asturie a oslovení Královská Výsost (Alteza Real) náleží následníkovi trůnu (Heredero de la Corona) od chvíle, kdy se umístí na prvním místě v pořadí následnictví, ať svým narozením (jak je tomu v případě prvního mužského potomka Krále), nebo získáním prvního v pořadí později (jak by tomu bylo v případě, kdyby kníže z Asturie zemřel bez následníků, avšak Král by měl ještě další syny nebo dcery).\n\nChoť knížete nebo kněžny z Asturie sdílí stejný titul i oslovení, bez rozlišení pohlaví.\n\nSynové a dcery Držitele koruny, kteří nepožívají nároku na titul kníže nebo kněžna z Asturie, stejně jako potomci těchto, jsou od svého narození Infanti Španělska a náleží jim oslovení Královská Výsost (Alteza Real).\n\nJejich choti, pokud ovdoví nebo zůstanou vdovci, i nadále užívají svého titulu a získají oslovení, které jim jako svou milost udělí Držitel koruny, jako výsadu podle článku 62.h) Španělské ústavy.\n\nPotomkům španělských infantů náleží titul grand, aniž by tím vznikal nárok na jiný zvláštní titul kromě Excelence (Excelencia).\n\nČlánek 57.4 Španělské ústavy:\n\n\"\"Pokud osoba, která, ačkoli má nárok na následnictví trůnu, uzavře sňatek i přes výslovný zákaz Krále a Generálních kortesů (Cortes Generales), budou vyloučeny z nároku na následnictví pro svou osobu i své potomky\".\"\n\nZ toho důvodu se sňatek potomků krále stává státní záležitostí, tudíž tito musejí zohlednit nejen souhlas panovníka, ale také souhlas Generálních kortesů. V opačném případě zaniká jejich nárok na následnictví.\n\n\n"}
{"id": "608730", "url": "https://cs.wikipedia.org/wiki?curid=608730", "title": "O'Hare International Airport", "text": "O'Hare International Airport\n\nChicago O'Hare International Airport (IATA: ORD, ICAO: KORD, FAA LID: ORD) je jedním z největších letišť na světě - je spojeno s více než 217 destinacemi po celém světě. Nachází se asi 27 km od města Chicago, USA. S centrem Chicaga i okolními městy je letiště ORD spojeno díky početné hromadné dopravě (zejména autobusové). Jako alternativní letiště pro Chicago O'Hare International Airport slouží Chicago Midway International Airport (MDW), které je od něj vzdáleno asi 30 km.\n\nNa vrcholu studené války letiště sloužilo jako aktivní základna pro stíhací letouny amerického letectva.\n\nMezi službami naleznete kromě klasických jako je například parkování (krátkodobé i dlouhodobé, nově i možnost tzv. cell phone waiting lot), půjčovna aut či směnárna, také přebalovací místnost, dětský koutek, zdravotní středisko. Přímo na letišti se nachází také bankomaty, pošta a je zde možnost připojit se za poplatek k internetu.\n\nV počtu přepravených pasažérů bylo letiště v roce 2016 šesté největší na světě\n\n"}
{"id": "608736", "url": "https://cs.wikipedia.org/wiki?curid=608736", "title": "Nachal Alexander", "text": "Nachal Alexander\n\nNachal Alexander (: נחל אלכסנדר, \"Nachal Aleksandr\") je vodní tok o délce cca 45 kilometrů na Západním břehu Jordánu a v Izraeli. Pojmenován je podle starověkého židovského vládce Alexandra Jannaie.\n\nZačíná v nadmořské výšce cca 300 metrů v prostoru poblíž vesnice Kafr Abuš v Samařsku na Západním břehu Jordánu, západně od města Nábulus. Pak směřuje k západu a klesá do zemědělsky využívané pobřežní planiny v Izraeli, do níž vstupuje mezi obcemi Cur Natan a Kochav Ja'ir. Pak se stáčí k severozápadu, ze západní strany míjí město Tajbe a pak protéká přímo skrz město Kalansuva a dál opět volnou zemědělsky obhospodařovanou krajinou. Zprava do ní ústí vádí Nachal Te'enim a Nachal Nablus. Poblíž vesnice Chogla přijímá zprava tok Nachal Omec a stáčí se k západu. Ústí do Středozemního moře v regionu Emek Chefer, mezi obcemi Michmoret a Bejt Janaj, severně od města Netanja.\n\nNachal Alexander má celoroční průtok, byť s výraznými rozdíly mezi letní a zimní sezónou. Například v roce 1992 zde v zimě došlo k záplavám. Část dolního toku je vyhlášena za Národní park Nachal Alexander. Ten je význačný populací velkých lokálních želv. Během 2. poloviny 20. století ale byl tok postižen rostoucím znečištěním. Od roku 1995 začal program revitalizace toku, do kterého bylo investováno již 40 miliónů šekelů a na kterém se podílely státní i místní samosprávné úřady ale i Židovský národní fond. V roce 2003 získal projekt obnovy vodního toku mezinárodní ocenění Thiess International Riverprize.\n\n"}
{"id": "608743", "url": "https://cs.wikipedia.org/wiki?curid=608743", "title": "Nachal Ašalim", "text": "Nachal Ašalim\n\nNachal Ašalim (: נחל אשלים, : \"Vádí al-Tarefa\") je vádí v Izraeli.\n\nNachází se v severovýchodní části Negevské pouště. Pramení v nadmořské výšce 484 metrů poblíž průmyslového areálu Dead Sea Works východně od města Dimona. Směřuje pak k východu, přičemž prudce klesá údolím s vodopádem do příkopové propadliny u Mrtvého moře, do kterého ústí v jeho jižní části.\n\n"}
{"id": "608771", "url": "https://cs.wikipedia.org/wiki?curid=608771", "title": "Lustig", "text": "Lustig\n\nPříjmení Lustig (Lustigová), Lustyk, Lusztig nosí více osobností:\n\n\n\n"}
{"id": "608775", "url": "https://cs.wikipedia.org/wiki?curid=608775", "title": "Purkersdorf (zámek)", "text": "Purkersdorf (zámek)\n\nZámek Purkersdorf je zámek v Purkersdorfu v okrese Vídeň-okolí v rakouské spolkové zemi Dolní Rakousy. Stojí v západní části hlavního náměstí Purkersdorfu za farním kostelem svatého Jakuba Většího. Kolem obdélníkového nádvoří je postaven zámek se čtyřmi třípatrovými křídly. \n\nNa počátku 11. století měl „Purchart de Louppah“ (Laabach u Gablitz) postavit opevněný dům a po sto letech pustošení byla založeno lesní osada. Roku 1255 větev „Purchartsdorfů\" je uvedený v dokumentech jako první vlastník Heinrich von Kreuzenstein. Z důvodů obraně byl postavený vodní hrad, se silným zdivem a se střílnami. Tato pevnost byla obklopena hlubokým vodním příkopem, přes který byl na východní straně pevnosti padací most pro přístup do pevnosti. Na východní straně byl opevněný jez a postaveny ve čtyřech rozích stavby hranaté hradní věže. Na nároží západní hradní zdi byla postavena další obranná věž. Roku 1284 byla část hradu převedena na řád německých rytířů. V první čtvrtině 14. století přešel Purkersdorf sňatkem na pána „Reinprechta I. z Wallsee“, který v roce 1333 Purkersdorf prodal Habsburkům. \n\nV období 1500 až 1788 měl zde sídlo \"císařský lesní úřad\". Roku 1788 došlo ke sloučení s \"vrchním loveckým úřadem ve Vídni“. Na zámku Purkersdorf zůstal do roku 1830 podřízený úřad, lesní úřad Purkersdorf. Od roku 1830 sloužil zámek Purkersdorf jako prostý lesní úřad, který od roku 1873 byl přejmenován na \"c. a k. lesní správu\", která se později změnila na „Rakouské spolkové lesy“.\n\nZámek byl roku 1529 během prvního obléhání Vídně zničen požárem a v období 1533 až 1553 odvodněný a znovu vybudovaný. V roce 1683 za druhého obléhání Vídně došlo k přepadení Turky a znovu došlo k obětem. Císař Leopold I. (1640-1705) nechal nynější zámek, dříve uváděný jako vodní hrad v letech 1684 až 1688 opět vystavět bez věží. Kolem roku 1800 byla mezi vnitřní a vnější hradní zdí zřízena dvorní kuchyně a lesní správa. Po velkém požáru v roce 1842 byla polovina Purkersdorfu zničena a zámek byl demolován. Roku 1896 byly zbytky vodního příkopu a stavby ve velmi špatném stavu. \n\nDnes je na zámku sídlo Okresního soudu Purkersdorf, Městské muzeum, veřejné provozovny a soukromý byt. \n\n\n"}
{"id": "608782", "url": "https://cs.wikipedia.org/wiki?curid=608782", "title": "Škulovec široký", "text": "Škulovec široký\n\nŠkulovec široký (\"Dibothriocephalus latus\" (Linnaeus, 1758) Lühe, 1899, dříve označovaná jako \"Diphyllobothrium latum\") je tasemnice z čeledi Diphyllobothriidae. Jedná se o endoparazita se složitým vývojovým cyklem. Ke svému vývoji potřebuje 2 mezihostitele a definitivního hostitele. Jako definitivní hostitel figuruje rybožravý savec, včetně člověka. Dospělá tasemnice se vyskytuje u def. hostitele výhradně ve střevě. Vzhledem k tomu, že diphyllobothridních tasemnic existuje celá řada a většina nemá ekvivalentní české názvy, lze pod pojmem „škulovec široký“ chápat v širším pojetí několik druhů tasemnic z různých částí světa. V užším slova smyslu se jedná o výhradně evropský druh \"Dibothriocephalus latus\" s výskytem v severní Evropě a alpských zemích.\n\nVajíčka tasemnice se vylučují trusem definitivního hostitele do vnějšího prostředí. Vývoj vajíček jakož i larválních stádií je vázán na vodní prostředí. Z vajíček se ve vodě líhnou larvy – koracidia – která musí být do několika hodin pozřena buchankou (vodním korýšem, v tomto případě čeledi Cyclopidae a Diaphomidae). V buchance vzniká další infekční stadium – procerkoid. Je-li buchanka pozřena rybou, vyvine se v rybí svalovině ve stádium zvané plerocerkoid. Často je menší ryba živící se planktonem pozřena predátorskou rybou a dochází tak přenosu plerocerkoidu do větších ryb. V případě \"D. latus\" je to nejčastěji okoun říční (\"Perca fluviatilis\"), štika obecná (\"Esox lucius\") nebo mník jednovousý (\"Lota lota\"). Svalovina těchto ryb je poté zdrojem nákazy pro definitivního hostitele, jimiž jsou masožraví savci (vlk, liška, kunovití, ale i člověk). U konečných hostelů se tasemnice uchytí ve střevě a může dorůst značných rozměrů (2 až 15 metrů). Dospělé tasemnice vstřebávají živiny ze střevního obsahu.\n\nČlověk se může nakazit touto tasemnicí pozřením tepelně neopracované rybí svaloviny obsahující plerocerkoidy ze štiky, okouna nebo mníka. V Severní Americe nebo Japonsku v případě příbuzného druhu \"Dibothriocephalus nihonkaiensis\" mohou být zdrojem zase lososovité ryby. Řada jiných druhů sladkovodních ryb může být mezihostitelem pro další příbuznou tasemnici \"D. dendriticus\".\n\nInfekce člověka je i přes značné rozměry tasemnice ve většině případů asymptomatická. V literatuře byla popsána u některých pacientů nevolnost, bolesti břicha, zácpy nebo průjem, avitaminóza B12. Deficit vitamínu B12 při nákaze škulovcem byl nicméně zpochybněn. Neškodnost škulovce dokumentoval na příkladu vlastní infekce Julius Lukeš (ředitel Parazitologického ústavu AV ČR).\n"}
{"id": "608794", "url": "https://cs.wikipedia.org/wiki?curid=608794", "title": "Spálený", "text": "Spálený\n\nSpálený může být:\n\n\n\n"}
{"id": "608798", "url": "https://cs.wikipedia.org/wiki?curid=608798", "title": "Christian Metz", "text": "Christian Metz\n\nChristian Metz (12. prosince 1931 – 7. září 1993) byl francouzský filmový teoretik, který využil ve své analýze filmu široce psychoanalýzu, zejména učení Jacquese Lacana, a strukturalistická východiska, především učení Ferdinanda de Saussura a Romana Jacobsona. Nejznámější je jeho práce\" Signifiant imaginaire\" z roku 1977. \n\nNa konci 60. a začátku 70. let se pokoušel o čistě sémiologickou analýzu filmu. Jeho přístup z tohoto období je někdy nazýván \"\"velká syntagmatika\"\", to proto, že základním cílem Metzovým je vyhledávat ve struktuře filmu tzv. syntagmata (syntagma je v sémiotice volba z paradigmatu, jejíž význam spočívá v rozdílu vůči nezvoleným částem paradigmatu).\n\nNa konci 70. let však dospěl k závěru, že sémiotická analýza filmu narazila na svou mez a dále může pokračovat jen přibráním hledisek psychoanalytických. Aplikoval je na třech základních rovinách, na rovině obrazu, rétorické figury a percepce diváka. \n\nFilmový obraz začal chápat jako obraz snový a metody filmové práce přirovnal ke \"snové práci\" Freudově. S tím souvisí i přijetí Lacanovy koncepce \"imaginární vs. symbolické\" (tedy předoidipovská imaginace versus oidipovská abstrakce, řečeno klasicky freudovsky). Dle Metze je filmový obraz vždy imaginární, komunikuje bezprostředně s nevědomím.\n\nSamostatně zkoumal též rétorické figury uplatňované ve filmu. Zde spojil hledisko strukturalistické a psychoanalytické, když navázal na Lacanův názor, že \"nevědomí je strukturované jako jazyk\", a že rétorické figury metonymie, metafory apod. jsou analogické ke snovým procesům zhuštění, přemístění či symbolizace, jak je odhalil Freud.\n\nV oblasti percepce se pro něj stala klíčovým konceptem tzv. zrcadlová fáze Jacquese Lacana, z níž odvozoval základní subjektivizační potřeby diváka tváří tvář filmovému obrazu (a obrazu vůbec). Filmové plátno je pro Metze znovuzpřítomněním prvotního zrcadla, a tak umožňuje obnovovat zážitek ustavení Já (subjektu). Velmi podobně k filmovému obrazu později přistoupila Laura Mulvey (ovšem kritičtěji, z feministického hlediska).\n\n\n\n"}
{"id": "608801", "url": "https://cs.wikipedia.org/wiki?curid=608801", "title": "Skåne", "text": "Skåne\n\nSkánie (švédsky \"Skåne\" nebo \"Skåne län\", \"Scania\") je jeden z 21 švédských krajů (švédsky \"län\") a také historická švédská provincie.\n\nSkåne náleželo do roku 1658 Dánsku, dlouhá staletí však bylo provincií, na niž si činilo nárok vedle Dánska, odděleného od ní úzkou úžinou, i sousední Švédsko, jehož organickou součástí z geografického hlediska území je; jako takové byla provincie předmětem a důvodem řady ozbrojených konfliktů. Definitivně pak připadla Švédsku v roce 1658 na základě ujednání smlouvy zvané roskildský mír a zabraná provincie byla v průběhu 17. a 18. století podrobena asimilační politice.\n\nNejvyšším místem regionu je \"Magleröd\" – 212 m n. m. Největším jezerem je Ivösjön. Na území Skåne se nacházejí tři národní parky – Söderåsen, Dalby Söderskog a Stenshuvud.\n\nÚzemí Skåne se nachází na jihu Švédska na břehu Baltského moře a úžiny Öresund. Sousedí s regiony Halland, Kronoberg a Blekinge. Region je spojen s dánským ostrovem Sjælland mostem vedoucím přes úžinu Öresund. Sídly centrálních úřadů jsou města Malmö a Kristianstad.\n\nSoučasný region vznikl 1. ledna 1997 po sloučení regionů Malmöhus a Kristianstad. Je rozdělen na 33 okresů. Jeho teritorium se překrývá (i když ne zcela) s územím historické provincie \"Skåne (Scania)\".\n\nRegion má rozlohu kolem 11 000 km². V roce 2004 zde žilo 1 159,4 tis. obyvatel. Největším městem Skåne je Malmö, třetí největší město Švédska (290 078 obyvatel – 24. červenec 2009). Další důležitá města jsou Helsingborg (87,9 tis.), Lund (73,8 tis.), Kristianstad (31,5 tis.), Landskrona (27,4 tis.), Trelleborg (24,9 tis.), Höganäs (24 tis. – r. 2008), Ängelholm (21,7 tis.), Hässleholm (17,3 tis.), Ystad (16,9 tis.) a Eslöv (15,5 tis.).\n\nSkåne je země zámků; návštěvníkům je přístupná většina z více než 200 staveb tohoto charakteru, jež kromě zhlédnutí vlastní památky nabízejí i řadu zajímavých atrakcí.\n\nLatinský název Skåne – \"Scania\" – dal jméno výrobnímu závodu původním názvem \"Maskinfabriks Aktiebolaget Scania\", založenému v Malmö v roce 1900.\n\n\n"}
{"id": "608810", "url": "https://cs.wikipedia.org/wiki?curid=608810", "title": "Seznam národních přírodních rezervací v Česku", "text": "Seznam národních přírodních rezervací v Česku\n\nNásledující seznam národních přírodních rezervací v Česku obsahuje všechny národní přírodní rezervace (NPR), které se v roce 2019 nacházely na území Česka. Celkem se jedná o 110 rezervací.\n\n\n"}
{"id": "608811", "url": "https://cs.wikipedia.org/wiki?curid=608811", "title": "Lubo Kristek", "text": "Lubo Kristek\n\nLubo Kristek (* 8. května 1943 Brno) je český sochař, malíř a akční umělec, který žil v letech 1968–1990 v emigraci, především v Německu. Proslavil se zejména svými kritickými asamblážemi a happeningy. Jeho díla se nacházejí ve veřejném prostoru v Česku i v zahraničí.\n\nV roce 1968 odešel do emigrace, kde jeho vyzrávání ovlivnili zejména dva velikáni, se kterými byl v osobním kontaktu – Arno Lehmann (Salzburg) a Salvador Dalí (Port Lligat). Když nebyl na cestách, žil ponejvíce v německém městě Landsberg am Lech u Mnichova.\n\nV 70. letech 20. století založil v Landsbergu tradici tzv. Kristkových nočních vernisáží. Současně je to počátek jeho happeningové tvorby. Od té doby uskutečnil desítky happeningů v zahraničí a po roce 1989 i v České republice. Kristkovy happeningy již poznali diváci v ČR, Německu, USA, Kanadě, Itálii, Španělsku, Rakousku, Turecku, Belgii, Polsku či na Slovensku.\n\nV roce 1977 se vydal na studijní cestu s výstavami a happeningy po USA a Kanadě. V letech 1978–89 umělecky působil především v Německu, Itálii a Španělsku.\n\nV roce 1990 se vrátil z emigrace v Německu a usadil se v Podhradí nad Dyjí na Znojemsku. Jako součást prvního happeningu po návratu do rodné vlasti, nazvaného \"Kára plná tónů\" (1994), odkryl spisovatel Jaromír Tomeček v Podhradí nad Dyjí významný Kristkův symbol – klavír balancující na jedné noze na špičce jeho malířského ateliéru. Podle názvu tohoto neobvyklého artefaktu v architektuře pak Tomeček pojmenoval celé přilehlé zákoutí Dyje Kristkovo údolí božské pomíjivosti tónu. V roce 1995 zde, opět v rámci happeningu, otevřel lesní kapličku nazvanou \"Nymfeum Chápelle Delá Suráe\" (v současné době v rekonstrukci).\n\nV roce 1996 vytvořil v jeho legendárním hřbitovním happeningu v Podhradí nad Dyjí novou společnou Evropu vzniklou splynutím duchovních a kreativních hodnot a nazval ji \"Evrum.\"\n\nV letech 2005–6 vytvořil výtvarně-filosofickou trasu poutních míst nazvanou \"Kristkova podyjská glyptotéka\". Poutní místa koncipovaná jako sochařská zastavení jsou rozmístěna od pramene Moravské Dyje po soutok Dyje a Moravy. Na rozloze pěti krajů tří států rozehrál unikátní sochařský koncert, pro každé zastavení vyhledal genia loci a podle něj zvolil materiál, formu, vibrace sochy a často ztvárnil i nejbližší okolí. Glyptotéku Kristek otevřel v roce 2006 sérií desíti happeningů. Význam projektu docenil i ministr kultury ČR Václav Jehlička v předmluvě k výročnímu katalogu děl Lubo Kristka, který v roce 2008 vydalo Neues Stadtmuseum v Landsbergu.\n\nZastavení Kristkovy podyjské glyptotéky: 1. pramen Moravské Dyje u obce Panenská Rozsíčka, 2. Staré Hobzí, 3. Drosendorf (Rakousko), 4. Podhradí nad Dyjí, 5. Vranov nad Dyjí, 6. Hardegg (Rakousko), 7. Znojmo, 8. Janův hrad mezi Podivínem a Lednicí, 9. Zámeček Pohansko u Břeclavi, 10. soutok řek Dyje a Morava u obce Sekule (Slovensko). Jedenácté zastavení je utajené a je určeno poutníkům, kteří hledají. Nachází se mezi zastaveními 1–10 a je na dohled od řeky.\n\nV roce 2007 vytvořil mezinárodní poselství \"Requiem za mobilní telefony.\" Projekt vznikl jako protest proti závislostem na skrytých nástrahách moderního světa. Kristek vytvořil stejnojmenný putovní artefakt s našitými mobilními telefony, kterých se vzdávají diváci happeningů. V rámci každého z dalších happeningů diváci spoluvytváří podobu putovního artefaktu.\n\nOd roku 2007 spolupracuje také se školami, do jeho projektů se zapojují děti a na Zámečku Lubo v Podhradí nad Dyjí se konají akce pro školy z Česka i Rakouska. V současné době žije Lubo Kristek ponejvíce v Podhradí nad Dyjí. Je potřetí ženatý.\n\nJeho dílo zahrnuje sochy, malby, asambláže a hudbu. Dosáhl mezinárodní pozornosti i prostřednictvím svých happeningů, který pořádá pravidelně od roku 1970. Kristkovy obrazy jsou plné symbolů, významových vrstev a surrealistického vytváření nových světů. Lubo Kristek je vypravěčem o nástrahách na cestě dějinami, o bytostech, které dohlédnou do podstaty jevů, o marnosti, ale také o nutnosti jít vpřed a hledat dál. Podstatnou část Kristkových děl tvoří asambláže, které jej provázejí již od počátků jeho soustavné tvorby v 60. letech. Sbírka jeho dosavadního celoživotního díla je zpřístupněna na Zámečku Lubo v Podhradí nad Dyjí. \n\n\n\n\n\n"}
{"id": "608821", "url": "https://cs.wikipedia.org/wiki?curid=608821", "title": "Nachal Bezek", "text": "Nachal Bezek\n\nNachal Bezek (: נחל בזק, : \"Vádí Šubaš\") je vádí o délce cca 10 kilometrů na Západním břehu Jordánu a v Izraeli.\n\nZačíná na úbočí hory Har Bezek, která je součástí masivu Gilboa. Odtud směřuje nejprve k severu, pak se stáčí k východu a klesá směrem do údolí řeky Jordán, v němž probíhá zčásti po hranici mezi Západním břehem Jordánu a vlastním Izraelem a pak ústí do řeky Jordán poblíž vesnic Tirat Cvi a Sde Elijahu.\n\nV prostoru vádí se nacházejí dvě chráněná přírodní území. Jedním je Přírodní rezervace Nachal Bezek vyhlášená 31. července 1983 na ploše 1840 dunamů (1,84 kilometrů čtverečních). Druhé je Přírodní rezervace Nachal Bezek Ajalej, která má výměru 55 530 dunamů (55,53 kilometrů čtverečních) a byla vyhlášena 9. dubna 1991.\n\n"}
{"id": "608825", "url": "https://cs.wikipedia.org/wiki?curid=608825", "title": "Christopher Lasch", "text": "Christopher Lasch\n\nChristopher Lasch (1. června 1932 Omaha, Nebraska – 14. února 1994 Pittsford (New York)) byl americký historik a sociolog. Jeho cílem bylo varovat americkou společnost před konzumerismem a takzvanou „kulturou narcismu“.\n\nJeho první kniha \"Radicalism in America: The Intellectual as a Social Type\" z roku 1965 ostře kritizovala nová radikální hnutí 60. let, která tehdy byla na vzestupu. Bestsellerem se však stala především jeho publikace \"Kultura narcismu\" z roku 1979 (česky vyšla roku 2016), v níž prohlásil, že struktura industriální společnosti po 2. světové válce začala formovat tzv. narcistické osobnosti, které mají nejistou identitu a nejsou schopny se tudíž veřejně angažovat (v tom byl inspirován tehdy v USA vlivnými pracemi psychoanalytika Heinze Kohuta o narcismu).\n\nPoliticky je řazen k tzv. Nové pravici. Je považován za kritika liberalismu. Byl také kritizován levicí (zejména feminismem) za svůj konzervativismus (což souviselo s jeho obhajobou tradiční rodiny - byl například odpůrcem rozvodů), odpor vyvolalo rovněž jeho označení černošského aktivisty Martina Luthera Kinga za „typického amerického populistu“ (to souviselo se širší Laschovou koncepcí populismu, který se dle něj stal dominantním americkým politickým diskurzem počínaje Rooseveltovým New Dealem). Lasch však zároveň ostře kritizoval politiku pravicového prezidenta Ronalda Reagana, již považoval za antitezi konzervativismu a morální odpovědnosti.\n\n\n\n\n"}
{"id": "608829", "url": "https://cs.wikipedia.org/wiki?curid=608829", "title": "Tonmi Lillman", "text": "Tonmi Lillman\n\nTonmi Kristian Lillman (3. června 1973 – 14. února 2012, Kouvola, Finsko) byl finský bubeník. Ve skupině Lordi byl znám pod přezdívkou Otus.\n\nTonmi Lillman pod svým civilním jménem působil v kapelách Kylähullut, Vanguard, 3rror, Sinergy a To/Die/For. Zde hrál především na bicí. Dále ale zvládal hru na kytaru, baskytaru a keyboard. Na bicí hrál od devíti let. Jelikož byl ve Finsku uznávaný hudebník, objevil se i na dalších albech mnoha sólistů i kapel. V roce 2012 tragicky zemřel z veřejnosti zatím neznámého důvodu.\n"}
{"id": "608840", "url": "https://cs.wikipedia.org/wiki?curid=608840", "title": "Wasei-eigo", "text": "Wasei-eigo\n\nWasei-eigo ( ) je označení pro japonské pseudoanglicismy, tedy anglické konstrukce, které nejsou používány v anglofonních zemích či rodilými anglickými mluvčími, ale objevují se v japonštině. Obecnějším termínem je gairaigo.\n"}
{"id": "608841", "url": "https://cs.wikipedia.org/wiki?curid=608841", "title": "Ava Gardner", "text": "Ava Gardner\n\nAva Lavinia Gardner (24. prosince 1922 – 25. ledna 1990) byla americká herečka. V roce 1941 podepsala smlouvu s filmovým studiem MGM a objevovala se v menších rolích, než na sebe upozornila svým výkonem v noir filmu \"Zabijáci\". Stala se jednou z předních hereček Hollywoodu a je považována za jednu z nejkrásnějších žen své doby. Za film \"Mogambo\" získala nominaci na Oscara v kategorii nejlepší herečka.\n\n\n"}
{"id": "608844", "url": "https://cs.wikipedia.org/wiki?curid=608844", "title": "Robert de Sorbon", "text": "Robert de Sorbon\n\nRobert de Sorbon (9. října 1201 v Sorbonu – 15. srpna 1274 v Paříži) byl francouzský kněz a teolog a zakladatel Sorbonny. \n\nRobert de Sorbon pocházel z venkovské rodiny. Studoval teologii v Remeši a Paříži a v roce 1250 se stal doktorem teologie. Zastával místo kanovníka v kostele v Cambrai. Poté, co získal věhlas svými kázáními, jej Ludvík IX. jmenoval svým kaplanem a později zpovědníkem.\n\nRobert de Sorbon se rozhodl snížit překážky, které měly žáci z chudých rodin, a které on sám zažil v průběhu svého studia, a založil společnost duchovních, kteří by poskytovali výukové lekce zdarma šestnácti studentům teologie. K této společnosti se připojili Guillaume de Bray, arciděkan z Remeše, Robert de Douai, královnin kanovník a lékař, Geoffroi de Bar, pozdější kardinál a Guillaume de Chartres, jeden z králových kaplanů.\n\nVýnosem ze dne 21. října 1250 královna Blanka Kastilská, která vládla během sedmé křížové výpravy, věnovala Robertovi de Sorbon dům a přilehlé stáje, aby zde mohl vyučovat chudé žáky. Tato královská dotace je nejstarší písemnou zprávou týkající se Sorbony. Samotná kolej nazvaná po svém zakladateli \"Collège de Sorbonne\" byla založena v roce 1253 a posléze se stala nejslavnější kolejí Pařížské univerzity. Nadace byla potvrzena králem v roce 1257. V únoru 1258 a v roce 1263 Robert získal od krále další dva domy.\n\nRobert nařídil, že žáci jeho koleje budou přijati na základě zkoušek. Tím nebyli vyloučeni ze studia studenti z bohatých rodin. Pouze platili koleji částku odpovídající stipendiu, které dostávali chudí. Do koleje měli rovněž přístup studenti z jiných evropských zemí.\n\nTeologickou kolej schválil v roce 1259 papež Alexandr IV. Robert ji v roce 1271 doplnil o další kolej pro humanitní vědy a filozofii. Budovy kolejí stály až do roku 1635, kdy je nechal kardinál Richelieu zbořit a na jejich místě vybudovat nové, dnes zde stojí barokní kaple sv. Uršuly. \n\nVe své poslední vůli z roku 1270 Robert odkázal veškerý svůj majetek koleji Sorbonně. \n\n"}
{"id": "608845", "url": "https://cs.wikipedia.org/wiki?curid=608845", "title": "Garfield Darien", "text": "Garfield Darien\n\nGarfield Darien (* 22. prosince 1987, Lyon) je francouzský atlet, jehož specializací jsou krátké překážkové běhy.\n\nPrvní úspěch na mezinárodní scéně zaznamenal v roce 2004 na juniorském MS v italském Grossetu, kde skončil ve finále běhu na 110 metrů překážek na 7. místě. O rok později se stal v litevském Kaunasu juniorským mistrem Evropy.\n\nNa halovém ME 2009 v Turíně postoupil do finále běhu na 60 metrů překážek, kde obsadil časem 7,66 s šesté místo. Na bronzovou medaili, kterou vybojoval Petr Svoboda ztratil pět setin sekundy. Na Mistrovství světa v atletice 2009 v Berlíně skončil v semifinále na celkovém 20. místě a do osmičlenného finále se neprobojoval.\n\nV roce 2010 na halovém MS v katarském Dauhá skončila jeho cesta v úvodním rozběhu. V témže roce vybojoval stříbrnou medaili na evropském šampionátu v Barceloně. Již v semifinále zaznamenal časem 13,39 s nejrychlejší čas. Ve finále dokázal ještě pět setin ubrat a ve vyrovnaném osobním rekordu 13,34 s nestačil jen na Brita Andyho Turnera, který zvítězil časem 13,28 s. Bronz získal Maďar Dániel Kiss.\n\n"}
{"id": "608848", "url": "https://cs.wikipedia.org/wiki?curid=608848", "title": "Klášter Sainte-Geneviève", "text": "Klášter Sainte-Geneviève\n\nKlášter Sainte-Geneviève (francouzsky \"Abbaye Sainte-Geneviève\") je zrušený klášter v Paříži zasvěcený svaté Geneviève, z něhož se dodnes dochovalo několik staveb.\n\nAugustiniánské opatství založili v roce 502 franský král Chlodvík I. a jeho žena Chrodechilda na návrší na levém břehu řeky Seiny (Montagne Sainte-Geneviève), v místech dnešního kostela Saint-Étienne-du-Mont a Pantheonu jako klášter svatých Apoštolů (sv. Petra a Pavla, jejichž ostatky zde byly uloženy).\n\nSvatá Geneviève se do kláštera chodila často modlit a po své smrti roku 512 zde byla pohřbena a klášter byl zasvěcen jí. Stejně tak zde byl pohřben Chlodvík I. a později i jeho žena Chrodechilda.\n\nZ původního klášterního kostela zbořeného v roce 1807 zůstala jen zvonice nazývaná Chlodvíkova věž (Tour Clovis), která je součástí budovy Lycée Henri-IV. Samo lyceum sídlí v bývalé budově konventu ze 13. století přestavěném v 17. století.\n\nKonvent stál v čele Francouzské kongregace augustiniánských opatství, takže měl velký vliv v Evropě. Zdejší opat, kardinál de la Rochefoucauld inicioval zavedení reforem Tridentského koncilu do augustiniánských klášterů.\n\nPřed Francouzskou revolucí byla zahájena rekonstrukce chátrajícího opatství. Měl zde vzniknout nový monumentální klášterní kostel. Za revoluce byl však klášter v roce 1790 zrušen; posledním opatem byl Claude II. Rousselet. Nový kostel, Pantheon, postavený podle návrhu architekta Jacquese Germaina Soufflota byl dokončen mnohem později a byl přeměněn na pohřebiště významných francouzských osobností.\n\nZ duchovního bohatství kláštera se dochovala rozsáhlá knihovna, která se stala základem Bibliothèque Sainte-Geneviève.\n\n"}
{"id": "608850", "url": "https://cs.wikipedia.org/wiki?curid=608850", "title": "Doug Wright", "text": "Doug Wright\n\nDoug Wright (* 1962, Dallas, Texas, USA) je americký dramatik, scenárista a libretista.\n\nJde o držitele prestižní divadelní ceny Tony i Pulitzerovy ceny z roku 2004 za hru \"Svou vlastní ženou\" (\"I Am My Own Wife\"). Dále je držitelem významné divadelní ceny Obie za divadelní hru \"Quills\" (česky: \"Perem markýze de Sade\"), jenž také zfilmována.\n\n"}
{"id": "608852", "url": "https://cs.wikipedia.org/wiki?curid=608852", "title": "Německá fotbalová reprezentace do 21 let", "text": "Německá fotbalová reprezentace do 21 let\n\nNěmecká fotbalová reprezentace do 21 let je složena z hráčů, kteří mají německé občanství a nedosáhli ještě 21. roku věku. Reprezentuje Německo v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. Fotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i trochu starší.\n\nTrenérem je od roku 2016 Stefan Kuntz.\n\nNejvětšími úspěchy jsou tituly z mistrovství Evropy v roce 2009 a 2017.\n\n"}
{"id": "608854", "url": "https://cs.wikipedia.org/wiki?curid=608854", "title": "Wolfgang Schmidbauer", "text": "Wolfgang Schmidbauer\n\nWolfgang Schmidbauer (* 15. května 1941, Mnichov) je německý psychoanalytik a spisovatel.\n\nVystudoval psychologii na Ludwig-Maximilians Univerzitě v Mnichově. Věnoval se především skupinové terapii, zejména u pomáhajících profesí (lékaři, učitelé, dobrovolníci) a u té příležitosti definoval tzv. \"syndrom pomocníka\" (\"Helfersyndrom\"), kterým se proslavil. Podle něj mnozí lidé z pomáhajících profesí utíkají ke své práci před vlastními problémy a používají své klienty k posilování svého narcismu. Tato strategie však může fungovat jen dočasně a u dotyčných pak dochází ke zhroucení (tzv. syndrom vyhoření). Schmidbauer kritizoval rovněž konzumní společnost a mentalitu. Roku 1986 se stal profesorem psychoanalýzy na univerzitě v Kasselu. Píše též prózu a cestopisy.\n\n\n\n"}
{"id": "608860", "url": "https://cs.wikipedia.org/wiki?curid=608860", "title": "Light novel", "text": "Light novel\n\nLight novel ( , \"raito noberu\", \"lehký román\") je druh japonského románu. Termín je odvozen z angličtiny, jedná se však o wasei-eigo. Často bývá zkracován jako \"ranobe\" () či \"rainobe\" ().\n\nTypicky se nejedná o útvar delší než 40–50 tisíc slov, kratší díla tak svým rozsahem odpovídají spíše novelám. Tyto romány bývají tištěny ve formátu A6 jako tzv. bunkobon a jsou často (nesouvisle) ilustrovány ve stylu manga.\n"}
{"id": "608862", "url": "https://cs.wikipedia.org/wiki?curid=608862", "title": "Nachal Barak", "text": "Nachal Barak\n\nNachal Barak (: נחל ברק, : \"Vádí Ibrejk\") je vádí o délce cca 18 kilometrů v Izraeli.\n\nZačíná na východním okraji Negevské pouště poblíž hory Har Kipa. Směřuje pak k východu, přičemž se zařezává do okolního terénu a klesá do příkopové propadliny ve vádí al-Araba. V době dešťů se vádí naplňuje vodou a terénní stupně zde vytvářejí peřeje a vodopády, z nichž nejvyšší dosahuje 20 metrů (nazýván הקניון הלבן, \"ha-Kanjon ha-Lavan\" - Bílý kaňon). Ústí do vádí al-Araba cca 6 kilometrů severně od vesnice Paran. Souběžně s ním do vádí al-Araba ústí i Nachal Paran. Vádí je turisticky přístupné s využitím lávek a žebříků nainstalovaných v nejstrmějších partiích. Podél jeho toku se nacházejí enklávy sezónní vegetace.\n\n"}
{"id": "608864", "url": "https://cs.wikipedia.org/wiki?curid=608864", "title": "Koda (národní přírodní rezervace)", "text": "Koda (národní přírodní rezervace)\n\nNárodní přírodní rezervace Koda se nachází na pravém břehu řeky Berounky na katastrálním území Korno, Srbsko u Karlštejna, Tetín a Tobolka v okrese Beroun. Rezervace byla založena v roce 1952 z důvodu ochrany krajinného rázu, zvířeny a květeny. Jedná se o členité území se stepními a hajními porosty. Přírodní rezervace je ve správě AOPK ČR - regionálního pracoviště Střední Čechy.\n\nGeologické podloží je tvořeno zejména vápenci, které vznikly ze schránek mořských živočichů usazených z prvohorního moře před zhruba 400 milióny lety, v období devonu a siluru. Vápenec jako hornina se snadno rozpouští a tak tu vznikly krasové jevy, např.: jeskyně, krasové pramenné vývěry nebo hluboké krasové rokle. Na vápencích jsou usazeniny jako jíly, štěrky, písky z třetihorního a čtvrtohorního období a ty pokrývají značnou část Kodské plošiny. Sladkovodní vápence neboli pěnovce či pramenné vápence jsou nejmladší horniny a tvoří se i v současnosti. Vznikají působením mechů, játrovek a řas vysrážením z krasových vod a vytvářejí pozoruhodné soustavy kaskád pod vyvěračkami na tocích v Císařské rokli a Údolí děsu.\n\nV rezervaci je na 50 jeskyní, z toho několik s archeologickými nálezy, např. jeskyně Martina s prokázaným pravěkým a novověkým osídlením, jeskyně Koda a jeskyně Ve stráni. Významnými krajinnými prvky jsou Kodská a Císařská rokle.\n\nV rezervaci je zastoupen lužní les, na svazích pak suťový les s výskytem oměje vlčího moru. Ve vyšších polohách rostou dubohabřiny. V druhově bohatých kostřavových trávnících je nejvíce zastoupená kostřava waliská, smělek štíhlý a kavyl Ivanův, z širokolistých bylin pak například žluťucha smrdutá. V Kodské a Císařské rokli roste kriticky ohrožený včelník rakouský. V místě lze nalézt i šalvěj hajní a hlaváče žlutavého. Na jižních svazích se vyskytují mezi mechorosty ohrožené druhy rostlin, např. děrkavka istrijská či bokoplodka kostrbatá. Ve vlhkých částech mezi skalami pak trněnka tlustožeberná, hájovka Vaucherova, klaminka dlouholistá, vzácněji pározub zprohýbaný a zcela ojediněle také játrovka podhořanka lesklá. V údolích roste ohrožený druh mechu krasatka přeslenitá.\n\nV Císařské rokli roste velmi vzácná houba káčovka ploská (\"Biscogniauxia simplicior\"), bolinka ploská (\"Camarops plana\") a muchomůrka Beckerova (\"Amanita beckeri\"). Z břichatkovitých hub je to velmi vzácná hlíza Vackova (\"Hymenogaster vacekii\"), hlíza vrásčitá (\"Hymenogaster verrucosus\") a další. V roce 1986 byl v rezervaci nalezen zranitelný druh choroš oříš (\"Polyporus umbellatus\").\n\nZe zdejších plžů je nejvzácnější patrně pro povodí dolní Berounky endemická závornatka \"Bulgarica nitidosa\", dále se tu vyskytují vzácní plži \"Pupilla sterri\", \"Pupilla muscorum\" či \"Pupilla triplicata\". Z vysokého počtu motýlů v oblasti patří mezi nejvýznamnější stepníček \"Brachodes appendiculatus\" a mnoho druhů můr. Některé druhy byly právě tady poprvé nalezeny na území České republiky. V dubohabřinách žije vzácný mosazníček \"Roesslerstammia pronubella\", plochuška \"Agonopterix astrantiae\", trávníček \"Stephensia abbreviatella\", chrostíkovník \"Micropterix tunbergella\", drobníček \"Stigmella lonicerarum\", pouzdrovníček \"Coleophora pulmonariella\", obaleč \"Cydia amplana\", hřbetozubec \"Harpyia milhauseri\" a další. V údolích žije vzácná můra Hydraecia petasitis. V oblasti žije také řada vzácných brouků a teplomilené včely. Na Tobolském vrchu bylo nalezeno 17 druhů rovnokřídlého hmyzu včetně vzácných sarančat \"Gomphocerippus rufus\" a \"Chorthippus vagans\". Z kriticky ohrožených obojživelníků se v území vyskytuje čolek velký a velká populace skokana skřehotavého. Jediný zástupce kriticky ohrožených plazů v území je zmije obecná. Ze silně ohrožených druhů plazů je to pak užovka podplamatá, užovka hladká, slepýš křehký a ještěrka obecná. Z kriticky ohrožených druhů ptáků připadá pro území rezervace v úvahu hned 7 druhů. Jde o luňáka červeného, luňáka hnědého, mandelíka hajního, morčáka velkého, sokola stěhovavého, zedníčka skalního a orla mořského, který zde byl spatřen v roce 1995. Jediný kriticky ohrožený savec je v Kodě vrápenec malý. V jeskyních zimují netopýr velký a netopýr černý.\n\n"}
{"id": "608872", "url": "https://cs.wikipedia.org/wiki?curid=608872", "title": "Thomas Kretschmann", "text": "Thomas Kretschmann\n\nThomas Kretschmann (* 8. září 1962 Dessau, NDR) je německý herec.\n\nPochází z Dessau v bývalé Německé demokratické republice. V mládí se věnoval sportu a závodně plaval. V 19 letech emigroval do Západního Německa.\n\nJeho prvním významnějším filmem byl německý snímek \"Stalingrad\" (1993), v němž ztvárnil Hanse von Witzlanda. Do hledáčku Hollywoodu a širšího povědomí diváků vstoupil rolí německého důstojníka Hosenfelda v oscarovém filmu \"Pianista\" z roku 2002, tentýž rok se představil i ve snímku \"Blade 2\". Poté následovaly další významné filmové role, například v roce 2004 ve filmech \"Pád Třetí říše\" a \"\"\n\nV roce 2005 si ve filmu \"King Kong\" zahrál postavu kapitána Engelhorna, ve snímku \"Královna Viktorie\" (2009) ztvárnil belgického krále Leopolda I. Ve filmech \"\" (2014) a \"\" (2015) hrál barona Wolfganga von Struckera.\n\nŽije a pracuje v Los Angeles, s někdejší partnerkou, producentkou Lenou Roklin, má tři děti, syna Nicolase a dcery Stellu a Saschu. S Lenou Roklin se v roce 2009 po dvanácti letech vztahu rozešel, od března 2009 do června 2010 se na veřejnosti objevoval po boku modelky íránského původu Shermine Shahrivar, od roku 2011 je jeho partnerkou americká modelka Brittany Rice.\n\n"}
{"id": "608877", "url": "https://cs.wikipedia.org/wiki?curid=608877", "title": "Burkův vrch", "text": "Burkův vrch\n\nBurkův vrch ( \"Burkov vrch\") je hora v Moravskoslezských Beskydech, 3 km jižně od Horní Lomné. Nachází se na Polomském hřbetu, který zde tvoří hranici mezi Českem a Slovenskem a také Evropské rozvodí mezi Odrou a Dunajem. Zalesněmo smrkem, bez výhledu.\n\nNejkratší (a také nejprudší) cesta na vrchol vede z Horní Lomné po žluté turistické značce ke kapličce pod Muřinkovým vrchem (3,5 km) a dále po červené hřebenovce směrem na západ. Z ní po 1300 m odbočuje na JZ neznačená odbočka na vrchol (celkem 5,5 km s převýšením přes 500 m).\n\nAsi 1 km západně se nachází bezejmenný vrchol, který splňuje kritéria pro české tisícovky a autory projektu \"Tisícovky Čech, Moravy a Slezska\" byl pojmenován jako Burkův vrch - Z vrchol (1021 m, souřadnice ). Je rovněž zalesněný smrkem. Přístupný je po hraniční pěšině, necelých 1,5 km z Burkova vrchu.\n\n"}
{"id": "608887", "url": "https://cs.wikipedia.org/wiki?curid=608887", "title": "Umbar", "text": "Umbar\n\nUmbar je země a stejnojmenný přístav nacházející se ve fantasy světě J. R. R. Tolkiena. Opevněný Umbar byl založen Númenorejci v Umbarské zátoce někdy po roce 1800 druhého věku. Stal se opěrným bodem a centrem moci Númenorejců ve Středozemi. Po pádu Númenoru se stal centrem Černých Númenorejců. Později byl Umbar součástí Gondoru, ale v souvislosti s občanskou válkou v království byl Umbar obsazen následníky poraženého uzurpátora, ti vešli ve známost jako Umbarští korzáři. Ve Válce o Prsten stál Umbar na Sauronově straně. Po vítězství Svobodných národů uznali Umbarští moc krále Elessara a Umbar byl začleněn zpět pod Gondor v rámci Obnoveného království.\n\nUmbar je ze západu omýván Belfalaskou zátokou. Z jihu a východu je obklopen zeměmi Haradu. Na severu Umbar hraničí s Harondorem, který byl na konci třetího věku sporným územím. Dál na severu se rozkládal Gondor a na severovýchodě Mordor. Samotné město Umbar založili Númenorejci v zátoce stejného jména, která přístavu poskytovala dokonalou ochranu a umožnila tak Umbaru stát se nejmocnějším přístavem ve Středozemi.\nUmbar byl lidmi z Númenoru založen někdy po roce 1800 druhého věku, kdy Númenorejci zakládali přístavy a obchodní centra na západním pobřeží Středozemě. Název pro město Númenorejci pravděpodobně přejali od původních obyvatel. Slovo \"Umbar\" však v quenijštině znamená \"osud\". V roce 2280 se Umbar stal mocnou pevností a přístavem Númenoru. Jeho moc nadále rostla a Númenorejci z něj učinili centrum oblasti. Moci Umbaru se tehdy obával samotný Sauron, který se neodvažoval opouštět opevněný Mordor a soustředil svou pozornost raději na východ. Umbar se tehdy stal nejmocnějším lidským městem ve Středozemi. Srdce většiny Númenorejců se však v té době obrátila proti elfům a Valar, kteří jim odepřeli vstup do Zemí neumírajících. Umbar se stal centrem tzv. Královských, kteří podporovali krále v jejich postoji vůči Valar. Menšina, kteří se nazývali Věrní a kteří nadále ctili Valar, přebývali v přístavu Pelargir, který se nacházel v ústí řeky Anduiny. Za vlády krále Tar-Palantíra pobýval v Umbaru jeho synovec Pharazôn. Ten velel armádám Númenoru ve Středozemi a podrobil si tehdy mnohé národy. Když se po smrti svého strýce vrátil na Númenor, kde si vzal svou sestřenici a zmocnil se trůnu, vycítil Sauron svou šanci a přešel do protiútoku. Sauronova vojska vytlačovala Dúnadany z jejich území a Sauron tehdy prohlásil, že Númenorejce zatlačí do moře a zmocní se Númenoru. Když se to dozvěděl král Ar-Pharazôn, vyzbrojil obrovské loďstvo a v jeho čele zamířil do Umbaru. Po vylodění pochodoval sedm dní do nitra Středozemě, načež vyslal hlasatele, který vyzval Temného pána, aby se mu dobrovolně podrobil. Sauron, který viděl nesmírnou moc svého nepřítele, sám bez boje vyšel ze své země, králi se pokořil a nechal se v zajetí odvést na Númenor. Tam však postupně zkazil srdce většiny Dúnadanů včetně krále. Umbar, který stál na králově straně tak upadnul k uctívání Melkora a tmy. V roce 3319 byl král Ar-Pharazôn naveden Sauronem k útoku na Valar. Ilúvatar tehdy změnil tvar Ardy a voda pohltila celý Númenor a jeho obrovskou armádu. Přežili pouze Věrní vedení Amandilovým synem Elendilem.\n\nSauronův duch po pádu Númenoru zamířil zpátky do Mordoru, odkud vládl zemím na východě a jihu. Umbar stál na straně Temného pána a ve válce posledního spojenectví přišly do Mordoru posily z Umbaru a Haradu v čele s Herumorem a Fuinurem. Ti pravděpodobně zahynuli během války, ve které se armádám Posledního spojenectví podařilo Saurona porazit a odebrat mu jeho prsten. Duch Temného pána tehdy uprchl na východ a v Umbaru se moci chopili Černí Númenorejci, kteří soupeřili s Elendilovými syny a Gondorem.\n\nV roce 830 T. v. se útokem z moře i souše podařilo gondorskému králi Eärnilovi Umbaru zmocnit. Černí Númenorejci se stáhli do Haradu, odkud však nadále podnikali proti gondorským protiútoky. V roce 1015 byl v bitvě s Haradskými zabit gondorský král Ciryandil, ale samotný Umbar se podařilo udržet v moci Gondoru. V roce 1050 byla situace na jihu stabilizována Ciryandilovým synem Hyármendacilem, který Jižany porazil za řekou Harnen. V Umbaru byl tehdy postaven památník připomínající Sauronovo pokoření před Ar-Pharazônem. V roce 1432 vypukla v Gondoru občanská válka mezi králem Eldacarem a Castamirem Uchvatitelem. V bitvě u brodu Erui v roce 1447 byl Castamir zabit a jeho vojsko bylo poraženo. Castamirovi synové však s většinou gondorského loďstva uprchli do Umbaru a vyhlásili tam na Gondoru nezávislost.\n\nCastamirovi synové se tak ujali vlády nad Umbarem. Pomocí silného loďstva neustále ohrožovali pobřeží Gondoru, kde je lid označoval jako Umbarské korzáry. V roce 1634 vyplenili korzáři Pelagrir, přičemž byl zabit gondorský král Minardil. Roku 1810 sebral všechny gondorské síly král Telumehtar, načež se za cenu velkých ztrát podařilo gondorským znovu obsadit Umbar. V boji tenkrát padli poslední Castamirovi potomci. Gondorští však tentokrát Umbar příliš pevně neopevnili a tak se město okolo roku 1944, kdy na Gondor zaútočili spojené armády Vozatajů, Varjagů a Haradských, dostalo do rukou Jižanů. Umbarští korzáři začali znovu napadat pobřeží Gondoru. Jejich největší útok přišel v roce 2758, kdy se tři obrovské flotily vylodily na několika místech na pobřeží současně s útokem Vrchovců ze západu. Správci Beregondovi se je nakonec podařilo dalšího roku vyhnat. Po znovupovstání Saurona v roce 2951 se Umbarští dobrovolně poddali moci Mordoru. Roku 2980 se malé výpravě vedené tajemným Thorongilem podařilo v noci nepozorovaně připlout do Umbaru, načež se Gondorským podařilo zapálit většinu umbarské flotily a Thorongilovi dokonce usmrtit Kapitána přístavu. I přes tyto velké ztráty vyslal Umbar velké loďstvo, které mělo podpořit Sauronův útok proti Minas Tirith. Do bitvy na pelennorských polích se však Umbarští nedostali, protože byli poraženi armádou mrtvých z Šeré brázdy vedených Aragornem. Opuštěné lodě poté využil Aragorn k přivedení posil z jižních lén, které přispěly k vítězství v bitvě před Minas Tirith. Po konečném pádu Saurona a vytvoření Obnoveného království, uznal Umbar vládu krále Elessara.\n\n"}
{"id": "608893", "url": "https://cs.wikipedia.org/wiki?curid=608893", "title": "Christian Reif", "text": "Christian Reif\n\nChristian Reif (* 24. října 1984, Špýr) je německý atlet, jehož specializací je skok daleký.\n\nV roce 2007 neprošel na halovém ME v Birminghamu kvalifikací a na světovém šampionátu v Ósace obsadil výkonem 795 cm deváté místo. Na halovém MS 2010 v katarském Dauhá skončil na 5. místě. Největší úspěch své kariéry zaznamenal na ME v atletice v Barceloně, kde vybojoval titul mistra Evropy v novém osobním rekordu 847 cm.\n\n"}
{"id": "608896", "url": "https://cs.wikipedia.org/wiki?curid=608896", "title": "Brusné (okres Mělník)", "text": "Brusné (okres Mělník)\n\nBrusné je osada na Kokořínsku, v okrese Mělník. Nachází se podél neasfaltované údolní cesty, která odbočuje na sever ze silnice III/25929 mezi Rájem a Příbohami na Kokořínsku. Administrativně je osada podélně rozdělena na dva díly, které patří do různých katastrálních území i obcí. Hranici tvoří z větší části cesta v údolí, které je její přirozenou osou.\n\nBrusné 1.díl je východní (ve směru spádu údolí levá) část osady Brusné, spadá do katastrálního území Libovice obce Nosálov. V některých mapách se však jako Brusné 1. díl nepřesně označuje dolní část osady Brusné, v blízkosti silnice. K 1. dílu databáze ministerstva vnitra uvádí dvě adresy (spadají k němu č. p. 14 u křižovatky se silnicí, č. p. 4 na blízké samotě s místním názvem Na Čtyřce, příp. též č. p. 2 u hlavní cesty v horní části osady). Trvale zde při sčítání lidu roku 2001 nebyl hlášen žádný obyvatel.\n\nBrusné 2.díl je západní (ve směru spádu údolí pravá) část osady, k ní patří i celá skupina domů v nejhořejší části. V některých mapách se jako Brusné 2. díl nepřesně označuje horní část osady Brusné. 2. díl spadá do katastrálního území Olešno a je místní částí města Mšeno. Ve 2. díle je podle ministerstva vnitra evidováno 10 adres (mapa na webu města uvádí 9 adres: č. p. 1, 6, 7, 8, 10, 11, 12, 13 a 18) a při sčítání lidu roku 2001 zde byli zaznamenáni tři obyvatelé.\nV současnosti (asi od roku 1996) nezajíždí k osadě Brusné žádná linková veřejná doprava. U rozcestí v dolní části osady však u silnice zůstal zastávkový sloupek ČSAD. Dle jízdních řádů ČSAD pro rok 1991/1992 a 1992/1993 zde stavěl jeden pár spojů týdně, ve středu dopoledne, které jely na lince 42340 z Dubé přes Ráj, Brusné a Příbohy do Mšena a zpět, v roce 1995/1996 byla linka s týmiž spoji označena číslem 500340 a provozována ČSAD BUS Ústí nad Labem a. s., v roce 1997/1998 a následujících letech není již tato ani jiná linka přes Brusné uváděna. Nejbližší veřejná doprava je tak vzdálena necelý 1 kilometr západně, v Ráji na silnici II/259 Mšeno–Dubá, kde zastavují linky spojující Mšeno a Mělník, a do Příboh ležících asi 1 km východně od Brusného zajíždí v pracovní den dva páry spojů minibusů Kokořínského SOKu (linka 250066).\n"}
{"id": "608903", "url": "https://cs.wikipedia.org/wiki?curid=608903", "title": "Čuboňov", "text": "Čuboňov\n\nČuboňov (též \"Čubaňov\") je hora v Moravskoslezských Beskydech, 4 km jihozápadně od Horní Lomné. Nachází se na Polomském hřbetu, který zde tvoří hranici mezi Českem a Slovenskem a také Evropské rozvodí mezi Odrou a Dunajem. Na západní slovenské straně přírodní rezervace Malý Polom, chránící jedlobukové lesy. Na české straně zalesněno převážně smrkem, místy paseky.\n\nPřístup po červené hřebenovce mezi Malým Polomem a Velkým Polomem. Ze sedla mezi Čuboňovem a Burkovým vrchem vede těsně pod vrchol slovenská modrá turistická značka. Ta se asi po 500 m prudce lomí k jihu na slovenskou stranu hřebene. Odtud je to na vrchol necelých 200 m po hraniční pěšině.\n\n"}
{"id": "608913", "url": "https://cs.wikipedia.org/wiki?curid=608913", "title": "Nachal Paran", "text": "Nachal Paran\n\nNachal Paran (: נחל פארן, : \"Vádí al-Džirafi\") je vádí o délce cca 150 kilometrů v Egyptě a Izraeli. Jeho povodí má rozlohu tisíců kilometrů čtverečních. Jde o nejdelší vádí v Izraeli a o třetí nejdelší vodní tok v zemi (po řekách Jordán a Jarmuk). Jedná se ovšem jen o sezónní tok, který je po většinu roku bez stálého průtoku.\n\nZačíná na egyptském území na Sinajském poloostrově. Směřuje pak k severovýchodu zcela neosídlenou a suchou hornatinou. Na území Izraele vstupuje tento vodní tok v nadmořské výšce cca 470 metrů, cca 62 kilometrů severozápadně od města Ejlat, v jižní části Negevské pouště. Směřuje stále k severovýchodu, přičemž jej zde kříží turisticky využívaná izraelská stezka. Míjí horu Har Chalamiš. Pak se stáčí k východu, přičemž přes něj vede dálnice číslo 40. Zleva tu do něj zároveň ústí vádí Nachal Karkom a Nachal Arod. Vstupuje tu do soutěsky, nad níž se vypínají skalní formace \"Cukej Paran\" (צוקי פארן, \"Paranské útesy\"), přičemž klesá z okrajů Negevu směrem do příkopové propadliny ve vádí al-Araba. V posledním úseku se rozlévá do širokého údolí se změtí bočních ramen, jehož dno je vyplněno naplavenými horninami. Toto široké údolí se pak otevírá do údolí vádí al-Araba, do kterého ústí cca 2 kilometry severně od vesnice Paran. Nedaleko odtud ústí do vádí al-Araba rovněž tok Nachal Barak.\n\nV minulosti nárazové zimní srážky v poušti Negevu a na Sinaji vedly k občasným záplavám při ústí Nachal Paran, které zaplavovaly zdejší jedinou severojižní dopravní cestu - dálnici číslo 90. V současnosti již je zde dálnice vedena přes most, který případné rozvodnění překonává. 6. listopadu 1970 byla na Nachal Paran zaznamenána povodeň, kdy zde při kulminaci dosáhl průtok 1150 kubických metrů za sekundu. Až do lednové povodně v roce 2010 na vádí Nachal Nicana (1420 m/s) šlo o vůbec největší průtok naměřený na jakémkoliv vodním toku v Izraeli. Pro srovnání: průměrný průtok řeky Vltava v Praze je 147,5 kubíků, tedy mnohonásobně nižší.\n\n"}
{"id": "608915", "url": "https://cs.wikipedia.org/wiki?curid=608915", "title": "Obchodní pokladna", "text": "Obchodní pokladna\n\nObchodní pokladna je přístroj v obchodě, který zpracovává platbu za zboží, příp. služby. Pokladní místa mohou být vybavena jednoduchými mechanickými přístroji, nebo i elektrickými, ale jen o něco složitějšími než je kalkulátor. Existují také počítačové sestavy složené z jednotlivých komponent nebo robustní zařízení, které mají v jedné sestavě zabudovány všechna potřebná zařízení – monitor, zákaznický displej, zásuvku na peníze, tiskárnu atd. Zvláštním druhem pokladen s fiskální pamětí jsou registrační pokladny.\n\nObchodní pokladna eviduje tržby, rozlišuje různé typy plateb, rozlišuje platby jednotlivými kreditními kartami, jako jsou EC/MC, VISA, MAESTRO a další. Shromažďuje podklady o tržbách v DPH skupinách. Obsluha nemá přístup k modulům ovlivňujícím cenotvorbu – pouze dle oprávnění může poskytovat slevu (například poškozené zboží). Každá operace obsluhy je monitorována a lze ji zpětně zdokumentovat.\n\nModerní obchodní pokladny umožňují majitelům obchodů a oprávněným pracovníkům sledovat aktuální tržby, rozlišuje různé typy plateb, výkonnost jednotlivých pracovníků. Každá operace může být ukládána a lze ji zpětně zdokumentovat. V návaznosti na skladové hospodářství lze pak získat informace o stavu skladových zásob, provádět inventury bez většího zásahu do plynulosti prodeje, přijímat elektronicky zboží do programu a jednoduše vytvářet všechny běžné doklady spjaté s činností obchodu.\n\nModerní sítě obchodů využívají pro ukládání dat SQL databáze, které poskytují bezpečné a rychlé úložiště dat s bezproblémovým využití transakčních replikací.\n\n\n"}
{"id": "608919", "url": "https://cs.wikipedia.org/wiki?curid=608919", "title": "Wals-Siezenheim", "text": "Wals-Siezenheim\n\nWals-Siezenheim je obec v Rakousku v spolkové zemi Salcbursko v okrese Salzburg-okolí.\n\nŽije zde 13 243 obyvatel (k 1. lednu 2016). Rozloha 26,62 je km² (2 662 ha).\n\n"}
{"id": "608921", "url": "https://cs.wikipedia.org/wiki?curid=608921", "title": "Fridrich August I.", "text": "Fridrich August I.\n\nFridrich August I. nebo Fridrich Augustus I. může být jméno těchto panovníků:\n\n\n"}
{"id": "608935", "url": "https://cs.wikipedia.org/wiki?curid=608935", "title": "Nachal Gdora", "text": "Nachal Gdora\n\nNachal Gdora nebo Nachal Gedora (: נחל גדורה, : \"Fura\") je krátké vádí v Izraeli. Začíná v Zebulunském údolí mezi městy Kirjat Bialik a Kirjat Ata, přičemž odvodňuje nížinatou jižní část tohoto údolí směrem k jihozápadu. Míjí východní okraj zástavby Kirjat Bialik, přičemž na protějším břehu je lemuje volná zemědělsky využívaná krajina. Pak vstupuje do prostoru Haifského přístavu, kde ústí zprava do řeky Kišon, krátce před jejím vtokem do Středozemního moře.\n\nVe fragmentech volné krajiny se podél toku Nachal Gdora vyskytuje původní vegetace i drobná zvířena, včetně hnízdících ptáků jako slípka zelenonohá. Kvůli blízkosti hustě zalidněných oblastí aglomerace Haify se ovšem potýká se silným znečištěním. V září 2010 došlo při stavebních pracích poblíž Nachal Gdora k narušení hlavního kanalizačního potrubí a kontaminován byl i tok řeky Kišon, která přitom krátce předtím začínala jevit známky obnovy ekosystému, dlouhodobě do té doby narušovaného nečistotami.\n\n"}
{"id": "608940", "url": "https://cs.wikipedia.org/wiki?curid=608940", "title": "Pán prstenů: Dvě věže", "text": "Pán prstenů: Dvě věže\n\nPán prstenů: Dvě věže je fantasy film z roku 2002 režírovaný Peterem Jacksonem a založený na druhém dílu \"Pána prstenů\" anglického spisovatele J. R. R. Tolkiena. Jde o druhý díl z filmové trilogie \"Pán prstenů\", kterému předcházel film \"\" (2001) a za kterým následuje \"\" (2003). Film byl kladně oceněn kritikou. Celosvětově vydělal přes 900 milionů dolarů, čímž předstihl svého předchůdce, a v nynější době je to 13. nejvýdělečnější film v historii. Snímek získal dva Oscary - za nejlepší vizuální efekty a nejlepší střih zvuku.\n\n\nAragorn s Legolasem a Gimlim sledují skuruty, kteří unáší Smíška a Pipina na západ do Železného pasu, sídla zlého čaroděje Sarumana. Než se jim podaří je dostihnout, skuruti jsou pobiti jezdeckou družinou Rohirů, obyvateli Rohanu, království, přes jehož území skřeti putují. Zajatí hobiti během bitvy nepozorovaně uniknou a dostanou se do blízkého lesa Fangornu, který je domovem entů, stromům podobných bytostí, které les opatrují. Na jednoho enta jménem Stromovous Smíšek s Pipinem narazí. Svým příchodem přimějí enty se sejít a reagovat na situaci, která se jich dotýká nepřátelským jednáním Sarumana, jehož sídlo s Fangornem sousedí.\n\nAragorn s přáteli narazí na rohanskou družinu vedenou Éomerem, synovcem rohanského krále Théodena. Od nich se dozví o pobitých skurutech. Při prohledávání bojiště zjistí, že Smíšek s Pipinem prchli do Fangornu, a vydávají se za nimi. Zakrátko však narazí na Gandalfa, který v souboji s balrogem zemřel, ale nyní se vrací na svět ještě silnější, aby splnil svůj úkol – jako Gandalf Bílý. Ten jim oznámí, že jejich přátelé jsou v bezpečí a dalšího hledání není třeba. Společně se vydávají do rohanského hlavního města Edorasu. Rohanský král Théoden je v zajetí vlivu svého rádce Grímy Červivce, ve skutečnosti Sarumanova sluhy, který má Rohiry udržet v Sarumanově vlivu. Gandalf zlomí Sarumanovo kouzlo a Theodén je opět svým pánem. Mezitím přichází zpráva o útoku Sarumanovy skurutí armády postupující ze Železného pasu. Od Grímy a Sarumana osvobozený Théoden rozhodne, že Rohirové se před Sarumanovým vojskem ukryjí ve staré rohanské pevnosti Hláska v Helmově žlebu a v ní se budou bránit. Hláska je považována za nedobytnou.\n\nFrodo se Samem nedlouho po rozpadu Společenstva narazí na Gluma, tvora, který vlastnil Jeden prsten před Bilbem (blíže o tom v Hobitovi). Glum sledoval Společenstvo od Morie, kde přebýval, neboť toužil prsten získat zpět. Sam jej chce zabít, ale Frodo v Glumovi vidí to, co by se stalo z něj samotného, pokud by Prsten nosil příliš dlouho. Podaří se mu Gluma zkrotit a přiměje ho, aby mu ukázal cestu do Mordoru, kde již podle vlastních slov jednou byl. Glum Froda se Samem vede k Černé bráně Mordoru, Sauronovy říše (obklopené horami), ta je však silně střežena. Glum pak nabídne další cestu dále na jihu. Při jejím hledání narazí hobiti s Glumem na družinu Faramira, Boromirova bratra, který v tamní končině hlídá východní hranici Gondoru před Sauronovými zlými služebníky. Faramir Froda se Samem objeví a zajme, neví však, o koho se jedná, a než to zjistí, rozhodne se je vzít s sebou. Glum, který v okamžiku zajetí s Frodem a Samem nebyl, družinu z povzdálí sleduje. Faramir na to ovšem přijde a pod hrozbou, že Gluma nechá zastřelit, přiměje Froda, aby jej zavolal k sobě a Faramirovi vojáci jej tak mohli snadno zajmout. Frodo Glumovi sice takto zachránil život, Glum si ovšem myslí, že ho Frodo zradil a rozhodne se pomstít. Po Glumově zajetí Faramir pochopí, že Frodo nese Jeden prsten, a přes Frodovy námitky se rozhodne hobity převézt do Minas Tirith, ke svému otci, správci Gondoru Denethorovi, v přesvědčení, že se mu do ruky dostala zbraň, která může vyhrát válku.\n\nRohirové se uchýlí do Hlásky. Spolu s nimi je tam i Aragorn, Gimli a Legolas. Gandalf se vydal na sever za Éomerem a jeho jezdci, nevrátí se však dříve než za úsvitu pátého dne. Na poslední chvíli do Hlásky dorazí také oddíl elfských lučištníků pod vedením kapitána Haldira. Krátce poté je Hláska obklíčena skuruty. Je čtvrtý den od odjezdu Gandalfa a pro obránce pevnosti začíná dlouhá noc. Ukáže se, že Saruman svou armádu na útok proti Hlásce dobře připravil. Pomocí nálože střelného prachu skuruti prorazí Žlebovou zeď a začnou útočit na samotnou Hlásku. Hodiny ubíhají a přes hrdinný odpor obránců je situace stále zoufalejší. Vstupní brána se pod náporem pomalu rozpadá a obránců na hradbách ubývá, včetně kapitána Haldira. Aragorn nakonec přesvědčí krále Theodéna k zoufalému výpadu. Ve chvíli, kdy obránci vyráží z brány pevnosti přichází úsvit a s ním i Gandalf, Éomer a jejich jezdci. Současný útok ze dvou směrů skuruty zaskočí a jejich armáda je rozprášena.\n\nEntové se radí a nakonec do války jít odmítnou. Stromovous míní odnést Smíška s Pipinem na severozápadní okraj Fangornu, co nejblíže jejich domovu. Hobiti jej však lstí zavedou do blízkosti Železného pasu. Když Stromovous vidí spoušť způsobenou Sarumanem - dílny vyzbrojující jeho armádu spotřebovávají spoustu dřeva - přivolá další enty a jejich hněv nad Sarumanem konečně přeteče. I s oběma hobity se vydávají na pochod k Sarumanovu sídlu, věži Orthanku, stojící uprostřed kruhu skal v Železném pasu. Saruman vyslal svou armádu proti Rohirům, entové jej tedy zastihnou nepřipraveného. Protrhnou přehradu na říčce nad Orthankem a okolí věže je zaplaveno. Saruman je ve své věži uvězněn.\n\nKdyž Faramir se svým oddílem dorazí do Osgiliathu, bývalého hlavního města Gondoru na řece Anduině, je město napadeno Sauronovou armádou v čele s Prstenovým přízrakem, který cítí přítomnost Prstenu. Faramir konečně prohlédne a nechá hobity pokračovat dál v cestě. Hobiti pod Glumovým vedením dojdou nakonec k průsmyku, kudy vede cesta do Mordoru. Glum ale chystá zradu. Stále touží získat zpět Jeden prsten a doufá, že se Froda zbaví s pomocí Oduly, obrovské pavoučice, která tunely obývá.\n\n"}
{"id": "608941", "url": "https://cs.wikipedia.org/wiki?curid=608941", "title": "National Collegiate Athletic Association", "text": "National Collegiate Athletic Association\n\nNational Collegiate Athletic Association (Národní vysokoškolská atletická asociace) (NCAA) je polo-dobrovolný svaz 1281 institucí, konferencí, organizací a jednotlivců, které nebo kteří organizují sportovní programy mnoha vysokých škol a univerzit ve Spojených státech amerických a Kanadě. Její sídlo je v Indianapolis v americkém státě Indiana.\n\nV srpnu 1973 byla pro aktuální tři divize dohodnuta různá pravidla. Podle pravidel NCAA mohly školy v I. a II. divizi nabízet divizní stipendia pro sportovce. Školy ve III. divizi nesmějí nabízet žádná sportovní stipendia. Obecně platí, že větší školy se účastní I. divize a menší školy II. a III. divize. I. divize amerického fotbalu se v roce 1978 dále rozdělila na I.A a I.AA divizi. Následně byl přijat termín \"I.AAA divize\", aby jasně vymezil školy, které nejsou v programu amerického fotbalu vůbec a tento termín už NCAA používá oficiálně. V roce 2006 byla I.A a I.AA divize přejmenována na Football Bowl Subdivision (FBS) a Football Championship Subdivision (FCS).\n\nNCAA, která se nejprve jmenovala Intercollegiate Athletic Association of the United States (IAAUS) (Meziuniverzitní atletická asociace Spojených států), byla založena 31. března 1906, kvůli stanovení pravidel pro amatérské, atletické sporty v USA. Když si syn amerického prezidenta Theodora Roosevelta zlomil nos při hraní amerického fotbalu na Harvardově univerzitě, tak se Roosevelt začal zajímat o rostoucí počet zranění a úmrtí ve vysokoškolském americkém fotbalu. V říjnu 1905 pozval ředitele pěti hlavních univerzit (armádní- West Pointu, námořní- Annapolis, Harvardu, Princetonu a Yale) na několik setkání do Bílého domu k projednání kroků, které by vedly k bezpečnějšímu sportu na vysokých školách. IAAUS vnikla jako výsledek těchto jednání a v roce 1910 byla přejmenována na National Collegiate Athletic Association.\n\nAž do roku 1980 NCAA nezastřešovala ženský vysokoškolský sport. Místo ní fungovala organizace s názvem \"Association for Intercollegiate Athletics for Women\" (AIAW), která řídí ženské vysokoškolské sporty v USA. Nicméně počínaje rokem 1982 nabídla NCAA ve všech divizích národní šampionáty žen a většina členů AIAW přešla k NCAA.\n\nV roce 2009 se stala Simon Fraser University z Burnaby v Kanadě prvním neamerickým členem NCAA.\n\nModerní éra NCAA začala v červenci 1955, když její výkonný ředitel Walter Byers (rodák z Kansasu City v Missouri) přestěhoval sídlo vedení organizace z hotelu LaSalle v Chicagu (kde sidlo sdílelo i vedení Big Ten Conference) do budovy Fairmount v Kansasu City. Vedení NCAA, tak bylo polohou odděleno od vlivu jednotlivých konferencí a bylo tak nezávislé.\n\nLegislativní struktura NCAA je rozdělena do kabinetů a výborů, sestávajících se ze zástupců svých členských škol. Ty mohou být dále členěny na podvýbory. Legislativa je předávána ke kontrole správní radě, která dohlíží na všechny kabinety a výbory. Také zahrnuje zástupce škol, jako jsou sportovní ředitelé a fakultní poradci. Hierarchie managementu po správní radě dále pokračuje představenstvem, které se skládá z prezidentů škol a tam také končí schvalování legislativních návrhů.\n\nSportovní sankcionování a pokutování NCAA se týká těchto sportů: basketbal, baseball (muži), softball (ženy), americký fotbal (muži), atletika, pozemní hokej (ženy), bowling (ženy), golf, šerm, lacrosse, fotbal, gymnastika, veslování (ženy), volejbal, lední hokej, vodní pólo, střelba z pušky, tenis, lyžování, track, plavání a potápění a zápas (muži).\n\n\nNCAA není jedinou vysokoškolskou sportovní organizací v USA. Existují i jiné organizace.\n\n\n\n\nŠampionáty jsou hrány v následujících sportech:\nDo současnosti hrála nejvíce šampionátů NCAA: UCLA Bruins, Stanford a USC Trojans z Jižní Kalifornie. UCLA má nejvíce týmů (106) druhý je Stanford (99) a třetí je Jižní Kalifornie (91).\n\nNCAA v současnosti dotuje 87 národních šampionátů ročně. 44 ženských, 40 mužských a 3 smíšená mistrovství (šerm, střelba a lyžování).\n\nSíň šampiónů NCAA je muzeum, výstavní centrum a konferenční centrum a nachází se v blízkosti vedení NCAA v Indianapolis, ve státním parku White River. Budova byla navržena architektem Michaelem Gravesem.\n\nNCAA oceňuje celou řadou individuálních ocenění. Mimo jiné těmito:\n\n\n\n\nAktuálním držitelem práv na pokrytí 87 šampionátů NCAA jsou CBS Sports, CBS College Sports Network, ESPN, ESPN Plus a Turner Sports. ESPN a její přidružené kanály mají práva na 21 šampionátů, CBS k 67 a Turner Sports k jednomu.\n\nNa distribuci videoher založené na populárních sportech NCAA, jako jsou americký fotbal a basketbal má společnost Electronic Arts.\n\nPodílet se na nováčkovském ročníku sportovní soutěže v NCAA můžou studenti, kteří splňují 3 požadavky: musejí být absolventy střední školy, musejí mít, alespoň minimální stanovený počet kurzů a kvalifikační počet studijních bodů (GPA), SAT nebo ACT skóre.\n\nNCAA provozuje oficiální softwarovou společnost AlbiterSports se sídlem v Sandy, v Utahu.\n\nProti NCAA byly napsány četné kritiky. Mezi ně patří:\n\n\n"}
{"id": "608944", "url": "https://cs.wikipedia.org/wiki?curid=608944", "title": "Smrčina (Moravskoslezské Beskydy)", "text": "Smrčina (Moravskoslezské Beskydy)\n\nSmrčina je hora v Moravskoslezských Beskydech, 6 km východně od Morávky a 3,5 km severo-severozápadně od turistické chaty Slavíč. Vrchol je velmi plochý, zalesněný smrko-bukovým lesem, místy paseky s částečnými výhledy.\n\nČervená hřebenovka mezi chatou Slavíč a Ropicí obchází Smrčinu z východu, ale asi 500 m od vrcholu z ní odbočuje neznačená odbočka na vrchol, která se asi 500 m za vrcholem zase připojuje k červené značce.\n\n"}
{"id": "608945", "url": "https://cs.wikipedia.org/wiki?curid=608945", "title": "Řepeň durkoman", "text": "Řepeň durkoman\n\nŘepeň durkoman (\"Xanthium strumarium\") je druh kosmopolitně rozšířené plevelné rostliny z čeledě hvězdnicovitých, kde je zařazena do podčeledě hvězdnicové.\n\nTato rostlina je původem ze Střední Ameriky, je naturalizovaná v mírném a subtropickém pásmu v Evropě, Makaronézii, Africe, Asii, Americe, Austrálii, na Novém Zélandu i Havaji, v  Melanésii i v Polynésii. V České republice se vyskytuje pouze na několika místech Břeclavska, kde našla domov na zasolených ladách.\n\nS oblibou vyrůstá na vlhkých polích, špatně odvodněných loukách, dočasně obnažených dnech rybníků, jezer a řek, nevadí ji slané půdy, lze ji nalézt v příkopech cest i blízko lidských sídel. Snáší občasné zaplavení stanoviště vodou i dočasná sucha. Ke zdárnému růstu potřebuje dostatek světla.\n\nJsou to jednoleté rostliny s málo větvenou, hustě chlupatou, čárkovitě skvrnitou lodyhou vysokou 20 až 120 cm, která bývá kulatá nebo slabě žebrovaná. Ve šroubovici vyrůstají listy téměř na 15 cm dlouhých načervenalých řapících, jsou z obou stran barvy šedě zelené, horní stranu mají drsnou. Jsou široce trojúhelníkovitého až srdcovitého tvaru, bývají dlouhé do 20 a široké až 15 cm. Jejich čepele jsou zřídka celistvé, obvykle jsou troj nebo pětilaločné, hrubě pilovité, mají zpeřenou nervaturu a vždy jsou pokryté chloupky. Kořeny jsou široce rozložené, hlavní, dominantní kůlovitý kořen je dlouhý.\n\nJsou to rostliny jednopohlavné jednodomé. Hroznovitá květenství, dlouhá 3 až 10 cm, vyrůstající z paždí horních listů a obsahují současně samčí i samičí květy. V horní části květenství jsou asi 1 cm veliké diskoidní úbory samčích květů. Jsou na krátké stopce a mají 1 až 3 řady bílých listenů. Květ je bez okvětních lístků, má pět tyčinek se srostlými nitkami a volnými hnědými prašníky, které produkují světle žlutý pyl. Poté, co se pyl vypráší, samčí květy rychle hnědnou a zasychají.\n\nPřisedlé vejčité úbory samičích květů, dlouhé 4  a široké 2,5 cm, se nacházejí pod nimi, ve spodní části květenství. Úbor obsahuje jen dva samičí květy s pestíky bez okvětí, které jsou téměř uzavřeny v ostnatém a jemně chlupatém zákrovu. Z něj se ven dostanou přes malé otvory ve špičkách zahnutých ostnů jen vlasové čnělky s bliznami. Při opylení zajišťovaném větrem většinou dojde k samoopylení. Jedná se o krátkodenní rostlinu, kvést začíná v době zkracování denního svitu, na severní polokouli od července do října. Obal opylených květů je zprvu zelený a postupně zráním dřevnatí a hnědne.\n\nRostlina se rozmnožuje výhradně semeny, jedna rostlina vytváří průměrně 400 až 500 plodů. Zralým plodem je vejčitá trnitá dvounažka měřící od 10 do 15 mm, mající na vrcholu dva hákovité ostny. V dvounažce jsou dvě nestejně velká zploštělá semena tvarem, barvou i velikosti připomínající slunečnicová semena. Plody jsou roznášeny do okolí převážně zvířaty, jimž se zachytávají za srst. Také plavou, mohou se rozšiřovat přívalovými dešti a přirozeným tokem řek.\n\nSemena jsou nejméně z 80 % životaschopná, pro vyklíčení potřebují teplotu přes +20 °C. Semena ležící na povrchu nebo v hloubce pod 15 cm neklíčí. Předpokladem pro klíčení je změknutí dřevnatého obalu vlhkem. Nejdříve klíčí větší ze dvou semen, ještě téhož roku po dozrání nebo hned následujícího. Druhé, menší semeno prodělává dormanci a vyklíčí o rok až dva později než prvé.\n\nNa výživných půdách s velkou vlhkostí a malou konkurenci jiných rostlin je řepeň durkoman velmi vzrostlá. Na půdách chudých nebo v období sucha se růst zastaví, ale semena se vytvoří i na rostlině vysoké i jen pár centimetrů. Je-li okolí zarostlé vyšší a rychleji rostoucí vegetaci, nemají semenáčky dostatek světla a skomírají. Rostlina je citlivá na mráz.\n\nPřestože je klasifikována jako plevelná invazní rostlina, na kulturních plodinách při řádném zpracování půdy příliš škod nečiní. Více škodí na vlně ovcí, kterou svými příchytnými nažkami znehodnocuje. Mladé rostlinky ve stádiu děložních lístků jsou jedovaté pro dobytek. Listy i kořeny obsahují žluté barvivo.\n\nZe semen lze lisovat jedlý olej, případně semlít na mouku nebo připravovat z nich kaše, po tepelné úpravě jsou poživatelná. Řepeň durkoman je používána také bylinkáři, mírní bolest, má antibakteriální i protiplísňové účinky, podává se proti křečím, revmatismu, malárii i jako diuretikum.\n\nPodle \"Černého a červeného seznamu cévnatých rostlin ČR\" je řepeň durkoman zařazena mezi kriticky ohrožené druhy (C1) flory v ČR.\n\nDruh řepeň durkoman se většinou rozděluje do tří variet:\nNěkdy bývá vyčleňován samostatný poddruh:\n\n"}
{"id": "608955", "url": "https://cs.wikipedia.org/wiki?curid=608955", "title": "Álvaro de Mendaña de Neira", "text": "Álvaro de Mendaña de Neira\n\nÁlvaro de Mendaña de Neira, psáno též Neyra (1541 či 1545 Provincie León, Španělsko – 18. října 1595 Nendo, Šalomounovy ostrovy), byl španělský mořeplavec, objevitel Šalomounových ostrovů a nové cesty v podrovníkovém Tichém oceánu.\n\nJako mladý muž připlul Mendaña de Neira do Peru, kde jeho strýc Lope García de Castro zastával funkci místokrále. V roce 1567 vyplul z Callaa v Peru, aby odtud našel cestu přes Tichý oceán na Filipíny, při tom měl za úkol pátrat po legendární Terra Australis (Jižní zemi) a Ofiru, odkud měl biblický král Šalomoun dovážet zlato. Při cestě objevil Mendaña část Elliceových ostrovů a počátkem roku 1568 doplul k ostrovům Guadalcanal, Malaita a San Cristóbal, které jsou dnes součástí samostatného státu Šalomounových ostrovů. Zpáteční cesta do Ameriky byla pro nepříznivé větry velmi obtížná a tak se Mendaña vydal k severu, kde objevil ostrov Wake, poté pokračoval napříč Tichým oceánem až ke Kalifornii a pak na jih zpět do Callaa. Celá cesta trvala dva roky. Všechny objevy byl Španěly utajeny a Šalomounovy ostrovy byly znovu objeveny až Francouzem Louisem Bougainvillem.\n\nO 26 let později, v roce 1595, vyplul Mendaña de Neira znovu k Šalomounovým ostrovům. Cestou objevil Markézské ostrovy, dále některé severní ostrovy Cookových ostrovů. Již téměř u cíle, na ostrově Nendo, jenž je součástí menšího souostroví Santa Cruz, si Španělé vybudovali malé sídliště. Byli však postiženi žlutou zimnicí, na kterou zemřel i Mendaña de Neira, a spolu s ním 46 dalších účastníků expedice. Mendañova manželka Isabel Barreto však byla mezi těmi, kdo přežili.\n\nVedení expedice po Mendañovi převzal Pedro Fernandes de Queirós, kterému se další části souostroví Šalomounových ostrovů nepodařilo opět nalézt. Dokázal však bez jakýchkoliv pomůcek šťastně doplout do tehdy rovněž španělských Filipín do zálivu současného hlavního města Manily. \n\nZpráva o Mendañových plavbách a objevu Šalomounových ostrovů byla zveřejněna v dvojsvazkovém díle \"The Discovery of Solomon Islands\", které bylo vydáno v Londýně v roce 1901.\n\n\n"}
