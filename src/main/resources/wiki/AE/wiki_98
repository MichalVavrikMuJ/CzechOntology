{"id": "754324", "url": "https://cs.wikipedia.org/wiki?curid=754324", "title": "Frederik Nielsen", "text": "Frederik Nielsen\n\nFrederik Løchte Nielsen (* 23. srpna 1983 Lyngby) je dánský profesionální tenista. Ve své dosavadní kariéře na okruhu ATP World Tour vyhrál dva deblové turnaje, včetně Wimbledonu 2012 v páru s britským tenistou Jonathanem Marrayem. Na challengerech ATP a okruhu Futures získal do roku 2018 čtrnáct titulů ve dvouhře a padesát dva ve čtyřhře.\n\nNa žebříčku ATP byl nejvýše ve dvouhře klasifikován v srpnu 2011 na 190. místě a ve čtyřhře pak v dubnu 2013 na 17. místě. Trénuje ho Patrick Langvardt. Dříve tuto roli plnil krajan Dane John Larsen\n\nV dánském daviscupovém týmu debutoval v roce 2003 prvním kolem druhé skupiny euroafrické zóny proti Tunisku, v němž za rozhodnutého stavu vyhrál závěrečnou dvouhru s Malekem Džazírím. Dánové zvítězili 4:1 na zápasy. Do roku 2018 v soutěži nastoupil k třiceti devíti mezistátním utkáním s bilancí 34–24 ve dvouhře a 20–13 ve čtyřhře.\n\nV posledním kole kvalifikace Wimbledonu 2007 prohrál s Tomášem Zíbem po pětisetovém průběhu. Jeho dědem byl bývalý tenista Kurt Nielsen, který se jako první Dán probojoval do finále dvouhry na Grand Slamu a vyhrál smíšenou čtyřhru na US Championships.\n\nNa počátku nové sezóny 2012 byl spolu s krajankou Caroline Wozniackou členem dánského týmu při první účasti země na Hopmanově poháru. V grandslamové čtyřhře pak překvapivě zvítězil ve Wimbledonu 2012 společně s britským tenistou Jonathanem Marrayem, když do soutěže nastoupili na divokou kartu. Ve finále vyhráli nad pátým nasazeným párem Robert Lindstedt a Horia Tecău po pětisetové bitvě. Švédsko-rumunská dvojice tak nezvládla již třetí wimbledonské finále v řadě, přestože o den dříve v semifinále vyřadila druhý nasazený pár amerických dvojčat Mikea a Boba Bryanových.\n\nBodový zisk je s Jonathanem Marrayem posunul na Turnaj mistrů 2012, kde po postupu ze skupiny skončili v semififnále na raketách pozdějších španělských šampionů Marcela Granollerse a Marca Lópeze.\n\n"}
{"id": "754325", "url": "https://cs.wikipedia.org/wiki?curid=754325", "title": "Mistrovství světa v pozemním hokeji mužů 1990", "text": "Mistrovství světa v pozemním hokeji mužů 1990\n\n7. mistrovství světa v pozemním hokeji mužů se uskutečnilo ve dnech 12. až 23. února 1990 na Národním hokejovém stadionu, který se nalézá v těsném sousedství s kriketovým Stadionem Muammara Kaddáfího v pákistánském Láhauru.\n\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n21. února se odehrály oba zápasy o 5. až 8. místo a obě semifinále. 22. února se odehrály oba zápasy o 9. až 12. místo, zápas o 7. místo a zápas o 5. místo. 23. února se odehrál zápas o 11. místo, zápas o 9. místo, zápas o 3. místo a finále.\n"}
{"id": "754326", "url": "https://cs.wikipedia.org/wiki?curid=754326", "title": "Tuchsové", "text": "Tuchsové\n\nTuchsové nebo Tuhsové, ( \"Toxsı\", \"Tuchsı\", 突世 pchin-jinem \"tuši\", obvyklou fonetikou: \"Tuhši\") byl středověký název jednoho z deseti předních turkických kmenů. Původ Tuchsů se vysvětluje tím, že byly Turpanskou větví Tocharů. Tocharové žili v oblasti Tarimské pánve už asi od roku 1800 př. n. l. až do 2. století př. n. l., kdy je odtud z velké části vyhnali Asijští Hunové (Siung-nuové).\n\nTurpanští Tocharové vznikli z potomků Orchonských Turků a Jüe-č’ů. Chráněni pouští Taklamakan před stepními kočovníky, základy tocharské kultury přežily až do příchodu Wej-chejských (Orchon Uj-gur) přistěhovalců, kteří sem migrovali po kolapsu svého království (683) u řeky Orchon. Nejpravděpodobnějším osudem Tocharů bylo, že byli asimilováni Ujgury, a mísili se do té doby, dokud většina současných Ujgurů v \"Tocharské zemi\" nedosáhla kavkazských rysů a také vzhledu.\n\nEtnicita Túránie se skládala ze symbiotického spojení populace baktrijských a indických osadníků s turkickými kočovníky, později v \"„Avestě“\" nazývaných „Sairima“, „Saint“ a „Tachi“. Tachaeové, známí jako (Tachae, Tocharové, Tuchsové) jsou uváděni v \"„Dějinách“\" od Hérodota (484 př. n. l.–425 př. n. l.), 5. až 7. století před jejich objevením se v Avestě.\n\nZdroj \"„Mahábhárata“\", uvádí Tochary (Tušar, Tuchar nebo Tochar) jako kmen Mlekča (Mleccha). \"„Atharvavéda-Parišišta“\" spojuje Tochary se Šaky (Skýty), Indo-Řeky (Jon, Javan), a Baktrijci (Bahlik).\n\nGnaeus Pompeius Trogus (1. století př. n. l.) ve svém \"„Prologu“\" v \"„Historiae Philippicae“\" poznamenává, že Azové jsou vládcové Tocharů, i když tento text je někdy překládán jako \"Asijští králové Tocharů\". Jejich jméno Tochar pochází pravděpodobně z turkického „Tauar“, jež nese význam „Horal“. „Tau“ - „hora“ a „ar“ - „muž“, „lid“, „kmen“ doslovně znamená „Tauar“ - „Horský lid“.\n\nTocharové se v Alanské konfederaci stali známými ze Strabónova (Στράβων; 64/63 př. n. l. - 24) díla \"„Geografica“\" (dokončil je v roce 23), jako dynastický rod Azů a spolu s kmeny Subarů, Suvaro-bulharskou konfederací a Severů dobyli Baktrii.\n\nPodle čínských zdrojů byly Tocharové často identifikováni jako potomci, nebo alespoň blízko pokrevní a úzce souvisící s Jüe-č’i, a později, jako jejich předchůdci, pravděpodobně souviseli s Kušánskými národy. Některé záznamy je popisují jako „lid s rudými vlasy a modrýma očima“.\n\nNa základě Turkického odkazu na Tochary v tvaru twqry - tukry, byly tocharské jazyky spojované s vládnoucí třídou Kušánů. Ale přesný vztah mezi mluvčími těchto jazyků je nejistý a někteří lingvisté považují pojmenování \"„tocharské jazyky“\" za nesprávné. Prof. Aurel Stein tvrdí, že Tocharové (Tocharoi, Tokarai) byli větví Jüe-č’ů. P.C. Bagchi si myslí, že Jüe-č’ové, Tocharové a Tušarové byli identičtí.\n\nV díle z 11. století, pod názvem \"„Divân-ı Lügati't-Türk“\" ( ديوان لغات الترك), Mahmúd Kašgarský zmiňuje kmeny žijící podél řeky Ili, jako jsou Jagmur-kar (Jaowu-ke), \"Tuchsı\" a Čugaj (Čjisy, Popou):\nArabský geograf Al-Marvazí v 12. století pozoruje v sestavě Karluků „devět kmenů“. Součástí karlucké konfederace byly kočovné a polokočovné kmeny Žety-su a jižního Kazachstánu: tři skupiny Čugajů: Čigilové, Barschanové a Chaladžové, tři skupiny Bulaků (Üč-Karlukové): Bulakové → (Karabölükové, Alkabölükové), Kök-erkinové a Čarukové a ještě Az-kiši a Tuchsové a zbytky Türgešů. Dále uvádí, že jednou se spojili s Oguzy, kteří žili na jejich západních hranicích.\n\nProces turkické asimilace, byl paralelní s početnými jinými civilizacemi, včetně Médského, Parthského, Tocharského, Kušánského, Bulharského, Tabgačského a také Kipčackého etnika.\n\nVymřelé tocharské jazyky patří do skupiny indoevropských jazyků a mluvili jimi Tocharové v druhé polovině prvního tisíciletí. Jazykovědci je diferencovali na dvě varianty: na východotocharštinu, kterou mluvili Turpanští Tocharové s označením A (město Turfan), a západotocharštinu, kterou mluvili Kušánští Tocharové s označením B (město Kuča).\n\nZatímco tocharští mluvčí B byli více izolovaní od vnějších jazykových vlivů, začátkem 2. století př. n. l., Tocharští mluvčí A pravděpodobně přenesli svůj původní indoevropský jazyk do prototurkických jazyků (Ogurský → Lir nebo R a Oghuzský → Šahz nebo Turkic-i Kadim) přistěhovaleckým turkickým národům. Později se tocharští mluvčí skupiny B stali Kušány a možná také íránskými kmeny Heftalitů (420 - 552), zatímco kočovné turkické kmeny byly poraženy Sásánovci a Turkuty, kteří je tlačili přes Hindúkuš a hory Pákistánu do severozápadní Indie.\n\nI když Jagmurkarové společně s Čugaji a Karluky byli začleněni do Turkuckých kaganátů (552 - 744) a byli nuceni snášet jejich nadvládu, půl století po zániku Západoturkuckého kaganátu se Tocharové čili Tuchsové stali jedním z kmenů Türgešů (699 - 766) obývajících Jeti-su (Sedmiříčí). Türgešové, poněkud zkreslený a možná trochu redukovaný tvar „Türk-kiši“, (tj. Turečtí-lidé) byli v čínských análech nazýváni, „Jüe-ži“ → Jüe-č’. Pozůstávali z několika menších a dvou větších kmenů jako: Tachsi (Tuchsové, Tocharové) a Asi (Azové, Aziáni), a byli stejně neoddělitelní jako Tocharové a Azové během územního zisku Baktrie v roce 150 př. n. l.\n\nV roce 756 se tyto tři kmeny sloučily a vytvořením Karluckého jabguluku (756 - 840) převzaly vládu v Jeti-su jež trvala až do roku 940. Obyvatelstvo podmaněné Karluky nebylo etnicky jednotné, vedle íránojazyčných Sogdů zahrnovalo také obyvatele severoíránského původu, mezi nimi i imigranty ze zemí Blízkého východu, Mongolska atd. Toto společenství zahrnovalo i několik jiných, většinou polousedlých kmenů. Vedle kočovných tureckých kmenů žili v říši i Tuchsové. U nich ale dochází k postupné turkizaci. Kolem roku 800 se všichni tocharští mluvčí, kteří zde zůstali, přizpůsobili ujgurským kmenům, a indoevropský jazyk Tocharů byl nahrazen turkickým jazykem.\n\nL. Potapov se v Altaji v současné době setkal s lidmi jako Dieti-As, tak Terc-As, Bailaga a opět Tachsi.\n\n\n"}
{"id": "754328", "url": "https://cs.wikipedia.org/wiki?curid=754328", "title": "Wu Ti (tenista)", "text": "Wu Ti (tenista)\n\nWu Ti (; * 14. září 1991, Wu-chan, Chu-pej) je čínský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do listopadu 2012 šest titulů ve dvouhře.\n\nNa žebříčku ATP byl nejvýše ve dvouhře klasifikován v říjnunu 2012 na 176. místě a ve čtyřhře pak v lednu 2011 na 355. místě. Trénuje jej Lu Ling.\n\nV utkání Davisova poháru 2011 proti Tchaj-wanu porazil 37. hráče světa Lu Jan-suna poměrem 6:4, 3:6, 3:6, 7:5, 9:7.\n\nNa počátku sezóny 2012 byl spolu s Li Na členem čínského týmu na Hopmanově poháru, který prohrál všechny tři zápasy základní skupiny.\n\n"}
{"id": "754329", "url": "https://cs.wikipedia.org/wiki?curid=754329", "title": "Kerberos (měsíc)", "text": "Kerberos (měsíc)\n\nKerberos je malý měsíc obíhající trpasličí planetu Pluto. Jeho objev byl oznámen 20. července 2011. Je čtvrtým objeveným z dosud (2013) pěti známých měsíců Pluta.\n\nOkolo Pluta a jeho měsíců proletěla v polovině července 2015 sonda New Horizons. Ta pořídila množství vědeckých dat a fotografií, které jsou v současné době stále zpracovávány.\n\nKerberos byl objeven pomocí Hubblova vesmírného dalekohledu během pátrání po případných prstencích Pluta. Astronomové se totiž obávali, že pokud Pluto nějaké prstence má, mohly by ohrozit blížící se sondu \"\", která k němu dorazila v červenci 2015. Tatáž obava panovala i z případných dalších, zatím neobjevených měsíců, avšak sonda průlet systémem přežila.\n\nPoprvé byl Kerberos spatřen na snímcích pořízených 28. června 2011 a následně pak 3. a 18. července 2011. Oficiálně byl objev potvrzen a oznámen 20. července 2011. Zpětně pak byl měsíc nalezen také na předobjevových snímcích pocházejících již z 15. února 2006 a 25. června 2010. Kerberos je desetkrát méně jasný než měsíc Nix, takže pro jeho zachycení na fotografiích byla nutná 8minutová expozice.\n\nKerberos je čtvrtým známým Plutovým měsícem po Charonu objeveném již roku 1978 a Nix s Hydrou, jež byly společně objeveny roku 2005. Kromě nich byl roku 2012 objeven ještě pátý satelit, Styx.\n\nAstronomové odhadují průměr měsíce v závislosti na uvažované odrazivosti jeho povrchu na 13–34 km. To ho činí druhým nejmenším ze známých měsíců Pluta. V době objevu měl měsíc zdánlivou hvězdnou velikost 26,1 ± 0,3.\n\nZ dosavadních pozorování se zdá, že měsíc obíhá Pluto v ekvatoriální (rovníkové) rovině mezi Nix a Hydrou, a to po kruhové dráze o poloměru 57 783 km ± 19 km. Jeden oběh mu trvá asi 32,17 pozemského dne.\n\nJe možné, že Kerberos vznikl podobně jako i ostatní měsíce Pluta z pozůstatků po ničivé kolizi s nějakým jiným tělesem Kuiperova pásu (stejně jako Měsíc měl podle teorie velkého impaktu vzniknout po srážce Země s jiným velkým tělesem).\n\nPo objevu měsíc získal nejprve tzv. provizorní označení S/2011 (134340) 1 (někdy uváděné ve formě S/2011 P 1), a neformálně byl znám také pod označením P4.\n\nPři hledání jména pro nový měsíc se Mark Showalter, vedoucí týmu, který těleso objevil, rozhodl zorganizovat veřejnou soutěž. Aby nové jméno bylo konzistentní se jmény ostatních měsíců Pluta, bylo ustanoveno, že musí pocházet z řecké a římské mytologie a vztahovat se k podsvětí. William Shatner, herec, který ztvárnil postavu kapitána Jamese T. Kirka v seriálu Star Trek, v soutěži navrhl jména Vulcan (česky: Vulkán) a Romulus, tj. řeckého boha ohně, který byl současně synovcem Pluta, a zakladatele Říma, přičemž obě tato jména zjevně odkazovala také na fiktivní planety v seriálu Star Trek. Jméno Romulus bylo zamítnuto, protože stejné jméno již nese jeden z měsíců obíhajících planetku (87) Sylvia.\n\nV soutěži nakonec zvítězil návrh jména Vulkán, přičemž na druhém místě skončil Cerberus (latinské jméno vícehlavého psa strážícího vstup do podsvětí) a na třetím Styx (bohyně zosobňující stejnojmennou řeku obtékající říši mrtvých). Vítězné jméno však nakonec Mezinárodní astronomická unie (IAU) neschválila, protože se již vžilo pro hypotetickou planetu obíhající mezi Merkurem a Sluncem. Existence této předpokládané planety sice byla vyvrácena, ovšem stále zůstává v užívání název „vulkanoid“ pro jakoukoliv případnou planetku nalezenou v této oblasti.\n\nProblém byl i se jménem Cerberus, které již nese planetka (1865) Cerberus (objevená roku 1935 českým astronomem Lubošem Kohoutkem), a proto měsíc nakonec dostal řeckou variantu tohoto jména, tj. Kerberos. Spolu s ním pak pátý objevený měsíc Pluta obdržel jméno Styx. Nová jména byla oznámena 2. července 2013.\n\n"}
{"id": "754345", "url": "https://cs.wikipedia.org/wiki?curid=754345", "title": "Georgij Nikolajevič Babakin", "text": "Georgij Nikolajevič Babakin\n\nGeorgij Nikolajevič Babakin (13. listopadu 1914, Moskva – 3. srpna 1971, Moskva) byl sovětský radiotechnik a letecký konstruktér.\nU Moskevského městského rozhlasu byl technikem. Při zaměstnání vystudoval roku 1930 střední průmyslovou školu, zaměření elektrotechnika. V roce 1937 nastoupil do Akademie národního hospodářství v Moskvě jako laborant. Do armády nebyl přijat kvůli zdravotním problémům. V roce 1943 nastoupil do moskevského Ústavu automatizace, kde se koncem války stal hlavním konstruktérem. Celá jeho skupina konstruktérů byla v roce 1949 přemístěna do vojenského ústavu NII-88. Později se dostal jako konstruktér do Lavočkinovy konstrukční kanceláře. Pokračoval v dálkovém studiu a roku 1957 ukončil vysokou školu Všesvazového elektrotechnického institutu. V roce 1965 byl jmenován hlavním konstruktérem NPO Lavočkina a zůstal v této funkci šest let, až do své smrti. Se svým týmem se věnoval konstrukci automatických sond určených pro výzkum Měsíce (sondy Luna 7-15), Venuše (sondy Veněra 5-7) i Marsu (sondy Mars 2 a 3).\n\nK uctění jeho památky byly po něm pojmenovány dva krátery na Měsíci a Marsu.\n\n"}
{"id": "754353", "url": "https://cs.wikipedia.org/wiki?curid=754353", "title": "Ruch Chorzów", "text": "Ruch Chorzów\n\nRuch Chorzów je polský fotbalový klub z města Chořov (Chorzów). Jde o jeden z nejúspěšnějších polských klubů. Mimo domácích úspěchů se dvakrát probojoval do čtvrtfinále evropského poháru – v sezóně 1974/75 Poháru mistrů evropských zemí a o rok dříve Poháru UEFA.\n\n15. leden 2015\"\n\n"}
{"id": "754357", "url": "https://cs.wikipedia.org/wiki?curid=754357", "title": "Aarhus GF", "text": "Aarhus GF\n\nAarhus GF, plným názvem Aarhus Gymnastikforening, je dánský fotbalový klub založený roku 1880. 5× vyhrál dánskou ligu (1955, 1956, 1957, 1960, 1986) a 9× dánský fotbalový pohár (1955, 1957, 1960, 1961, 1965, 1987, 1988, 1992, 1996). 2× se probojoval do čtvrtfinále evropského pohárů, v sezóně 1960/61 Poháru mistrů evropských zemí a v ročníku 1988/89 Poháru vítězů pohárů.\n\nPozn.: H – domácí zápas, A – zápas na hřišti soupeře\n\n"}
{"id": "754358", "url": "https://cs.wikipedia.org/wiki?curid=754358", "title": "Rhamphorhynchus", "text": "Rhamphorhynchus\n\nRhamphorhynchus („zobákovitá čelist“) je vyhynulým rodem ramforynchoidního ptakoještěra, žijícího v období svrchní jury (asi před 151 až 148 miliony let) na území dnešního Německa. Jeho zkameněliny jsou známé ze svrchnojurských sedimentů bavorského Solnhofenu. Mohl se však vyskytovat také na území dnešní Tanzanie, Španělska a Anglie.\n\nNa rozdíl od pterodaktyloidů měl tento ptakoještěr dlouhý ocas, vyztužený ligamenty a zakončený výrazným „kormidlem“ v podobě kosočtverečného rozšíření konce ocasu. Jeho zobák byl prohnutý směrem nahoru a obsahoval množství jehličkovitých ostrých zubů, směrovaných dopředu. Pravděpodobně se živil zejména rybami a hmyzem. K lovu ryb byl velmi dobře adaptován, protože jeho zuby tvarově odpovídaly oštěpům, využívaným k lovu ryb dnešními indiánskými kmeny z oblastí Amazonie.\n\nVědecká studie z roku 2020 dokládá, že ramforynchové se přednostně živili měkkotělými vodními hlavonožci, například sépiemi a olihněmi.\n\nVětšina exemplářů je velmi malých (v rozpětí křídel obvykle několik decimetrů), největší známý exemplář však dosahuje v rozpětí křídel 181 cm a délky těla 126 cm. V roce 2015 byla publikována vědecká studie, která dokládá objev měkkých tkání, obsahu žaludku a koprolitu (fosilního trusu) u jednoho exempláře.\n\nHistorie popisu a poznávání tohoto rodu je velmi komplexní a složitá. Zkameněliny byly známé již od počátku 19. století (nejpozději rok 1825). Tento rod byl pak popsán již v roce 1831 jako \"Ornithocephalus\" Goldfussem, teprve v roce 1846 však paleontolog Meyer stanovil nový rod \"Rhamphorhynchus\".\n\n\n"}
{"id": "754363", "url": "https://cs.wikipedia.org/wiki?curid=754363", "title": "Čierna lávka", "text": "Čierna lávka\n\nČierna lávka ( , , , 1968 m n. m.) je sedlo v hlavním hřebeni Vysokých Tater. Nachází se mezi Čiernou Kotolnicou v hřebeni Kotolnice a Nižným kostúrem. Čierna lávka není nejnižším místem v hřebeni Liptovských múrov. Níže (v nadmořské výšce 1950 m n. m.) leží ještě Nižná Čierna lávka nacházející se západně od Čierné lávky na druhé straně Čierné Kotolnice.\n\nPřechod přes sedlo z Doliny Pięciu Stawów Polskich do Temnosmrečinské doliny byl horalům znám již dávno. Nevíme, kdo sem vystoupil jako první. Je možné, že již roku 1792 tudy prošel Baltazar Hacquet se svými druhy. Zaznamenaný je přechod 26. července 1893, který uskutečnil Leopold Świerza.\n\nDo sedla nevede žádná turistická cesta, tudíž je přístupné pouze v doprovodu horského vůdce.\n"}
{"id": "754364", "url": "https://cs.wikipedia.org/wiki?curid=754364", "title": "Syrská republika", "text": "Syrská republika\n\nSyrská republika byl oficiální název pro Sýrii v letech 1930 až 1958, kdy spolu s Egyptem vytvořila federativní Sjednocenou arabskou republiku. V letech 1930–1943 byla Sýrie mandátním územím Francie.\n"}
{"id": "754365", "url": "https://cs.wikipedia.org/wiki?curid=754365", "title": "Antonín Machát", "text": "Antonín Machát\n\nAntonín Machát (5. listopadu 1880 Lomnička – 26. února 1967 Praha) byl český a československý vydavatel, aktivista české menšiny ve Vídni, politik Československé sociální demokracie a po přesídlení do ČSR po roce 1945 poslanec Prozatímního Národního shromáždění.\n\nPůsobil jako organizátor české menšiny ve Vídni, tiskař a publicista. Vydával edici Lidová knihovna vídeňská. V roce 1918 navrhl přičlenění Vídně a části Dolních Rakous k Československu. Záměr byl odmítnut na mírové konferenci. Machát se v roce 1927 stal poslancem vídeňského zemského sněmu za sociální demokraty. Po druhé světové válce přesídlil do Československa.\n\nV letech 1945–1946 byl poslancem Prozatímního Národního shromáždění za ČSSD. V parlamentu setrval do parlamentních voleb v roce 1946.\n"}
{"id": "754366", "url": "https://cs.wikipedia.org/wiki?curid=754366", "title": "Kampučská lidová republika", "text": "Kampučská lidová republika\n\nKampučská lidová republika byl název dnešní Kambodže v letech 1979–93, kdy Kambodžu okupovala vietnamská armáda. De facto se jednalo o loutkový stát Vietnamu, kde po svržení Rudých Khmerů byla u moci vláda, podřízená Vietnamu.\n"}
{"id": "754368", "url": "https://cs.wikipedia.org/wiki?curid=754368", "title": "Neletální zbraň", "text": "Neletální zbraň\n\nNeletální neboli nesmrtící zbraně jsou takové zbraně, jejichž primárním účelem není usmrcení protivníka, ale pouze jeho zneškodnění či dočasné vyřazení z boje, aniž by přitom byl ohrožen jeho život. Vzhledem k tomu, že i při použití některých nesmrtících zbraní (např. taserů) může dojít k úmrtí protivníka, byť to není jejich účelem, používá se v angličtině pojem \"less-lethal weapons\" (méně smrtící zbraně). \n\nNeletální zbraně se používají především v sebeobraně a při policejních akcích. Ve válce jsou používány méně (nicméně používala je např. americká armáda při bojích v Somálsku či při válce v Perském zálivu), použití některých (např. slzný plyn, vodní děla) zakazují mezinárodní úmluvy. V současné době jsou předmětem zkoumání a experimentů. Často se používají také proti zvířatům.\n\nNeletální zbraně mohou fungovat na různém principu. Patří k nim například \n\nNěkteré neletální zbraně (pepřové spreje, některé elektrické paralyzéry) jsou v České republice legální a volně prodejné, v jiných zemích ale může být jejich držení či nošení omezeno zákonem (pepřové spreje jsou zakázány např. v Itálii či Norsku, elektrické paralyzéry ve Velké Británii). Elektrické paralyzéry (tzv. tasery) používá také Policie České republiky.\n\n"}
{"id": "754369", "url": "https://cs.wikipedia.org/wiki?curid=754369", "title": "Karel Maiwald", "text": "Karel Maiwald\n\nKarel Maiwald (3. října 1902 Oslavany – 18. srpna 1979 Londýn) byl český a československý národohodpodář, statistik, politik Československé sociální demokracie a poslanec Prozatímního Národního shromáždění.\n\nVystudoval Právnickou fakultu Univerzity Karlovy. Zde získal v roce 1925 titul doktora práv. Získal stipendium od Rockefellerovy nadace a odjel na studijní pobyt do USA, Velké Británie, Švýcarska a Německa. Od roku 1931 působil v Státním úřadu statistickém, kde jako pracovník výzkumu setrval do roku 1945. Za druhé světové války působil v odboji a byl členem skupiny Petičního výboru Věrni zůstaneme. Od roku 1938 byl profesorem národního hospodářství na Právnické fakultě Univerzity Karlovy, po roce 1945 přednášel na Vysoké škole politické a sociální v Praze. V roce 1945 se rovněž stal předsedou Státního úřadu plánovacího.\n\nV letech 1945-1946 byl poslancem Prozatímního Národního shromáždění za ČSSD. V parlamentu setrval do parlamentních voleb v roce 1946.\n\nPo únorovém převratu odešel v říjnu 1949 do Německa. Žil v uprchlickém táboře a čekal na víza do Velké Británie, která získal v roce 1950 díky pozvání univerzity v Manchesteru. Univerzita v Cambridgi mu poskytla zaměstnání jako pracovníku na výzkumném projektu \"Domestic Capital Formation\". V ekonomické teorii byl stoupencem Johna Maynarda Keynese. Od roku 1950 byl výzkumným pracovníkem na univerzitě v Cambridgi. Angažoval se i v krajanských spolcích a v politických strukturách československého exilu. Po dokončení studie Domestic Capital Formation mu ovšem nebyla prodloužena smlouva s univerzitou v Cambridgi a on byl dočasně bez práce. Přijal pak výzkumnou práci na částečný úvazek na univerzitě v Glasgow. Do penze odešel v roce 1966.\n"}
{"id": "754373", "url": "https://cs.wikipedia.org/wiki?curid=754373", "title": "Egyptské chedivství", "text": "Egyptské chedivství\n\nEgyptské chedivství byl státní útvar na území dnešního Egypta v letech 1867–1914, který byl autonomním vazalem Osmanské říše. Od roku 1882 byl Egypt okupován Velkou Británií.\n\nChedivství vzniklo v roce 1867 z osmanské provincie a bylo postaveno do autonomního postavení. V roce 1869 byl otevřen Suezský průplav, který spojil Rudé moře se Středozemním a Velká Británie tak měla kratší cestu do Indie. Egypt ale musel Anglii za průplav prodat mnoho akcií. V důsledku kritické situace v zemi pak v roce 1882 získala Velká Británie přímou správu nad Suezským průplavem a Egypt tím získala do svého područí. Definitivně se to stalo v roce 1914, kdy ho prohlásila svým protektorátem.\n"}
{"id": "754377", "url": "https://cs.wikipedia.org/wiki?curid=754377", "title": "Nižný kostúr", "text": "Nižný kostúr\n\nNižný kostúr ( , , , 2055 m n. m.) je hora v hlavním hřebeni Vysokých Tater v části Liptovské múry. Od Kotolnice je oddělena sedlem Čierna lávka a od Vyšného kostúru sedlem Nižná liptovská lávka. Vrcholem hory prochází slovensko-polská státní hranice. Na slovenské straně spadají svahy hory do Temnosmrečinské doliny. Od vrcholku vybíhá směrem na sever (na stranu Doliny Pięciu Stawów Polskich) krátké boční rameno stáčející se nad jezero Czarny Staw Polski. V místech Nižného kostúru hlavní tatranský hřeben mění směr z východního (od Kotolnice) na jihovýchodní (ve směru Hrubého štítu).\n\nNejstarší zaznamenané turistické výstupy:\n\n\nZe vzácných rostlin na Nižném kostúru roste lomikámen nachový (\"Saxifraga retusa\").\n\nNižný kostúr (podobně jako celý hřeben Liptovských múr) je přístupný pouze v doprovodu horského vůdce.\n"}
{"id": "754378", "url": "https://cs.wikipedia.org/wiki?curid=754378", "title": "Leopold Eugen Měchura", "text": "Leopold Eugen Měchura\n\nLeopold Eugen Měchura, psán též Miechura (2. února 1804 Praha – 11. února 1870 Otín), byl český právník a hudební skladatel.\n\nByl synem významného pražského advokáta Jana Měchury a jeho manželky Marie, rozené Lankisch von Hörnitz (její otec byl bratrancem Jana Jeníka z Bratřic). Přišel o matku, když mu bylo 6 let a kromě něj byli v rodině ještě tři mladší sourozenci. S hudbou se důvěrně seznámil již v rodině, která pořádala na svém panství v Otíně hudební večery. Další hudební vzdělání získal i během studia na piaristickém gymnáziu v Praze. Vystudoval filozofii a práva na Karlově univerzitě a vedle toho studoval i hudbu u Friedricha Dionysa Webera a Václava Jana Tomáška. Po studiích se vrátil do Klatov, kde pomáhal otci spravovat rodinné panství a pracoval jako magistrátní úředník. V roce 1827 se jeho sestra Terezie vdala za Františka Palackého a o rok později se sám oženil s Klárou Häcknerovou. Další sestra Antonie byla provdána za lesního odborníka a schwarzenberského vrchního lesmistra Jana Heyrovského, strýce pozdějšího rektora Karlovy univerzity Leopolda Heyrovského.\n\nV Klatovech se významně podílel na hudebním životě kraje. Působil zde jako varhaník, hráč na lesní roh a dirigent. Za jeho působení byly v Klatovech prováděny i Mozartovy opery a velká oratoria (např. Haydnovo \"Stvoření\", Mendelssohnův \"Paulus\", Beethovenův \"Kristus na hoře Olivetské\").\n\nByl vychováván ve dvojjazyčném prostředí a přátelil se jak s německými (např. básníkem Karlem Egonem Ebertem, či skladatelem Johannem Friedrichem Kittlem), tak i českými literáty a hudebníky. Své první skladby psal na německé texty, ale pod vlivem Františka Palackého a dalších českých přátel (především Jana Ludevíta Procházky a Aloise Vojtěcha Šmilovského) se stále více přikláněl na stranu českého obrozeneckého hnutí. První skladbou na český text je sbor \"Večer v lese op. 92\" z roku 1865 na slova Aloise Vojtěcha Šmilovského. Jak svým dílem, tak i národnostním uvědoměním je považován za předchůdce Bedřicha Smetany.\n\nVe svém díle vycházel z vrcholného klasicismu a raného romantismu. Jeho vzory byli zejména Wolfgang Amadeus Mozart a Carl Maria von Weber. V orchestrální hudbě je zřetelný vliv Felixe Mendelssohna-Bartholdyho a Roberta Schumanna. Měl vrozený lyrický talent, který se projevoval zejména v jeho vokální tvorbě.\n\nK nejvýznamnějším dílům patří kantáty na české texty z roku 1866. \"Štědrý den\" a \"První májová noc\" jsou komponovány na slova Karla Jaromíra Erbena a \"Pohřeb na Kaňku\" na text A. V. Šmilovského. Byly to první kantáty na české texty vůbec. Byly uvedeny 22. března 1868 na koncertě Umělecké besedy na Žofíně a na provedení se prý podílelo na 220 zpěváků a 90 hudebníků.\n\nVýznamná je rovněž opera Marie Potocká (1870), která je první českou operou na ruský námět. Vznikla na podnět Františka Ladislava Riegera. Libreto napsal Josef Kolář podle epické básně \"Bachčisarajská fontána\" Alexandra Sergejeviče Puškina s využitím \"Krymských znělek\" Adama Mickiewicze. Byla provedena posmrtně v Prozatímním divadle za řízení Bedřicha Smetany 13. ledna 1871.\n\nPozůstalost skladatele se nachází v Českém muzeu hudby v Praze.\n\n\n\n\n\n\n\nPísně jsou vesměs komponovány na texty německých básníků (Gustav Theodor Drobisch, Heinrich Heine, Eduard Möricke, Ludwig Uhland), dvě písně napsal na vlastní text (rovněž německý). Českou výjimku tvoří:\n\n\n\n\n"}
{"id": "754394", "url": "https://cs.wikipedia.org/wiki?curid=754394", "title": "Vert-le-Grand", "text": "Vert-le-Grand\n\nVert-le-Grand je obec v jižní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 31 km.\n\nSousední obce: Bondoufle, Lisses, Écharcon, Vert-le-Petit, Leudeville a Le Plessis-Pâté.\n\n\n\"Počet obyvatel\"\n"}
{"id": "754396", "url": "https://cs.wikipedia.org/wiki?curid=754396", "title": "Fotbal na Letních olympijských hrách 2000 - turnaj žen", "text": "Fotbal na Letních olympijských hrách 2000 - turnaj žen\n\nFotbalový turnaj na Letních olympijských hrách 2000 byl druhým ženským fotbalovým turnajem na olympijských hrách. Vítězem se stala norská ženská fotbalová reprezentace.\n\n\nOlympijský turnaj žen na RSSSF.com\n"}
{"id": "754397", "url": "https://cs.wikipedia.org/wiki?curid=754397", "title": "Sparta Rotterdam", "text": "Sparta Rotterdam\n\nSparta Rotterdam je nizozemský fotbalový klub z města Rotterdam, který sehrál velkou roli zejména v počátcích nizozemské kopané, byl vůbec prvním profesionálním fotbalovým klubem v zemi (založen 1. dubna 1888). Patří mezi 3 profesionální fotbalové kluby v Rotterdamu, dalšími jsou SBV Excelsior (založen v roce 1902) a Feyenoord (založen v roce 1908). V sezóně 2016/17 hraje první nizozemskou ligu Eredivisie.\n\nSparta Rotterdam hrála čtvrtfinále Poháru mistrů evropských zemí 1959/1960. Domácím hřištěm je Sparta Stadion Het Kasteel s kapacitou 11 000 míst k sezení.\n\n\nK 29. 1. 2016 \n\nPoslední verze z roku 1930:\n\n"}
{"id": "754398", "url": "https://cs.wikipedia.org/wiki?curid=754398", "title": "Stanislav Maleček", "text": "Stanislav Maleček\n\nStanislav Maleček (12. ledna [\"uváděno též 12. prosince\"] 1917 – 13. července 2000) byl český a československý novinář a politik Československé sociální demokracie a poslanec Prozatímního Národního shromáždění.\n\nV letech 1945-1946 byl poslancem Prozatímního Národního shromáždění za ČSSD. V parlamentu setrval do parlamentních voleb v roce 1946.\n\nPůsobil jako novinář, působil v Novinářském studijním ústavu a byl tajemníkem Svazu českých novinářů. Publikoval studie z oboru žurnalistiky. Po invazi vojsk Varšavské smlouvy do Československa v roce 1968 a následných čistkách byl coby vedoucí tajemník Svazu českých novinářů zařazen do evidence exponentů pravice.\n\nOd června 1958 do května 1963 byl evidován jako agent Státní bezpečnosti na centrále kontrarozvědky pod krycím jménem Mládežník.\n\n"}
{"id": "754403", "url": "https://cs.wikipedia.org/wiki?curid=754403", "title": "Nižná liptovská lávka", "text": "Nižná liptovská lávka\n\nNižná liptovská lávka ( , , , 2035 m n. m.) je sedlo v hlavním hřebeni Vysokých Tater. Nachází se mezi Vyšným kostúrem a Nižným kostúrem v hřebeni Liptovských múr a prochází jím slovensko-polská státní hranice. Sedlo je jednou ze dvou Liptovských lávek. Vyšná liptovská lávka odděluje Vyšný kostúr od Hrubého štítu. Svahy od sedla spadají na severovýchodě do nevelkého kotle v Dolině Pięciu Stawów Polskich, přes nějž vede žlutá značka do sedla Szpiglasowa Przełęcz (cesta Szpiglasowa Perć). Jihozápadní svahy spadají do Temnosmrečinské doliny (větev Kôprové doliny).\n\nNižná liptovská lávka (podobně jako celý hřeben Liptovských Múr) je přístupná pouze v doprovodu horského vůdce.\n"}
{"id": "754404", "url": "https://cs.wikipedia.org/wiki?curid=754404", "title": "Ermengarda z Beaumontu", "text": "Ermengarda z Beaumontu\n\nErmengarda z Beaumontu nebo také Ermengarda de Beaumont (asi 1170–1233/1234) byla skotská královna jako manželka Viléma I. Byla dcerou vikomta Richarda I. z Beaumontu († po 1199) a jeho manželky Lucie z l'Aigle († po 1217).\n\nDíky podmínkám Falaiské smlouvy měl Jindřich II. Plantagenet právo vybrat Vilémovi nevěstu. Vilém se tak roku 5. září 1186 oženil s Ermengardou, vnučkou krále Jindřicha I. Věnem dostala edinburský hrad. Manželství však příliš vydařené nebylo a trvalo mnoho let, než Ermengarda Vilémovi porodila dědice. Jejich dětmi byly:\n\nErmeganda zemřela 12. února 1233 nebo 1234 a byla pohřbena v klášteře Balmerino ve Fife.\n"}
{"id": "754405", "url": "https://cs.wikipedia.org/wiki?curid=754405", "title": "Vert-le-Petit", "text": "Vert-le-Petit\n\nVert-le-Petit je obec v jihovýchodní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 34 km.\n\nSousední obce: Leudeville, Vert-le-Grand, Écharcon, Saint-Vrain, Fontenay-le-Vicomte, Itteville\na Ballancourt-sur-Essonne.\n\nZnak obce vznikl v roce 1988. Ryby symbolizují množství rybníků na území obce, které vznikly v místech dřívější těžby rašeliny. Lev je znakem námořního důstojníka Abrahama Duquesneho, který byl majitelem panství a klasy zobrazují obilnářství, pro které jsou pozemky obce využívány.\n\n\"Počet obyvatel\"\nV obci je mateřská školka Julese Ferryho a základní škola Alaina Savaryho.\n\n"}
{"id": "754406", "url": "https://cs.wikipedia.org/wiki?curid=754406", "title": "Burswood Entertainment Complex", "text": "Burswood Entertainment Complex\n\nBurswood Entertainment Complex je multifunkční komplex nacházející se na břehu Labutí řeky nedaleko západoaustralského města Perth. Vlastníkem je společnost Crown Limited. V areálu se kromě kasin a barů nachází sedm restaurací, noční klub, dva hotely (pětihvězdičkový InterContinental a čtyřhvězdičkový Holiday Inn), divadlo a vlaková stanice, která zabezpečuje spojení s městem. Komplex byl oficiálně otevřen 8. dubna 1988. Slouží také pro zábavní a kulturní akce, v roce 2009 zde koncertovala například Britney Spears.\n\nSamostatnou součástí komplexu je Burswood Dome, který obsahuje více sportovišť včetně tenisového areálu. Ten byl do roku 2012 dějištěm první události tenisové sezóny – oficiálního mistrovství smíšených družstev Mezinárodní tenisové federace neboli Hopmanova poháru.\n\nKrajina obklopující kasino je známá jako Burswoodský park (Burswood Park). Ve 40. letech 20. století se původně jednalo o smetiště. S výstavbou komplexu kasin došlo k regeneraci místní lesostepi a její přeměně na rekreační místo určené pro veřejnost. V současnosti v parku roste řada druhů rostlin, stezky jsou lemovány sochami a také zde existuje golfové hřiště.\n\nBurswood Dome je velká uzavřená aréna poskytující prostor pro kulturní a sportovní události. Její velikost činí 8 800 m a kapacita představuje 13 600 sedících diváků na kulturní a 8 000 na tenisové akce. Laminátová střecha je zavěšena ve výšce 35 metrů nad zemí.\n\nV říjnu 2010 zde pro celkem 45 000 diváků dvakrát koncertovala americká kapela Metallica v rámci turné „World Magnetic Tour“.\n\nCliff Richard & The Shadows vyprodali arénu pro 34 400 návštěvníků. V roce 2007 měla v dómu během turné „Showgirl“ tři vystoupení australská zpěvačka Kylie Minogue. Roku 2011 se na stadión vrátila v rámci koncertní šňůry „Les Folies Tour“.\n\nZ dalších umělců zde mimo jiné vystoupili Rihanna, Andrea Bocelli, Olivia Newton-John, Sarah Brightman, Cliff Richard, The Shadows, Mariah Carey, Christina Aguilera (16 200 diváků), Gwen Stefani (16 749), P!nk (17 500), Britney Spears (18 272), Lady Gaga (18 370), nebo v roce 1996 král popu Michael Jackson s turné „HIStory World Tour“ (19 000).\n\nBurswood Dome byl v letech 1989–2012 dějištěm každoročního mezinárodního tenisového turnaje smíšených družstev Hopmanova poháru. Příležitostně zde hraje zápasy basketbalový klub Perth Wildcats. V sezóně 2007/2008 byla aréna domovským hřištěm pro fotbalový ligový tým Perth Glory FC.\n\n"}
{"id": "754407", "url": "https://cs.wikipedia.org/wiki?curid=754407", "title": "Dřípatka horská", "text": "Dřípatka horská\n\nDřípatka horská (\"Soldanella montana\") je nízká, vytrvalá bylina vyšších poloh s modrofialovými květy. Je jediný druh nevelkého rodu dřípatka vyrůstající v České republice, vyskytuje se ale jen řídce a je považována za ohroženou vyhynutím.\n\nNevelké rostliny rostoucí ve Střední Evropě, hlavně ve východních Alpách a jejich podhůřích v Německu a Rakousku, částečně zasahují i do Čech. Dřípatka horská se v Česku vyskytuje na Šumavě, v Novohradských horách a v okolí Českých Budějovic a Třeboně. Severní hranice výskytu vede přes Brdy a Železné hory v Českomoravské vrchovině. Toto rozšíření je důsledkem alpské migrační cesty, kdy po ústupu ledovců následovala expanze druhů do dříve zcela zaledněných oblastí.\n\nUpřednostňuje vlhká a zastíněná horská stanoviště. Vyrůstá ve smrkových lesích nebo olšinách, kolem pramenišť a potoků, na rašelinných loukách a na humózních, kyselých a na živiny chudých půdách. Hned po sejití sněhu raší květonosné lodyhy a ve svém okolí patří mezi prvé jarní kvetoucí rostliny.\n\nDřípatka horská je vytrvalá rostlina vysoká 5 až 15 cm. Z krátkého, vystoupavého, hlízovitého oddenku vyrůstá přízemní růžice tuhých a stálezelených listů se žláznatým řapíkem. Jejich čepele jsou okrouhle ledvinovité, slabě podvinuté a po obvodě mělce vroubkované, na rubu někdy mívají fialový nádech.\n\nZ růžice vyrůstá jednoduchý, krátce žláznatý, květný stvol zakončený okolíkem tři až sedmi květů na stopkách. Květy jsou pětičetné, oboupohlavné a obvykle jsou převislé, za plodu jsou květní stopky pro lepší rozptyl semen vzpřímené.\n\nKališní lístky jsou krátké a čárkovité. Široce zvonkovitá, modrofialová, 1 až 1,5 cm dlouhá koruna má lístky nepravidelně dělené do poloviny až třech čtvrtin délky. V květu je pět ke koruně přirostlých tyčinek s prašníky a svrchní semeník s přímou čnělkou nesoucí hlavičkovou bliznu. Květy jsou cizosprašné, jsou opylovány hmyzem sbírajícím nektar. Plodem je válcovitá až kuželovitá tobolka 1,5 cm dlouhá, která se otevírá víčkem a otvor má deset zoubků. Drobná semínka rozšiřuje vítr. Ploidie druhu je 2n = 38.\n\nČeské rodové jméno dřípatka je odvozeno od „dřípeného květu“, t.j. od květu hluboce rozděleného do úzkých, čárkovitých úkrojků.\n\nDřípatka horská je náročná na kvalitu stanovišť, která jsou mnohde ohrožována. Nejvíce jim škodí lesnické meliorace, pasečné pěstování lesa za vzniku rozsáhlých holých ploch, vysazování smrkových monokultur a znečišťování potoků zemědělskou chemií a odpadními vodami. Je proto zařazena jak ve „vyhlášce MŽP ČR č. 395/1992 Sb. ve znění vyhl. č. 175/2006 Sb.“, tak i v „Červeném seznamu cévnatých rostlin České republiky: třetí vydání“, mezi rostliny ohrožené.\n\n"}
{"id": "754410", "url": "https://cs.wikipedia.org/wiki?curid=754410", "title": "Valentín Matrka", "text": "Valentín Matrka\n\nValentín Matrka, též Valentin Matrka (13. února 1907 Lamač – 6. listopadu 1980 Bratislava), byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 byl pronásledován komunistickým režimem.\n\nNarodil se v chudé malorolnické rodině. Vystudoval gymnázium v Bratislavě a působil jako rolník. V meziválečném období se angažoval v Republikánské straně zemědělského a malorolnického lidu (agrární strana). V roce 1939 se stal ve věku 32 let starostou rodné Lamače.\n\nPo 2. světové válce byl v letech 1945-1946 poslancem Prozatímního Národního shromáždění za Demokratickou stranu, respektive za Jednotný zväz slovenských roľníkov. Po parlamentních volbách v roce 1946 zasedl za demokraty jako poslanec do Ústavodárného Národního shromáždění. Zde formálně setrval do voleb do Národního shromáždění roku 1948.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Matrka patřil mezi skupinu funkcionářů Demokratické strany, kteří odmítli vstoupit do této nové politické strany. V říjnu 1948 byl odveden do tábora nucených prací a v květnu 1950 odsouzen na čtyři roky odnětí svobody. Byl vystaven mučení a fyzickému násilí. Vězněn byl do roku 1957. V roce 1968 se dočkal rehabilitace. Po propuštění na svobodu nastoupil jako dělník do JZD v Lamači, od roku 1965 zde působil jako předseda a družstvo pod jeho vedením dosahovalo v rámci kraje jedny z nejlepších výsledků. V roce 1974 vedl hospodářský dvůr JZD Devín, do kterého bylo sloučeno několik zemědělských družstev včetně JZD Lamač. Během práce utrpěl mozkovou příhodu a na její následky po čtyřech týdnech zemřel.\n\n"}
{"id": "754416", "url": "https://cs.wikipedia.org/wiki?curid=754416", "title": "Memorandum SANU", "text": "Memorandum SANU\n\nMemorandum SANU (srbsky v cyrilici \"Меморандум САНУ\"), plným názvem Skupina akademiků Srbské akademie věd o aktuálních společenských otázkách v Jugoslávii roku 1986 (srbsky v cyrilici \"Група академика Српске академије наука и уметности о актуалним друштвеним питањима Југославије 1986. године\"), je název pro dokument, který vstoupil do dějin jako jeden ze začátků obrody myšlenky velkého Srbska a srbského nacionalismu. \n\nAčkoliv tento název dokumentu bývá zpochybňován a samo Memorandum bylo zveřejněno jako nedokončené, používá se obecně v literatuře právě toto jméno. Vyšlo v deníku \"Večernje Novosti\" v září 1986. Autory byla skupina srbských intelektuálů (Pavle Ivić, Antonije Isaković, Dušan Kanazir, Mihajlo Marković, Miloš Macura, Dejan Medaković, Miroslav Pantić, Nikola Pantić, Ljubiša Rakić, Radovan Samardžić, Miomir Vukobratović, Vasilije Krestić, Ivan Maksimović, Kosta Mihajlović, Stojan Čelić) v čele se spisovatelem Dobricou Ćosićem, jedním z hlavních kritiků tehdejšího politického systému v Jugoslávii.\n\nSedmdesátičtyřstranový dokument má dvě části: ekonomickou a politickou. První z nich se věnuje ekonomické krizi, která trápila Jugoslávii již více než deset let a politickému systému země, kde byl zvlášť zdůrazněn význam ústavy z roku 1974 jako jednoho z viníků této krize. Autoři Memoranda tvrdí, že decentralizace státu vedla k jeho rozparcelování a vytvoření osmi (šest republik a dvě autonomní oblasti) oddělených ekonomických a politických celků, které prosazují tvrdě své zájmy. Jako ukázka těch, kteří jsou největšími zastánci Ústavy z roku 1974 (a kteří z tohoto stavu nejvíce profitují) jsou zmíněny Slovinsko a Chorvatsko. To, že je konfederativní uspořádání země hlavním viníkem krize je zdůrazněno konfrontací dobové ekonomické situace (skandálu s výší zahraničního dluhu Jugoslávie, která byla až do smrti Tita tajná, neustálých krizí a stagnací) s třetím pětiletým plánem a obecně hospodářským rozvojem konce 50. a začátku 60. let.\n\nJugoslávii samotnou vidí Memorandum jako směs starého politického systému (není upřesněno kterého) a autoritativního státu zděděného po dobách „reálného socialismu“ známého ze zemí východní Evropy. Přestože není kritický k socialismu jako takovému, ostře útočí na Svaz komunistů Jugoslávie, který považuje za stranu, která „srostla se státem“ a není již partají představující ideový „předvoj“ společnosti, nýbrž stranou pouze disponující absolutním monopolem moci. Jako řešení viděli autoři textu demokratizaci státu a změnu svazové ústavy.\n\nKromě první části, soustřeďující se na ekonomickou situaci, společenskou a hospodářskou krizi a kritiku politického systému se v Memorandu nachází také i ta druhá, která se věnuje národnostní otázce. Autoři textu otevřeně kritizují systém šesti svazových republik a dvou autonomních oblastí v dobové podobě. Prohlásili, že Srbové nezískali (na rozdíl od ostatních v Jugoslávii) vlastní národní stát, a dále, že srbské menšiny v dalších republikách (SR Chorvatsko a SR Bosna a Hercegovina) mají nerovné postavení ve srovnání s příslušníky převažujícího nebo za dominujícího považovaného národa. Jako příklad je zmíněna chorvatská jazyková otázka, dále Kosovo a vystěhovávání nealbánského obyvatelstva z této autonomní oblasti. \n\nSrbsko považují autoři za diskriminované vůči Jugoslávii i díky tomu, že je jeho hospodářství zaostávající ve srovnání s celosvazovým průměrem; uvádějí příklady vývozu levných surovin do rozvinutějších republik SFRJ. Za tvůrce tohoto stavu považují jak skutečnost, že SR Chorvatsko a SR Slovinsko se s lepší průmyslovou základnou mohly těšit rychlejšímu poválečnému rozvoji, ale také i mocenský tandem Kardelje a Tita. Uspořádání, ve kterém jsou součástí SR Srbska ještě dvě autonomní oblasti, považují za nefunkční; politický statut centrálního Srbska vidí z právního hlediska za nedefinovaný a vztahy s oběma oblastmi víceméně za matoucí. Připomíná, že podle sčítání lidu z roku 1981 žije v rámci Jugoslávie mimo území tzv. „užšího Srbska“ 40,8 % Srbů a že právě oni byli procesem decentralizace státu postiženi nejvíce. \n\nKosovskou situaci vidí Memorandum SANU velmi kriticky. Nepokoje z roku 1981 prohlašuje otevřenou totální válkou vůči srbskému národu, zvýšení míry autonomie po protestech v roce 1968 za spouštěč tehdy aktuální krize. Dobovou situaci Srbů v Kosovu popisuje jako fyzickou, politickou i právní genocidu.\n\nPolitické vedení Svazu komunistů Srbska tento dokument ostře odsoudilo a autory označilo za nacionalisty. Na kritiku, která přicházela na SANU z i z řady jiných míst, se pokoušeli akademici odpovědět tím, že se jednalo o dokument pro interní potřeby, nedokončený a hlavně zveřejněný bez jejího souhlasu. Ač zprvu odsouzen, řadu jeho bodů později během tzv. antibyrokratické revoluce přejali Slobodan Milošević a jeho věrní – srovnáme-li slovník SANU, kritizující vznik byrokratických struktur odpovědných za společenskou a ekonomickou stagnaci s tím, co bylo proklamováno v letech 1987, 1988 a 1989 srbskými a později i černohorskými komunisty. Převzata byla i myšlenka „znovusjednocení“ Srbska, kterou vyjadřuje i heslo demonstrantů na četných promiloševićovských mítincích \"Oj Srbijo iz tri dela, ponovo ćeš biti cela\" („Srbsko ze tří částí, znovu budeš jednotné“). \n\nV SR Slovinsku a SR Chorvatsku bylo Memorandum vnímáno jako nebezpečný precedens a ve společnosti vzrostly obavy z možného nárůstu sympatií k srbskému nacionalismu. Použití řady myšlenek pozdějším srbským vedením v čele se Slobodanem Miloševićem bylo vnímáno jako příklon Svazu komunistů Srbska k nacionalistickým myšlenkám. Sám Milošević byl v Chorvatsku na konci 80. let silně neoblíben a jeho vznikající srbský kult byl považován za rychlé rozšíření nacionalistických myšlenek mezi širokou veřejnost. \n"}
{"id": "754417", "url": "https://cs.wikipedia.org/wiki?curid=754417", "title": "Július Maurer", "text": "Július Maurer\n\nJúlius Maurer (18. června 1896 Krompachy – 24. května 1961 Praha) byl slovenský a československý politik za Komunistickou stranu Slovenska (respektive za KSČ), poslanec Prozatímního Národního shromáždění a ministr vlády Československa.\n\nV mládí pracoval jako dělník v železárnách v Krompachách, Budapešti a Győru. Původně byl od roku 1915 členem Slovenské sociálně demokratické strany Uherska. Po roce 1918 patřil mezi příslušníky levicového křídla Československé sociálně demokratické strany dělnické a roku 1921 mezi zakladatele KSČ na Slovensku, kdy se stal tajemníkem strany v Spišské Nové Vsi a později krajským tajemníkem KSČ v Košicích. Od roku 1926 žil delší dobu v Sovětském svazu, kde pracoval jako dělník, později jako zaměstnanec Lidového komisariátu pro finance. Studoval národohospodářské plánování na moskevské akademii. Krátce působil jako vedoucí plánovacího oddělení ve Smolensku a pak po čtyři roky jako zástupce vedoucího československého oddělení národohospodářských předmětů na Leninské škole v Moskvě. Byl také pracovníkem Lidového komisariátu průmyslu stavebních hmot v Smolensku. Za války byl v letech 1944-1945 politickým pracovníkem v Rudé armádě, ve štábu 4. ukrajinského frontu. Politicky se po roce 1945 angažoval v Československu. Byl tajemníkem oblastního výboru KSČ. Od srpna 1952 do ledna 1953 byl ministrem těžkého strojírenství ve vládě Antonína Zápotockého. Od ledna 1953 pak ministrem bez portfeje v téže vládě i v první vládě Viliama Širokého a druhé vládě Viliama Širokého. Sloužil rovněž jako československý delegát při RVHP. Byl mu dvakrát udělen Řád republiky.\n\nPo 2. světové válce byl v letech 1945-1946 také poslancem Prozatímního Národního shromáždění za KSS. V parlamentu setrval do parlamentních voleb v roce 1946. IX. sjezd KSČ v roce 1949 ho zvolil náhradníkem ÚV KSČ. Členem ÚV KSČ ho pak zvolila celostátní konference KSČ 18. prosince 1952.\n\nZemřel v květnu 1961.\n\n"}
{"id": "754420", "url": "https://cs.wikipedia.org/wiki?curid=754420", "title": "The Princeton Field Guide to Dinosaurs", "text": "The Princeton Field Guide to Dinosaurs\n\nPrinceton Field Guide to Dinosaurs (česky v nepřesném překladu \"Princetonský polní průvodce dinosaury\") je kniha amerického paleontologa a popularizátora této vědy Gregoryho Scotta Paula (* 1954) z roku 2010 (vyšla v nakl. Princetonské Univerzity). Ilustrátorem knihy je rovněž Gregory Paul, který je autorem také všech kosterních rekonstrukcí v obrazových přílohách. V roce 2016 bylo publikováno druhé, doplněné a aktualizované vydání.\n\nTématem knihy je nový pohled na neptačí dinosaury - populární objekt současné vertebrátní paleontologie. Paul uplatňuje své dlouhodobé zkušenosti s moderní rekonstrukcí dinosaurů a zpodobňuje je v maximálně realistickém pojetí. V knize jsou obsaženy například také informace o dinosauřích smyslech, pohybu, gigantismu nebo otázkách metabolismu a fyziologie těchto dávno vyhynulých obratlovců. Paul také pro většinu druhů uvádí poměrně přesné odhady velikosti a hmotnosti, odvozené od jejich kosterních elementů.\n\n"}
{"id": "754422", "url": "https://cs.wikipedia.org/wiki?curid=754422", "title": "Karel August Pácalt", "text": "Karel August Pácalt\n\nKarel August Pácalt též Carl August Pacalt či Charles Pacalt (7. října 1773, Rusek (nyní místní část Hradce Králové) – 16. listopadu 1818, Hoogekraal) byl český evangelický misionář v Jižní Africe.\n\nByl pokřtěn v královéhradeckém kostele sv. Ducha, jeho rodiče byli smiřičtí poddaní Josef Pacaldt a jeho žena Anna z Ruseku.\n\nPoté, co se vyučil ve Vídni zbrojnictví, odešel do Berlína, kde studoval na misijní škole Jana Jeníka a následně na institutu Davida Bogue v anglickém Gosportu. Roku 1809 odjel ve službách Londýnské misijní společnosti působit misijně v Jižní Africe. V letech 1813–1818 byl činný mezi hotentoty v osadě Hoogekraal, o jejíž hospodářské a duchovní povznesení se zasloužil natolik, že osada byla po jeho smrti přejmenována na \"Pacaltsdorp\". \n\nPacaltsdorp je dnes předměstí jihoafrického města George. \"Patat Huisie\", dům, ve kterém Pácalt pobýval během své druhé mise, pochází z roku 1813 a v roce 1976 byl prohlášen národní památkou. Karel Pácalt byl pohřben na místním hřbitově, v blízkosti kostela, který byl jeho působištěm.\n\n\n"}
{"id": "754424", "url": "https://cs.wikipedia.org/wiki?curid=754424", "title": "Wu-ti", "text": "Wu-ti\n\nWu-ti () je čínské jméno, které může znamenat:\n\n\n"}
{"id": "754429", "url": "https://cs.wikipedia.org/wiki?curid=754429", "title": "Ostřice vždyzelená", "text": "Ostřice vždyzelená\n\nOstřice vždyzelená (\"Carex sempervirens\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–40 (zřídka až 60) cm. Je vytrvalá, hustě trsnatá, s krátkými a silnými oddenky. Listy jsou střídavé, přisedlé, s listovými pochvami. Lodyha je tupě trojhranná až téměř oblá, hladká, stejně dlouhá nebo delší než listy. Bazální pochvy jsou žlutohnědé až hnědé, zřídka červenohnědé, vláknitě rozpadavé, vytváří se čupřina. Čepele jsou do 1–2,5 mm široké, ploše žlábkovité. Ostřice vždyzelená patří mezi různoklasé ostřice, nahoře je klásek samčí, dolní klásky jsou pak samičí. Dolní listen je většinou kratší než příslušný klásek, má pochvu. Samčí klásek je 1, zřídka 3, je dlouze stopkatý\n. Plevy samčích květů mají zřetelný blanitý okraj. Samičích klásků je nejčastěji 2–3, jsou asi 1–2 cm dlouhé, jsou stopkaté, dolní je oddálený a dlouze stopkatý. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 4–5,5 mm dlouhá, roztroušeně chlupatá a na úzkém křídle krátce brvitá, žlutohnědá až tmavě hnědá, nahoře zúžená v celkem dlouhý výrazně dvouzubý zobánek, který má pilovitý a blanitý okraj. Každá mošnička je podepřená plevou, která je červenohnědá až černohnědá, blanitě lemovaná, kratší než mošnička.\n\nOstřice vždyzelená druh středoevropských až jihoevropských hor, vyhledává častěji bazický substrát. Je to variabilní druh, je rozlišováno více poddruhů. Roste především v Alpách, Pyrenejích, Apeninách, pohoří Jura, v Karpatech a v horách Balkánu. V České republice neroste, nejblíže ji najdeme ve slovenských (především vápencových) Karpatech a v Alpách.\n\n \n"}
{"id": "754430", "url": "https://cs.wikipedia.org/wiki?curid=754430", "title": "Kruštík růžkatý", "text": "Kruštík růžkatý\n\nKruštík růžkatý (\"Epipactis muelleri\") je vytrvalá bylina z rodu kruštík (\"Epipactis\"), která v České republice patří mezi silně ohrožené taxony (EN).\n\nKruštík růžkatý je vzpřímená rostlina rostoucí jednotlivě nebo ve skupinách po několika jedincích. Dorůstá 20–45 cm (maximálně až 85 cm). Oddenek tohoto druhu kruštíku je krátký, vodorovný nebo i vystoupavý a má hodně dlouhých a širokých kořenů. Lodyha je porostlá drobnými chlupy a 2–4 šupinami ve spodní části. Největší list je dlouhý až 10 cm a široký až 4 cm, listů na rostlině narůstá 4–8. Květenství obsahuje proměnlivý počet květů – mezi 3 a 40. Barva květů je bělavá, se žlutým a zeleným nádechem. Hypochil (vnitřní část květu) je hnědo-nachový. Rostliny kvetou od poloviny června do první poloviny srpna. Plodem jsou zelené tobolky oválného tvaru s velkým množstvím semen.\nKruštík růžkatý roste především v oblastech pahorkatin, výjimečně i v horských oblastech. Preferuje prosvětlené lesy (listnaté i jehličnaté), okraje lesů a osluněné stráně. Vyhledává vápnité půdy vyvinuté na bazickém podloží. Druh se vyskytuje především ve střední Evropě (kromě ČR i Slovensko, Německo, Rakousko), v Lucembursku, Belgii. Nevyskytuje se v jižní Evropě (jižní hranice výskytu je v jižní Francii, cca v polovině území Itálie a na Istrii). V Čechách je to vzácný druh – roste pouze na několika lokalitách ve východních a středních Čechách; hojnější je na Moravě (Moravský kras, Bílé Karpaty, Hostýnské vrchy aj.).\n\nDruh je často zaměňován s kruštíkem širolistým (\"Epipactis helleborine\"), proto nejsou rozšíření těchto druhů spolehlivě vymapována. Vzácně se s tímto druhem může i křížit.\n\n \n"}
{"id": "754436", "url": "https://cs.wikipedia.org/wiki?curid=754436", "title": "Vyšný kostúr", "text": "Vyšný kostúr\n\nVyšný kostúr ( , , , 2083 m n. m.) je hora v hlavním hřebeni Vysokých Tater v části Liptovské múry. Od Nižného kostúru ji odděluje Nižná liptovská lávka (2035 m n. m.) a od Hrubého štítu Vyšná liptovská lávka (2055 m n. m.). Přes její vrchol prochází slovensko-polská státní hranice. Svahy Vyšného kosúru spadají do Doliny Pięciu Stawów Polskich a do Temnosmrečinské doliny.\n\nNejstarší zaznamenané turistické výstupy:\n\nVyšný kostúr (stejně jako celé Liptovské múry) je přístupný pouze v doprovodu horského vůdce.\n"}
{"id": "754444", "url": "https://cs.wikipedia.org/wiki?curid=754444", "title": "Okrotice dlouholistá", "text": "Okrotice dlouholistá\n\nOkrotice dlouholistá neboli okrotice mečolistá (\"Cephalanthera longifolia\") je vytrvalá bylina, která je jedním ze tří zástupců rodu okrotice (\"Cephalanthera\") v České republice a řadí se k ohroženým druhům (C3). Okrotice dlouholistá má několik vědeckých synonym: \"Serapis helleborine\" β \"longifolia\" L., \"Epipactis longifolia\" Wettst., \"E. ensifolia\" F.W. Schmidt, \"Cephalanthera ensifolia\" Rich. a \"C. xiphophyllum\" Reichenb. Druh kvete od května do června.\n\n\nRostliny se vyskytují na celém eurasijském kontinentu.\n\nOd Irska a Skandinávie po severní Afriku a Írán na jihu, přes Kavkaz do střední Asie až do pohoří Himálaj. \n\nV rámci ČR se vyskytuje především na Moravě (Bílé Karpaty, v okolí Brna).\n\nTento druh okrotice roste od nížin do hor. Preferuje listnaté (někdy i jehličnaté) lesy nebo křoviny či okraje lesů. Často roste na opukách a vápencích. Je obligátní sciofyt - roste ve stínu, fakultativní alkalofyt - příležitostně preferuje zásadité substráty, druh někdy s oblibou roste například na vápenci. Často roste i v bučinách, na humózních i kamenitých půdách. Podle dostupné literatury lze druh najít i na kyselých stanovištích (vřesovcové bory).\n\nOkrotice dlouholistá je vzpřímená statná rostlina, 15- 40cm (i 70cm) vysoká. Oddenek je plazivý, kořeny jsou hnědavé barvy a jsou jenom na konci oddenku. Ve spodní části lodyhy jsou šupiny, výše jsou listy dlouhé až 16 cm kopinatého (spodní listy) až úzce či čárkovitě kopinatého tvaru (horní listy). Listy jsou výrazně zelené se zřetelnou souběžnou žilnatinou, od spodních až po prostřední listy jsou dlouze pochvaté. Listy nezřídka dosahují až nad polovinu květenství. Listy bývají nejčastěji dvouřadě uspořádané, horní listy jsou užší, dolní širší.\n\nOkrotice dlouholistá kvete v době od května do června. Květenství obsahuje 5-12 (uváděno i 27) květů. Barva květů je čistě bílá (uváděno že i bledě žlutá ), s žlutým či žlutě skvrnitým epichilem (imitace pylu). Pyl z brylek působením lepivé látky ulpívá na zádech hmyzu. Květy zůstávají pootevřené. Plodem jsou zelené tobolky s velkým množstvím semen.\nSlabé nebo poškozené, špatně rostlé rostliny, především v suchém prostředí, je možné zaměnit za rostliny okrotice bílé. Od okrotice bílé (\"Cephalanthera damasonium\") se liší listy několikrát delšími než širokými. U okrotice dlouholisté se vyvíjí 7-10 listů a jsou alespoň 5x delší než široké, zatímco u okrotice bílé je jich jen 3-6 a jsou asi jen 3-4x delší než široké. Dále se liší velmi krátkými nebo nezřetelnými listeny (u okrotice dlouholisté ) v horní části květenství. U druhu okrotice bílá naopak květy vyrůstají zpod úžlabí zřetelných zelených listenů. Rozlišovacím znakem jinak může být celkový vzhled - okrotice dlouholistá je výrazná statná pravidelně rostlá rostlina s výrazným olistěním, s dlouhými listy, okrotice bílá bývá spíše slabšího růstu s méně pravidelným a spíše slabým olistěním kulatými krátkými listy, lze najít i zcela mykotrofní rostliny bez chlorofylu. Květ okrotice bílé je obvykle nažloutlý, květ okrotice dlouholisté obvykle zářivě bílý. Květy okrotice dlouholisté jsou obvykle v době květu pootevřené. Květy okrotice bílé jsou často v době květu uzavřené a jen zřídka pootevřené, semeno se vyvíjí bez opylení v uzavřeném květu. Téměř ze všech květů se u druhu okrotice bílá vyvinou plody se semeny. Jako znak je uváděn i růst, kdy okrotice dlouholistá má u všech dobře rostlých nepoškozených jedinců rovnou vzpřímenou lodyhu a květenství ale okrotice bílá má vřeteno obvykle zprohýbané.\nV areálu rozšíření okrotice dlouholisté a okrotice bílé lze najít slabší rostliny, které nelze zcela bez váhání zařadit k jednomu nebo druhému druhu, přesto jak je uváděno, mezidruhoví kříženci v rámci rodu nebyli v ČR nalezeni.\n\n"}
{"id": "754448", "url": "https://cs.wikipedia.org/wiki?curid=754448", "title": "Vyšná liptovská lávka", "text": "Vyšná liptovská lávka\n\nVyšná liptovská lávka ( , , , 2055 m n. m.) je sedlo v hlavním hřebeni Vysokých Tater. Nachází se mezi Hrubým štítem a Vyšným kostúrem v hřebeni Liptovských múr a prochází jím slovensko-polská státní hranice. Sedlo představuje jednu ze dvou Liptovských lávek. Nižná liptovská lávka odděluje Vyšný kostúr od Nižného kostúru. Na severovýchodě spadají svahy od sedla do nevelkého kotle v Dolině Pięciu Stawów Polskich, přes nějž vede žlutá značka do sedla Szpiglasowa Przełęcz (cesta Szpiglasowa Perć). Jihozápadní svahy spadají do Temnosmrečinské doliny (větev Kôprové doliny).\n\nSedlo (podobně jako celý hřeben Liptovských múr) je přístupné pouze v doprovodu horského vůdce.\n"}
{"id": "754451", "url": "https://cs.wikipedia.org/wiki?curid=754451", "title": "Phil Shoenfelt", "text": "Phil Shoenfelt\n\nPhil Shoenfelt (* 18. prosince 1952, Bradford, Velká Británie) je anglický hudebník, skladatel a spisovatel. Jeho příjmení je někdy přepisováno též Shöenfelt.\n\nPhil Shoenfelt, vlastním jménem \"Philip Nicholas Schofield\", se narodil v Anglii. S hudbou začal již na základní škole a později byl členem několika studentských hudebních skupin, a to i na univerzitě, kterou dokončil v roce 1975.\n\nV roce 1979 se přestěhoval do New Yorku a tam v roce 1981 založil postpunkovou skupinu Khmer Rouge s Barry \"Scratchy\" Myersem. V té době se stal závislým na heroinu, což se odrazilo nejen v jeho tvorbě, ale především na jeho životě. Podstoupil několik odvykacích léčeb. Svoje zkušenosti s drogami později popsal ve své knize \"Feťácká láska\". Kapela Khmer Rouge se definitivně rozpadla v roce 1986.\n\nV roce 1984 se vrátil do Londýna, kde se zprvu živil jako taxíkář, zmrzlinář, stěhovák a nakonec jako středoškolský učitel. Tehdy vystupoval sólově s Nickem Cavem & Bad Seeds. O rok později mu vyšlo jeho první sólové EP \"Charlotte's Room\". Následovala alba \"Backwoods Crucifixion\" a \"God Is The Other Face Of The Devil\".\nOd roku 1995 žije Shoenfelt v Praze, kde založil svoji skupinu Phil Shoenfelt & Southern Cross (někdy také jednoduše \"SHOENFELT\"). S ní doposud (2011) nahrál čtyři alba \"Blue Highway, Dead Flowers For Alice, Ecstatic, Paranoia.com\" a jedno EP \"Electric Garden\". Na turné Nikki Suddena v letech 1997/1998 hrál Phil Shoenfelt sólovou kytaru a po tomto turné spolu natočili v Berlíně CD \"Golden Vanity\", které bylo vydáno později až po Suddenově smrti. V roce 1997 založil spolu s bývalými členy skupiny \"Once Upon A Time\" Brunem Adamsem a Chrisem Hughesem novou kapelu Fatal Shore. Spolu nahráli čtyři CD alba \"Fatal Shore, Free Fall, Real World, Settings The Sails For Eldorado\". Poté, co Bruno Adams v r. 2009 zemřel, přizvali Phil Shoenfelt a Chris Hughes ke spolupráci Dava Allena a vytvořili novou skupinu Dim Locator, jejíž tvorbu vydávají mj. pro sběratele i na vinylových nosičích.\n\n\n\nNa přebalu CD \"Dead Flowers For Alice\" je portrét tehdy čtrnáctileté Agáty Hanychové\n\nNovela \"Feťácká láska\" vyšla nejprve v českém překladu a teprve později v anglickém originálu \"Junkie Love\". V r. 2002 jí byla udělena cena \"Firecracker Alternative Books Awards\". Kromě toho byla přeložena také do italštiny a řečtiny.\n\nPhil Shoenfelt hrál na koncertě na počest Václava Havla 23. prosince 2011 v Lucerně.\n\n"}
{"id": "754457", "url": "https://cs.wikipedia.org/wiki?curid=754457", "title": "Serie A 2008/09", "text": "Serie A 2008/09\n\nSoutěžní ročník Serie A 2008/09 byl 107. ročník nejvyšší italské fotbalové ligy a 77. ročník od založení Serie A. Soutěž začala 30. srpna 2008 a skončila 31. května 2009. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Empoli FC, Parma FC a poslední tým ročníku – AS Livorno Calcio, sestoupily do druhé ligy. Opačným směrem putovaly AC ChievoVerona (vítěz druhé ligy), Bologna FC 1909 a US Lecce, která po obsazení 3. místa v ligové tabulce, zvítězila v play-off.\n\nTitul v soutěži obhajoval opět FC Inter Milán, který v minulém ročníku získal již 16. prvenství v soutěži a třetí v řadě.\n\n\nNejlepším střelcem tohoto ročníku Serie A se stal švédský útočník Zlatan Ibrahimović. Hráč FC Inter Milán vstřelil 25 branek. \n"}
{"id": "754461", "url": "https://cs.wikipedia.org/wiki?curid=754461", "title": "22. ročník udílení Zlatých glóbů", "text": "22. ročník udílení Zlatých glóbů\n\n22. ročník udílení Zlatých glóbů se konal 8. února 1965 v Cocoanut Grove hotelu Ambassador v Los Angeles. Asociace zahraničních novinářů vyhlásila nominace 13. ledna.\n\nMuzikál \"My Fair Lady\" získal nejvíc Glóbů a to tři. Nominován byl na pět cen, stejně jako filmy \"Becket\", \"Noc s leguánem\" a \"Řek Zorba\". Herec Gilber Roland nominovaný za vedlejší výkon ve filmu \"Podzim Čejenů\" svou nominaci odmítl. Italská herečka Sophia Loren získala zvláštní cenu Henriettu (angl. \"Henrietta Award\") druhý rok za sebou. Ta se udělovala nejoblíbenějším hercům a herečkám za předchozí kalendářní rok. Celkově jich získala čtyři.\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním. Mezinárodní cena Samuela Goldwyna se udělovala od roku 1959 do roku 1965. Znamenala nejvyšší ocenění za nejlepší zahraniční snímky. Nejlepší z nich získal Samuela Goldwyna, ty na druhém místě získaly Zlatý glóbus, filmy z třetího místa byly oceněné \"Stříbrným glóbem\".\n\n"}
{"id": "754467", "url": "https://cs.wikipedia.org/wiki?curid=754467", "title": "Fotbal na Letních olympijských hrách 2004 - turnaj žen", "text": "Fotbal na Letních olympijských hrách 2004 - turnaj žen\n\nFotbalový turnaj na Letních olympijských hrách 2004 byl třetím ženským fotbalovým turnajem na olympijských hrách. Vítězem se stala Ženská fotbalová reprezentace Spojených států amerických.\n\n\nOlympijský turnaj žen na RSSSF.com\n"}
{"id": "754468", "url": "https://cs.wikipedia.org/wiki?curid=754468", "title": "Římskokatolická farnost Hodonín", "text": "Římskokatolická farnost Hodonín\n\nŘímskokatolická farnost Hodonín je územní společenství římských katolíků ve městě Hodoníně s farním kostelem sv. Vavřince.\nHodonín s farním kostelem sv. Vavřince\nNejstarší písemná zpráva o Hodoníně pochází z roku 1169 – v listině olomouckého knížete Fridricha, určené rajhradskému benediktinskému klášteru, je uváděn svědek Tvrdiše – castellanus de Godonin. Roku 1240 je v listině krále Václava I. doložen plebán Jakub, správce kostela sv. Vavřince, který měl na statcích královny Konstancie správní funkci. Dalším známým farářem byl k roku 1482 – 1483 uváděný Jakub a po něm roku 1487 Gabriel. Bylo to zřejmě v kostele nebo kapli, která byla součástí gotického hradu. Roku 1610 dovolila majitelka města Kateřina Pálffy z Erdöru hodonínským měšťanům dosadit na faru faráře augšpurského vyznání a konat bohoslužby podle augšpurského ritu v kostele na náměstí. Během třicetileté války byl kostel opakovaně pleněn vojsky. V 17. a 18. století byl několikrát přebudován, současnou podobu dostal v letech 1780 až 1786. \n\nFarářem je od 1. srpna 1989 Mons. Mgr. Josef Zouhar. Spolu s ním ve farnosti od 29. června 2014 působí farní vikář R. D. Mgr. Ing. Jaroslav Sojka.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. leden. Adorační den připadá na 10. srpna.\n\nFarnost pravidelně pořádá farní ples.\n\nVe farnosti se pravidelně pořádá tříkrálová sbírka. V roce 2014 se při ní vybralo 251 658 korun, v roce 2015 pak 276 890 korun. Při sbírce v roce 2016 se vybralo 276 984 korun. .\nDne 24. června 2017 přijal jáhenské svěcení Tomáš Marada, pocházející z hodonínské farnosti. Po kněžském svěcení v roce 2018 slavil primici ve farním kostele 24. června 2018.\n\n"}
{"id": "754472", "url": "https://cs.wikipedia.org/wiki?curid=754472", "title": "Ženská fotbalová reprezentace Spojených států amerických", "text": "Ženská fotbalová reprezentace Spojených států amerických\n\nŽenská fotbalová reprezentace Spojených států reprezentuje Spojené státy americké na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754477", "url": "https://cs.wikipedia.org/wiki?curid=754477", "title": "Okres Wesel", "text": "Okres Wesel\n\nOkres Wesel ( \"Kreis Wesel\") se nachází v německé spolkové zemi Severní Porýní-Vestfálsko. Hlavním městem okresu je Wesel.\nWesel sousedí s okresy Kleve, Borken a Recklinghausen a s městy Duisburg, Oberhausen a Bottrop.\n\nOkres existuje od roku 1975.\n"}
{"id": "754480", "url": "https://cs.wikipedia.org/wiki?curid=754480", "title": "Pontaubert", "text": "Pontaubert\n\nPontaubert je francouzská obec v departementu Yonne, v regionu Burgundsko-Franche-Comté. V roce 2008 zde žilo 391 obyvatel.\n\nObec leží 3 km západně od města Avallon. Dále na severu sousedí s obcí Annéot a na jihu a západě s obcí Vault-de-Lugny.\n\n"}
{"id": "754482", "url": "https://cs.wikipedia.org/wiki?curid=754482", "title": "Diego Milito", "text": "Diego Milito\n\nDiego Milito (12. června 1979, Bernal, Quilmes, Argentina) je bývalý argentinský útočník. Jeho posledním profesionálním klubem je argentinský Racing Club.\n\n\n\n"}
{"id": "754483", "url": "https://cs.wikipedia.org/wiki?curid=754483", "title": "Římskokatolická farnost Dolní Bojanovice", "text": "Římskokatolická farnost Dolní Bojanovice\n\nŘímskokatolická farnost Dolní Bojanovice je jedno z územních společenství římských katolíků v obci Dolní Bojanovice s farním kostelem svatého Václava.\n\nPrvní písemná zmínka o obci Dolní Bojanovice pochází z roku 1196, první doklad o zdejším kostele pak z roku 1398. Po husitských válkách v 16. století patřilo hodonínské panství i s Bojanovicemi nekatolické šlechtě, která kostely obsazovala převážně protestantskými kněžími. Po odchodu nekatolických kazatelů po bitvě na Bílé Hoře byla farnost neobsazena. Kostel roku 1645 vyhořel a byl opraven až roku 1670. Protože i nadále chátral a byl pro ves malý, byl nakonec zbořen a na stejném místě byl v roce 1734 postaven nynější kostel. Nový kostel však i nadále zůstal bez stálého duchovního správce. Teprve 1. ledna 1745 majitel hodonínského panství dosadil lokálního kaplana Matěje Hubalíka, hodonínského rodáka a později faráře v Hodoníně. Samostatná farnost byla v Dolních Bojanovicích zřízena až v roce 1843.\n\nFarářem je od 1. srpna 2005 R. D. Mgr. Petr Karas.\nZ Dolních Bojanovic pochází emeritní brněnský pomocný biskup Petr Esterka. V roce 1969 měl ve farnosti primici zdejší rodák Jan Topenčík, 4. července 1987 Jiří Kaňa.\n\nV roce 2015 byl vysvěcen novokněz pocházející z farnosti Mgr. Cyril Josef Komosný, OFMCap.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. leden. Adorační den připadá na 8. srpna.\n\nVe farnosti se pravidelně pořádá tříkrálová sbírka. Při sbírce v roce 2016 se vybralo v Dolních Bojanovicích 137 063 korun a v Josefově 17 800 korun. \n\nV roce 2012 se farnost zapojila do projektu Noc kostelů. V lednu 2017 se ve farnosti konala mše svatá za oběti rasové nenávisti pocházející z obce, především židovské rodiny deportované za druhé světové války.\n\nKaždý týden vychází zpravodaj Farní listy, čtvrtletně pak farní časopis Cesta.\n\n"}
{"id": "754484", "url": "https://cs.wikipedia.org/wiki?curid=754484", "title": "Kostel svatého Jakuba (Sandoměř)", "text": "Kostel svatého Jakuba (Sandoměř)\n\nŘímskokatolický kostel svatého Jakuba v polské Sandoměři (v Staromiejské ulici) byl vybudován v letech 1226 až 1250 nákladem Iwa Odrowąże, spolu s komplexem bývalého dominikánského kláštera. Jedná se o trojlodní baziliku v pozdně románském slohu s cihlovým portálem.\n\nBoční kaple dominikánských mučedníků byla postavena v letech 1603—1606 v pozdně renesančním slohu. Kaple připomíná události z roku 1260, kdy byl klášter napaden mongolskými vojsky. 2. února byl zabit Sádok, jeho spolubratři a mnoho obyvatel města, kteří se ukryli v kostele. Kostel se pak stal místem uctívání dominikánských bratří, kteří zde byli zavražděni.\n\nDominikánský řád šířil modlitbu růžence a také v tomto kostele je ctěn obraz Panny Marie s Ježíškem, tzv. Panny Marie Růžencové. Obraz pochází z první poloviny sedmnáctého století a je odvozen z obrazu Panny Marie v Čenstochové.\n\nV roce 2009 otevřelo Malopolsko cestu svatého Jakuba, vedoucí z Sandoměřa do Krakova. Trasa sleduje starou středověkou cestu do Santiaga de Compostela. Navazuje na jiné komunikace ve Slezsku a na Moravě, a nakonec na trasy v České republice, Německu, Francii a Španělsku. Budoucí plány zahrnují otevření úseku z Lublinu do Sandoměře.\n"}
{"id": "754487", "url": "https://cs.wikipedia.org/wiki?curid=754487", "title": "Hlboké (Liptovský Mikuláš)", "text": "Hlboké (Liptovský Mikuláš)\n\nHlboké je osada na území města Liptovský Mikuláš. Nachází se v jižní části města, na levém břehu Váhu naproti sídlišti Nábřeží 4. dubna. Osada leží na Sportovní ulici a je přístupná ze silnice III/018130 do městské části Ploštín, nebo cestou z Kamenného pole.\n\nJe to osada s převahou romského obyvatelstva, stojí tu tzv. sociální byty a také v roce 2009 dokončené Komunitní centrum Nový svet s ubytovnou pro bezdomovce. To slouží obyvatelům osady stejně jako sociálně slabším rodinám ve městě.\n"}
{"id": "754489", "url": "https://cs.wikipedia.org/wiki?curid=754489", "title": "Norská ženská fotbalová reprezentace", "text": "Norská ženská fotbalová reprezentace\n\nNorská ženská fotbalová reprezentace reprezentuje Norsko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754491", "url": "https://cs.wikipedia.org/wiki?curid=754491", "title": "Feder", "text": "Feder\n\nPříjmení Feder může nést:\n"}
{"id": "754500", "url": "https://cs.wikipedia.org/wiki?curid=754500", "title": "Carex rhynchophysa", "text": "Carex rhynchophysa\n\nCarex rhynchophysa je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 60–100 cm. Je vytrvalá, netrsnatá s dlouhými oddenky. Lodyha je trojhranná, dole hladká, nahoře drsná, kratší než listy. Listy jsou střídavé, přisedlé, s listovými pochvami. Čepele jsou nejčastěji 8–15 mm široké.. Bazální pochvy jsou rezavě hnědé až hnědé. \"Carex rhynchophysa\" patří mezi různoklasé ostřice, nahoře jsou klásky samčí, dolní klásky jsou pak převážně samičí (zřídka s nějakými samčími květy na vrcholu). Klásků je 7–11, z toho samčích 3–7, zbytek jsou klásky samičí. Samičí klásky jsou mnohokvěté, asi 3–7,5 cm dlouhé. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 6,5–7 mm dlouhá, žlutohnědá, hladká, na vrcholu s výrazným dvouzubým zobánkem, za zralosti mošničky víceméně rovnovážně odstávají. Každá mošnička je podepřená plevou, která je za zralosti žlutohnědá až hnědá, nahoře se světlým lemem.\n\n\"Carex rhynchophysa\" roste ve Skandinávii a v severní části evropské části Ruska. Možná zasahuje na jihozápad až do Polska. Dále je rozšířena na Sibiři a Dálném Východě, je rozšířena i v Mongolsku, Číně, Koreji a v Japonsku\n\n \n"}
{"id": "754501", "url": "https://cs.wikipedia.org/wiki?curid=754501", "title": "Německá ženská fotbalová reprezentace", "text": "Německá ženská fotbalová reprezentace\n\nNěmecká ženská fotbalová reprezentace reprezentuje Německo na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754505", "url": "https://cs.wikipedia.org/wiki?curid=754505", "title": "Japonská ženská fotbalová reprezentace", "text": "Japonská ženská fotbalová reprezentace\n\nJaponská ženská fotbalová reprezentace reprezentuje Japonsko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754506", "url": "https://cs.wikipedia.org/wiki?curid=754506", "title": "Kamenné pole", "text": "Kamenné pole\n\nKamenné pole je lokalita a zároveň název ulice v Liptovském Mikuláši. Nachází se v západní části města na katastrálním území Palúdzka. Rozkládá se mezi řekou Váh na východě, dálnicí D1 na jihu a dálničním přivaděčem na západě a severu. Je součástí městské části Palúdzka.\n\nV současnosti je to intenzivně se rozvíjející lokalita s probíhající výstavbou. Stojí tu hypermarket Tesco s čerpací stanicí a Nákupní centrum Liptov, jehož součástí jsou obchodní domy Nay Elektrodom a Decodom. Také se tu nachází pošta, lékárna a pobočka banky mBank. Jezdí sem bezplatná linka místní MHD č. 14, přístup do lokality z dálnice, Palúdzek i města je možný přes světelnou křižovatku na dálničním přivaděči. Jižně od NC Liptov vyrůstá další obchodní centrum Shopping Village. V roce 2010 se začalo také s výstavbou restaurace McDonald's severovýchodně od objektu Tesca. V době kandidatury Popradu-Tater na ZOH 2002 a ZOH 2006 se v této lokalitě uvažovalo s výstavbou olympijské vesnice.\n"}
{"id": "754507", "url": "https://cs.wikipedia.org/wiki?curid=754507", "title": "1981 ve filmu", "text": "1981 ve filmu\n\n\n"}
{"id": "754510", "url": "https://cs.wikipedia.org/wiki?curid=754510", "title": "Brazilská ženská fotbalová reprezentace", "text": "Brazilská ženská fotbalová reprezentace\n\nBrazilská ženská fotbalová reprezentace reprezentuje Brazílii na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754514", "url": "https://cs.wikipedia.org/wiki?curid=754514", "title": "Švédská ženská fotbalová reprezentace", "text": "Švédská ženská fotbalová reprezentace\n\nŠvédská ženská fotbalová reprezentace reprezentuje Švédsko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754515", "url": "https://cs.wikipedia.org/wiki?curid=754515", "title": "Philippe Senderos", "text": "Philippe Senderos\n\nPhilippe Sylvain Senderos (* 14. února 1985, Ženeva, Švýcarsko) je švýcarský fotbalový obránce a reprezentant, od ledna 2016 hráč klubu Grasshopper Club Zürich. Dříve působil cca sedm let v anglickém Arsenalu, kde byl i kapitánem.\n\nSenderos se narodil španělskému otci a srbské matce, ale vyrůstal ve Švýcarsku, kde později začal i svoji fotbalovou kariéru. Už v sedmi letech nastoupil do akademie týmu Servette, kde se propracoval až do prvního týmu. V prosinci 2002 podepsal smlouvu s londýnským Arsenalem, do kterého však přestoupil až v létě příštího roku. V Arsenalu dokázal vyhrát Community Shield v roce 2004 a FA Cup o rok později. V roce 2008 s ním však přestal Arsenal počítat a poslal ho na hostování do AC Milan a rok později ještě do Evertonu, kde odehrál pouhé tři zápasy, z nichž dva byly v Premier League a jeden v Evropské lize. Nakonec se ze Senderose stal volný hráč a v roce 2010 se domluvil na novém angažmá ve Fulhamu. Jenže během Mistrovství světa v Jihoafrické republice se zranil v prvním zápase proti Španělsku, které Švýcarsko vyhrálo nečekaně 1-0. Po zápase se však potvrdilo Senderosovo těžké zranění, které si vyžádalo přestávku na 6 měsíců. I přes dlouhou přestávku se dostal do formy a na konci sezony pomohl Fulhamu k výhrám na hřištích Sunderlandu a Birmighamu 3-0, respektive 2-0. V sezoně 2011/12 už dostával od nového trenéra Martina Jola mnoho šancí a brzy se stal členem základní sestavy. První gól vstřelil v zápase proti Wiganu, čímž Fulhamu zajistil vítězství 2-1.\n\n31. ledna 2014 (poslední den zimního přestupního termínu v západní Evropě) odešel z Fulhamu do španělského klubu Valencia CF.\n\n5. června 2014 se dohodl na dvouleté smlouvě s anglickým klubem Aston Villa FC. V lednu 2016 se dohodl na jejím rozvázání a vzápětí posílil švýcarský klub Grasshopper Club Zürich.\n\nSenderos hrál postupně ve všech švýcarských mládežnických reprezentacích. V roce 2002 byl kapitánem vítězného švýcarského týmu U-17 na mistrovství Evropy v této kategorii.\n\nDebut v A-týmu Švýcarska absolvoval 26. 3. 2005 v přátelském utkání v Saint-Denis proti Francii, které skončilo bezbrankovou remízou. V roce 2006 byl nominován na Mistrovství světa v Německu, kde odehrál v základní skupině všechny tři zápasy. Stejně si vedl také na domácím Mistrovství Evropy v roce 2008 (spolupořádaném s Rakouskem), kde tým znovu nepostoupil ze skupiny, klíčová byla porážka 0:1 od České republiky. Na Mistrovství světa 2010 v Jihoafrické republice odehrál jen první zápas proti Španělsku, kde se však v 36. minutě zranil.\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. Švýcaři se se 6 body kvalifikovali z druhého místa skupiny do osmifinále proti Argentině, které podlehli 0:1 po prodloužení a z turnaje byli vyřazeni.\n\nSenderos mluví šesti jazyky – anglicky, francouzsky, německy, španělsky, italsky a srbsky.\nJeho o pět let starší bratr Julien je profesionálním basketbalovým hráčem, který také reprezentuje Švýcarsko.\n\n\n\n\n"}
{"id": "754516", "url": "https://cs.wikipedia.org/wiki?curid=754516", "title": "Čínská ženská fotbalová reprezentace", "text": "Čínská ženská fotbalová reprezentace\n\nČínská ženská fotbalová reprezentace reprezentuje Čínu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754517", "url": "https://cs.wikipedia.org/wiki?curid=754517", "title": "Linda Maria Baros", "text": "Linda Maria Baros\n\nLinda Maria Baros, (* 6. srpna 1981 v Bukurešti), je básnířka, překladatelka a literární kritička tvořící ve francouzštině a rumunštině. Je laureátkou prestižní Guillaume Apollinairovy ceny (Francie 2007). Francouzskou literární kritikou je považována za jeden z nejsilnějších hlasů dneška, za důležitou mladou básnířku 21. století. Její poesie byla přeložena v 25 zemích.\n\nLinda Maria Baros se narodila v dělnické čtvrti v Bukurešti, kde navštěvovala základní školu a částečně i lyceum, které poté dokončila v Paříži. Vynikající studentka Sorbonny (Univerzity Sorbonne – Paříž IV), v roce 2011 získala doktorát z komparatistiky (Ph.D.) a o několik měsíců později se stala hlavní tajemnicí \"Collège de Littérature Comparée\" (\"Colegia srovnávacích literatur v Paříži\").\n\nV rumunštině publikovala dvě sbírky veršů a dvě divadelní hry (od roku 2002 je členkou Svazu rumunských spisovatelů. Počínaje rokem 2005 podporuje poesii, založila a řídí literární časopis \"VERSUs/m\", poté iniciovala vznik Festivalu \"Primavera Poetilor\" (\"Jaro básníků\"), který spolupořádá. Festival se koná v 55 rumunských městech. Je renomovanou překladatelkou do francouzštiny a rumunštiny, vydala téměř třicet děl. Čás jejích překladů je shromážděna v \"Knihovně ZOOM\" (135 autorů z různých zemí). Od roku 2000 začíná v Paříž psát ve francouzštině. Druhá z básnických sbírek vydaných ve Francii získala roku 2007 jednomyslným usnesením poroty \"Guillaume Apollinairovu cenu\" (sbírka básní \"Dům ze žiletek\"). Rovněž v Paříž se stala počínaje rokem 2005 korektorkou několika největších francouzských vydavatelství, zástupkyní tajemníka Asociace překladatelů rumunské literatury (2006), kulturní ambasadorkou Rumunska v rámci Sezony evropské kultury (2008), hlavní pomocnou tajemnicí společnosti \"La Nouvelle Pléiade\" (2009), koordinátorkou básnické sekce časopisu \"Seine et Danube\" (2009–2010), doživotně volenou členkou francouzské básnické žiry, do níž patří důležité literární osobnosti, jako \"Max-Pol Fouchet\" nebo \"Guillaume Apollinaire\".\n\nDebutovala roku 1988 básněmi publikovanými v literárním časopise.\nBásně Lindy Marii Baros byly přeloženy v 25 zemích.\n\n\n\n\nPřeložila téměř třicet titulů.\n\nSpolupracuje s poetickými, literárně kritickými a překladatelskými časopisy Po&sie, Nunc, Poésie 2003, Aujourd’hui poème, Europe, La Revue littéraire, Pyro, Ici & Là, Confluences poétiques, MIR, La page blanche, La Traductière, Hauteurs, Littérales, Thauma, L’Écho d’Orphée, Levure Littéraire, Le Bateau Fantôme, Seine et Danube (Francie), Galateea, Observator München (Německo), Bunker Hill (Holandsko), Poetry Review, Horizon Review (Anglie), International Notebook of Poetry, Pleiades (USA), Scritture Migranti, Formafluens (Itálie), Contre-jour, Langage & créativité (Kanada), ABC, Alora, la bien cercada, El Coloquio de los Perros (Španělsko), Revolver, Le Journal des Poètes, Langue vive (Belgie), Électron libre (Maroko), Le Quotidien, Tageblatt, Le Jeudi (Lucembursko), Gradina, Poetika, Književni list (Srbsko), România literara, Viata româneasca, Luceafarul, Ziarul de Duminica, Academia de poezie, Apostrof Adevarul literar si artistic, Tribuna, Ziua literara, Arges, Calende, Astra, Noua literatura, VERSUs/m, (Rumunsko), Beagle (Japonsko), Shirdanra (Bangladéš), LA OTRA Mexiko, Europski glasnik (Chorvatsko), Apokalipsa (Slovinsko), La Revue de Belles Lettres (Švýcarsko) atd.\n\n\nMnohé z jejích básní se objevily v téměř třiceti antologiích, např.:\n\n\n\n\n\n\n\n\n\n\n\n"}
{"id": "754518", "url": "https://cs.wikipedia.org/wiki?curid=754518", "title": "Kanadská ženská fotbalová reprezentace", "text": "Kanadská ženská fotbalová reprezentace\n\nKanadská ženská fotbalová reprezentace reprezentuje Kanadu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754520", "url": "https://cs.wikipedia.org/wiki?curid=754520", "title": "Francouzská ženská fotbalová reprezentace", "text": "Francouzská ženská fotbalová reprezentace\n\nFrancouzská ženská fotbalová reprezentace reprezentuje Francii na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754521", "url": "https://cs.wikipedia.org/wiki?curid=754521", "title": "Paul McNamee", "text": "Paul McNamee\n\nPaul McNamee (* 12. listopadu 1954 Melbourne) je australský sportovní funkcionář, bývalý profesionální tenista a světová jednička ve čtyřhře. Ve své kariéře na profesionálním okruhu ATP vyhrál dva turnaje ve dvouhře a dvacet tři ve čtyřhře.\n\nNa žebříčku ATP byl nejvýše ve dvouhře klasifikován v květnu 1986 na 24. místě a ve čtyřhře pak v červnu 1981 na 1. místě.\n\nV roce 1973 vyhrál juniorku dvouhry na Australian Open.\n\nNa nejvyšší grandslamové úrovni získal čtyři tituly v mužské čtyřhře – na Australian Open 1979 a ve Wimbledonu 1980, 1982 s Petrem McNamarou a na Australian Open 1983 spolu s Markem Edmondsonem. Pátou trofej si připsal ze smíšené čtyřhry ve Wimbledonu 1985, kde společně s Martinou Navrátilovou zvítězili z pozice druhých nasazených.\n\nV letech 1983 a 1986 získal salátovou mísu jako člen vítězného daviscupového týmu Austrálie.\n\nPraktikoval útočný styl tenisu s kvalitním podáním a voleji. V roce 1979 odcestoval do Spojených států, kde strávil několik měsíců tréninku u Harryho Hopmana. Následně začal praktikovat obouručný bekhend.\n\nNa cestě k deblovému triumfu ve Wimbledonu 1980 s McNamarou zdolali tři předcházející šampiónské páry Gottfrieda s Ramírezem, Fleminga s McEnroem a Lutze se Smithem. Následující sezónu 1981 nemohl několik měsíců hrát pro poranění páteře.\nMcNamee sehrál klíčovou roli v založení týmové soutěže smíšených dvojic Hopmanova poháru pod záštitotu Mezinárodní tenisové federace. Turnaj se hraje v Perthu od roku 1989 a McNamee byl jeho ředitelem do roku 2012. Do roku 2006 také pracoval jako CEO úvodního grandslamu sezóny Australian Open.\n\nV letech 2006–2008 působil jako turnajový ředitel Australian Golf Open. V období od března do července 2008 pak také ve funkci CEO Melbourne Football Club.\n\nNa konci roku 2008 bylo zveřejněno, že se zapojil do aktivit žádajících, aby na Tour de France startoval australský cyklistický tým. Tuto myšlenku také podporoval budoucí vítěz závodu Cadel Evans.\n\nK roku 2018 působil jako ředitel mužského profesionálního turnaje Sofia Open hraného na okruhu ATP Tour.\n\n"}
{"id": "754522", "url": "https://cs.wikipedia.org/wiki?curid=754522", "title": "Seznam manželek brazilských panovníků", "text": "Seznam manželek brazilských panovníků\n\n"}
{"id": "754523", "url": "https://cs.wikipedia.org/wiki?curid=754523", "title": "Hrabovo (Ružomberok)", "text": "Hrabovo (Ružomberok)\n\nOsada Hrabovo se nachází v západní části Ružomberku. Se vznikem osady souvisí vybudování vodního díla v oblasti pro účely zásobování bavlnářských závodů. K rozvoji osady přispěl cestovní ruch, který souvisel s vybudováním lyžařského střediska na Malině-Brde. V roce 1964 byla z Hrabova vybudována kabinová lanovka na Malinô-Brdo. Osada Hrabovo dnes slouží nejen jako dolní stanice zmíněné lanovky, ale také jako východiště do Velké Fatry. Kromě chatové oblasti se v ní nacházejí také mnohé plochy na rekreaci a sport. V současnosti se v okolí vodní nádrže realizuje stavba rekreačních budov.\n"}
{"id": "754525", "url": "https://cs.wikipedia.org/wiki?curid=754525", "title": "Dánská ženská fotbalová reprezentace", "text": "Dánská ženská fotbalová reprezentace\n\nDánská ženská fotbalová reprezentace reprezentuje Dánsko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754527", "url": "https://cs.wikipedia.org/wiki?curid=754527", "title": "James Rizzi", "text": "James Rizzi\n\nJames Rizzi (5. října 1950, Brooklyn, New York City, New York, USA – 26. prosince 2011, New York City, New York, USA) byl americký pop artový malíř. Vystudoval University of Florida v Gainesville na Floridě. Navrhl obal alba \"Tom Tom Club\" stejnojmenné hudební skupiny, pro kterou udělal také dva videoklipy. Byl také autorem několika poštovních známek.\n\n"}
{"id": "754530", "url": "https://cs.wikipedia.org/wiki?curid=754530", "title": "Italská ženská fotbalová reprezentace", "text": "Italská ženská fotbalová reprezentace\n\nItalská ženská fotbalová reprezentace reprezentuje Itálii na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754532", "url": "https://cs.wikipedia.org/wiki?curid=754532", "title": "Novozélandská ženská fotbalová reprezentace", "text": "Novozélandská ženská fotbalová reprezentace\n\nNovozélandská ženská fotbalová reprezentace reprezentuje Nový Zéland na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754534", "url": "https://cs.wikipedia.org/wiki?curid=754534", "title": "Ukrajinský stát", "text": "Ukrajinský stát\n\nUkrajinský stát byl krátce existující stát, okupovaný Německem, jeden z nástupnických států Ruského impéria. Na základě Brestlitevského míru mělo Rusko předat Německu většinu území na západě, mezi nimi i Ukrajinu.\n\nJednalo se o konstituční monarchii, kde ovšem místo krále vládl hejtman, jehož funkce byla omezena Němci. Po kapitulaci Německa a následném stažení Němců z území, zde do roku 1921 vládlo direktorium a následně Ukrajinský stát zabrala ruská Rudá armáda. Nástupcem byla Ukrajinská sovětská socialistická republika.\n"}
{"id": "754536", "url": "https://cs.wikipedia.org/wiki?curid=754536", "title": "Tom Tom Club", "text": "Tom Tom Club\n\nTom Tom Club je americká rocková skupina, kterou v roce 1981 založili Tina Weymouth a její manžel Chris Frantz, oba byli rovněž členové skupiny Talking Heads. Ve skupině hrál například i Adrian Belew, člen skupiny King Crimson.\n\n"}
{"id": "754538", "url": "https://cs.wikipedia.org/wiki?curid=754538", "title": "Nigerijská ženská fotbalová reprezentace", "text": "Nigerijská ženská fotbalová reprezentace\n\nNigerijská ženská fotbalová reprezentace reprezentuje Nigérii na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754539", "url": "https://cs.wikipedia.org/wiki?curid=754539", "title": "Hallelujah", "text": "Hallelujah\n\nHallelujah může znamenat:\n\n\n"}
{"id": "754541", "url": "https://cs.wikipedia.org/wiki?curid=754541", "title": "Hallelujah (píseň, Leonard Cohen)", "text": "Hallelujah (píseň, Leonard Cohen)\n\n„Hallelujah“ je píseň kanadského hudebníka Leonarda Cohena z roku 1984. Jde o druhý singl z jeho alba \"Various Positions\", avšak na rozdíl od svého předchůdce „Dance Me to the End of Love“ měl mizivý úspěch. Píseň byla po několik let prakticky neznámá; to se změnilo až v roce 1991, kdy svou verzi nahrál velšský hudebník John Cale. Ten si od Cohena vyžádal její text a následně faxem obdržel všech patnáct stran veršů. Caleova verze je hrána pouze na klavír a doprovází se zde zpěvem; Cale rovněž pozměnil původní text a zrychlil její tempo. Jeho verze poprvé vyšla na albu \"I'm Your Fan\" věnovaném právě Cohenovi a Cale ji často hrával i při koncertech (vyšla například na jeho koncertním albu \"Fragments of a Rainy Season\"). V roce 2016 byl představen nový videoklip k Caleově verzi písně (jde o koncertní verzi z alba \"Fragments of a Rainy Season\"). Režisérkou videoklipu byla Abigail Portner. Caleova verze byla rovněž v roce 1996 použita ve filmu \"Basquiat\"; mnohem většímu úspěchu se jí však dostalo roku 2001, kdy zazněla v animovaném filmu \"Shrek\" (přestože ve filmu je použita Caleova verze, na soundtracku vydaném na CD ji zpívá Rufus Wainwright). Caleovo aranžmá použil také Jeff Buckley, jehož verze se rovněž stala hitem. Později tuto píseň nahrálo mnoho dalších interpretů, mezi které patří například k.d. lang, Alexandra Burke nebo skupina Bon Jovi.\n\n\n"}
{"id": "754545", "url": "https://cs.wikipedia.org/wiki?curid=754545", "title": "Christoph Scheiner", "text": "Christoph Scheiner\n\nChristoph Scheiner SJ (25. července 1573 nebo 1575 v Markt Waldu poblíž Mindelheimu ve Švábsku – 18. července 1650 v Nyse ve Slezsku) byl německý jezuitský kněz, fyzik, optik, astronom a mechanik.\n\nOd května 1591 do 24. října 1595 navštěvoval jezuitské gymnázium sv. Salvatora v Augsburgu. Graduoval jako \"rétor\" a vstoupil do jezuitského řádu v Landsbergu nad Lech 26. října 1595. Léta 1598–1601 strávil v Ingolstadtu studiem filosofie (metafyziky a matematiky). V roce 1603 vynalezl pantograf, zařízení, které umožňuje v různém měřítku duplikovat plány a výkresy. Od roku 1603 do roku 1605 vyučoval humanitní předměty. Léta kdy vyučoval latinu na jezuitské gymnázium v Dillingenu mu přinesla titul \"Magister Artium\".\nOd podzimu 1605 do 1609 studoval v Ingolstadtu teologii. Díky vynálezu pantografu byl již považován za významného člověka. Vévoda Vilém V. Bavorský ho pozval do Mnichova aby svůj vynález předvedl.\n\n14. března 1609, vstoupil do svatého řádu jako diákon. Studia Scheiner ukončil 30. 6. 1609 svojí první prací \"Teologické these\" a disputací (PhD v teologii).\nV letech 1610 až 1616/1617 pracoval jako nástupce Otce Johanna Lantze SJ v Ingolstadtu, kde vyučoval matematiku (fyziku a astronomii) a hebrejštinu. Přednášel o slunečních hodinách, praktické geometrii, astronomii, optice a dalekohledu.\n\nV březnu 1611 poprvé uviděl sluneční skvrny. Jejich systematickému studiu se věnoval od října 1611. Podal o tom zprávu \"Tres Epistolae de Maculis Solaribus Scriptae ad Marcum Welserum\", česky \"Tří dopisy o slunečních skvrnách napsané Marcu Welserovi\", kterou publikoval pod pseudonymem \"Apelles latens post tabulam\". Marcus Welser ji vydal 5. ledna 1612 v Augsburgu.\n\nV roce 1614 v Ingolstadtu publikoval společně s Johannem Locherem \"Disquisitiones mathematicae\", v roce 1615 v Augsburgu \"Sol ellipticus\". Společně s Georgem Schönbergerem v Ingolstadtu \"Exegesis fundamentorum gnomonicorum\", a v roce 1617 také v Ingolstadtu publikoval \"Refractiones coelestes\". Složil také své zbývající sliby chudoby, zdrženlivosti, poslušnosti a věrnosti papeži 31. července 1617 ve městě Ingolstadt Otci Johannu Manhartovi. V témže roce si přál odejít do Číny jako misionář. Avšak Generál řádu Mutio Vitelleschi mu poslal dopis, ohlašující, že bude lepší když zůstane v Evropě a vytrvá ve svých studiích matematiky. V zimě na přelomu let 1617 a 1618 se na příkaz rakouského arcivévody Maxmiliana III. vrátil do Innsbrucku.\n\nPo listopadu 1614 jej arcivévoda Maxmilián III několikrát povolal do Innsbrucku k diskuzím o astronomických a matematických otázkách. Arcivévoda obdržel astronomický dalekohled se dvěma spojnými čočkami, který ukazoval pozorované objekty převráceně. Scheiner doplnil třetí čočku a vytvořil tak terestrický (pozemní) dalekohled, který Maxmlianovi umožňoval pozorovat vzpřímené objekty. V Innsbrucku Scheiner vyvinul přenosnou cameru obscuru. Navíc byla konstruována cestovní camera obscura.\n\nPo smrti Maxmiliána III. v roce 1618 byl, jako císařský představitel Tyrolska a Horní Provincie, ustanoven arcivévodou Leopoldem V. Habsburským. Ten, stejně jako jeho předchůdce Maxmilián, mu důvěřoval.\n\nSvůj spis \"Oculus hoc est: Fundamentum opticum\", který publikoval v Innsbrucku v roce 1619, obsahoval mnoho nových pohledů na fyziologii oka. Knihu napsal již dříve v Ingolstadtu. \"Oculus\" má tři části: první se věnuje anatomii oka, druhá refrakci paprsků uvnitř oka a třetí se zabývá sítnicí úhlem vidění. Scheiner znovu volí cestu pozorování a experimentu. Podobně jako před ním Kepler, konstatuje, že sítnice je sídlo vidění, a že optické nervy přenášejí obraz ze sítnice do lidského mozku. Scheiner byl znovu napomínán za jízdy z Innsbrucku do Halle ve velmi zatíženém kočáře taženém šesti koňmi. Generál řádu jezuitů Vitelleschi mu k tomu napsal dopis, Arcivévoda Leopold V. a s ním v rozmezí let 1620 až 1632 udržoval rozsáhlou korespondenci. V jednom dopise z roku 1626 arcivévodu Leopolda informoval, že Galileo Galilei doposud neslyšel o jeho práci týkající se slunečních skvrn.\n\nInventář Leopoldovy knihovny obsahuje práce Tycho Braha a Galilea: S Galileem vedl Leopold přátelskou korespondenci. 23. května 1618 obdržel Leopold od Galilea dalekohledy společně se spisem o slunečních skvrnách \"Discorso del Flusso e Reflusso del Mare\".\n\nV Innsbrucku stavěl nový jezuitský kostel. Řemeslníci začali pracovat na střeše v červenci 1624, avšak v září došlo k nečekanému zborcení střední části kůru a boční stěny směrem k ulici. Podle nového rozhodnutí kostel musel být otočen o 90° a rekonstruován.\n\nUniverzita ve Freiburgu od začátku 17. století směřovala k rozkladu. Arcivévoda Leopold 16. listopadu 1620 povolal jezuitské otce, jako prvního \"zdaleka nejznamenitějšího\" Christopha Scheinera. Na jaře 1621 byl znovu předvolán, bez udání jasných důvodů: ve skutečnosti to bylo přání arcivévody Karla, který jej chtěl mít jako svého zpovědníka. Arcivévoda Karel cestoval za ním z Brixenu do Vídně, ze které se vrátil do Nysy až někdy mezi roky 1621 a 1622. V únoru 1623 byl ustanoven jako představený budoucí koleje (fakulty? univerzity?). Španělský král Filip IV. vybral Karla rakouského pro úřad vicekrále Portugalska. Arcivévoda Karel cestoval do Madridu. Scheiner musel cestovat do Říma, aby podnítil založení koleje v Nyse. V Římě setrval déle než vyžadoval jeho úkol. V \"Rosa Ursina sive Sol\" napsal, že byl poslán do Říma \"ad summum pontificem, ob certa peragenda negotia\" (latinsky to znamená \"k papežskému předvolání ...\"). Jiné teorie, které říkají, že byl povolán do Říma jako astronomický odborník kvůli Galileovi, nebo že cítil svůj přesun do Nysy jako trest, nebyly potvrzeny. To bylo až 13 let později, kdy se vracel do Nysy přes Vídeň, kde zůstal nějakou dobu.\n\nKdyž přišel v roce 1624 do Říma, žádali ho přátelé, aby napsal o svých pozorováních Slunce. Konečně měl čas na matematické knihy, mezi nimi na Galileova \"Il saggiatore\", který obsahoval plagiáty Scheinerovy práce zatímco sám obviňoval jezuity z plagiátorství.\nV letech 1629 a 1630 pozoroval Scheiner parhelia – nepravá slunce a halo. Jeho pozorování také zaznamenávají zatmění slunce z 8. dubna 1633.\n\nDoba jeho pobytu v Římě odpovídá době konání známého procesu s Galileem. Galileo obdržel rozsudek 22. června 1633. Musel se vzdát svých prohlášení a to navzdory protestům, které zazněly dokonce i z katolické strany. Scheinerův vliv na soudní proces ale není prokázán. Soudní záznamy obsahují jen malou poznámku, že Scheiner je proti Copernikově teorii. V době soudu byl Scheiner v Římě a pobýval v semináři pro budoucí kněze.\n\nV Římě napsal a vydal tři knihy:\n\nGenerál rádu Mutio Vitelleschi napsal Scheinerovi do Vídně svůj první dopis 21. ledna 1634. Tedy Scheiner se musel do Vídně vrátí mezi prosincem 1633 a lednem 1634. Scheiner byl proti svému návratu do Nisy. Ve Vídni byl Scheiner nucen čelit nejistému finančnímu krytí pro svoji knihu \"Rosa Ursina sive Sol\".\n\nPo 15. listopadu 1637 byl Scheiner v Nyse.\nScheinerova činnost v Nyse: školitel, zástupce rektora, učitel, zpovědník studentů. Scheinerův nekrolog z roku 1650 tvrdí, že Scheiner musel zůstat ve Vídni kvůli válce, a že musel utéct z Nysy se všemi astronomickými přístroji, že vstával časně, aby psal nebo četl, pečoval o zahradu a vlastníma rukama sázel stromy. Autor tohoto nekrologu zmiňuje Scheinerovu skromnost a dobročinnou lásku a zatímco byl mnohými závistivě sledován a „bojoval s nevraživostí sám“. Christoph Scheiner zemřel 19. července 1650 v Nyse.\n\n\nStřední škola v Markt Waldu nese jeho jméno, stejně jako ulice a pamětní deska na radnici. V Ingolstadtu, je gymnázium Christopha Scheinera. Je po něm pojmenována i ulice v Mnichově vedoucí k univerzitní observatoří a třída v Berlíně. V roce 1999, byla v Ingolstadtu vydána mince s jeho podobiznou. Riccoli po něm pojmenoval měsíční kráter (průměr: 110 km, výška hráze: 5 500 m). Poštovní známka byla vydána v Rakousku (2005). Městské muzeum v Ingolstadtu má jeho obraz (z období po roce 1732).\n\n\n\n"}
{"id": "754548", "url": "https://cs.wikipedia.org/wiki?curid=754548", "title": "Kostkař aneb Náhoda je život", "text": "Kostkař aneb Náhoda je život\n\nKostkař aneb Náhoda je život (: \"\") je román amerického spisovatele George Cockrofta píšícího pod pseudonymem Luke Rhinehart. Kniha byla poprvé publikována v roce 1971. Hlavní postavou je psychiatr Luke Rhinehart, který dostane nápad, že veškerá rozhodnutí ve svém životě ponechá náhodě a začne se rozhodovat na základě hodu hrací kostkou. Cockroftova kniha je částečně autobiografická, autor čerpá z vlastních zkušeností s používáním kostky při rozhodování, které získal v době kdy studoval psychologii. Kniha je zajímavá pro svou podvratnost, antipsychiatrický postoj a odráží nálady raných 70. let. Díky této podvratné povaze a kapitolám, které se věnují kontroverzním tématům jako je znásilnění, vražda a sexuální experimentování byla v několika zemích zakázána.\n"}
{"id": "754549", "url": "https://cs.wikipedia.org/wiki?curid=754549", "title": "Markéta z Connaughtu, vévodkyně ze Skåne", "text": "Markéta z Connaughtu, vévodkyně ze Skåne\n\nMargareta z Connaughtu, plným jménem anglicky \"Margaret Victoria Charlotte Augusta Norah Saxe-Coburg and Gotha, Princess of Connaught and Strathearn\", krátce Margareta of Connaught (15. ledna 1882, Bagshot Park, Surrey – 1. května 1920, Stockholm, Švédsko) byla anglická a švédská princezna.\n\nNarodila se jako nejstarší ze tří dětí Artura, vévody z Connaughtu a Strathearnu, třetího syna britské královny Viktorie, a jeho manželky, pruské princezny Luisy Markéty. Dívce doma říkali \"Daisy\". Po narození obdržela titul \"Její královská výsost princezna Margareta z Connaughtu\", který nosila až do své svatby.\nPrincezna Margareta byla pokřtěna 11. března roku 1882 v soukromé kapli na hradě Windsor.\n\nJejími kmotry byli:\n\n\nBiřmována byla v téže kapli v březnu roku 1898 ve věku 16 let.\n\nMargareta a její sestra Patricie byly považovány za nejkrásnější princezny v Evropě. Jejich strýc, král Eduard VII., je chtěl provdat za některého z evropských králů nebo korunních princů. Rodina Connaught tedy odcestovala v lednu 1905 do Portugalska, kde královský pár (Karel I. Portugalský a Marie Amélie Orleánská) měl dva syny ve vhodném věku, kteří přicházeli v úvahu jako vhodní kandidáti ženitby, a to korunního prince Ludvíka Filipa a jeho mladšího bratra prince Manuela (1889–1932, pozdější portugalský král Manuel II.). Poté rodina odcestovala do Španělska, kde byla přijata mladým králem Alfonsem XIII. Ani na jednom dvoře se jejich očekávání nenaplnila a rodina Connaught pokračovala ve své cestě dál do Egypta a Súdánu. V Káhiře se setkali se švédským vévodou ze Skåne, princem Gustavem Adolfem, synem nástupce švédského krále Gustava V. (pozdějším švédským králem Gustavem VI. Adolfem), který zde byl na studijní cestě k hrobkám faraónů. Mezi ním a Margaretou vznikla láska na první pohled. Její rodiče byli velmi spokojeni, neboť vévoda byl vnukem švédského krále a perspektivním následníkem švédského trůnu.\n\nPo několika měsících zasnoubení se 15. června roku 1905 na hradě Windsor konala svatba a Margareta se stala vévodkyní ze Skåne. Když otec jejího manžela v roce 1907 nastoupil po smrti svého otce Oskara II. na švédský trůn, stal se Gustav jeho následníkem – korunním princem.\n\nManželé dostali jako svatební dar zámek Sofiero u Helsingborgu. Margareta, vášnivá zahradnice, se věnovala péči a přetváření zámeckých zahrad. Byla rovněž milovnice umění, aktivně se věnovala malování a fotografování.\n\nJejich manželství je popisováno jako šťastné; nepochybně i proto se záhy rodina rozrostla o pět rychle po sobě narozených dětí – čtyři syny a jednu dceru:\n\nPřes svého nejstaršího syna Gustava Adolfa je Margareta babičkou současného švédského krále, přes svou jedinou dceru princeznu Ingrid pak i babičkou současné dánské královny Markéty II. a titulární řecké královny Anne-Marie.\n\nZemřela nečekaně ve svých 38 letech 1. května roku 1920 v důsledku zhoubné infekce (celkové sepse, otravy krve), která ji zachvátila po operaci vyvolané zánětem středního ucha. Když zemřela, byla v osmém měsíci těhotenství se svým šestým dítětem; to zemřelo spolu s ní. Nešťastná událost otřásla celým Švédskem.\n\nPohřbena byla ve stockholmské katedrále. Již před svou smrtí však ve své závěti stanovila, že nechce být pochována v žádném kostele. V roce 1922 byly tedy její ostatky převezeny na královský hřbitov v Haga v blízkosti Stockholmu, na místo, které si ona a její manžel vybrali za místo svého posledního odpočinku. Margareta byla první, kdo zde byl pohřben.\n\n"}
{"id": "754551", "url": "https://cs.wikipedia.org/wiki?curid=754551", "title": "Dihydrogenfosforečnan sodný", "text": "Dihydrogenfosforečnan sodný\n\nDihydrogenfosforečnan sodný je rozpustná sodná sůl kyseliny fosforečné. Používá se jako laxativum, jako pomocná látka ve farmacii a také, v roztoku v kombinaci s zásaditějšími sodnými solemi kyseliny fosforečné, při přípravě fosfátového pufru. Je nerozpustný v ethanolu.\nZáporný logaritmus disociační konstanty kyseliny (p\"K\") je 6,8 – 7,20 (v závislosti na fyzikálněchemických charakteristikách při stanovení p\"K\"). Reakce vodného roztoku (12 g/l při 25 °C) pH = 4,5.\n\nDá se připravit nejrůznějšími způsoby. V laboratoři se dá připravit například částečnou (do prvního stupně ze tří možných) neutralizací kyseliny fosforečné hydroxidem sodným:\n"}
{"id": "754553", "url": "https://cs.wikipedia.org/wiki?curid=754553", "title": "Atraktor", "text": "Atraktor\n\nAtraktor (anglicky \"attractor\", z původně latinského \"attrahere\" přitahovat) je konečný stav systému. Je to stav, do kterého dynamický systém v čase směřuje (je do něho „přitahován“).\n\nNapříklad atraktorem kyvadla je jeho ustálený stav, ve kterém již nekmitá a zavěšené těleso (nebo hmotný bod) setrvává v nejnižším bodě své dráhy.\n\nAtraktory lze rozdělit o několika skupin:\n\n\n"}
{"id": "754555", "url": "https://cs.wikipedia.org/wiki?curid=754555", "title": "Glee: The Music, Volume 2", "text": "Glee: The Music, Volume 2\n\nGlee: The Music, Volume 2 je druhé soundtrackové album amerického televizního muzikálového seriálu \"Glee\". Poprvé vyšlo 4. prosince 2009 v Austrálii pod vydavatelstvím Columbia Records. V Kanadě a Austrálii získalo album platinovou desku a ve Spojeném království a Spojených státech amerických získalo zlatou desku.\n\n\n"}
{"id": "754557", "url": "https://cs.wikipedia.org/wiki?curid=754557", "title": "Král šedých medvědů", "text": "Král šedých medvědů\n\nKrál šedých medvědů (1916, \"The Grizzly King: A Romance of the Wild\") je dobrodružný příběh amerického spisovatele Jamese Olivera Curwooda.\n\nKniha se odehrává severní Britské Kolumbie a líčí život obrovského medvěda grizzlyho Thora, kterého pronásleduje bílý lovec Jim Langdon. S Thorem se snaží navázat přátelství malé medvídě Muskwa, které se musí po smrti své matky postarat samo o sebe. Thor medvídě zpočátku odhání, posléze však oba naváží přátelství. Jim Langton nakonec pozná, že mu divočina nabízí v pozorování jejího života daleko poutavější zábavu, než je lovecká vášeň, a daruje medvědovi život a Muskwovi svobodu.\n\n\n\n"}
{"id": "754559", "url": "https://cs.wikipedia.org/wiki?curid=754559", "title": "Kagney Linn Karter", "text": "Kagney Linn Karter\n\nKagney Linn Karter (* 28. března 1987 Houston, Texas) je americká pornoherečka a režisérka. Narodila se v okrese Harris County a vyrůstala v missourském Saint Josephu a pennsylvánském Ridgway. V Missouri pak začala v roce 2007 s erotickým tancem. Posléze se přestěhovala do Kalifornie, k tanci si přibrala i focení erotických scén a od roku 2008 začala vystupovat v pornografických filmech.\n"}
{"id": "754562", "url": "https://cs.wikipedia.org/wiki?curid=754562", "title": "Matthew Briggs", "text": "Matthew Briggs\n\nMatthew Anthony Briggs (* 9. března 1991, Londýn, Spojené království) je anglický fotbalista, který je odchovancem anglického Fulhamu. Navíc drží rekord nejmladšího hráče Premier League, kterou si zahrál už v 16 letech a 65 dnech.\n\nBriggs byl v mládí velkým talentem a zajímalo se o něho několik londýnských prvoligových klubů. Nakonec zvítězil Fulham, se kterým se dohodl již v roce 1999, když mu bylo 8 let. Do prvního týmu se dostal v roce 2006.\nDne 13. května 2007 si odbyl svůj debut v zápase Premier League proti Middlesbrough, kdy Fulham prohrál 3-1. Briggs však zaznamenal rekord pro nejmladšího hráče Premier League, který drží dodnes. Svůj první zápas odehrál teprve v 16 letech a 65 dnech, čímž překonal předchozího rekordmana Jamese Vaughana o neuvěřitelných 206 dní. Od té doby však moc šancí nedostával a hrál především za rezervní tým. V lednu 2010 byl poslán na jednoměsíční hostování do Leytonu Orient, kde odehrál jeden ligový zápas. V srpnu 2010 Briggs odehrál první zápas v základní sestavě v pohárovém utkání proti Port Vale, které skončilo výsledkem 6-0. Za svůj výkon si vysloužil pochvalu a trenér Mark Hughes mu proto dával více šancí. Hughes například překvapil nasazením Briggse do základní sestavy v derby proti Chelsea a Arsenalu. V sezoně 2011-12 se pro Briggse naskytla nová příležitost odehrát mnoho zápasů za první tým, protože Fulham hrál Evropskou ligu už od 1. předkola. V předkolech nastupoval pravidelně a 14. července 2011 dokonce vstřelil gól proti severoirským Crusaders.\n\nBriggs postupně procházel mládežnickými reprezentacemi Anglie. Na začátku roku 2009 byl povolán do týmu do 19 let, se kterým nakonec došel na Mistrovství Evropy až do finále. V roce 2011 také dostal pozvánku do národního týmu do 21 let za spolehlivé výkony v Premier League. První zápas za U21 odehrál 1. září 2011 proti Ázerbájdžánu.\n\n\n"}
{"id": "754567", "url": "https://cs.wikipedia.org/wiki?curid=754567", "title": "Loaded", "text": "Loaded\n\nLoaded může znamenat:\n\n"}
{"id": "754569", "url": "https://cs.wikipedia.org/wiki?curid=754569", "title": "Bitva u Slankamenu", "text": "Bitva u Slankamenu\n\nBitva u Slankamenu se uskutečnila v roce 1691 v rámci osmansko-habsburských válek.\n\nV noci obešli Turci císařské pozice a vpadli jim do zad. Císařští útočili z beznadějné pozice a to Turky zaskočilo. Pravé křídlo tvořil polní zbrojmistr hrabě Souches s 20 prapory pěchoty a 2 pluky kyrysníků, na levém křídle stál polní maršálek hrabě Dünewald se 16 prapory pěchoty a 85 švadron jízdy, generálmajor Barfuss velel středu se 17 prapory pěchoty a 31 švadronám jízdy. Pravé křídlo pod vedením Stahremberga bylo třikrát odraženo. Turci přešli do protiútoku a spahiové se prodrali první linií obrany. Generallieutnant Barfuss nechal střed otočit doprava a tím se ocitl útočícím Turkům v boku. Kyrysníci prošli tureckým tělesem a rozdělili jej. Lehká jízda císařských objela celé bitevní pole a vpadla Turkům do zad i do tábora. Utíkající spahiové rozvrátili hlavní tureckou linii. Levá část středu i s částí levého křídla také zahnula doprava. Pravé křídlo zaútočilo na janičáře a Turci byli sevřeni ze tří stran. V tuto chvíli Turci bojovali jen o možnost útěku.\n"}
{"id": "754571", "url": "https://cs.wikipedia.org/wiki?curid=754571", "title": "Tolije bahenní", "text": "Tolije bahenní\n\nTolije bahenní (\"Parnassia palustris\") je druh chráněné vlhkomilné rostliny s pětičetnými bělostnými květy. Je jediným druhem rodu tolije rostoucím v České republice.\n\nRoste převážně v západní, střední, východní a severní Evropě, na jihu Evropy se vyskytuje obvykle jen v chladnějším prostředí horských oblastí. Mimo Evropu je rozšířena v Rusku po celé Sibiři, v oblasti Kavkazu, ve Střední Asii, Mongolsku, na přilehlém severu Číny i v Koreji a dále na severozápadě Afriky v pohoří Atlas. V Severní Americe roste téměř po celých Spojených státech amerických a Kanadě, je domovem i vysoko na severu na Aljašce, Yukonu i v Severozápadních teritoriích. Vyrůstá až výše 2000 m n. m.\n\nOsídluje především vlhčí i chladnější místa, často v podhůří nebo v horách. Vyrůstá na vlhkých loukách, slatinách, rašeliništích, březích rybníků a potoků, poblíž pramenišť, v karech i na vlhkých skalách nad hranici lesa, na půdě kyselé nebo zásadité. V ČR roste sice vzácně, ale rozptýleně na více místech státu.\n\nZ krátkého oddenku vyrůstá řídká přízemní růžice listů s řapíky dlouhými až 6 cm. Jejich nesouměrná, celokrajná, zelená listová čepel je často purpurově tečkovaná. Bývá tvaru srdčitého, vejčitého až kosodélníkově okrouhlého, na bázi je zkosená a na vrcholu tupě špičatá. Z oddenku dále vyrůstá ještě několik přímých, čtyřhranných, nevětvených lodyh vysokých 10 až 30 cm. Přibližně uprostřed lodyhy vybíhá přisedlý list (vzácněji dva) který svou srdčitou bázi lodyhu objímá.\n\nNa vrcholu lodyhy vykvétá jediný koncový, pravidelný, oboupohlavný pětičetný květ měřící v průměru 1,5 až 3 cm. Květ se skládá z vytrvalého zeleného kalichu s eliptickými nebo podlouhlými plátky a bílé koruny protkané zřetelnou žilnatinou a někdy fialově tečkované. Uvnitř květu je za každým široce vejčitým korunním plátkem krátká, do 7 až 15 nitkovitých třásní rozeklaná šupinkovitá patyčinka přeměněna v nektarium. Pět pravých tyčinek, s až 5 mm dlouhými nitkami nesoucími elipsoidní prašníky, se střídá s korunními plátky. Svrchní vejčitý semeník, vytvořený ze čtyř plodolistů, má na vrcholu bliznu se 4 laloky. \n\nProtandrické květy jsou přizpůsobeny k opylení cizím pylem přenášeným hmyzem. Prašníky v květu dozrávají postupně po jednom dnu a vždy se tyčinka s právě zralým pylem ohne přímo nad bliznu. Extorzní prašníky se otvírají na straně ke květním obalům, takže vysypávající se pylová zrna na bliznu nedopadají. Pouze opylovač lezoucí k nektaru se o lepkavý pyl otírá. Navíc blizna dospěje, až se všechny prašníky vyprázdní; tak je znemožněno samoopylení. Kvete v červenci až září, květy voní jen za slunného počasí.\n\nPlody jsou vejčité jednopouzdré tobolky dlouhé asi 1 cm. Čtyřmi chlopněmi z nich vypadávají podlouhlá, lesklá semena hnědé barvy.\n\nV mnoha evropských zemích vyrůstá tolije bahenní celkem pravidelně a dosud v neztenčeném množství. V České republice pravděpodobně důsledkem meliorací zemědělských půd a změn v obhospodařování půdního fondu došlo k podstatnému úbytku jejích populací. Na mnoha zachovaných tradičních lokalitách se zase rapidně snižují počty kvetoucích jedinců, na jejich podporu někde zavádějí ruční kosení luk. Ve snaze o zachování tohoto druhu byla tolije bahenní v \"Černém a červeném seznamu rostlin České republiky\" z roku 2000 zařazena mezi druhy silně ohrožené a ve vyhlášce MŽP ČR č. 395/1992 Sb. mezi druhy ohrožené.\n\nV České republice a ve většině Evropy se vyskytuje pouze nominální poddruh \"Parnassia palustris\" L. subsp. \"palustris\", v subarktických a arktických oblastech byl nalezen i další poddruh \"Parnassia palustris\" L. subsp. \"obtusifolia\" (Rupr.) D. A. Webb.\n\n\n \n"}
{"id": "754574", "url": "https://cs.wikipedia.org/wiki?curid=754574", "title": "Muránska", "text": "Muránska\n\nMuránska je malá osada obce Východná v okrese Liptovský Mikuláš. Stojí tu jen čtyři domy.\n\nLeží na jižním svahu Kozích hřbetů, v podcelku Važecký hřbet, nad pravým břehem vodní nádrže Černý Váh. Nachází se v hustě zalesněné oblasti, v ústí doliny Muránsko do Černovážské doliny, jihojihovýchodně od Východné. S obcí nemá přímé silniční spojení, přístup je možný po asfaltové cestě přes Kráľovu Lehotu a Svarín, dále po břehu vodní nádrže Černý Váh a následně odbočením vlevo do kopce.\n\nOkrajem osady prochází modře značená turistická cesta od železniční stanice Východná do sedla Muránsko (1 080 m n. m.), poté stojnejmennou dolinou a dále přes sousední osadu Čierny Vah do doliny Ipoltice.\n"}
{"id": "754576", "url": "https://cs.wikipedia.org/wiki?curid=754576", "title": "Stop Online Piracy Act", "text": "Stop Online Piracy Act\n\nStop Online Piracy Act (zkráceně SOPA) je návrh amerického zákona z roku 2011, který měl omezit počítačové pirátství. Byl prosazován především nahrávacími společnostmi. Kdyby byl přijat, zvýšil by pravomoci amerických institucí a držitelů práva bojovat proti porušování autorských práv. Na základě rozhodnutí jakéhokoliv federálního soudu by bylo možné zakročit proti každému webu, na němž se nachází obsah porušující autorská práva nebo který jen odkazuje na závadný obsah. \n\nPodle odpůrců by měl zákon v případě schválení významný negativní dopad na celosvětový internet v podobě jeho svobody a nezávislosti. Na druhou stranu dle svých zastánců by pomohl tento návrh zákona lépe chránit duševní vlastnictví a navazující průmysl, pracovní místa a příjmy, přičemž je potřeba posílit ochranu autorských práv zejména na zahraničních webech. V důsledku protestů veřejnosti, do kterých se mj. zapojila i anglická Wikipedie, však z přijetí zákona nakonec sešlo.\n\nNávrh zákona byl předložen ve Sněmovně reprezentantů 26. října 2011. Staví na americkém zákoně PRO-IP Act z roku 2008 a souvisejícím senátním návrhu zákona PROTECT IP Act.\n\nV původním návrhu zákona se počítá s možností amerického ministerstva spravedlnosti, ale i držitelů autorských práv, usilovat o soudní příkaz proti každému webu podezřelému, že umožňuje sdílet obsah porušující autorská práva nebo že na takový obsah odkazuje. Tento zákrok by měl probíhat na základě rozhodnutí jakéhokoliv federálního soudu. Soud by také mohl nařídit firmám provozujícím internetovou reklamu či finanční služby (jako například PayPal) mající výdělek z těchto stránek, blokovat vyhledávání na těchto stránkách. \n\nNávrh zákona míří i na zahraniční zdroje. Soudy v USA by např. mohly nařizovat providerům, aby jejich DNS servery nepřekládaly konkrétní internetové adresy (URL) správně, ale aby přesměrovaly uživatele internetu na jiné IP adresy, kde by byla informace o důvodech znepřístupnění zahraničních serverů, které podle soudu porušují americká práva.\n\nNávrh zákona by taktéž zaváděl neoprávněné streamování autorsky chráněného obsahu jako trestnou činnost s maximálním trestem odnětí svobody na 5 let za deset takových porušení během půl roku. Dával by také imunitu internetovým službám, které dobrovolně přijmou opatření proti webovým stránkám s nevhodným obsahem.\n\nZákon předložil republikán Lamar S. Smith s podporou 12 dalších členů sněmovny. Ten již v roce 2006 předložil obdobný návrh upravující tzv. Digital Millennium Copyright Act. 17. prosince 2011 měl návrh zákona podporu 31 poslanců.\n\nNávrh zákona má dále širokou podporu společností využívajících autorské právo jako např. Motion Picture Association of America, Recording Industry Association of America, Macmillan Publishers, Viacom, a další firmy zabývající se filmem, televizí nebo hudbou. Mezi podporovatele patří také společnosti vlastnící známé ochranné známky, mezi které patří např. Nike, L'Oréal nebo Acushnet Company.\n\nZ mediálních společností mezi podporovatele zákona patří největší americké mediální korporace – ABC, Comcast/NBS Universal (které vlastní MSNBC, NBC News a Universal Studio), Viacom (který vlastní CBS), News Corporation Ruperta Murdocha (která vlastní např. Fox, Fox News a desítky televizních, filmových studií, rádií, časopisů a dalších médií) a společnost Time Warner (která vlastní CNN). Organizace \"Media Matters\" na přelomu roku provedla průzkum, jak o zákonu SOPA informovala mainstreamová média. Zjistila, že zpravodajské stanice, které patří mediálním korporacím podporujícím SOPA, o tomto zákonu po celou dobu nemluvily – padla o něm jen jedna letmá zmínka (Wolf Blitzer na CNN).\n\nDle zastánců je potřeba posílit ochranu a prosazování autorských práv a to zejména na zahraničních webech. Jako příklad uvádějí zastánci návrhu zákona vyrovnání americké společnosti Google s americkým ministerstvem spravedlnosti ve výši 500 miliónů amerických dolarů za jeho roli v umožňování reklamy na nelegální dovoz léků z Kanady.\n\nVe středu 18. ledna 2012 východního amerického času (SEČ -6 hodin) byla anglická verze wikipedie po dobu 24 hodin nahrazena stránkou varující návštěvníky před přijetím tohoto zákona. Zakladatel Wikipedie Jimmy Wales na znamení protestu proti tomuto zákonu potvrdil účast Wikipedie na akci sopastrike.com. Na Twitteru prohlásil: „Jsem velmi hrdý na to, že můžeme Wikipedii přesunout jinam.“\nOtevřený dopis americkému kongresu zaslali profesoři práv různých prestižních amerických univerzit, například Stanfordovy univerzity. Dále se proti návrhu postavily Mozilla Corporation, Google, AOL, Twitter, Facebook, Microsoft, Apple, Zynga a Kaspersky. Společnost Mozilla Corporation už vytvořila stahovatelný add-on, jenž cenzuru amerického internetu dokáže dočasně obejít. \n\nAmerický Bílý dům se vyslovil, že „všechny snahy o potírání internetového pirátství musí brát ohled na riziko cenzury zákonných aktivit a nesmí bránit inovacím.“ Barack Obama vyzval brzy po předložení zákona zákonodárce, aby jej přepracovali. Vetem ale zatím nepohrozil.\n\nSpolečnost Go Daddy, velký americký registrátor internetových domén, návrh podpořila. Během dvou dnů přišla o 36 tisíc domén; i když to je méně než 0,2% jejího portfolia, podporu zákona přesto stáhla.\n\nPo protestech různých médií 18. ledna 2012 se změnil pohled politiků na zákon SOPA. Dva vlivní kongresmani Marco Rubio a Roy Blunt z Republikánské strany stáhli svoji podporu. Termín projednávání zákona se nejdříve posunul o dva týdny a nakonec se odložil na neurčito.\n\nPolitici však chtějí zákon po úpravách dál prosazovat. Předkladatel SOPA Lamar Smith prohlásil: „Slyšel jsem vyjádření kritiků a beru vážně jejich obavy ohledně navrženého zákona, který se měl vypořádat s problémem internetového pirátství. Je jasné, že musíme znovu zvážit, jak.“\n\n\n"}
{"id": "754577", "url": "https://cs.wikipedia.org/wiki?curid=754577", "title": "Svarín (Kráľova Lehota)", "text": "Svarín (Kráľova Lehota)\n\nSvarín je místní část obce Kráľova Lehota v okrese Liptovský Mikuláš.\n\nLeží v údolí Čierného Váhu, v ústí Čiernovážské doliny do Liptovské kotliny, na soutoku Čierného Váhu se Svarínkou, v nadmořské výšce 695 m n. m., 5 km východojihovýchodně od Kráľovy Lehoty. Z jihu obklopují osadu Nízké Tatry, ze severu Kozí chrbty.\n\nSvarín vznikl jako lesnická osada, údolím Čierného Váhu vedla Povážská lesní železnice, která měla v osadě zastávku. Stojí tu dětský tábor a několik podnikových a soukromých chat.\n\nZ osady vede žlutě značená turistická cesta na jih přes Svarínskou dolinu na Veľký bok (1 727 m n. m.) a dále na Zadní hoľu (1 619 m n. m.) v hlavním nízkotatranském hřebeni.\n"}
{"id": "754578", "url": "https://cs.wikipedia.org/wiki?curid=754578", "title": "I'm with You", "text": "I'm with You\n\nI'm with You je v pořadí desátým albem kalifornských Red Hot Chili Peppers. Na postu kytaristy nahradil Johna Fruscianteho mladý Josh Klinghoffer. Josh byl jasná volba, říkají o něm staří členové. Album vyšlo 26. srpna 2011 u Warner Bros. Records a produkoval ho Rick Rubin. Jde o první album bez titulní písně od roku 1989, kdy vyšlo Mother's Milk. Bylo nominováno na cenu Grammy v kategorii \"Nejlepší rockové album\", cenu však vyhrála deska Wasting Light od Foo Fighters.\n\nVšechny skladby napsali Flea, Anthony Kiedis, Josh Klinghoffer a Chad Smith.\n"}
{"id": "754581", "url": "https://cs.wikipedia.org/wiki?curid=754581", "title": "Solberg", "text": "Solberg\n\nSolberg je příjmení norského původu:\n"}
{"id": "754584", "url": "https://cs.wikipedia.org/wiki?curid=754584", "title": "Seznam manželek panovníků Finska", "text": "Seznam manželek panovníků Finska\n\nManželky finských panovníků nosily titul finských velkovévodkyň a poté finských velkokněžen.\n\n"}
{"id": "754586", "url": "https://cs.wikipedia.org/wiki?curid=754586", "title": "Hlboké (rozcestník)", "text": "Hlboké (rozcestník)\n\nHlboké má více významů:\n\n\n\n\n"}
{"id": "754588", "url": "https://cs.wikipedia.org/wiki?curid=754588", "title": "Střevíc", "text": "Střevíc\n\nStřevíc může být:\n\n\n"}
{"id": "754592", "url": "https://cs.wikipedia.org/wiki?curid=754592", "title": "Soupisky týmů české hokejové extraligy v sezóně 2011/2012", "text": "Soupisky týmů české hokejové extraligy v sezóně 2011/2012\n\nV soupiskách jsou uvedeni všichni hráči, kteří v sezóně 2011/2012 odehráli za daný tým alespoň jeden zápas v extralize.\n\n\n\n\n\n\n\n\n\n\n\n\n\n\n\n"}
{"id": "754593", "url": "https://cs.wikipedia.org/wiki?curid=754593", "title": "Fotbal na Letních olympijských hrách 1996 - turnaj žen", "text": "Fotbal na Letních olympijských hrách 1996 - turnaj žen\n\nFotbalový turnaj na Letních olympijských hrách 1996 byl prvním ženským fotbalovým turnajem na olympijských hrách. Vítězem se stala Ženská fotbalová reprezentace Spojených států amerických.\n\n\nOlympijský turnaj žen na RSSSF.com\n"}
{"id": "754594", "url": "https://cs.wikipedia.org/wiki?curid=754594", "title": "Jock Callander", "text": "Jock Callander\n\nWilliam Darren \"Jock\" Callander (* 23. dubna 1961, Regina, Kanada) je bývalý kanadský hokejový útočník.\n\nV NHL, kam nikdy nebyl draftován, odehrál 109 zápasů. Většinu zápasů v kariéře odehrál v IHL, kde dosáhl celkové počtu 1054 odehraných zápasů. V sezóně 1991/1992 neodehrál v základní části NHL žádný zápas, ale byl do týmu Pittsburgh Penguins povolán na play-off. Odehrál zde 12 zápasů a stal se vítězem Stanley Cupu.\n\nJeho starší bratr Drew byl též lední hokejista a hrál NHL.\n\n\n"}
{"id": "754598", "url": "https://cs.wikipedia.org/wiki?curid=754598", "title": "Hrabovo", "text": "Hrabovo\n\nHrabovo má více významů:\n"}
{"id": "754605", "url": "https://cs.wikipedia.org/wiki?curid=754605", "title": "Třebouňský vrch", "text": "Třebouňský vrch\n\nTřebouňský vrch () s nadmořskou výškou 825 metrů je nejvyšším bodem Toužimské plošiny. Geologicky jde o izolovaný vulkanický vrch, tvořený trachybazaltem. Rozložitý masiv stolové hory podkovovitého tvaru, s mírným severním a prudkým jižním svahem se nachází zhruba 5 km jižně od města Toužim. Severní svah spadá do údolí říčky Střely, jižní obklopuje kotlinu u Blažejského rybníka. Vrch je dnes z větší části porostlý smrkovým lesem. Svým protáhlým tvarem a téměř 200metrovým převýšením je charakteristickou dominantou Toužimska. Na severovýchodním úbočí vrchu se rozkládá Třebouň, po níž se vrch nazývá. Ve středověku byl vrch nazýván Horou. Jihozápadní, nižší část masivu, na jehož úpatí leží Branišov, se nazývá Branišovský vrch.\n\nTřebouňský vrch je dostupný z Třebouně lesní cestou. Na vrcholu je vyhlídka s odpočívadlem, dříve také rozhledna na triangulační věži. Z vrcholu startují paraglidisté.\n\nKlub českých turistů v Toužimi a obyvatelé Třebouně pořádají každoročně 1. ledna hojně navštěvovaný Novoroční výstup a setkání na Třebouňském vrchu. Vrcholem prochází značená zelená turistická trasa KČT. Na Branišovský vrch vede naučná Davidova stezka a odbočka mariánské poutní Skokovské stezky.\n\nNa Branišovském vrchu se na přelomu 18. a 19. století nacházela jedna z astronomických pozorovatelem význačného astronoma Aloise Martina Davida, Třebouňský vrch byl významným triangulačním bodem. Stávala zde dřevěná triangulační věž, za první republiky zde byla nevelká výletní Fuchsova bouda, za druhé světové války plachtařské výcvikové středisko německé Luftwaffe (zbytky základů staveb), dnes slouží jako startovací místo pro paragliding. Poblíž vrcholu byla v 90. letech 20. století vybudována 50 m vysoká příhradová telekomunikační věž. V 70. letech 20. století bylo po geologickém průzkumu (vyražena mimo jiné průzkumná štola) vytyčeno výhradní ložisko stavebního kamene a měl zde být otevřen kamenolom s železniční vlečkou.\n\nMagická hora je opředena několika mýty:\n\n\nV lesích Třebouňského vrchu je mimořádně silná populace mravence lesního, se silnou koncentrací stovek jednotlivých hnízd. Pod vrchem, kolem Blažejského rybníka evropsky významná lokalita NATURA 2000.\n\n"}
{"id": "754606", "url": "https://cs.wikipedia.org/wiki?curid=754606", "title": "Čardášová princezna", "text": "Čardášová princezna\n\nČardášová princezna (německy Die Csárdásfürstin, maďarsky Csárdáskirálynő) je opereta maďarského dramatika a hudebního skladatele Emmericha (Imreho) Kálmána. Premiéra sa konala 15. listopadu 1915 v divadle \"Johann-Strauss-Theather\" ve Vídni. Libreto, původně nazvané \"Ať žije láska\" (\"Es lebe die Liebe\"; název byl změněn ještě před premiérou) napsali Leo Stein a Béla Jenbach. Opereta byla úspěšná i přes probíhající světovou válku a ještě v jejím průběhu se hrála v Rusku (pod názvem \"Sylva\") a New Yorku (pod názvem \"The Riviera Girl\"). Dodnes patří k nejhranějším klasickým operetám a je populární svými valčíky a dynamickými čardášovými melodiemi.\n\nMaďarský skladatel Imre (Emmerich) Kálmán získal slávu nejprve svou operetou \"Podzimní manévry\" (Budapešť 1908, ve Vídni 1909), ještě více pak \"Cikánským primášem\" (1912). Svou nejslavnější operetu pak začal psát v květnu 1914 v Mariánských Lázních ve vile Lugisland.\n\nLibreto mu k ní napsali společně významní libretisté vídeňské operety Leo Stein ((vl. jm. Rosenstein, 1861–1921), mezi jehož další díla patří například \"Vídeňská krev\" Johanna Strausse ml., \"Veselá vdova\" a \"Hrabě Luxemburg\" Franze Lehára nebo \"Polská krev\" Oskara Nedbala, a Béla Jenbach (vl. jm. Jacobowitz, 1871–1943), libretista mj. Lehárových pozdějších operet \"Paganini\" a \"Carevič\". Vedle \"Čardášové princezny\" napsali oba společně také libreto ke Kálmanově operetě \"Holanďanka\" a Lehárově \"Modrému mazuru\".\n\nZhruba v době, kdy měl Kálmán dokončeno první jednání, zasáhlo do jeho života vypuknutí světové války a poté rovněž smrt jeho mladšího bratra Bély, kterou skladatel těžce nesl. Vrátil se k ní až po odmlce téměř jednoho roku. Mezitím se mírně pozměnil děj – z původně rumunské zpěvačky se stala Maďarka, ponechala si však rumunsky znějící jméno Sylva Varescu –, zejména však partitura získala na charakteristické melancholii odlišující ji od jiskřivě optimistických děl Franze Lehára z počátku 20. století. Práci na operetě Kálmán dokončil v Bad Ischlu vbudově „Rosenvilla“, kde dříve pobývali například Giacomo Meyerbeer, Johannes Brahms nebo – dokud si tam nepořídil vlastní vilu – Franz Lehár.\n\nPremiéra se konala ve vídeňském Johann Strauß-Theater 17. listopadu 1915. Původně stanovené datum 13. listopadu muselo být posunuto pro indispozici představitele Boniho, Josefa Königa. Rovněž původně plánovaný název \"Ať žije láska\" (\"Es lebe die Liebe\", citace Sylvina přípitku z 1. dějství) byl na poslední chvíli změněn proto, aby se opereta zřetelně odlišila od opery Oscara Strause \"Rund um die Liebe\", uvedené nedlouho předtím.\n\nLibreto je obratně sestaveno, obsahuje však řadu běžných operetních situací. Obsazení je pro operetu typické: milovnický pár (Sylva a Edwin), vedlejší pár mladokomika a subrety (Boni a Stasi), starokomik a komická stará (kníže a kněžna); méně běžnou postavou a jakýmsi komentátorem děje je postava starého Feriho. Příběh o láskách zlaté mládeže z řad synů vysoké aristokracie a divadelních či varietních hvězd nebyl vzdálen skutečnosti a měl nádech pikantnosti, stejně jako zobrazení absurdnosti stavovských přehrad na prahu nové doby. Nicméně to nejsou společenské předsudky či konflikty, které jsou pro zápletku rozhodující, nýbrž tradiční náhodné nedorozumění mezi milenci; rovněž prvek nesprávně zkombinovaných párů je v operetě běžný. Hodnotu \"Čardášové princezny\" představuje především Kálmánova hudba. Zatímco některá čísla vycházejí ze vzoru vídeňské operety a zejména Lehára a jeho \"Veselé vdovy\" (\"Die Mädis von Chantant\", \"Tanzen möcht' ich\", valčíkové melodie ve 2. dějství), čardášové rytmy ovládají hudbu spojenou se Sylvou (\"Heia, Heia, in den Bergen\"; \"Ja so ein Teufelsweib\" a především tercet \"Nimm, Zigeuner, deine Geige\"), jiné melodie vynikají procítěnou melancholií (duet \"Weißt Du es noch?\"). I slavný „vlaštovčí duet“ je mezi operetními milostnými duety zvláštní tím, že mezi „milenci“ není láska, jen se bláhově snaží jeden druhého a sami sebe přesvědčit o tom, že možná časem vznikne.\n\nDobová kritika přijala \"Čardášovou princeznu\" různě, umělecky náročnější kritici, jako kritik \"Bohemie\" při pražské premiéře, s jistým pohrdáním skloubeným s obdivem k jejímu nepopíratelnému účinku („Hudba Emericha Kalmanna má charakter oněch pouličních zpěváků, jež člověk slýchá raději na všech možných veřejných prostranstvích než v divadle, je až příliš přístupná a člověk se jí dlouho nezbaví.“) Po téměř sto letech od premiéry jsou muzikologové ochotnější obdivovat její „melodickou svůdnost“, s níž si podmanila posluchače po celém světě jako „zlověstná směs vídeňského marcipánu a papriky“.\n\nPrvní inscenace \"Čardášové princezny\" byla velkým úspěchem; Johann Strauß-Theater ji uváděl více než rok jako jediný program a do května 1917 zde dosáhla 533 repríz. Již počátkem roku 1916 byla uvedena v řadě dalších německých divadel, včetně německého divadla v Pešti, Nového německého divadla v Praze (premiéra 20. února 1916), Teplicích (premiéra 3. března) a Brně (premiéra 31. března). Ještě roku 1916 byla uvedena poprvé též v češtině v překladu Adolfa Weniga, a to ve zpěvohře Divadla na Vinohradech 29. července, kde se stala nejúspěšnější premiérou sezóny (43 představení). Bezprostředně po té ji uvedlo též Národní divadlo v Brně (24. září) a Východočeská divadelní společnost. 3. listopadu 1916 byla poprvé uvedena v maďarštině (v Pešti), ještě roku 1916 též ve švédštině a italštině, následujícího roku ve verzích dánské, finské, polské (4. dubna 1917 Varšava) a ruské (Petrohrad). Ve Spojených státech amerických byla uvedena roku 1917 nejprve v maďarštině, poté i v angličtině na Broadwayi; libreto pro tento účel přeložil a upravil spisovatel Pelham Grenville Wodehouse pod názvem \"The Riviera Girl\". V Londýně byla uvedena poprvé roku 1921 (jako \"The Gipsy Princess\", což zůstává nejrozšířenějším názvem v angličtině), v Paříži (divadlo Trianon-Lyrique jako \"La princesse tzigane\") až roku 1930. Ve slovenštině byla uvedena poprvé již 30. května 1920, tedy brzy po vzniku prvního slovenského profesionálního divadla. Od svého vzniku je \"Čardášová princezna\" jednou z nejhranějších klasických operet; databáze Operabase ji uvádí pro roky 2005–2010 na 62. místě mezi operami a operetami celkem a jako 3. nejhranější operetu po Straussově \"Netopýrovi\" a Lehárově \"Veselé vdově\". Je to rovněž nejhranější a nejoblíbenější opereta v Kálmánově vlasti Maďarsku a nejhranější z Kálmánových děl.\n\nV době po druhé světové válce byla \"Čardášová princezna\" v českých zemích opakovaně inscenována například v Karlíně (1947, 1958, 1980, 1992), v Ostravě (1945, 1958, 1975, 1989, 1998), Českých Budějovicích (1948, 1976), Kladně (1957), Opavě (1958, 1973, 1985, 1996), Teplicích (1972, 1979), Brně (1975, 1993), Olomouci (1975, 1990), Plzni (1978, 1994), Liberci (1985), Ústí nad Labem (1994). V tomto století již byla uvedena v Moravském divadle Olomouc (2003), Národním divadle moravskoslezském, Divadle F. X. Šaldy v Liberci (2004), Jihočeském divadle (2006), Hudebním divadle Karlín, Severočeském divadle opery a baletu Ústí nad Labem a Slezském divadle Opava (2007).\n\n\"Čardášová princezna\" byla uváděna nejen ve své původní podobě, ale i v četných úpravách. Již první představení mimo Rakousko-Uhersko v době 1. světové války byly prováděny s textovými změnami. V Rusku (ale i v jiných zemích, příležitostně i v Československu) byla uváděna pod jménem \"Sylva\" a jména i dějové okolnosti byly pozměněny; další ideologicky motivované úpravy byly provedeny v Sovětském svazu a tato verze byla po 2. světové válce hrána též v Československu. Hojně hraná, zvláště v Maďarsku, je úprava z roku 1954, jejímiž autory jsou István Bekéffi a Dezső Keller. Většina modernějších úprav se týká jen textu a případně instrumentace, ne hudby jako takové. Existují však běžné vsuvky, například Edwin, který nemá v původním textu vstupní árii, často zpívá píseň \"Heut' Nacht hab' ich von dir geträumt\" z Kálmánovy pozdější a méně úspěšné operety \"Fialka z Montmartru\". Rovněž v případě, že kněžnu Anhiltu – jak bývá zvykem – hraje starší operetní hvězda, může mít v posledním dějství vložený vlastní výstup.\n\nI v současnosti ji má na repertoáru řada světových divadel, např. vídeňská Volksoper. Dosud (2012) běžící inscenace Hudebního divadla Karlín maďarského režiséra Miklóse Gábora Kerényiho (KERO), která měla premiéru 13. září 2007, je převzata z budapešťského divadla Budapesti Operettszínház a byla provedena také například v Petrohradě, Salcburku a Mnichově; jedná se o rovněž o úpravu původního textu, a to z rukou režiséra a Istvána Kállaie, do češtiny upravenou Adamem Novákem.\n\nOdehrává se v současné (počátek 20. století) Budapešti a Vídni.\n(Předehra-– pot-pourri).\n(Budapešť interiér varietního divadla „Orfeum“) Oblíbená varietní zpěvačka Sylva Varescu se dnes slavnostním večerem loučí se svým budapešťským publikem před odjezdem do Ameriky, kde jí její „objevitel“ a přítel hrabě Bonifacius (Boni) Káncsiánu zařídil vystupování. Právě končí své vystoupení přídavkem, písní o svém rodném Sedmihradsku (č. 1 píseň Sylvy a ansámblem Boniho, Feriho a sboru \"Heia, heia, in den Bergen ist mein Heimatland\"). Boni se loučí se svými známými, zejména se starým frekventantem „Orfea“ rytířem Ferim von Kerekes, zvaným Feri-Bácsi. Na rozdíl od jejich společného přítele knížete Edwina, který je do Sylvy nadmíru zamilován, žijí oni dva jen pro varieté (č. 2 pochodová píseň pochod Boniho, Feriho a sboru \"Alle sind wir Sünder... Die Mädis vom Chantant\"). Již je tu i Edwin. Nedbá telegramu od svého otce, naléhajícího už po mnohokráté na ukončení aféry se „šansonetou“, zato je rozhodnut zabránit Sylvě v odjezdu (č. 3 duet Sylvy a Edwina \"Sylva, ich will nu dich... Ja, Mädchen gibt es wunderfeine\").\n\nBoni se nyní loučí s varietními tanečnicemi; nejen že odjíždí, ale vůbec ve svém věku by už měl nabrat rozum a skončit s přelétavým životem, i když… (č. 4 píseň Boniho se sborem \"Aus ist's mit der Liebe... Ganz ohne Weiber geht die Chose nicht\"). Všichni v čele se Sylvou pak pronášejí přípitek na mládí, přátelství, lásku a štěstí (č. 5 Sylvina píseň s ansámblem Edwina a Boniho \"O jag' dem Glück nicht nach... Heißa, so verliebt zu sein... Ja so ein Teufelsweib\").\n\nObjevuje se nadporučík von Rohnsdorff hledající svého bratrance Edwina. Nese mu povolávací rozkaz na vojenské cvičení hned zítra ráno ve Vídni. Edwin v tom tuší intriku svého otce, zvláště když mu Rohnsdorff rovněž vzkazuje, aby zapomněl na varietní umělkyni, vrátil se domů a oženil se se svou sestřenicí Anastasií (Stasi). Již dávno si jsou zaslíbeni a zásnubní oznámení je už vytištěno. Ale Edwin hodlá vzít situaci do vlastních rukou. Přivolává notáře a před užaslou Sylvou a shromážděnými dívkami a jejich kavalíry dává zapsat prohlášení, jímž slibuje Sylvu do osmi týdnů pojmout za svou zákonitou manželku. Všichni jásají a předběžně oslavují svatbu, Feri novému páru žehná. Pak ale musí Edwin odejet na manévry. Boni se vrací sbalený a vybízí Sylvu k odjezdu. Když se dozvídá, co se událo, domnívá se, že si Edwin ze Sylvy ztropil krutý žert, a ukazuje zásnubní oznámení Edwina a Stasi, které mu zanechal Rohnsdorf. Sylva se cítí oklamána a zdrcena a odjíždí s Bonim do Ameriky (č. 6 finále – Edwin, Feri, Sylva, Boni a sbor: \"Ich, Edwin Ronald...\", svatební pochod, \"Jetzt, gerade jetzt... Wir Mädis vom Chantant\").\n(Velký sál ve vile knížete Lippert-Weylersheima ve Vídni) (č. 6½ mezihra) Probíhá ples (č. 7 taneční valčík, sbor \"Erstrahlen die Lichter\"). Kníže a kněžna chtějí potají vyslechnout rozhovor svého syna Edwina s jeho snoubenkou Stasi. Stasi na Edwinovi poznává, že je stále zamilován do Sylvy, a nemá mu to za zlé. Edwin to sice popírá, přece ale žádá, aby bylo oznámení jejich zásnub znovu odloženo. Ale láska jistě přebolí a třeba z nich ještě budou šťastní manželé (č. 8 „vlaštovčí“ duet Stasi a EdwinA \"Ich warte auf das große Wunder... Machen wir's den Schwalben nach\"). Po jejich odchodu se zklamaní rodiče vynoří z úkrytu.\n\nBoni a Sylva se vrátili z Ameriky a vstupují. Sylva Boniho přiměla, aby se dnes večer vydával za jejího manžela. Kníže nejlepšího přítele svého syna i jeho okouzlující choť vítá. Jeden z hostů, konzul Mac Grave, se v ní domnívá poznávat hvězdu newyorského varieté Sylvu Varescu; ta prý měla kdysi v Uhrách aféru s nějakým knížetem a od té doby jí všichni říkají „Čardášová princezna“. „Hraběnku Káncsiánu“ to nevyvede z míry: již několik lidí si ji se zmíněnou šansonetou zmýlilo, ale jak možno srovnávat zpěvačku a šlechtičnu? Když poznává Sylvu i překvapený Edwin, celá společnost to považuje za další zábavný omyl. Edwin ale ví své a po straně vyčítá Bonimu, že se oženil se Sylvou. I Bonimu je jeho dnešní „manželství“ na překážku, protože si padli do oka se Stasi. Sylva Edwinovi tvrdí, že je za Boniho skutečně vdána a že ho miluje, ale melancholické vzpomínky na ztracenou lásku je opět spojují (č. 9 duet Sylvy a Edwina \"Heller Jubel... Weißt Du es noch?\"). Boni a Stasi so také dobře rozumějí, takže při následujícím tanci „oficiální“ páry stěží vydrží při sobě (č. 10 kvartet Sylvy, Stasi Edwina a Boniho \"Liebchen, mich reißt es\"). Boni vyznává Stasi lásku, což komtesa nechápe – vždyť je přece ženat se Sylvou. Ale jak Boni vysvětluje, taková je prostě moc lásky (č. 11 duet Stasi a Boniho \"Mädel guck... Das ist die Liebe\").\n\nEdwin je přesvědčen, že jej Sylva má stále ráda, a žádá Boniho, aby se s ní rozvedl. Ten rád souhlasí a Edwin se šťasten hlásí o Sylvinu uvolněnou ruku (č. 12 duet Sylvy a Edwina \"Tanzen möcht' ich... Tausend kleine Engel singen\"). Teď si ji může vít jakožto hraběnku, byť rozvedenou; zato kdyby byla stále pouze šansonetou, to by bylo ovšem těžší… To ale Sylvu hluboce ranní: Edwin se za ni stydí! Kníže svolává hosty, aby jim oznámil zasnoubení Edwina a Anastasie, ale Edwin ho přeruší, neboť jeho srdce patří hraběnce Káncsiánu. Ale Sylva nyní prozrazuje, že není žádná hraběnka. Zato má Edwinův dosud platný písemný, notářsky ověřený slib manželství. Edwin je před šokovanou společností ochoten slib dodržet, ale Sylva ho s opovržením tohoto závazku zprošťuje a odchází (č. 13 finále II – Edwin, Sylva, Stasi, Boni, kníže a sbor: \"Verzeih', Papa... Lieben sich zwei Menschenkinder\").\n\n(Vestibul vysoce elegantního hotelu ve Vídni) (č. 13 ½ mezihra) Boni přivádí Sylvu z plesu u knížete zpět do hotelu. Mírně jí vyčítá, že ztropila skandál a že odmítla Edwina, navíc s tím výsledkem, že si nyní chce vzít jeho. Setkávají se se starým známým Feri bácsim. Ten přivezl z budapešťského „Orfea“ do vídeňského „Apolla“ do angažmá celé ženské osazenstvo, a když slyší, jak Sylva dopadla, chce ji opět angažovat, ale Sylva nechce a nemůže zpět k divadlu. Feri a Boni k zaplašení melancholické nálady pozvou cikánského primáše a dají Sylvě zahrát furiantskou píseň (č. 14 tercet Feriho, Sylvy a Boniho \"Nimm, Zigeuner, deine Geige... Jai, mamám, Bruderherz, ich kauf' mir die Welt\").\n\nPřichází Edwin: zastihne Boniho a prudce mu vyčítá, že vydával Sylvu za svou ženu. Ale ani Boni není spokojen: kvůli Edwinovi si ho chce Sylva vzít, a to právě teď, když on má v hlavě jen Edwinovu snoubenku Stasi. Hádka by málem skončila potyčkou, kdyby se neohlásil kníže hledající svého syna. Edwin unikne, Boni využívá příležitosti a žádá knížete, aby svolil k jeho sňatku se svou neteří. Kníže nechápe – Stasi přece miluje Edwina – ale Boni před ním požádá telefonicky Stasi o ruku a dostane se mu kladné odpovědi. Odváděn dívkami z „Orfea“ zanechává na místě zmateného knížete, kterého se ujímá Feri a hned mu mluví do duše. Proč tak brání sňatku Edwina se Sylvou? I Feri je šlechtic, a přece by si byl býval rád vzal za ženu hvězdu miškoveckého „Orfea“ Kupfer Hildu, kdyby mu ji nepřebral hrabě Zentler. Kníže se zhrozí. Přichází za ním jeho choť – ovdovělá hraběnka Zentlerová! – a manželský konflikt je nasnadě. Jak říká kníže, není divu, že to syna táhne k šantánu, když to má po matce, šantánové zpěvačce. Je marnému déle bránit, rodokmen Lippert-Weylersheimů to už nezachrání.\n\nStasi nachází Boniho (č. 15 reminiscence \"Mädel guck... Dast ist die Liebe\") a jejich sňatku stojí v cestě jen Stasina podmínka: nevezmou se dříve než Edwin se Sylvou. Boni to slibuje zařídit; nechá zavolat Sylvu a mezitím finguje telefonický rozhovor s Edwinem, který se prý hodlá z nešťastné lásky zastřelit. To Sylvu přiměje k vyznání lásky, Živý Edwin se vynoří z vedlejší místnosti a její vyznání opakuje; milenci se konečně smíří. Oba páry mohou slavit svatbu (* č. 16 závěrečný zpěv Sylvy, Stasi, Edwina a Boniho \"Tausend kleine Engel singen\").\n\nČeskoslovenský rozhlas v Praze pořídil v roce 1988 nahrávku \"Čardášové princezny\" v češtině (dirigent Miroslav Homolka), nebyla však vydána na hudebním nosiči.\n\n\n"}
{"id": "754608", "url": "https://cs.wikipedia.org/wiki?curid=754608", "title": "Wireless tools for Linux", "text": "Wireless tools for Linux\n\nWireless tools for Linux je v informatice soubor linuxových příkazů určených pro podporu a konfiguraci bezdrátových zařízení používajících Linux Wireless Extension. Wireless tools for Linux a Linux Wireless Extension spravuje Jean Tourrilhes a jsou sponzorovány firmou Hewlett-Packard.\n\nTyto nástroje jsou součástí většiny operačních systémů postavených na Linuxovém jádře. Většina linuxových distribucí tento balík přímo obsahuje. Pokud balík není předinstalovaný, není problém ho stáhnout v binární formě. \n\nJelikož je pro jednotlivé úkony potřeba znát několik různých příkazů (např. codice_1 a codice_2 k nalezení a synchronizaci s bezdrátovým přístupovým bodem), je občas doporučováno používat pro tato nastavení některé nadstavby, které poskytuje GNOME a KDE, nebo aplikaci zvanou NetGo.\n\nPříkaz codice_3 dovoluje přejmenovat rozhraní bezdrátové sítě, na základě statických kritérií přiřazuje odpovídající jméno každému rozhraní\nJména jsou standardně přidělována dynamicky. Každý síťový adaptér dostane první dostupné jméno (eth0, eth1...). Nástroj codice_3 umožňuje uživateli nadefinovat vlastní jméno. Lze použít více parametrů pro přidělení jména rozhraní a zařazení do správného síťového prostoru. Nejběžnějším parametrem je MAC adresa.\nPříkaz codice_5 musí být spuštěn ještě před vytvořeným rozhraní. Proto je většinou používán v různých skriptech (init, hotplug) a jen zřídka přímo uživateli. Defaultně je možno přejmenovat současná rozhraní použitím mapování definovaném v codice_6.\n\niwconfig se používá k zobrazení a změně parametrů síťového rozhraní, které jsou specifické pro bezdrátový provoz (např. jméno rozhraní, frekvence, SSID). Dá se také použít k zobrazení statistik bezztrátové sítě (získáno z /proc/net/wireless).\nVe volné distribuci operačního systému Berkeley Software Distribution UNIX iwconfig rozšiřuje příkaz ifconfig.\n\nUkázka výstupu z ifconfig\n\ncodice_7\n\niwent zobrazuje události bezztrátové sítě generované ovladači a změnami nastavení přijímanými prostřednictvím RTNetlink socketu.\nNa každém řádku je jedna událost, která popisuje co se stalo na daném rozhraní. Iwent nemá žádné argumenty.\n\niwgetid hlásí ESSID, NWID nebo adresu přístupového bodu/buňky bezdrátové sítě, který je právě používán.\nDefaultně vypisuje ESSID zařízení a když žádné není, vytiskne místo toho NWID. Informace od iwgetid jsou stejné jako od iwconfig, ale iwgetid je jednodušší integrovat do různých skriptů.\n\niwlist slouží ke skenování dostupných bezdrátových sítí a zobrazuje doplňující informace, které iwconfig nezobrazuje. \nHlavní důvodem používání je výběr kategorie informací, iwlist zobrazuje v detailní formě všechny informace vztahující se k dané kategorii, včetně informací zobrazených pomocí iwconfig.\nPrimárně se příkaz používá k vygenerování seznamu okolních bezdrátových přístupových bodu a zobrazení jejich MAC adresy a SSID.\n\nUkázka výstupu z iwlist\ncodice_8\n\niwspy se používá k monitorování síťových uzlů a k záznamu kvality linky na každém z nich.\nShromážděné informace jsou stejné jako v /proc/net/wireless: kvalita linky, síla signálů a úroveň šumu.\nTyto informace jsou aktualizovány pokaždé, když je přijat nový paket, takže každá adresa v listu přidává nějakou režii ovladači.\nToto je možné pouze pro uzly, které jsou součástí příslušné bezdrátové buňky. Nelze monitorovat přístupové body, ke kterým nejsme přiřazeni a uzly jiných bezdrátových buněk.\nVe většině případů jsou pakety přenášeny přístupovým body, tak lze změřit sílu signálu daného přístupového bodu.\n\niwpriv se používá pro práci s parametry a nastavením specifikací Wireless Extension na jednotlivých ovladačích (oproti iwconfig, který se jimi zabývá obecně).\nBez argumentů iwpriv zobrazuje dostupné privátní příkazy na každém rozhraní a parametry, které požadují.\n"}
{"id": "754609", "url": "https://cs.wikipedia.org/wiki?curid=754609", "title": "Marco Di Vaio", "text": "Marco Di Vaio\n\nMarco Di Vaio je bývalý italský fotbalista, který ukončil kariéru v kanadském klubu Montreal Impact z Major League Soccer. Nastupoval většinou na postu útočníka.\n\nJe to odchovanec římského Lazia, kde začal v roce 1993 svou profesionální kariéru. Ve své kariéře nastupoval za mužstva jako Juventus, Valencia, AS Monaco FC či FC Janov. V dresu Juventusu získal titul mistra Serie A a pomohl celku postoupit do finále Ligy mistrů UEFA, do něhož však nenastoupil.\n\nS italskou reprezentací se účastnil Mistrovství Evropy 2004 v Portugalsku, kde Itálie vypadla již v základní skupině. Nastoupil pouze do utkání s Bulharskem na 8 minut.\n\n\n"}
{"id": "754611", "url": "https://cs.wikipedia.org/wiki?curid=754611", "title": "Werner Otto", "text": "Werner Otto\n\nWerner Otto (13. srpna 1909, Seelow – 21. prosince 2011, Berlín) byl německý podnikatel, zakladatel společností Otto Group, ECE, Paramount Group a nadace Werner Otto Foundation.\n\nBrzy po narození mu zemřela matka a otec, majitel obchodu, zkrachoval dřív, než Werner dokončil studia. Po válce založil dílnu na dřeváky, která však byla po měnové reformě zavřena. V roce 1949 začal se zásilkových obchodem s botami. Díky svému obchodnímu talentu se z něj postupem let stal miliardář a získal Velký kříž za zásluhy. Byl třikrát ženatý a měl 5 dětí.\n\n"}
{"id": "754615", "url": "https://cs.wikipedia.org/wiki?curid=754615", "title": "Chinolinová žluť", "text": "Chinolinová žluť\n\nChinolinová žluť (též chinolinová žluť WS, CI 47005 nebo potravinářská žluť 13) je žluté potravinářské barvivo. Jedná se v zásadě o směs mono-, di- a trisulfonátů 2-(2-chinolyl)indan-1,3-dionu.\n\nPříbuzným barvivem je chinolinová žluť SS (SS = \"Spirit Soluble\", tj. rozpustná v alkoholu), která postrádá sulfonátové skupiny a je nerozpustná ve vodě.\n\nChinolinová žluť se používá jako nazelenale žluté potravinářské barvivo. Jako potravinářská přídatná látka se označuje kódem E104.\n\nStudie objednaná britskou Food Standards Agency zjistila, že směs potravinářských barviv a konzervantů zvyšuje míru hyperaktivity a deficitu inteligence u dětí, není však jasné, která složka by mohla být za tyto účinky odpovědná. Chinolinová žluť je jedním z barviv, které Hyperactive Children's Support Group doporučuje vyloučit z výživy dětí.\n\nBritská vláda schválila zákaz šesti barviv od roku 2009.\n\nEvropský úřad pro bezpečnost potravin v září 2009 snížil přijatelný denní příjem (ADI) chinolinové žluti z 10 mg/kg na 0,5 mg/kg.\n\nU chinolinové žluti byly hlášeny případy genotoxicity, dermatitidy, kopřivky a rhinitidy. Barvivo může také zvyšovat příjem hliníku nad tolerovatelný týdenní příjem (TWI) 1 mg/kg. Proto by měl být limit pro hliník náležitě upraven. Také panel EFSA zmínil, že limit JECFA pro olovo je ≤ 2 mg/kg, kdežto limit určený Evropskou komisí je ≤ 10 mg/kg.\n\n"}
{"id": "754617", "url": "https://cs.wikipedia.org/wiki?curid=754617", "title": "Dubník", "text": "Dubník\n\nDubník má více významů:\n"}
{"id": "754619", "url": "https://cs.wikipedia.org/wiki?curid=754619", "title": "Europa Universalis III", "text": "Europa Universalis III\n\nEuropa Universalis 3 je počítačová realtimová strategie od firmy Paradox interactive zasazená do období pozdního středověku až vrcholného novověku. Tato hra se vyznačuje obrovskou škálou možností a mezi jinými hrami nesrovnatelnou (ne ovšem úplnou) historickou přesností. Mapa hry čítá až 1 700 moří a provincií, v čemž mezi ostatními hrami podobného žánru hledá obtížně konkurenta. Základní hra Europa Universalis III byla v USA a Severní Americe poprvé vydána 23. července 2007, ve většině států EU 26. července 2007, v ČR až 30. července téhož roku.\n\nDěj základní hry Europa Universalis 3 začíná roku 1453, tedy po dobytí Konstantinopole Osmany. Vybrat si, za kterou mocnost budete po zbytek hry hrát je velmi obtížné, máte totiž na výběr ze všech států, kmenových spolků a sultanátů tehdejší doby, od Huronských kmenů, přes Francii, České země až po Čínské dynastické monarchie, celkově je ve hře 300 útvarů, které je možné vést. Ve hře je i oblíbená možnost kolonizace afrických výnosných pobřeží a neprozkoumaných amerických břehů, objevují se zde ovšem i místa, která kolonizovat a vůbec vlastnit nejde, to jsou například sibiřské tundry nebo africké pouště.\n\nVe hře je mnoho možností, v diplomatických otázkách je možno uzavírat královské sňatky, aliance, ale samozřejmě i vyhlašovat války, nebo nabízet ekonomické svazky, půjčky. V oblasti administrativy je možné snižovat a zvyšovat daně, v závislosti na (ne)spokojenosti občanů, investovat do výzkumů, či měnit státní zřízení nebo ministry. Máte plnou kontrolu nad armádami, rekrutováním, námořnictvem a přístavy, ležícími na vašem území. K vytvoření silných armád vám dopomůžou tzv. národní ideje, které mohou poskytnout výhody v oblastech jak vojenských, administrativních nebo ekonomických, tak v oblastech kultury a kolonialismu. Ve hře se časně objevují tzv. eventy, neboli náhlé změny, které si určité okolnosti vyžadují, jsou to například varování před revolucemi, zmíněné požadavky na snížení daní, reformy, nebo zprávy o úmrtí panovníka a nastolení buď regentské rady, či korunovace panovníka nového.\n\nZákladní hra Europa Universalis bez rozšíření končí letopočtem 1789, tedy začátkem Velké francouzské revoluce.\n"}
{"id": "754624", "url": "https://cs.wikipedia.org/wiki?curid=754624", "title": "David Wilkie Wynfield", "text": "David Wilkie Wynfield\n\nDavid Wilkie Wynfield (1837 Indie – 1887 Londýn) byl britský malíř a fotograf.\n\nWynfield byl pravděpodobně příbuzný skotského umělce Davida Wilkieho, po kterém byl jmenován. Narodil se v Indii a původně se měl podle rodinné tradice stát knězem, ale místo toho si vybral jako profesi umění. V 50. letech 19. století studoval na umělecké škole v Leigh a svůj první obraz vystavoval na letní výstavě Royal Academy v roce 1859.\n\nWynfield se sdružil se skupinou dalších umělců, kteří se stali známí jako spolek St. John's Wood Clique. Jejich práce mají většinou podobu anekdotických historických příběhů. Wynfield sám namaloval mnoho prací inspirovaných ve středověké a renesanční Evropě se zaměřením na romantické příběhy párů.\n\nV 60. letech se Wynfield začal zajímat o fotografii. Vyvinul vlastní portrétní techniku „​​mělkého zaostření“ (\"shallow-focus\", s malou hloubkou ostrosti), kterou předal Julii Margaret Cameronové, která jej později uznala jako hlavního ovlivnitele vlastní tvorby. Napsala, že „za své počiny a v podstatě celý můj úspěch vděčím dojmům získaným z jeho překrásných fotografií“.\n\nMnoho Wynfieldových fotografií zobrazuje členy spolku St. John's Wood Clique a jejich přátele v kostýmech. Kombinace měkkého kresby a jemného ostření, velký detail, velkoformátový tisk a historické kostýmy vytvořila fotografický styl, který byl v té době zcela originální. Wynfield se pokoušel napodobovat malířské efekty starých mistrů, jako byl například Tizian, s použitím nového média. Výběr fotografií byl zveřejněn v roce 1864 v knize s názvem \"Studio: Soubor fotografických portrétů žijících umělců, který byl pořízen amatérem ve stylu starých mistrů\" (\"The Studio: A Collection of Photographic Portraits of Living Artists, Taken in the Style of Old Masters, by an Amateur\").\n"}
{"id": "754626", "url": "https://cs.wikipedia.org/wiki?curid=754626", "title": "Branišovský vrch", "text": "Branišovský vrch\n\nBranišovský vrch ( ) je jihozápadní podružný vrchol rozložité vyvřelé kupy Třebouňského vrchu v Tepelské vrchovině, zhruba 7 km jižně od Toužimi. Vrch se nalézá mezi vesnicemi Branišov, Bezděkov a Nežichov, přičemž jeho vrcholová část náleží do katastrálního území posledně jmenované.\n\nVrchol tvoří skalnatý hřeben, který na severní straně tvoří asi 5 m vysoký skalnatý práh. Na jeho hraně se na přelomu 18. a 19. století nacházela jedna z astronomických pozorovatelem význačného astronoma Aloise Martina Davida. Na jižním konci temene vrcholové části kopce je pěkná vyhlídka do okolní krajiny.\n\nNa vrchol lze vystoupit neznačenou lesní cestou z Třebouně nebo po naučné stezce z Branišova.\n"}
{"id": "754628", "url": "https://cs.wikipedia.org/wiki?curid=754628", "title": "Luděk Frýbort", "text": "Luděk Frýbort\n\nLuděk Frýbort (25. srpna 1933 Jičín – 20. listopadu 2019 Hannover) byl český exilový spisovatel. \n\nNarodil se v Jičíně jako prostřední ze tří synů v rodině důstojníka hlavního štábu československé armády. Ačkoliv rodina žila v Praze, často pobývala v matčině rodišti – v Turnově, kde se u Luďka vyvinul silný vztah ke krajině Českého ráje. V letech 1944 až 1952 studoval na gymnáziu. Z toho první dva ročníky absolvoval v Praze 7 na gymnáziu na Strossmayerově náměstí. Poté přešel na gymnázium v Dejvicích, kde v roce 1952 maturoval, avšak k vysokoškolskému studiu nebyl (mj. pro svůj kádrový původ) doporučen. Po maturitě pracoval jako technik ve Výzkumném ústavu tepelné techniky ve Vokovicích až do doby, kdy nastoupil dvouletou prezenční vojenskou službu, kterou prožil jako vojín – bez povýšení. Od roku 1956 pracoval jako technik v Ústředním ústavu geologickém v Praze s nadějí na doporučení ke studiu v tomto oboru. Místo toho byl však po necelých třech letech – na udání kolegy, člena KSČ – rozhodnutím kádrové komise přeřazen k manuální práci. Pracoval téměř 10 let převážně jako dělník na průzkumných vrtech, z toho jeden rok jako horník na uhelné šachtě. V roce 1960 se oženil a z toho manželství se narodil syn Richard.\n\nV letech 1969 až 1970 v rámci doznívajícího uvolnění pražského jara provozoval polosoukromou nákladní autodopravu na vlastní náklady a riziko. Po zrušení této možnosti nastoupil do zaměstnání v podniku Stavební geologie, kde pracoval jako technik zprvu v laboratoři mechaniky zemin, posléze ve skupině geologického dozoru na stavbě přehradní hráze Přísečnice, a poté v oddělení ochrany podzemních vod. V roce 1973 se rozvedl. Znovu se oženil v roce 1974 a s manželkou Silvií měli syna Erika.\n\nV letech 1973–1979 publikoval fejetony, povídky a cestopisná pozorování v Lidové demokracii a Naší rodině, méně často i v jiných časopisech. V nakladatelství Vyšehrad byl již připraven k vydání jeho historický román Zvěst, ale pro četné pasáže, které byly nekonformní tím, že odporovaly socialistické ideologii, byla kniha stažena z edičního plánu. V té době začal uvažovat, zda neodejít do exilu. Od roku 1945 byl totiž členem skautského oddílu, a zůstal skautem i po roce 1950, kdy bylo Skautské hnutí zakázáno. Působil ve vedení ilegálního skautského oddílu a to až do roku 1958, kdy byla existence tohoto oddílu odhalena a následně byl Frýbort propuštěn z Ústředního ústavu geologického. Navíc v té době pomohl svému příteli při pokusu o útěk na Západ, a když se útěk nezdařil, měl Frýbort na krku další „kádrový“ malér. Byl potrestán dalším kádrovým opatřením – propuštěním z funkce vrtného dělníka a přeřazením k lopatě na šachtě Nosek. Další problém na sebe přivolal tím, že se v letech 1969–1970 živil jako autodopravce, což bylo při komunistickém kádrování ohodnoceno jako projev kapitalistických sklonů a stalo se zdrojem trvalé ostrakizace.\n\nPo všech těchto zkušenostech se rozhodl odejít do exilu, což uskutečnil v roce 1979. Původním jeho záměrem bylo usadit se v USA, avšak během zastávky v Západním Německu se ukázalo, že je možné, dík manželčinu sudetoněmeckému původu, získat německé občanství a s ním i určité úlevy a výhody. V Německu byl od roku 1980 zaměstnán v Dolnosaském úřadu pro geologii a nerostné suroviny (Niedersächsisches Landesamt für Geowissenschaften und Rohstoffe) v Hannoveru, Spolková republika Německo, a to v oddělení hydrogeologie, kde se podílel na řešení výzkumného úkolu Ukládání radioaktivního odpadu (Entsorgung der radioaktiven Abfälle) až do roku 1995, kdy odešel do důchodu. Po přesídlení do Německa spolupracoval s exilovými periodiky: Hlas Bohemie (Německo), Zpravodaj a Polygon (Švýcarsko), Našinec (Jihoafrická republika), nepravidelně i s jinými.\n\nListopadový zlom přinesl Frýbortovi možnost širšího literárního vyjádření, především v listu Český Deník (později Týdeník), kde měl samostatnou rubriku Pohled zvenčí. Po zániku tohoto periodika pokračovala tato jeho rubrika pod týmž titulem na politické stránce inzertního listu Annonce až do roku 2009, kdy list změnil majitele. Následně přispíval do internetového deníku Neviditelný pes a do dvouměsíčníku s exilovými kořeny Nový Polygon. V lednu 2010 byl za svou literární a politickou činnost oceněn cenou Torzo naděje udělovanou Nadačním fondem angažovaných nestraníků v Praze, jako jeden ze „sedmi statečných“ (vedle Vojtěcha Cepla, Tomáše Halíka, Josefa Jařaba, Zdeny Mašínové, Jana Rumla a Ladislava Smoljaka).\n\nŽil v Hannoveru. Jeho zálibami vždy byly psaní, cestování, krajina a příroda, konzervativní malířství a kreslení, vodáctví a lyžování, na stará kolena přibyly cyklistika, jazyky, hra na dudy, politika a historie.\n\nVe svých textech, které jsou psány typicky archaickým stylem, často argumenty zdravého rozumu obhajoval konzervativní vidění světa a s využitím nadsázky zpochybňoval různé aktuálně módní názory. Často se věnoval vztahu k historii a různým osobnostem, jako byl maršál Radecký, netajil se také svým monarchistickým přesvědčením.\n\nZemřel 20. 11. 2019 v 12:10h, doma.\n\n"}
{"id": "754632", "url": "https://cs.wikipedia.org/wiki?curid=754632", "title": "Volodymyr Čelomej", "text": "Volodymyr Čelomej\n\nVolodymyr Mykolajovyč Čelomej (, ; 30. června 1914, Siedlce, Ruské impérium, dnes Polsko – 8. prosince 1984, poblíž Moskvy) byl sovětský raketový konstruktér ukrajinského původu a člen Akademie SSSR.\n\nVystudoval Kyjevskou techniku (Polytechnický institut) a zůstal zde v roce 1936 jako asistent. Roku 1939 se stal Kandidátem věd. V roce 1941 nastoupil do \"Baranova ústředního ústavu leteckých motorů\" v Moskvě. V roce 1944 byl pověřen zkoumáním německých raket V-2. Téhož roku byl jmenován prvním ředitelem a hlavním konstruktérem Konstrukční kanceláře číslo 51 v Reutovu u Moskvy (roku 1955 přejmenovanou na \"Zkušebně konstrukční kancelář č. 52\", dnešní NPO Mašinostrojenija. Zde se věnoval prvním sovětským křídlatým raketám 10Ch. V roce 1958 začal vyvíjet mezikontinentální raketu UR-100 Proton. Později se věnoval tajnému vojenskému projektu orbitální stanice Almaz včetně vypuštěných lodí Saljut 2, Saljut 3 a Saljut 5. Podílel se na konstrukci několika částí orbitální stanice Mir. Neúspěšně se chtěl prosadit do projektu letu lidí k Měsíci. Stal se členem Akademie věd SSSR.\n\n\n"}
{"id": "754634", "url": "https://cs.wikipedia.org/wiki?curid=754634", "title": "Panenka Skákavá", "text": "Panenka Skákavá\n\nPanenko Skákavá je zlidovělé rčení vyjadřující údiv. Pochází ze zkomoleného názvu obrazu Panny Marie skokovské.\n\nV dosud existujícím kostele zaniklých Skoků u Žlutic byl umístěn kdysi velmi známý a desítkami tisíc poutníků uctívaný barokní obraz „pasovské“ Panny Marie - tedy obraz Panny Marie Pomocnice ze Skoků. Skokovský obraz namaloval v roce 1717 pro tehdy vybudovanou kapli ve Skocích toužimský malíř Johann Wolfgang Richter. Zobrazuje motiv pasovského oltáře se zázračným obrazem P. Marie Pomocnice (\"Mariahilf\"). \n\nRčení vzniklo patrně již ve 2. polovině 18. století, tj. poté, co zde byl uctívaný obraz umístěn.\n\nFráze může být odvozena od místního označení, názvu zaniklé obce Skoky u Žlutic. Zkrácením vzniklo lidové označení \"Panenka skokovská\" či \"„Panenka ze Skoků“\" - zkomolením pak \"„Panenka Skákavá“\". \n\nFráze mohla vzniknout také v souvislosti s neobvyklým řešením umístění obrazu na zdejším hlavním oltáři. Obraz zde nebyl umístěn pevně, ale byl zavěšen ve zvláštním závěsu, který umožňoval horizontální pohyb obrazu mezi oltářním rámem a zadní stěnou oltářního prospektu. V průběhu bohoslužby se obraz pohyboval, občas při této manipulaci mohlo docházet k „poskakování“ obrazu.\n\nUžití úsloví \"Panenko skákavá\" lze v českém tisku nalézt již na přelomu 19. a 20. století jako ilustraci lidové mluvy. \n\n"}
{"id": "754635", "url": "https://cs.wikipedia.org/wiki?curid=754635", "title": "Mistrovství světa v pozemním hokeji žen 1990", "text": "Mistrovství světa v pozemním hokeji žen 1990\n\n7. mistrovství světa v pozemním hokeji žen se odehrálo ve dnech 2. až 13. května 1990 v Sydney. Turnaj byl posledním velkým turnajem v pozemním hokeji před znovusjednocením Německa. Turnaje se tak naposled mohlo zúčastnit Západní i Východní Německo. Západní Německo obsadilo 8. místo a Východní Německo se na turnaj nekvalifikovalo.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n11. května se odehrály oba zápasy o 5. až 8. místo a obě semifinále. 12. května se odehrály oba zápasy o 9. až 12. místo, zápas o 7. místo a zápas o 5. místo. 13. května se odehrály zápas o 11. místo, zápas o 9. místo, zápas o 3. místo a finále.\n"}
{"id": "754637", "url": "https://cs.wikipedia.org/wiki?curid=754637", "title": "Johann Wolfgang Richter", "text": "Johann Wolfgang Richter\n\nJohann Wolfgang Richter byl regionální barokní malíř, působící na přelomu 17. a 18. století v západních Čechách. Byl měšťanem a rychtářem v Toužimi, kde také roku 1717 namaloval své nejslavnější dílo: obraz zobrazující část oltáře se zázračným milostným obraz Panny Marie Pomocnice – Mariahilf v německém Pasově, který byl určen kapli ve Skocích u Žlutic. Jeho obraz byl pro četné zázraky ve Skocích uctíván a dal vzniknout jednomu z nejznámějších barokních poutních míst západních Čech i dodnes živému úsloví „panenko skákavá“. \n\nDobrotivý obraz Panny Marie Pomocné ze Skoků označovaný dříve též jako „pasovský obrázek“ a později v českém prostředí i jako „panenka skákavá“ – skocký obraz, namaloval v roce 1717 na objednávku zakladatele skocké kaple Adama Lienerta toužimský malíř Johann Wolfgang Richter. Práce mu trvala osm dnů a dostal za ní zaplaceno devět zlatých. Předlohou obrazu byl byl oltář se zázračným obrazem Panny Marie Pomocné z německého Pasova. Skocký obraz měl původně asi obdélný formát. Později v roce 1738 po přenesení do nově zbudovaného kostela Navštívení Panny Marie bylo plátno upraveno do dnešní podoby a obraz byl opatřen plechovou pozlacenou korunkou posázenou umělými kameny. V roce 1733 byl skocký obraz Panny Marie Pomocné z Pasova římskokatolickou církví uznán za obraz dobrý a dobrotivý. Obraz byl instalován na závěsech, které umožňovaly jeho posouvání během poutních mší z dřevěného rámu na přední stěně oltáře na stěnu zadní, kde byl přístupný poutníkům. K tomu účelu byl oltář vybaven dvouramenným schodištěm mezi stěnami, pro snazší přístup k obrazu se pod ním na stěně  nacházelo madlo a pod ním pak schůdky, které současně sloužily i jako klekátko a oltářní pokladna (schránka na peněžní obětiny). Dnes je vzácný obraz ochraňován v konventní kapli kláštera premonstrátů v Teplé.\n"}
{"id": "754639", "url": "https://cs.wikipedia.org/wiki?curid=754639", "title": "Vrba šedá", "text": "Vrba šedá\n\nVrba šedá (\"Salix elaeagnos\"), známá též jako vrba hlošinovitá, je keřovitá až stromovitá vrba s nápadně dlouhými a úzkými listy. Roste i v Česku, je však považována za ohrožený druh. V rámci rodu vrba je řazena do podrodu \"Vetrix\".\n\nMimo staršího názvu vrba šedá (nebo šedivá) se nově objevuje pojmenování vrba hlošinovitá. Někteří čeští vydavatelé používá vědecké druhové pojmenování ve tvaru \"elaeagnos\", zahraniční (mimo) užívají druhové jméno \"eleagnos\".\n\nDruh vrba šedá se vyskytuje ve dvou poddruzích:\n\nV České republice roste ve volné přírodě pouze vrba šedá pravá. Vrba šedá úzkolistá pochází ze Španělska a Francie, kde vytváří kulovité nebo polokulovité keře. Její listy jsou nápadně dlouhé, až 20 cm, a velmi úzké. U nás se někdy vysazuje jako okrasná rostlina, je známá také pod taxonem \"Salix elaeagnos\" Scop. var. \"angustifolia\".\n\nRoste hlavně v Evropě, Malé Asii a v pohoří Atlas na severozápadě Afriky. V Evropě se hlavně nachází v mladých pohořích mírného a středozemního podnebí, roste v Pyrenejích, Apeninách, Alpách, Karpatech a na Balkáně. Česká republika tvoří severní hranici výskytu vrby šedé ve Střední Evropě.\n\nV České republice roste pouze v oblasti Moravskoslezských Beskyd a Podbeskydské pahorkatině, které jsou součástí Vnějších Západních Karpat. Vrba šedá je vázána na nečetný biotop štěrkových náplavů vyskytujících se v podhorských potocích a řekách, kde ještě dochází k divočení vodních toků. Rostliny na štěrkových sedimentech trpí často záplavami a v letním období zase suchem, substrát bez koloidních látek neudrží vlhkost. A právě na takových místech nemá vrba šedá konkurenci. Výskyt v jiných prostředích je velice náhodný a jedná se většinou o uměle vysazené jedince.\n\nV nížinách je to dvoudomý strom dosahující průměrné výše 8 až 10 m, výjimečně i 16 m, s přímým kmenem o průměru i více než 25 cm. Ve vyšších polohách však převážně mívá tvar vysokého metlovitého keře. Kůra je vždy šedá a hladká, tmavě červené hranaté letorosty jsou řídce porostlé bělavými chlupy, zploštělé pupeny bývají dlouhé 2 až 3 mm. Vzpřímeně vyrůstající kožovité listy s drobounkými palisty mají řapík dlouhý jen do 4 mm, na podzim při usychání černají. Čárkovitě obkopinaté listové čepele, dlouhé 6 až 10 cm a široké jen 0,6 až 0,8 cm, jsou na obou stranách zúžené, v koncové části jsou jemně pilovité a jinak celokrajné. Líce čepelí jsou tmavozelené, většinou lysé nebo jen mírně chlupaté, ruby jsou šedobíle plstnatě chlupaté.\n\nJednopohlavné květy jsou sdružené do květenství jehnědy, které mají u báze několik brzy opadajících listů. Jehnědy jsou tenké, válcovitých tvarů, o délkách 1,5 až 3 cm a šířkách 0,3 až 0,4 cm. V samčích jehnědách mají květy toliko dvě chlupaté vespod srostlé tyčinky zakončené prašníky. Samičí jehnědy nesou květy s krátce stopkatým semeníkem, viditelnou čnělkou a dvoulaločnou bliznou. Listeny květů jsou světle zelené, obvejčitého tvaru a jemně brvité. V květech je po jedné nektarové žlázce.\n\nVrba šedá se nekříží příliš často a hlavně se již nekříží zpětně. Na hybridech jsou patrné znaky po obou rodičích. V ČR se prokazatelně vyskytují tři kříženci: \"Salix × bifida\", \"Salix × capnoides\" a \"Salix × oleifolia\".\n\nVrba šedá je v oblasti Beskyd v současnosti rozšířena poměrně hojně, přitom je ale vázána na vzácný biotop štěrkových náplavů, které jsou v souvislosti s pobřežní regulaci vodotečí postupně likvidovány. Problémem číslo jedna je malý počet míst kde náplavy nově vznikají, tj. vhodných míst, kde by se mohly uchytit nové rostliny a omladit současnou populaci. Problémem číslo dvě je křídlatka, které nová volná místa obsazuje rychleji. V roce 2000 byla \"Černým a červeným seznam cévnatých rostlin České republiky\" vrba šedá prohlášena za ohrožený druh.\n\nV období úbytku fosilních energetických zdrojů se posuzuje možnost využití rychle rostoucí vrby šedé k produkci biomasy. Uvádí se, že v tuně suché biomasy (štěpky) je skryta energie asi 800 Gj. Pěstování pro energetické účely by mohlo pomoci k jejímu rozšíření v původních areálech.\n\n"}
{"id": "754640", "url": "https://cs.wikipedia.org/wiki?curid=754640", "title": "Anders Knutsson Ångström", "text": "Anders Knutsson Ångström\n\nAnders Knutsson Ångström (* 28. února 1888 Stockholm, † 27. října 1981 Stockholm) byl švédský fyzik a meteorolog. Zabýval se zářením Slunce a atmosféry. Jeho děd byl Anders Jonas Ångström a jeho otec Knut Johan Ångström.\n\nNarodil se v rodině Knuta Johana Ångströma a Hélène (Lèn) Elisabeth Pilo (1849–1943). Měl dva mladší bratry a sestru. Jeho ženou byla Ebba Anna Margareta (Anna-Greta) Montelius (1904–1999). Měl pět dětí.\n\nV roce 1909 se stal bakalářem přírodních věd na Uppsalské univerzitě a v roce 1911 získal magisterský titul. Učil na Stockholmské univerzitě. Od roku 1945 byl vedoucím Meteorologického oddělení Švédského hydrometeorologického ústavu. Od roku 1949 do roku 1954 byl ředitelem Švédského hydrometeorologického ústavu. Zemřel 27. října 1981 ve Stockholmu.\n\nJe mu připisován vynález pyranometru.\n\nOd roku 1948 byl členem Královské akademie věd. V roce 1968 byl oceněn Rossbyho cenou.\n"}
{"id": "754643", "url": "https://cs.wikipedia.org/wiki?curid=754643", "title": "Ihara Saikaku", "text": "Ihara Saikaku\n\nIhara Saikaku (井原 西鶴, vlastním jménem Hirajama Tógo 平山藤五, 1642, Ósaka – 9. září 1693, tamtéž) byl japonský básník a prozaik, zakladatel měšťanského románu ukijozóši (浮世).\n\nJeho životopisné údaje nejsou přesně známy. Byl prý synem zámožného obchodníka, který po smrti své ženy zanechal zděděné obchodní záležitosti svému účetnímu a sám trávil život cestováním, návštěvami zábavních čtvrtí a psaním. Nejprve psal poezii haikai, kterou studoval od mládí, a byl známý svými improvizačními schopnostmi v soutěžích o vytvoření co největšího počtu veršů za určený čas (v roce 1673 přednesl například za den a noc 16 000 veršů). Největší proslulost však získal svými ilustrovanými sešitovými romány, kterými založil nový žánr v japonské literatuře typický pro celé období Edo a kterými formuloval estetické ideály měšťanstva. S humorem, nadsázkou a důrazem na vypointovanost příběhů, které tak nabývají mnohdy až anekdotického charakteru, popisoval život v rozrůstajících se městech.\n\nJeho prózy, napsané hutným, barvitým až dekorativním stylem, spojujícím klasickou eleganci s prostředky hovorového jazyka, byly natolik populární, že se staly náměty pro divadlo kabuki i džóruri. Měly vliv i na generace dalších prozaiků a jsou obvykle rozdělovány do tří oddílů:\n\n\n\n\n\n\n\n\n\n"}
{"id": "754644", "url": "https://cs.wikipedia.org/wiki?curid=754644", "title": "Noc ve Florencii", "text": "Noc ve Florencii\n\nNoc ve Florencii (původní italský název Una notte a Firenze, česky uvedeno jako \"Noc ve Florenci\") je tragická opera ve čtyřech jednáních česko-italského skladatele Ladislava Zavrtala. Původní italské libreto napsal Stefano Interdonato. Premiéra opery se konala 20. března 1880 v pražském Prozatímím divadlev českém překladu Emanuela Františka Züngela.\nLadislav Zavrtal, syn českého skladatele a italské zpěvačky žijící především v Itálii a ve Velké Británii, psal opery na italské texty a v italském hudebním stylu. Zatímco jeho komické opery byly provedeny v 70. letech 19. století v italských divadlech, obě jeho vážné opery, totiž \"Noc ve Florencii\" a \"Myrrha\", byly uvedeny pouze v českém divadle v Praze. Obě patří ke stěžejním dílům skladatele a k oběma napsal libreto italský libretista Stefano Interdonato (1845–1896) a do češtiny je přeložil Emanuel František Züngel. \"Noc ve Florencii\" byla napsána již na počátku 70. let 19. století (v září 1871 již byla ohlašována za hotovou), ale plná partitura, na níž se instrumentačně podílel Ladislavův otec Václav Hugo Zavrtal, byla dokončena až 27. září 1875, předehra pak až 18. října.\n\nPremiéra \"Noci ve Florencii\" byla beneficí slavného barytonisty Josefa Lva, představitele vévody Alessandra de Medici, a konala se za četné návštěvy a vřelého přijetí publikem.\n\nKritika přivítala mladého krajana zdvořile a příznivě, litovala však nepřítomnosti českých rysů v hudbě. „Jest to v každém ohledu pozoruhodná prvotina našeho krajana, jenž co hudebník snaživý zasluhuje našich sympatií. Až k nám zavítá a pozná skladby našich mistrů, doufáme, že pak i škola naše českoslovanská míti bude rozhodný vliv na jeho další tvorbu,“ psal jeden z kritiků; tato naděje se však nevyplnila. Libreto bylo označováno za velmi obratné, námětově nikoli novátorské, ale velmi dovedně stavěné a účinné. Hudební jazyk opery byl jasně románského typu: zatímco melodicky vycházel Zavrtal nejvíce z mladších oper Giuseppe Verdiho, totiž z jeho střední fáze do \"Maškarního plesu\", harmonicky, tedy zvláště ve sborech a ansámblech, byli jeho vzory Giacomo Meyerbeer a Charles Gounod. Kritika mu přiznávala bezchybné technické zvládnutí kompozice, vynikající cit pro lidský hlas i živý smysl pro jevištní efekt, zároveň však u něj zásadně postrádala originalitu: „Co jsme vytkli o libretu, totéž doslovně platí o hudebním jeho zpracování, hudební motivy i jejich provedení, spád recitativu, proud melodie, barva harmonická, stavba árií i ensamblových míst – vše to jest známo, dle osvědčených vzoru zhotoveno,“ tj. Verdiho, Meyerbeera, Gounoda. „Svou individualitu skladatel nikde nejeví, naopak chrání se úplně za štítem uvedených mistrů…“.\n\nPremiérové příznivé přijetí obecenstvem se udrželo i při reprízách; jejími nemalými zastánci byli sami pěvci, protože v Zavrtalově opeře „jsou všechny partie, hlavní i vedlejší, nadmíru vděčně hlasům všem psány; každý jednotlivý výstup tak jest zařízen, že zpěvák po efektní kadenci bez potlesku neodejde.“ Opera tedy měla na novinku poměrně slušný úspěch: do konce první sezóny (1879/80) následovalo po premiéře sedm repríz a osmá, poslední, se konala roku 1883, ještě na scéně Prozatímního divadla. Do Národního divadla již inscenace nebyla převzata a nejsou doklady o pozdějším uvedení v jiném divadle.\n\nLibreto v českém překladu bylo vydáno roku 1880. Klavírní výtah vydalo milánské nakladatelství F. Lucca roku 1876. Autograf opery je uložen v knihovně University of Glasgow.\n\nDěj se odehrává ve Florencii roku 1537.\nPod chmurným nebem, v nepohodě noční očekávají tělesné stráže na náměstí di Santa Croce vévodu florentinského, Alessandra, a baví se vespolek poznámkami o poledním milostném dostaveníčku svého vznešeného pána (introdukce a dvojsbor \"Dnešní noc tak nepříjemna\"). V tom zazní na blízku řinkot zbraní, výkřik – a stráže chvátají ku pomoci. Alessandro, záletný to a krvelačný tyran, přepaden byl při svém návratu z dobrodružné vycházky žárlivým manželem, však vyšel ze šarvátky bez úrazu, přes vše to, že opustil jej v rozhodné chvíli důvěrník jeho Lorenzino, jenž pod škraboškou přátelství a oddanosti vetřel se v přízeň vévody za tím účelem, aby vlast pod jhem tyrana sténající v době příhodné z pout těch vyprostil. Stráže, jako obyčejně, přišly post festum. Vévoda žertem kárá Lorenzina z jeho nestatečnosti a sděluje s ním, že za příští svou oběť si vyhlídl krásnou Luisu, dceru šlechtice Strozziho, s níž Lorenzino tajně jest zasnouben. Lorenzino rychle potlačí vzmáhající se bouři v srdci svém i slibuje vévodovi pomoc k podnikům dalším (scéna \"Vše kolem ticho\" se zpěvem Lorenzina \"Boj neznám, jen lásce já se kořím… V hodech, tanci, milování\"). Dobou tou stojí vlastenci florentinští vzpouru; jejich hlava, starý Filippo Strozzi, vrací se tajně z vyhnanství a přichází v průvodu stejně smýšlejícího Michela, jemuž před časem vévoda nevěstu uloupil, do Florencie (scéna \"Zda tam kdo je?\" se zpěvem Strozziho \"O Florencie, vlasti má\"). Přicházeje k domu, v němž před slídivým zrakem vévody jest ukryta Luisa, setká se s Lorenzinem, jejž nenávidí pro jeho přátelské styky s vévodou. Obořuje se na vetřelce; však ten připomíná mu dávné přátelství, přísahá, že dceru jeho, nevěstu svou vždy bude chrániti, i rozehřeje Strozziho tak, že naň této náčelník spiklenců pohlíží jako na spojence; však Lorenzo pozoruje, že doba vhodná ještě neuzrála, odmítá spojení to s posměchem (scéna \"Jak! Ty, Strozzi?\" s tercetem \"Dávno k tobě lásku vyrval jsem\"). V tom zazní smuteční zpěv a z chrámu sv. Marka vychází průvod pohřební (sbor \"Hle milost s nebeských končin neskonalá\"). Michele, soudruh Strozziho, dozvídá se, že platí průvod jeho nevěstě, již vévodův hanebný čin v hrob sklátil, i zastaví průvod, shromážděnému lidu zoufalým hlasem žaluje na vévodu a vybízí rozkvašené hlavy lidu ku vzpouře, aby ztrestán byl tyran. Tu Lorenzo tajně objedná do svého bytu na druhý den Michela, jenž mu z počátku sice nedůvěřuje, však po krátkém váhání zadává své slovo. Sborem, jímž lid pomstu přísahá vévodovi, končí I. jednání (scéna \"Ach otče! – Co žádáš?\" se zpěvem Michela \"Hle, něžné kvítko, jež povadnulo\" a sborem \"Přemocná ruka věčného soudce\").\nZatím podařilo se náhončím vévodovým vypátrati tajný úkryt krásné dcery Strozziovy (scéna Luisy a jejích družek \"Vysuš, krásavo, ten proud slzný\" s Luisinou árií \"Byla noc; noc to hrůzoplodná\"). Vévoda k ní posílá svého paže s pozváním ku skvělé dvorní hostině. Luisa pozvání s rozhořčením zamítá (scéna Luisy a Lelia \"Toť vévody jest posel\" se zpěvem Lelia \"Tam v komnatách těch nádherných\") a vstupujícímu zasnoubenci Lorenzovi vše žaluje. Duší jeho zmítá krutý boj, zášť jeho k bezohlednému vévodovi roste, však neumí se rozhodnouti, zda by již byl čas k ráně rozhodné. Nevěstu svou, jež nechápe dvojsmyslnou jeho hru, konejší vroucími slovy lásky a líčí jí nebezpečí, v němž se nalézá otec její, o jehož návratu a osnování nové vzpoury vévoda se dozvěděl. Vybízí ji, aby pro záchranu otce v půlnoční době odebrala se do chrámu sv. Marka, a tam shromážděné spiklence v čas varovala (scéna Lorenza a Luisy \"Pomsta vévody jista\" s duetem \"Miluj mne, o dívko!\"). (Proměna – Chrám sv. Marka) Závěrek druhého jednání tvoří scéna spiklencův, kteří přípravy konají ku vzpouře (scéna \"A co vás sem přivádí?\" s ansámblem \"Na rozvalinách krví zbrocených… Všichni ku zbrani!\").\nPočátek třetího jednání hraje v nádherné síni paláce vévodského. Slavnostní hostina jest v nejlepším proudu, vévoda veřejně děkuje Lorenzinovi za zachránění tím, že prozradil Strozzim osnované spiknutí, a vybízí své věrné ku přípravám na udušení vzpoury (scéna \"Ať žije pán náš\" s baletem a písní Lelia \"Radosti nejsladší vábný ty zdroji\"). Lorenzo se totiž konečně rozhodl, že sám vévodu utratí; i zradí dnešní spiknutí a vyláká vévodu na zítřek do svého domu slibem, že uvede mu tam v náruč krásnou Luisu (monolog vévody \"Se třásti?... Aj bláhové to plémě\"). – (Proměna) V chrámu sv. Marka spiknutí uzrává; všichni jsou hotovi k boji. V tom přikvapí mezi shromážděné Luisa se zdrcující zprávou, že vévoda o všem ví, a vybízí otce a jeho soudruhy k rychlému útěku. Jest však pozdě; vévoda zatím obklíčil vojskem svým chrám, spiklenci přinuceni jsou k zoufalému boji. Strozzi, vida, že vše jest ztraceno, dá své dceři prsten, jedem naplněný, aby v chvíli nebezpečné raději volila smrt než přízeň zhýralého vévody. Vévoda přemůže spiklence, dá je spoutati a odvésti do žaláře. Luisa omdlévá (scéna \"Krve, krve proudy tečte\" s duetem Luisy a Strozziho \"Upokoj se, můj otče!\" a závěrečným ansámblem \"Všecka má je snaha marna\").\nLorenzino očekává Michela, vévodu i Luisu, jež byl všechny pozval v tu noc osudnou, v níž zahubiti chtěl vévodu (recitativ \"Sem Luisa přijde!\" a árie \"Přítelkyně moje, ty dýko\"). Objevivšímu se Michelovi vykáže místo co svému pomocníku proti vévodovi (scéna \"Můj pane – Nuž pověz, zda nikdo\" s barkarolou zaznívající zvnější \"Vánek zahrává s vlnkou si milou\"). Luisu pak uvádí do vedlejší síně a žádá ji, aby klidně se zachovala a nedala se vyrušovati ani řinkotem zbraní, ani křikem. Luisa žádá za vysvětlení, však v tom, kdy Lorenzo ji chce o všem poučiti, vkročí Michele a ohlašuje návštěvu vévody. Lorenzo Luisu ustrašenou, pomatenou vnutí do vedlejší síně a uzamkne za ní dveře (scéna \"Luiso! Měj díky, žes přišla ke mně\"). Vévodu, jenž přichází rozjařen po bujných hodech, dvorně vítá; aby jej, pokud možná, ještě více rozjařil, hostí jej vínem a slibuje, že uvede jej k Luise, Tato naslouchá a v domnění, že je milencem zrazena, vysaje z prstenu jed, poslední to dar z ruky otcovy. Když pak vévoda vybízí svého hostitele, aby jej uvedl v náruč krásky – v okamžení tom odhodí Lorenzo dosavadní přetvářku, staví se před tyrana jako mstitel otčiny i své cti a vráží mu dýku v prsa. Michele mečem jej doráží a mstí tak smrt své nevěsty. Lorenzo chvátá pro milenou Luisu, s níž chce po vykonané pomstě uprchnouti. Nad její mrtvolou zdrcen klesá (scéna \"Vítán buď, pane můj ctný!\" s tercetem \"Až sevřu ji v svou náruč\" a finále).\n\n\n"}
{"id": "754647", "url": "https://cs.wikipedia.org/wiki?curid=754647", "title": "Boris Krajný", "text": "Boris Krajný\n\nBoris Krajný (* 28. listopadu 1945 Kroměříž) je český pianista a pedagog.\n\nNarodil se v Kroměříži a zde též studoval na konzervatoři P.J. Vejvanovského. Jeho otec byl lékař, který se původně jmenoval Kreuziger. Na AMU absolvoval u prof. Františka Maxiána. Aspiranturu absolvoval u prof. Ivana Moravce. V roce 1975 získal čestné uznání v soutěži královny Alžběty v Bruselu a rok nato zvítězil v soutěži v italské Senegálii. Je držitelem Grand Prix du Disque 1982 za nahrávku francouzských klavírních koncertů. Od roku 1992 učí na pražské Akademii múzických umění.\n\nBoris Krajný patří mezi naše přední klavíristy. Působil jako sólista Pražského komorního orchestru a České filharmonie. Vystoupil na koncertech v rámci festivalů v Besanconu, Aténách, Baalbeku, Bergenu, Lublani a Harrogate. Dále koncertoval v Carnegie Hall, v Kennedy Center a National Gallery ve Washingtonu, v londýnské Wigmore Hall, v Čajkovského sále v Moskvě, v Berlíně, Mnichově, Salzburku, Paříži, Salcburku, Bruselu, Sydney, Melbourne, Buenos Aires, Havaně, Egyptě, Mexiku, ve Vídni a.t.d. \n\nHrál pod taktovkou významných dirigentů jako Václav Neumann, Zdeněk Košler, Václav Smetáček, Jiří Bělohlávek, Zdeněk Mácal, Libor Pešek, Vladimír Válek, Petr Altrichter, Ali Rahbari, Michel Tabachnik, Kazimierz Kord, Marek Pijarowski, M. Tracz, J. Winkler, Douglas Bostock a dalších.\n\nNa festivalu Pražské jaro premiéroval v roce 1990 2. symfonii Leonarda Bernsteina (\"The Age of Anxiety\"), v sezóně 1999–2000 přednesl 4. klavírní koncert B. Martinů (Inkantace) v New Yorku a v Kuala Lumpuru, na festivalu ve francouzském Rouenu provedl kompletní klavírní a komorní dílo L. Janáčka. Krajný často vystupoval se saxofonistou Felixem Slováčkem.\n\nBoris Krajný je autorem mnoha nahrávek na gramofonové desky. Pořídil snímky skladeb J.S. Bacha (Chorální předehry, Ciaccona). Nahrál klavírní koncert č. 3 Bély Bartóka, Beethovenovy skladby (Andante favori, sonáta C dur, op. 53), skladby Fryderyka Chopina (Fantazie f moll, op. 49), Alberta Roussela (Koncert pro klavír), Arthura Honeggera (Concertino), Francise Poulenca (Aubade). Dále nahrál kompletní klavírní dílo Maurice Ravela a skladby Antonína Dvořáka (Klavírní kvintet), Erwina Schulhoffa, Césara Francka, Claude Debussyho, Sergeje Prokofjeva a díla řady dalších významných skladatelských osobností.\n\nKrajný dokáže maximálně využít vynikající zvukové a technické možnosti nástroje. Jeho hra na klavír má kultivovaný jemný zvuk, který vyniká zejména v interpretaci impresionistického a romantického repertoáru.\n\n\n\n"}
{"id": "754648", "url": "https://cs.wikipedia.org/wiki?curid=754648", "title": "Římskokatolická farnost Čejkovice", "text": "Římskokatolická farnost Čejkovice\n\nŘímskokatolická farnost Čejkovice je územní společenství římských katolíků v děkanátu Hodonín s farním kostelem svaté Kunhuty.\n\nV Čejkovicích byla duchovní správa, kterou konal řád templářů, již roku 1246. Po zrušení templářů roku 1311 zde působili diecézní kněží až do roku 1620. V letech 1620 – 1624 nebyla duchovní správa žádná. Od roku 1624 do roku 1773 vykonávali duchovní správu jezuité. Od roku 1773 vedou duchovní správu v Čejkovicích světští kněží.\n\nSouvislý přehled duchovních správců je znám od roku 1624, dosud jich ve farnosti působilo 84. Farářem je od 15. srpna 2012 R. D. Mgr. Ing. Miloslav Čamek.\n\nZ farnosti vzešlo dosud devět kněžských povolání. Pochází odtud napříkladvýznamný teolog, pedagog a spisovatel Dominik Pecka. Ve farnosti slavil 10. července 2011 primiční mši svatou novokněz R. D. Mgr. Petr Balát.\nDnem vzájemných modliteb farností za bohoslovce a bohoslovců za farnosti brněnské diecéze je 23. leden. Adorační den připadá na 7. srpna..\n\nVe farnosti se pravidelně pořádá tříkrálová sbírka. V roce 2014 se při ní v Čejkovicích vybralo 75 389 korun, o rok později 75 428 korun, v Novém Poddvorově vybraná částka v roce 2014 představovala 6 960 korun, v roce 2015 8 300 korun a ve Starém Poddvorově 25 200 korun (v roce 2014) a 28 312 korun (v roce 2015). Při sbírce v roce 2016 se vybralo v Čejkovicích 77 330 korun, ve Starém Poddvorově 29 328 korun a v Novém Poddvorově 8 820 korun. V roce 2018 dosáhl výtěžek 85 772 korun v Čejkovicích, ve Starém Poddvorově 28 700 korun a v Novém Poddvorově 9 510 korun.\n\nV roce 2018 pořádala farnost formou deseti sobotních setkání kurz charizmatické obnovy.\n\nBěhem roku 2019 si farnost připomíná 750 let farního kostela. Během jubilea se v kostele uskutečnilo několik koncertů, duchovní obnova, v dubnu Den otevřených dveří. Během prázdnin bylo připraveno stanování na farní zahradě, výroční rok vyvrcholí v listopadu udílením svátosti biřmování.\n\n"}
{"id": "754649", "url": "https://cs.wikipedia.org/wiki?curid=754649", "title": "Římskokatolická farnost Dambořice", "text": "Římskokatolická farnost Dambořice\n\nŘímskokatolická farnost Dambořice je územní společenství římských katolíků v obci Dambořice s farním kostelem sv. Martina.\n\nFarní kostel v Dambořicích byl poprvé připomínán roku 1326. Současná stavba pochází z 2. poloviny 18. století. Na konci 20. století prošel kostel celkovou rekonstrukcí, na věži přibyly dva nové zvony.\nOd srpna 2001 je farářem R. D. Mgr. Jaroslav Horák.\nDnem vzájemných modliteb farností za bohoslovce a bohoslovců za farnosti brněnské diecéze je 1. březen. Adorační den připadá na 3. dubna.\n\nVe farnosti se pravidelně pořádá tříkrálová sbírka. Při sbírce v roce 2016 se vybralo v Dambořicích 59 193 korun, v Uhřicích 27 701 korun. . O rok později činil výtěžek sbírky v Dambořicích 62 632 korun, v Uhřicích 26 838 korun.\n\n"}
{"id": "754651", "url": "https://cs.wikipedia.org/wiki?curid=754651", "title": "Petr Mrázek", "text": "Petr Mrázek\n\nPetr Mrázek (* 14. února 1992, Ostrava, Československo) je český hokejový brankář hrající v týmu Carolina Hurricanes v nejznámější hokejové lize NHL.\n\n7. 2. 2013 si připsal svůj první start v NHL, kdy se postavil do branky týmu Detroit Red Wings. V sezoně 2014/15 v play-off za Detroit vychytal dvě nuly. Z Detroitu byl v únoru 2018 vyměněn do Phiadelphie kde sezonu dochytal a následně podepsal roční smlovu s Carolinou.\n\nNa MSJ 2012 byl vyhlášen nejlepším brankářem šampionátu. V květnu 2012 jej trenér Alois Hadamczik nominoval jako třetího brankáře na MS 2012. V utkání proti Německu si odbyl svoji reprezentační premiéru, když byl nasazen na posledních 10 minut zápasu za rozhodnutého stavu 8:1. Poté se ještě ukázal na Světovém poháru 2016 a na MS 2017.\n\nKolektivní úspěchy\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "754653", "url": "https://cs.wikipedia.org/wiki?curid=754653", "title": "Nitranský region", "text": "Nitranský region\n\nNitranský region (též Nitranský region cestovního ruchu) nebo v některých textech Dolní Nitra je slovenský region a region cestovního ruchu.\n\nJako region cestovního ruchu oficiálně zahrnuje:\n"}
{"id": "754655", "url": "https://cs.wikipedia.org/wiki?curid=754655", "title": "Novohrad", "text": "Novohrad\n\nNovohrad je jeden ze slovenských regionů a turistických regionů. Jde o severní část někdejší uherské župy Novohrad. Dnes tento region netvoří samostatnou územněsprávní jednotku, pojmenování Novohrad se používá jako neformální název příslušného regionu.\n\nNa Slovensku území Novohradu dnes zabírá téměř celý okres Lučenec, přibližně 2/3 okresu Poltár, východní polovinu okresu Veľký Krtíš, jižní část okresu Zvolen (Lešť a okolí), jižní část okresu Detva a malé části okresu Rimavská Sobota.\n\nV současnosti patří Novohrad mezi nejchudší slovenské regiony s mírou nezaměstnanosti dosahující téměř 30%.\n\nNejvýznamnějším centrem Novohradu je Lučenec a také Veľký Krtíš.\n"}
{"id": "754656", "url": "https://cs.wikipedia.org/wiki?curid=754656", "title": "Podpolaní", "text": "Podpolaní\n\nPodpolaní (v některých textech Zvolensko) je slovenský region.\n\n"}
{"id": "754657", "url": "https://cs.wikipedia.org/wiki?curid=754657", "title": "Polysyntetický jazyk", "text": "Polysyntetický jazyk\n\nV lingvistice se polysyntetickými jazyky nazývají výrazně syntetické jazyky, tj. jazyky, ve kterých se slova skládají z mnoha morfémů. Zatímco analytické jazyky mají nízký poměr morfémů vzhledem k počtu slov, polysyntetické jazyky mají vysoký poměr morfémů vzhledem k počtu slov.\n\nNe u všech polysyntetických jazyků je jejich zařazení do této skupiny zcela snadné. Hranice slov a morfémů bývá někdy obtížné rozpoznat a jazyky mohou být výrazně syntetické v určitém ohledu, ale méně syntetické v jiných ohledech.\n\nMíra synteze vypovídá o počtu morfémů vzhledem k počtu slov. Jazyky s více než jedním morfémem připadajícím na slovo jsou syntetické. Polysyntetické jazyky jsou jazyky, které se nacházejí na konci syntetického kontinua s opravdu vysokým počtem morfémů vzhledem k počtu slov. Tyto výrazně syntetické jazyky mají často velmi dlouhá slova, která mohou v případě méně syntetických jazyků odpovídat celým větám.\n\nMnohé ze syntetických jazyků, pokud ne většina, obsahují v přísudku shodu s argumenty předmětu a také argumenty podmětu. Inkorporace (zejména inkorporace podstatného jména) představovala problém, který býval zaměňován s polysyntezí a byl také používán jako kritérium pro její definici. Inkorporace se týká jevu, kdy se lexikální morfémy (nebo lexémy) spojují dohromady a utváří jedno slovo. Ne všechny polysyntetické jazyky jsou inkorporační, a ne všechny inkorporační jazyky jsou polysyntetické.\n\nNedávná lingvistická studie Johanna Matissena naznačuje, že polysyntetické jazyky lze v zásadě rozdělit do dvou kategorií, které se liší způsobem, jakým morfémy utvářejí slova.\n\nAfixální polysyntetické jazyky, jak už sám název napovídá, jsou jazyky, které používají pouze vázané morfémy, které nepředstavují kořen, a vyjadřují koncepty, které jsou v méně syntetických jazycích vyjádřeny samostatnými slovy, jako jsou přídavná jména nebo příslovce. Tyto jazyky používají vázané morfémy také k tvorbě dalších podstatných jmen nebo sloves ze základního kořene, což může vést k velmi složitým slovním tvarům bez přítomnosti nelexikálních přípon. Tyto vázané morfémy se často vztahují k částem těla, jiným důležitým kulturním položkám jazyka mluvčího nebo prvkům krajiny, kde se daný jazyk používá. Deiktické či jiné prostorové a časové vztahy jsou u těchto vázaných morfémů v afixálních polysyntetických jazycích také velmi časté.\n\nAfixální polysyntetické jazyky nepoužívají inkorporaci podstatných jmen nebo serializaci sloves, jelikož by tím došlo k porušení pravidla týkajícího se přípustného počtu kořenů na slovo. Mnohé mají neurčitou hranici mezi podstatnými jmény a slovesy, což umožňuje při překladu těchto slovních druhů používání afixů.\n\nMezi afixální polysyntetické jazyky se řadí např. inuktitutština, čerokíjština, athabaské jazyky, chimakuanské jazyky (quileutština) a wakašské jazyky.\n\nU kompozitních syntetických jazyků se obvykle vyskytuje více než jeden volný morfém vzhledem k počtu slov. Tím je umožněna inkorporace podstatných jmen a serializace sloves a dochází k vytváření extrémně dlouhých slov. Kompozitní jazyky mají často srovnatelný počet vázaných morfémů jako čistě afixální polysyntetické jazyky, ale důležitost těchto vázaných afixů je podstatně nižší než u afixálních polysyntetických jazyků.\n\nPředpokládá se, že všechny afixální polysyntetické jazyky se vyvinuly z kompozitních polysyntetických jazyků prostřednictvím přeměny volných morfémů na afixy.\n\nProtože se kompozitní jazyky vyznačují větším počtem volných morfémů, jsou mnohem náchylnější k přeměně na jednodušší jazyky s méně složitými slovy než afixální polysyntetické jazyky. Na druhou stranu jejich odlišení od nepolysyntetických jazyků je snazší než v případě afixálních polysyntetických jazyků.\n\nMezi kompozitní polysyntetické jazyky patří např. klasická ainuština, čukština, tonkavština a většina amazonských jazyků.\n\n"}
{"id": "754659", "url": "https://cs.wikipedia.org/wiki?curid=754659", "title": "GBU-12 Paveway II", "text": "GBU-12 Paveway II\n\nGBU-12 PAVEWAY II je americká letecká laserem řízená bomba, která je založená na klasické bombě Mk. 82 o hmotnosti 500 liber (227 kg) s přidaným nosem pro vyhledávání značkovacího laseru s počítačovou řídicí jednotkou a řiditelnými aerodynamickými plochami (kormidly) pro řízení bomby. Zbraň patří do rodiny obdobných zbraní s označením PAVEWAY. Patří mezi tzv. „chytré bomby“.\n\nVe výzbroji je od roku 1976 dodnes. V současné době je používána ozbrojenými složkami Spojených států amerických (USAF, US Navy a USMC), kanadským letectvem, kolumbijským letectvem, letectvy několika států NATO a dalších zemí po celém světě. Používá ji i česká armáda.\n\nBomby GBU-12 (podobně jako ostatní bomby označené PAVEWAY) jsou vyráběny zbrojařskými společnostmi Lockheed Martin a Raytheon. Společnost Raytheon zahájila výrobu poté, co zakoupila výrobní linku od společnosti Texas Instruments. Společnost Lockheed Martin se připojila ke kontraktu společnosti Raytheon během výpadku ve výrobě, který byl způsobený přemísťováním výroby z Texasu. Označení „Paveway II“ se vztahuje spíše než na zbraň na naváděcí a řídicí soupravu, která je montována na klasickou „hloupou“ bombu. Příkladem je například puma GBU-16 Paveway II, která používá stejnou soupravu, která je však namontována na klasické bombě Mk. 83 o hmotnosti 1 000 liber (454 kg).\n\nNejnovější verze bomb GBU-12, které jsou označovány EGBU-12 (Enhanced GBU-12), jsou vybaveny i řízením pomocí signálu GPS. To jim umožňuje použití i za špatného počasí. Pomocí signálu GPS může být bomba přesně navedena na cíl, jehož souřadnice však musí být předem známy. Společnost Raytheon vyrábí GBU-12 v Arizoně, Texasu a Novém Mexiku. Společnost Lockheed Martin soustředila svou výrobu ve státě Pennsylvania.\n\nLaserem řízené bomby jsou často nazývány „chytré bomby“, protože jsou schopné padat na cíl po nebalistické dráze, ale navádějí se podle laseru, kterým je zamýšlený cíl označen. Specifikace vydané společností Raytheon pro soupravu Paveway II uvádějí, že 99% takto řízené munice dopadne na cíl s odchylkou do 3,6 stopy (1 m) oproti klasickým neřízeným bombám svržených za stejných podmínek, které v 99% případů dopadnou v okruhu 310 stop (94,5 m) kolem cíle.\n\nPro správnou funkci je nezbytné, aby byl zamýšlený cíl ozařován laserem z laserového značkovače, který může být umístěn na jiném letounu nebo ovládán pozemní obsluhou. Vyhledávací hlavice bomby se zaměří na značku tvořenou energií laseru, který se odráží od cíle.\n\nBomba nemá vlastní pohon. K cíli se pohybuje klouzavým pádem po odhození z dostatečné výšky, přičemž je tento pád řízen výklopnými řídicími plochami. Tento systém řízení je znám pod označením „bang bang“. To znamená, že tyto „ploutve“ se vysunou vždy na určitou dobu naplno, když je třeba upravit dráhu letu, místo toho, aby se vysouvaly částečně a průběžně upravovaly dráhu letu. Například, pokud systém na základě laserového signálu rozhodne o úpravě dráhy, vysune kormidla naplno, a tím dojde k příliš velké úpravě dráhy. Následuje korekce dráhy na opačnou stranu a tak dále. Bomba tedy padá na cíl po dráze, která má tvar jakési sinusoidy.\n\nPrvní laserem naváděné pumy odzkoušely Spojené státy americké ve válce ve Vietnamu. Pumy GBU-12 Paveway II však byly zavedeny až po skončení tohoto konfliktu. Prvního skutečně velkého nasazení se tedy dočkaly až ve válce v Perském zálivu. Od té byly bomby použity ve všech konfliktech, ve kterých se angažovaly síly Spojených států nebo sil NATO. Tyto bomby mohou nést i bezpilotní letouny, které jsou hojně využívány ve válce v Afghánistánu.\n\n\n\n"}
{"id": "754660", "url": "https://cs.wikipedia.org/wiki?curid=754660", "title": "Mistrovství světa v pozemním hokeji mužů 1986", "text": "Mistrovství světa v pozemním hokeji mužů 1986\n\n6. mistrovství světa v pozemním hokeji mužů se uskutečnilo ve dnech 4. až 19. října 1986 na stadionu v londýnské čtvrti Willesden.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n16. října se odehrály oba zápasy o 9. až 12. místo a jeden zápas o 5. až 8. místo Polsko - Argentina. 17. října se odehrál druhý zápas o 5. až 8. místo Nizozemsko - Španělsko, zápas o 11. místo a zápas o 9. místo. 18. října se odehrály obě semifinále a zápas o 7. místo. 19. října se odehrál zápas o 5. místo, zápas o 3. místo a finále.\n"}
{"id": "754662", "url": "https://cs.wikipedia.org/wiki?curid=754662", "title": "Němota", "text": "Němota\n\nNěmota je ztráta schopnosti mluvit nebo se dorozumívat s použitím běžné řeči, na rozdíl od hluchoty je však zachován sluch. Němí lidé tudíž slyší, ale nemluví. Ztráta řeči se může buď projevit jako neschopnost mluvit běžným jazykem s tím, že postižený dokáže vydávat zvuky. Někdy ale postižený není schopen mluvit ani vydávat jakékoli zvuky. Takto postižení lidé na rozdíl od neslyšících slyší, co jim okolí říká, ale nemohou s ním komunikovat za pomocí svého vlastního hlasu.\n\nNěmota má několik příčin stejně jako hluchota či slepota. Mezi ty nejznámější patří:\n\nNěmý člověk se svým okolím může komunikovat buď:\n"}
{"id": "754663", "url": "https://cs.wikipedia.org/wiki?curid=754663", "title": "Nasinu", "text": "Nasinu\n\nNasinu je součástí rozsáhlé suvské městské sídelní aglomerace na ostrově Viti Levu ve Fidži. Statut \"města\" získalo až v roce 1999. Nasinu je nejlidnatější město na Fidži, dokonce předstihuje i (hlavní město) Suvu, a je jedním z nejrychleji rostoucích měst na Fidži. Rozlohou 4,5 km² je největší ze všech městských oblastí na Fidži a je více než dvakrát větší než Suva.\n\nNa území dnešního města Nasinu bylo původně několik malých osad, za II. světové války byla v Laucala Bay významná vojenská základna. Ve 2. polovině 20. století se začala rozvíjet zástavba kolem hlavní spojnice mezi Suvou a Nausori. V roce 1999 získala tato rychle se rozvíjející sídelní oblast vlastní samosprávu a statut města.\n\nNasinu se rozkládá při jihovýchodním pobřeží ostrova Viti Levu, mezi Suvským poloostrovem, na kterém se rozkládá Suva, a deltou řeky Rewa, na jejíž březích leží město Nausori. Pobřežní oblast je porostlá mangrovníkem, dále od pobřeží se území mírně zvedá do pobřežní mírně zvlněné roviny.\n\nMěsto tvoří sedm městských obvodů:\n\nNasinu leží ve vlhké části ostrova Viti Levu.\n\nNasinu spravuje 21členná městská rada, což je nejvyšší orgán pro obyvatele obce na Fidži. Radní mají tříleté funkční období, volí starostu na dobu jednoho roku s možností opakované volby.\nPři posledních obecních volbách, které se konaly dne 22. října 2005, vyhrála Fidžijská labouristická strana (FLP), která získala 14 křesel, kdežto dříve vládnoucí Soqosoqo Duavata ni Lewenivanua (SDL) získala jen 7 křesel. Radní SDL bojkotovali první zasedání nové městské rady, která zvolila nového starostu Rajeshwar Kumar, a pohrozila, že napadne výsledky voleb u soudu.\nV současnosti (2011) město nemá starostu, zastupuje ho jmenovaný zvláštní správce Mr. Mosese Kama. \n\n\n\n"}
{"id": "754664", "url": "https://cs.wikipedia.org/wiki?curid=754664", "title": "Kostel Nanebevzetí Panny Marie (Svébořice)", "text": "Kostel Nanebevzetí Panny Marie (Svébořice)\n\nKostel Nanebevzetí Panny Marie ve Svébořicích je někdejší římskokatolický farní kostel v zaniklé obci Svébořice v dnešním Libereckém kraji. Kostel stál až do druhé poloviny 40. let 20. století na malém návrší nad rybníkem ve východní části této obce zaniklé v roce 1946.\n\nJiž podle první písemné zmínky o Svébořicích z roku 1325 zde stával farní kostel. V letech 1679 až 1681 jej nechal majitel mimoňského panství Jan Ignác Dominik Putz z Adlersthurnu přestavět. Chrámová loď byla v roce 1864 znovu vybudována stavitelem Wünschem v pseudorománském slohu, zatímco kněžiště upravené jako loretánská kaple zůstalo při těchto úpravách zachováno. Vnitřní zařízení bylo rokokové a pseudorománské. Od rybníka, který byl roku 1927 upraven jako koupaliště s provozem lodiček, vedla cesta ke kostelu po schodech lemovaných dodnes existující lipovou alejí.\n\nKe kostelu vedla z Mimoně poutní cesta s patnácti výklenkovými kaplemi, v nichž byla vyobrazena růžencová tajemství. Kapličky byly do roku 1777 zachovány ke svému původním určení, dvanáctou v pořadí však nechal hrabě Hartig odstranit a na jejím místě nechal na vlastní náklady postavit kostelík zasvěcený Nanebevstoupení Ježíše Krista. Kostelík měl vlastní zvon, který byl v době první světové války snesen a později, roku 1928 nahrazen novým. Z původní cesty se dochovala jediná kaple, v pořadí šestá, která byla roku 2005 opravena. Dochovalo se též torzo třetí kaple na východním okraji Mimoně a zbytky čtvrté a páté kaple.\n\nRoku 1679 dal majitel mimoňského panství Jan Ignác Putz z Adlersthurnu přestavět chór kostela na loretánskou kapli. Kaple byla včleněna do nízké věže s bání a tvořila závěr kostela. Do interiéru kaple sklenuté valenou klenbou se otevíral triumfální oblouk. Horizontálně profilovaná římsa členila povrch stěn i klenby. Soška Černé Matky Boží Loretánské stála před oltářním obrazem Nanebevzetí Panny Marie. Santa Casa zanikla po roce 1960 při likvidaci obce. Kdysi hojně uctívaná socha Panny Marie Loretánské z hlavního oltáře byla přenesena do kostela svatého Petra a Pavla v Mimoni.\n\nPo odsunu Němců nebyla tato převážně německá vesnice již dosídlena a její území se stalo součástí vojenského výcvikového prostoru Ralsko. Podle některých zdrojů byl kostel v březnu 1948 navrtán na třech místech a vyhozen do povětří s tím, že zbytky zdiva rozstřílela armáda, jiné prameny považují za pravděpodobnější likvidaci kostela až v pozdější době. Ze svébořického kostela zůstaly dnes jen rozvaliny.\n\n\n"}
{"id": "754665", "url": "https://cs.wikipedia.org/wiki?curid=754665", "title": "Kim Dže-su", "text": "Kim Dže-su\n\nKim Dže-su (, * 1. února 1961) je jihokorejský horolezec. V roce 2011 se stal třicátým prvním člověkem a pátým korejcem, kterému se podařilo vystoupit na všech čtrnáct hor vyšších než 8000 metrů. Při výstupech na pět nejvyšších hor použil umělý kyslík. Poprvé stanul na osmitisícovce roku 1990 a to hned na nejvyšší hoře světa Mount Everestu. Následující rok naopak stanul na vrcholu nejnižší osmitisícovky Šiša Pangmy. Pak měl však 11 let pauzu a až v roce 2002 vystoupil na čtvrtou nejvyšší horu světa Lhoce. Několik let byla jeho lezeckou partnerkou Go Mi-jŏng. V roce 2009 spolu dokázali během 70 dnů zdolat čtyři osmitisícovky. Při sestupu z poslední z nich však Go Mi-jŏng zahynula. O tom, že Kim dosáhl všech čtrnácti vrcholů nad 8000 metrů se začalo spekulovat už na jaře roku 2011, když vystoupil na Annapurnu. Avšak jeho výstup na Čo Oju z 90. let nebyl nikdy potvrzen. Koncem září však dokázal vystoupit i na Čo Oju a stal se tak dalším, kterému se podařilo dosáhnout koruny Himálaje a Karakoramu. K výstupu na všech 14 osmitisícovek potřeboval bez 14 dnů 21 let a ze všech 31 úspěšných horolezců tak potřeboval k dosažení všech vrcholů nejdelší dobu. \n\n"}
{"id": "754666", "url": "https://cs.wikipedia.org/wiki?curid=754666", "title": "Emil Horváth st.", "text": "Emil Horváth st.\n\nEmil Jozef Horváth (27. srpna 1923 Zlatno, Československo – 1. ledna 2001 Martin, Slovensko) byl slovenský herec.\n\n\n"}
{"id": "754671", "url": "https://cs.wikipedia.org/wiki?curid=754671", "title": "Zdeněk Hrubý", "text": "Zdeněk Hrubý\n\nZdeněk Hrubý (9. srpna 1956 Uherské Hradiště – 8. srpna 2013 Gašerbrum I) byl český horolezec, kybernetik, ekonom a manažer.\n\nMezi roky 1994 a 2012 dokázal úspěšně vystoupit na osm osmitisícovek a byl tak jedním z nejúspěšnějších českých lezců ve vysokých horách. V roce 2004 byl oceněn za účast na výstupu na Šiša Pangmu alpským stylem McIntyrovou cestou (Zdeněk Hrubý, Radek Jaroš, Martin Minařík, Petr Mašek) cenou výstup roku, další výstup roku získal za účast na polárním přechodu Antarktidy s následným výstupem na Mount Vinson. Za záchranu dvou Poláků a Španěla na Dhaulágirí byli on a Radek Jaroš vyznamenáni cenou fair play. Účastnil se i dalších expedic. Na Mount Everestu se dostal do výšky 8650 m, na K2 do výšky 8000 metrů a na Kančendženze do výšky 8100 metrů. Pokoušel se vystoupit rovněž na Makalu a Nanga Parbat. Často lezl s Radkem Jarošem a v posledních letech byl jeho hlavním spolulezcem Marek Holeček. Společně se pokoušeli o prvovýstup jihozápadní stěnou na Gašerbrum I, který museli vzdát kvůli zdravotním problémům Hrubého a v roce 2011 zkoušeli prvovýstup v jižní, Rupalské stěně Nanga Parbatu, na který kvůli Zdeňkově zraněné ruce vyrazil Marek Holeček sám, jeho výstup se nezdařil kvůli špatnému počasí. V roce 2012 se vrátili na Nanga Parbat, kdy se jim podařilo vylézt na vrchol Kinshoferovou cestou za těžkých podmínek. Český horolezecký svaz výstup ocenil čestným uznáním . Zahynul tragicky na počátku srpna roku 2013 v Karákorámu během expedice, při níž se společně s Markem Holečkem podruhé neúspěšně pokoušeli o prvovýstup jihozápadní stěnou na Gašerbrum I. Při sestupu udělal technickou chybu při slaňování a zřítil se ze svahu mnoho stovek metrů.\n\nZdeněk Hrubý byl ženatý a měl dvě děti. Vystudoval kybernetiku na ČVUT a později ekonomii v Německu a Anglii. Kromě horolezce byl i funkcionářem. V roce 2009 byl zvolen předsedou Českého horolezeckého svazu. Byl rovněž členem klubu cestovatelů. Pracoval také v dalších vrcholných sportovních orgánech a spolurozhodoval o přesunech majetku po bankrotu Sazky a existenčních problémech Českého svazu tělesné výchovy a sportu.\n\nBěhem své pracovní kariéry byl zaměstnán na Ústavu klinické biochemie Fakultní nemocnice v Motole (ved. doc. Jaroslav Masopust) a poté na Výpočetním středisku FNM (ved. Ing. Michal Jaroš), odkud odešel pracovat do Prognostického ústavu (řed. Valtr Komárek); po sametové revoluci byl náměstkem místopředsedy vlády a ministra financí Bohuslava Sobotky (ČSSD). Byl předsedou dozorčí rady ČEZ, členem prezidia Fondu národního majetku, stát zastupoval v představenstvu Českého Telecomu, Českých aerolinií a Sokolovské uhelné. Byl úspěšný i v akademických kruzích, spolupracoval na projektech s univerzitami v Oxfordu, Cambridgi a Harvardu. Jeho tragická smrt zmařila působení jako hostujícícho profesora na australské Národní univerzitě. Byl svobodným zednářem.\n\n\n\n"}
{"id": "754673", "url": "https://cs.wikipedia.org/wiki?curid=754673", "title": "Smirek", "text": "Smirek\n\nSmirek je přírodní velmi tvrdá hornina, jejíž hlavní složkou je korund, (oxid hlinitý) (AlO). Název je odvozen od názvu města Smyrna (dnes \"Izmir\") na západním pobřeží Turecka, kde se již ve starověku těžil a používal. Protože obsahuje různé příměsi, má tmavě šedou až černou barvu. Vzhledem k velké tvrdosti korundu byl dlouho nejužívanějším brusivem pro broušení kovů, skla atd. Od 20. století se nahrazuje umělými (keramickými) brusivy, jako je karborundum.\n\nNejznámějším nalezištěm kvalitního smirku je ostrov Naxos v řeckých Kykladách. Smirek se zde těží už více než dva tisíce let. Výhradní práva na odběr měl od roku 1871 výrobce brousicích strojů firma Naxos-Union ve Frankfurtu nad Mohanem.\n\nDrcený smirek se pečlivě třídí podle velikosti zrn a používá jako brusivo, pro výrobu smirkového papíru a plátna, výrobu brousicích a lešticích past a také jako přísada do asfaltu pro zvýšení adheze vozidel.\n\n\n\n"}
{"id": "754674", "url": "https://cs.wikipedia.org/wiki?curid=754674", "title": "Åtvidabergs FF", "text": "Åtvidabergs FF\n\nÅtvidabergs Fotbollförening, známý spíše pod zkráceným názvem Åtvidabergs FF, je švédský fotbalový klub z města Åtvidaberg. Založen byl roku 1907. Zlatou érou klubu byla 70. léta 20. století. Získal dvakrát švédský mistrovský titul (1972, 1973), dvakrát švédský pohár (1970, 1971) a dvakrát postoupil do čtvrtfinále evropského poháru - v Poháru vítězů pohárů 1971/72 a Poháru mistrů evropských zemí 1974/75. V 80. letech přišel pokles výkonnosti a roku 1982 sestup z Allsvenskan, do níž se po sezóně 2011 vrátil. Časem navázal užší spolupráci s klubem Djurgårdens IF.\n\n"}
{"id": "754675", "url": "https://cs.wikipedia.org/wiki?curid=754675", "title": "Australská ženská fotbalová reprezentace", "text": "Australská ženská fotbalová reprezentace\n\nAustralská ženská fotbalová reprezentace reprezentuje Austrálie na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754676", "url": "https://cs.wikipedia.org/wiki?curid=754676", "title": "Anglická ženská fotbalová reprezentace", "text": "Anglická ženská fotbalová reprezentace\n\nAnglická ženská fotbalová reprezentace reprezentuje Anglii na mezinárodních fotbalových akcích, jako je mistrovství světa žen nebo ženský turnaj na olympijských hrách.\n\n Start pod názvem Velká Británie.\n"}
{"id": "754679", "url": "https://cs.wikipedia.org/wiki?curid=754679", "title": "FC Rapid București", "text": "FC Rapid București\n\nFC Rapid București, česky FC Rapid Bukurešť, je rumunský fotbalový klub z města Bukurešť. Založen byl roku 1923 dělníky z bukurešťské industriální čtvrti Grivița. Klub třikrát vyhrál rumunskou ligu (1967, 1999, 2003) a 13x rumunský fotbalový pohár (1935, 1937, 1938, 1939, 1940, 1941, 1942, 1972, 1975, 1998, 2002, 2006, 2007). Dvakrát se probojoval do čtvrtfinále evropského poháru - Poháru vítězů pohárů 1972/73 a Poháru UEFA 2005/06.\n\n\n"}
{"id": "754682", "url": "https://cs.wikipedia.org/wiki?curid=754682", "title": "Střední odborná škola mediální grafiky a polygrafie Rumburk", "text": "Střední odborná škola mediální grafiky a polygrafie Rumburk\n\nStřední odborná škola mediální grafiky a polygrafie Rumburk (SOSmgp) je střední odborná škola ve Šluknovském výběžku. Na této škole se vyučuje komplexní obor polygrafie.\n\nPočátkem osmdesátých let se začala psát historie polygrafická. V roce 1981 vzniklo \"Střední odborné učiliště polygrafické Rumburk\". Areál zámku byl přestavěn. Budova zámku byla spojovací budovou propojena s bývalou hospodářskou budovou, která byla zvýšena o jedno patro. Jak již bylo uvedeno, změnil se také vjezd na nádvoří.\n\nSvoji tradici tato škola odvozuje od Středního odborného učiliště polygrafického, které v Rumburku vzniklo v roce 1981 z bývalé učňovské školy a jeho zřizovatelem byl n. p. Severografia, jenž ve své době patřil mezi největší polygrafické podniky v tehdejším Československu. Toto učiliště mělo více než sto zaměstnanců, působilo v šestnácti objektech v pěti obcích Šluknovského výběžku a na výkon polygrafických profesí připravovalo 450 žáků. Po roce 1990, kdy došlo k rozpadu zřizovatelského podniku a privatizaci jeho částí, bylo třeba přistoupit také k restrukturalizaci odborného učiliště, po které v něm zůstalo pouze 35 zaměstnanců a 180 žáků.\n\nV roce 1992 se stalo samostatným právním subjektem a od roku 1994 byla jeho činnost soustředěna do areálu v Rumburku, kde dodnes působí ve dvou objektech. Za dobu své existence SOU polygrafické změnilo několikrát také svého zřizovatele. Po Severografii byly jeho zřizovateli postupně Ministerstvo průmyslu ČR, Ministerstvo hospodářství ČR, Ministerstvo školství, mládeže a tělovýchovy ČR a od roku 1999 se posledním zřizovatelem stal Ústecký kraj. V roce 2005 došlo k další transformaci učiliště na střední odbornou školu a střední odborné učiliště a od března roku 2006 působí pod novým názvem Střední odborná škola mediální grafiky a polygrafie Rumburk, příspěvková organizace.\n\nV současné době navštěvuje rumburskou SOŠ mediální grafiky a polygrafie více než 200 studentů ze sedmi krajů České republiky. Škola nabízí studium v sedmi učebních a studijních oborech.\n\nStudijní obor polygrafický průmysl otevíráme každý druhý rok nebo jednou za dva roky, abychom umožnili absolventům tříletých nematuritních oborů získat maturitu. Současný školský zákon umožňuje získat maturitu také formou studia podle individuálního studijního plánu, ale zájemců o toto nástavbové studium zatím příliš mnoho nemáme.\n\nPraktická výuka na naší škole probíhá ve dvousměnném provozu, aby mohlo být v maximální možné míře využito naše technologické vybavení, a to nejenom k vlastní výuce, ale současně také k produktivní činnosti, ze které získáváme finanční prostředky na činnost školy a obnovu jejího technologického vybavení.\n\nO úspěšnosti vzdělávací činnosti odborné oborové školy v Rumburku svědčí skutečnost, že přibližně jedna pětina jejích absolventů pokračuje ve studiu na vysoké škole a poměrně vysoké procento absolventů nachází uplatnění ve firmách, ve kterých v průběhu studia vykonávali odbornou praxi.\n\nVe škole je moderní polygrafické vybavení a používá se zde ofsetová technologie CTP (computer to plate). Škoda disponuje dvěma jednobarevnými tiskařskými stroji a dvěma dvoubarevnými tiskařskými stroji (jeden z nich je plně řízen pomocí počítače). Škola dále vlastní několik vybavených počítačových učeben pro odborný výcvik pracujících na platformách Windows a Mac. Nedílnou součástí je i vlastní knihárna, kde se žáci naučí knižní vazby, zdobení knih a zlacení knižních desek. Žáci maturitních oborů se mimo jiné učí i tvorbu webových stránek.\n"}
{"id": "754684", "url": "https://cs.wikipedia.org/wiki?curid=754684", "title": "Kerim Frei", "text": "Kerim Frei\n\nKerim Frei (* 19. listopadu 1993, Feldkirch, Rakousko) je turecký fotbalista, který je odchovancem anglického Fulhamu. Frei se narodil v Rakousku, ale byl vychován ve Švýcarsku. Přestože jeho otec je z Turecka a jeho matka je z Maroka, rozhodl se reprezentovat zemi, kde vyrůstal. Nakonec se rozhodl pro reprezentování Turecka.\n\nFrei podával velmi dobré výkony v rezervě Fulhamu a brzo si zahrál za první tým. Svůj debut si odbyl v červenci 2011 v zápase prvního předkola Evropské ligy proti NSÍ Runavík, kdy v 72. minutě střídal Andrewa Johnsona. Poprvé v základní sestavě nastoupil v druhém předkole proti Crusaders. V Premier League debutoval v zápase proti Swansea. Poprvé se trefil v posledním kole základní skupiny Evropské ligy proti Odense, kdy zvyšoval už na 2-0, zápas ale skončil remízou 2-2.\n"}
{"id": "754685", "url": "https://cs.wikipedia.org/wiki?curid=754685", "title": "Ján Mazúr", "text": "Ján Mazúr\n\nJán Mazúr (17. srpna 1902 Turčianský Svätý Martin – 27. nebo 28. října 1972 Martin) byl slovenský a československý politik za Komunistickou stranu Slovenska (respektive za KSČ), poslanec Prozatímního Národního shromáždění, Národního shromáždění Československé socialistické republiky a Sněmovny lidu Federálního shromáždění.\n\nByl synem chudého stolařského mistra. Otec odešel za prací do Ameriky a Ján ve věku devíti měsíců s matkou přesídlil do USA. V meziválečném období žil opět na Slovensku, stal se členem odborové organizace a vstoupil do KSČ. Pomáhal budovat lokální organizační síť komunistické strany.\n\nDo roku 1944 pracoval jako dělník v Martině. Patřil mezi organizátory Slovenského národního povstání. Byl členem povstalecké Slovenské národní rady. Na sjednocovacím sjezdu KSS v září 1944 byl zvolen do Ústředního výboru Komunistické strany Slovenska.\n\nPo 2. světové válce byl v letech 1945-1946 poslancem Prozatímního Národního shromáždění za KSS. V parlamentu setrval do parlamentních voleb v roce 1946. Po osvobození zastával rovněž funkci předsedy ONV (1945–1946) a později MNV v Martině. Byl též ředitelem továrny na celulózu v Gemerské Hôrce. Byl funkcionářem Slovenské odborové rady.\n\nV letech 1964-1968 zasedal jako poslanec v Národním shromáždění Československé socialistické republiky. Do zákonodárných sborů nastoupil i koncem 60. let 20. století po federalizaci Československa, kdy se v letech 1969-1971 stal poslancem Sněmovny lidu Federálního shromáždění.\n\nByl mu udělen Řád republiky, Řád práce a sovětský Řád rudé hvězdy. Zemřel v pátek 27. října 1972 ve večerních hodinách (uváděno i datum úmrtí 28. října 1972), po těžké a dlouhé nemoci.\n\n"}
{"id": "754686", "url": "https://cs.wikipedia.org/wiki?curid=754686", "title": "Roda JC Kerkrade", "text": "Roda JC Kerkrade\n\nRoda JC Kerkrade, plným názvem Sport Vereniging Roda Juliana Combinatie Kerkrade, je nizozemský fotbalový klub z města Kerkrade. Vznikl roku 1962 sloučením klubů Rapid JC (mistr země 1956) a Roda Sport. Dlouho užívala zkrácený název Roda JC, ale roku 2009 přidala do názvu oficiálně jméno města Kerkrade, a to kvůli finanční podpoře města. Roda dvakrát vyhrála nizozemský fotbalový pohár (1996/97, 1999/00) a dvakrát se probojovala do čtvrtfinále evropského poháru - Poháru vítězů pohárů 1988/89 a 1997/98.\n\nV současnosti klub působí v nizozemské první lize Eredivisie. V sezóně 2012/13 se umístil na 16. příčce první ligy a musel uhájit prvoligovou příslušnost v baráži. O ročník později (2013/14) však skončil na 18. příčce a sestoupil z Eredivisie do druhé ligy. V sezóně 2014/15 si jeho hráči vybojovali návrat do nejvyšší soutěže.\n\n\n"}
{"id": "754688", "url": "https://cs.wikipedia.org/wiki?curid=754688", "title": "Jorge Rafael Videla", "text": "Jorge Rafael Videla\n\nJorge Rafael Videla Redondo (2. srpna 1925, Mercedes, provincie Buenos Aires, Argentina — 17. května 2013, Marcos Paz, Argentina) byl argentinský voják z povolání, státník a diktátor (de facto \"prezident Argentiny\") v letech 1976 až 1981.\n\nNarodil se 2. srpna 1925 do rodiny plukovníka, vojáka z povolání Rafaela Eugenia Videla (1888–1952) a Maríe Olgy Redondy Ojey (1897–1987) ve městě Mercedes, na předměstí Buenos Aires. V roce 1944 vystudoval Colegio Militar de la Nación (argentinská škola vojenských umění). V roce 1971 získal hodnost brigádního generála, o dva roky později byl jmenován náčelníkem generálního štábu armády.\n\nV listopadu 1971 řídil potlačení nepokojů v provincii Tucumán. V roce 1975 byl jmenován prezidentkou Isabelou Perónovou vrchním velitelem pozemních sil. Tento rok se také opět střetl s jednotkami marxistických partyzánů (ERP) v Tucumánu, kde je také úspěšně porazil. Operace skončila masakrem stovek těchto levicových radikálů.\n\nNa vrchol moci se dostal během státního převratu 24. března 1976 svrhnutím prezidentky Martinézy Perónové, vdovy po diktátorovi Juanu Perónovi. O dva dny později je oficiálně jmenován prezidentem.\n\nPo plném převzetí moci vojenská junta rozpustila národní radu, zavedla tvrdou cenzuru, zrušila činnost odborů a všechny orgány státní správy se dostaly pod přímou kontrolu armády.\n\nV zemi byla rozpoutána vlna teroru, odhady obětí mezi levicovými aktivisty a disidenty vůči režimu se pohybují od 8960 (oficiální materiály poskytnuté argentinskou vládou) do 30 000 (odhad organizací pro lidská práva). Tito lidé byli mučeni, vyhazováni zaživa z letadel nad mořem anebo zaléváni do betonu. Tyto represe se nevyhnuly ani dětem či ženám.\n\nI přes tyto násilnické projevy se režim lišil od režimu Pinocheta v sousedním státě Chile.\n\nJeho zahraniční politika byla podobně zbrklá jako politika doma. V rozmezí let 1977 a 1978 hrozila Argentině válka kvůli roztržkám s Chile o vlastnictví několika ostrovů. Konflikt byl naštěstí vyřešen diplomaticky papežem. I vztahy s USA upadaly, hlavně v dobách prezidenta Cartera. Důvodem byl větší důraz na lidská práva ze strany americké administrativy.\n\nV roce 1980 navštívil Čínu.\n\nV roce 1983 po obnovení demokracie v Argentině byl bývalý diktátor postaven před soud.\n\nO dva roky později, v roce 1985 byl odsouzen k doživotnímu vězení za jeho přímou vinu na mučení a porušování lidských práv v dobách jeho vlády. Roku 1990 byl ovšem prezidentem Carlosem Menemem omilostněn. O osm let později byl znovu zatčen, tentokrát pro obvinění z únosů dětí politických protivníků. V prosinci téhož roku vydalo Švýcarsko mezinárodní zatykač. Důvodem bylo vyšetřování záhadného zmizení švýcarského občana Alexise Jaccarda v roce 1977.\n\nV roce 2003 německá strana vydala zatykač pro podezření, že nese vinu za smrt německých občanů, Elisabethy Käsemannové a Manfreda Tsishanka.\n\nV roce 2006 bylo jeho omilostnění z roku 1990 prohlášeno za protiústavní, a byl 30. října 2008 opět zatčen a internován ve vojenském vězení.\n\n22. prosince 2010 byl definitivně odsouzen k doživotnímu vězení pro vraždu 31 politických vězňů. Videla se hájil prohlášením, že svými metodami zabránil úpadku země do anarchie.\n\nV červenci 2012 byl odsouzen k 50 letům vězení za to, že režim pod jeho vedením systematicky unášel děti příznivců opozice.\n\nZemřel přirozenou smrtí ve vězení dne 17. května 2013.\n\n"}
{"id": "754689", "url": "https://cs.wikipedia.org/wiki?curid=754689", "title": "Josef Míčka", "text": "Josef Míčka\n\nJosef Míčka (9. března 1901 Těšínov – ) byl český a československý politik Československé sociální demokracie a poslanec Prozatímního Národního shromáždění.\n\nProfesí byl rolníkem z Těšínova u Trhových Svinů.\n\nV letech 1945-1946 byl poslancem Prozatímního Národního shromáždění za ČSSD, respektive za Jednotný svaz českých zemědělců. V parlamentu setrval do parlamentních voleb v roce 1946.\n\nPo únorovém převratu působil nadále jako soukromý zemědělec v rodném Těšínově. Koncem 50. let byl trestně stíhán. Rozsudkem Krajského soudu v Českých Budějovicích z 26. února 1959 byl odsouzen za neplnění povinných dodávek mléka v období 1955 – 1958 na osmnáct měsíců odnětí svobody. Soud mu jako přitěžující okolnost započetl to, že využíval k výpomoci při sezónních pracích malé a střední rolníky a dále že „\"požívá značné vážnosti mezi zemědělci, má v obci pronikavý vliv, který se projevuje nenápadnou formou ochotné pomoci druhým, čímž dochází k ovlivnění myšlení zemědělců i funkcionářů MNV proti socialistické výstavbě vesnice, které je odpůrcem\".“ Za podobný přečin byl odsouzen již lidovým soudem v Trhových Svinech 22. září 1953. Rozsudek byl později zahlazen 24. února 1967 usnesením Okresního soudu v Českých Budějovicích.\n\n"}
{"id": "754691", "url": "https://cs.wikipedia.org/wiki?curid=754691", "title": "Evangelický hřbitov v Životicích", "text": "Evangelický hřbitov v Životicích\n\nEvangelický hřbitov v Životicích se nachází v Životicích, které jsou součástí města Havířova.\n\nParcelu pro hřbitov daroval presbyter evangelického sboru v Dolních Bludovících Bernard Toman. Hřbitov byl posvěcen roku 1881. V hřbitovní kapli byl zavěšen zvon odlitý u Petra Hilzera ve Wiener Neustadt. Zvon byl zkonfiskován během první světové války a roku 1919 byl pořízen nový zvon. První pohřeb se uskutečnil 24. listopadu 1881. Roku 1949 byl hřbitov rozšířen. Kaple byla renovována v letech 1969, 1981, 2016–2017, nyní je chráněna jako kulturní památka České republiky. Roku 1970 byl elektrifikován zvon.\n\nHřbitov je ve vlastnictví farního sboru Slezské církve evangelické augsburského vyznání v Bludovicích, který jej od roku 1995 opět i provozuje.\n\n\n"}
{"id": "754693", "url": "https://cs.wikipedia.org/wiki?curid=754693", "title": "Gabriel Michalič", "text": "Gabriel Michalič\n\nGabriel Michalič (1. září 1902 – 31. října 1982) byl československý politik ukrajinské (respektive rusínské národnosti) a poslanec Prozatímního Národního shromáždění za Ukrajinskou národní radu Prjaševčiny.\n\nV letech 1945-1946 byl poslancem Prozatímního Národního shromáždění za Ukrajinskou národní radu Prjaševčiny. V parlamentu setrval do parlamentních voleb v roce 1946.\n\n"}
{"id": "754695", "url": "https://cs.wikipedia.org/wiki?curid=754695", "title": "Guru Guru", "text": "Guru Guru\n\nGuru Guru je německá krautrocková skupina založená v roce 1968 pod názvem \"The Guru Guru Groove\". Původními členy byli bubeník Mani Neumeier, baskytarista Uli Trepte a kytarista Eddy Naegeli. Současná sestava skupiny je kytarista Roland Schaeffer, baskytarista Peter Kühmstedt, kytarista Hans Reffert a bubeník Mani Neumeier, což je jediný člen, který ve skupině působí bez přestávky od roku 1968.\n\n\n"}
{"id": "754696", "url": "https://cs.wikipedia.org/wiki?curid=754696", "title": "Statistiky ATP World Tour 2011", "text": "Statistiky ATP World Tour 2011\n\nStatistiky ATP World Tour 2011 představují konečný přehled vyhraných titulů, pořadí hráčů na světovém žebříčku, největších výdělků a sledovaných parametrů herní činnosti v sezóně 2011 nejvyšší úrovně mužského profesionálního tenisu.\n\nSvětovou jedničkou ve dvouhře byl na konci sezóny klasifikován Srb Novak Djoković. Pozici prvního páru světa pak obhájili američtí bratři Bob a Mike Bryanovi.\n\nNejvíce turnajů ve dvouhře vyhrál Novak Djoković (10) a ve čtyřhře pak Bob a Mike Bryanovi (8).\n\nV pořadí států bylo nejúspěšnější Španělsko, když jeho hráči získali 13 titulů ve dvouhře a celkově 17 turnajových vítězství. Absolutně nejvíce 36 trofejí si připsaly Spojené státy americké, ale pouze šest jich nasbíraly ve dvouhře.\n\nNásledující hráči získali první turnajové vítězství na okruhu ATP ve dvouhře, čtyřhře či smíšené čtyřhře:\n\nNásledující hráči obhájili titul ve dvouhře, čtyřhře či smíšené čtyřhře:\n\nNíže je hodnocení 20 nejlepších hráčů ve dvouhře, čtyřhře a deseti párů na žebříčku ATP ke konci ATP World Tour 2010, a v závěru sezóny 2011. Uveden je počet dosažených bodů, odehraných turnajů, nejvyšší (max) a nejnižší (min) postavení během roku, respektive změna na žebříčku v intervalu 2010–2011. Levá tabulka uvádí stav na konci sezóny 2010.\n\n\"Seznam hráčů s nejvyššími výdělky v ATP World Tour 2011. Částky jsou uváděny v amerických dolarech.\"\n\n\"Statistiky nejlepších hráčů ve sledovaných charakteristikách sezóny 2011. Hodnoty jsou vyjma statistik es uváděny v procentech. Stav k 7. listopadu 2011.\"\n\n\"Zisk bodů do žebříčku ATP v sezóně 2011 vycházel z kategorie turnaje a fáze, ve které hráč vypadl.\"\n\n\n\n"}
{"id": "754699", "url": "https://cs.wikipedia.org/wiki?curid=754699", "title": "Blues Incorporated", "text": "Blues Incorporated\n\nBlues Incorporated byla britská rhythm and bluesová skupina, založená v roce 1961. Původními členy byli kytarista a zpěvák Alexis Korner (frontman), zpěvák Long John Baldry, bubeník Charlie Watts, saxofonista Dick Heckstall-Smith a baskytarista Jack Bruce. Ve skupině se prostřídalo několik dalších hudebníků a v roce 1966 se rozpadla.\n\n"}
{"id": "754700", "url": "https://cs.wikipedia.org/wiki?curid=754700", "title": "Srst psa", "text": "Srst psa\n\nSrst psa je tělní pokryv psa domácího, který ho chrání před nepříznivými vlivy vnějšího prostředí. Mezi stovkami současných plemen psů je mnoho rozdílů co se týče délky, struktury i barvy srsti, přesto má srst psa základní stavbu srsti savců - je tvořena jednotlivými chlupy, které vyrůstají z kůže, přičemž silnější krycí chlup se nazývá pesík a jemnější a kratší chlupy tvoří podsadu.\n\nChlupy vzniká dělením epidermálních buněk nacházejících se v chlupové cibulce, na dně chlupového folikulu uloženého v kožní škáře psa. Psi mají, na rozdíl od člověka, folikuly tzv. složené, z jednoho kožního póru vyrůstá jeden silnější krycí chlup, pesík, a 5–20 chlupů podsady. Folikuly nejsou na kůži rozmístěné rovnoměrně, ale ve skupinách, přičemž v jedné skupině je 2–15 pesíků a podsada, která je doprovází. Na jednom cm kůže bývá 100–600 takových skupin.. Platí, že čím jsou chlupy jemnější, tím jich na jednotku plochy vyrůstá více. Do každého folikulu, ze kterého vyrůstá pesík (tzv. primární folikul) ústí jedna apokrinní, pachová potní žláza, jedna žláza mazová a je k němu vázán jeden sval, vzpřimovač chlupu. Ten umožňuje naježení srsti.\n\nFolikuly podsady jsou vybaveny jen mazovou žlázou. Sekret mazových žláz, maz, udržuje srst měkkou a pružnou a vytváří na povrchu pokožky a na chlupu vodovzdornou bariéru, která má zároveň antimikrobiální a antiparazitické účinky. Hlavní úloha pesíků je odvádět vodu ze srsti, podsada tvoří tepelnou izolaci.\n\nChlupy se sklání do různých směrů, podle jejich umístění na těle psa. Na hřbetě směřují od hlavy k ocasu a od středu zad k bokům, na končetinách směrem k tlapkám. Plemena ridgebacků (rhodéský a thajský) jsou typická pruhem srsti na hřbetě, který roste obráceně, od ocasu k hlavě. Nejvíc chlupových váčků a proto i největší hustota srsti je na hřbetě a na bocích, na břiše, pod ocasem a na vnitřní straně stehen je srst nejřidší.\n\nSrst s podsadou je původním typem psí srsti. Je tvořena pevnými pesíky, které jsou doprovázené kratší podsadou a její struktura odpovídá výše popsané obecné struktuře srsti. Tento typ srsti bývá nazýván také dvojitou nebo patrovou srstí. Srst s podsadou může být krátká, jako u labradorského retrívra, nebo švédského vallhunda, častěji středně dlouhá, například u německého ovčáka nebo sibiřského huskyho. Vzhled dlouhosrstých psů s podsadou závisí na tloušťce krycích chlupů - silné pesíky mají samojedi a špicové, středně silné hovawart nebo novofundlandský pes, jemné setři a španělé. Čím jemnější je srst, tím je náročnější na údržbu, jinak plstnatí. Péče spočívá v pravidelném vyčesávání, nestříhají se a koupou se zřídka, jen v případě potřeby. Psi s patrovou srstí výrazně línají. Srst jim na druhou stranu poskytuje dostatečnou ochranu i při celoročním držení venku.\n\nHladká srst je tvořena krátkými a přiléhajícími pesíky, podsada chybí nebo je redukovaná. Nechrání dostatečně proti zimě, velcí psi s touto srstí potřebují v našich podmínkách v zimě dobře zateplenou nebo vyhřívanou boudu, malí psi se na držení venku nehodí vůbec. Hladkou srst má hladkosrstý jezevčík, krátkosrstý výmarský ohař, dobrman, whippet, brabantík, mops a mnoho dalších. Srst nevyžaduje větší péči, v období línání ji stačí vyčesávat měkkým kartáčem nebo rukavicí. Vypadané chlupy nejsou tak nápadné jako u psů s podsadou, ale mají tendenci se zapichovat do koberců a čalounění, což znesnadňuje jejich úklid.\n\nHedvábná srst je velmi dlouhá a jemná, podsada je hustá a jemná, nebo chybí. U psů s hedvábnou srstí a chybějící podsadou je srst podobná lidským vlasům a na hřbetě vytváří pěšinku, na hlavě ofinu a dlouhé vousy. Typickými plemeny je jorkšírský teriér, maltézský psík, afghánský chrt, australský silky teriér nebo havanský psík. Plemeno s hedvábnou srstí s podsadou je například shih-tzu nebo pekingský palácový psík. U psů s hedvábnou srstí je nejvíc folikulárních skupin, 400–600 na cm kůže. Je nejnáročnější na péči, vyžaduje denní rozčesávání, jinak rychle plstnatí, a časté koupání. U plemen, kde je vyžadována co nejdelší srst, se srst ve výstavní kondici udržuje balíčkováním. Na druhou stranu tito psi téměř nelínají.\n\nKudrnatá, neboli kadeřavá srst se skládá ze spirálovitě stočených pesíků, podsada chybí. Je zvláštní tím, že chlupy se nachází převážně v růstové fázi (tzv. anagen), proto tato srst neustále dorůstá. Odumřelé chlupy se zachycují v srsti, línání je proto neznatelné. Srst vyžaduje pravidelné kartáčování a stříhání. Je typickým znakem pudlů, ale zvlněnou srst má i portugalský vodní pes, španělský vodní pes, irský vodní španěl, kerry blue teriér, bedlington teriér, bišonek a curly coated retrívr. Není náhodou, že kudrnatou srst mají především plemena psů vyšlechtěných původně k aportování z vody, tato srst je vodovzdorná a psa od studené vody dobře izoluje.\n\nHrubá, drsná nebo též drátovitá srst je tvořena hrubými silnými pesíky a velmi hustou podsadou. Udržovaná hrubá srst výborně chrání psa před vlivy vnějšího prostředí, ať se jedná o déšť, zimu nebo třeba trnité křoví. Odumřelá srst ale nevypadává sama od sebe, proto se tento typ srsti trimuje - mrtvé chlupy se vytrhávají. Srst nevytrimovaného psa má tendenci plstnatět. Stříhání hrubé srsti je absolutně nevhodné - srst se nevyměňuje a staré dorůstající chlupy ztrácí svou hrubou strukturu, pesíky jsou slabé, jemné, měkké a podsada mizí. Stříhaná hrubá srst tak časem ztratí svoje kladné vlastnosti a je nahrazena srstí jemnou, kudrnatou a řídkou. Hrubá srst je typická pro lovecká plemena, jako je hrubosrstý jezevčík, německý drátosrstý ohař nebo český fousek, většinu teriérů, knírače a grifonka.\n\nZvláštní druh srsti se nechává plstnatět a formuje se postupně do provazců nebo ploten. Neustále dorůstá, nečeše se, v době formování se jen rozděluje prsty na jednotlivé prameny, aby neplstnatěla do \"krunýře\". Takovou srst má šňůrový pudl, komondor a puli, a bergamský ovčák.\n\nMezi jednotlivými typy psí srsti existuje mnoho přechodů, jakékoliv dělení není absolutní a kvalita srsti se liší i v rámci jednoho plemene. Například u bearded kolie se vyskytují jedinci s hrubší srstí, která z výše popsaného dělení odpovídá dlouhé srsti s podsadou, až po psi se srstí jemnou a lámavou, charakterem blízkým hedvábné srsti. U Jack Russell teriérů a parson russel teriérů se rozlišují tři druhy srsti: hladká, hrubá, a středně hrubá, tzv. broken, což je struktura na pomezí hrubé a hladké srsti. Kříženci psů s kudrnatou a rovnou srstí mohou mít srst vlnitou, příkladem je labradoodle (kříženec pudla a labradorského retrívra).\n\nStruktura a délka psí srsti je výsledkem souhry tří genů, zvaných RSPO2, FGF5 a KRT71, přičemž délka srsti je zřejmě řízena i dalším, zatím neznámým genem nebo geny..\n\nFGF5 je gen kódující růstový faktor - přesněji fibroblastový růstový faktor 5 (Fibroblast Growth Factor-5). Jedná se o zatím jediný známý gen, který ovlivňuje délku srsti. Objevená mutace vede k náhradě jedné aminokyseliny cysteinu jinou aminokyselinou, fenylalaninem (Cys→Phe). Dlouhá srst je autozomálně recesivně dědičná - u psů s dlouhou srstí je změna přítomná u obou alel genu - genotyp TT, ll - psi s krátkou srstí mohou mít genotyp GG, LL, nebo GT, Ll, tzn. krátkosrstý pes, který je přenašečem vlohy pro srst dlouhou. Popsaný způsob dědičnosti dlouhé srsti se s jistotou uplatňuje u jezevčíků nebo výmarského ohaře, a Cadieu nalezl zmutované alely u 91% zkoumaných dlouhosrstých psů a u přibližně 30% psů se středně dlouhou srstí, na druhou stranu u některých dlouhosrstých plemen, včetně afghánského chrta, nebyla mutace v genu FGF5 nalezena vůbec. Kromě tohoto zatím neznámého genu existují pravděpodobně i modifikující geny, které ovlivňují délku srsti na různých místech těla psa - jako je přítomnost delších chlupů, tzv. vlajky na spodině ocasu, límce, či praporů na končetinách. Tyto dílčí znaky osrstění jsou pravděpodobně pod kontrolou polygenů.\n\nHrubosrsté osrstění kontroluje alela Wh. Je dominantní nad alelou wh. Hrubosrstí psi mají obvykle výrazné znaky - vous a obočí. Vznik znaků (a pravděpodobně i hrubé srsti) je zapříčiněn mutací, přesněji řečeno inzercí 167 párů bází u URT regionu RSPO2 genu. Ten kóduje R-spondin-2, který je součástí signální dráhy, která ovlivňuje vznik a funkci chlupových folikulů. Mutace způsobuje zvýšenou expresi této látky. Znaky se jsou děděny dominantním způsobem. Má-li pes znaky, je nositelem jedné nebo obou změněných alel, pes bez znaků nese dvě původní (divoké, wild type) alely. Přítomnost znaků je sice úzce spojena s hrubou srstí, ale jsou i jedinci hrubosrstých plemen, kteří mají nevýrazné znaky a naopak jedinci s vyvinutými znaky a nestandardní, krátkou srstí.\n\nKRT71 je gen kódující bílkovinu keratin, ze které jsou chlupy tvořené. Jeho mutace vede při translaci proteinu k náhradě argininu tryptofanem (Arg→Trp). To zřejmě mění vazbu na receptory nebo sekundární a terciární strukturu keratinu. Pes, který má aspoň jednu zmutovanou tohoto genu (TT, CT), a zároveň je dlouhosrstý, má srst kudrnatou. Psi s dlouhou rovnou srstí jsou homozygoti CC.\n\nVýsledný typ srsti je dán kombinací, například havanský psík má dlouhou hladkou srst, je recesivním homozygotem genu pro dlouhé osrstění a zároveň alespoň jedné alely RSPO2 s inzercí. Přítomnost dvou divokých alel RSPO2 u havanského psíka vede k nestandardnímu osrstění (improper coat). Psi nesoucí mutaci v RSPO2 i KRT71 se jeví jako hrubosrstí, s delší a kudrnatější srstí. Pokud je u psa přítomna kombinace všech tří genových variant, srst je dlouhá, kudrnatá s výrazným obočím a vousem.\n\nmožné kombinace genů a vzniklý fenotyp\nPro popsané geny je dostupné genetické vyšetření, v České republice je nabízí Genomia.\n\nŠtěňata se rodí plně osrstěná, štěněcí srst — lanugo — je ale jemnější než srst dospělého psa, protože tvořena převážně samotnou podsadou. Stáří, ve kterém štěňata mění srst, je velmi variabilní - u hladkosrstých psů je ukončena do 4-6 měsíců, hrubosrstým plemenům, jako je knírač nebo border teriér začíná tvrdá srst růst taktéž kolem 4.- 6. měsíce věku, vlčí špic nebo havanský psík začne obrůstat zralou srstí asi ve 12 měsících, někdy dokonce až ve dvou letech, bobtailovi se definitivní srst utvoří do tří let věku. Zbarvení štěněčí srsti může být odlišné od barvy srsti zralé, štěně bobtaila je černé, u afghánského chrta je při narození poznat jen světlá nebo tmavá barva, jsou-li štěňata už při narození zlatá, budou v dospělosti písková s maskou, afghánští chrti barvy slonové kosti s černou maskou se rodí téměř černí. Pes, který má v dospělosti tříslové pálení, se může také narodit skoro celý černý, s budoucími znaky patrnými jen jako zlatý trojúhelník pod ocasem.\n\nRůst každého chlupu podléhá růstovému cyklu. Během první fáze, tzv. anagenu, dochází v chlupové cibulce k dělení buněk a chlup roste. Délka této fáze je geneticky daná a souvisí s celkovou délkou srsti - je krátká u krátkosrstých plemen a velmi dlouhá u plemen s dlouhou, neustále dorůstající srstí, jako jsou bišonci nebo pudlové. Jakmile chlup vyroste, přechází do další, udržovací fáze (tzv. katagen), během níž neroste, ale stále pevně vězí v kůži. Tato fáze může trvat týdny nebo měsíce a nakonec přechází do poslední fáze, telogenu, kdy je chlup jen slabě ukotvený v blízkosti povrchu kůže. Starý chlup je nakonec vytlačen nově rostoucím chlupem a nakonec vypadává. Za normálních okolností nejsou jednotlivé folikuly synchronizované a každý se nachází v trochu jiné fázi růstu. Při vypadnutí chlupu nedochází ke vzniku holých míst, protože je rychle nahrazen chlupem vyrůstajícího z folikulu, který je zrovna v anagenní fázi. V mírné formě probíhá výměna srsti celoročně. Sezónní línání je výraznější, je ovlivněno délkou světelného dne a dochází k němu dvakrát ročně, na jaře vypadává zimní srst, na podzim zase zimní srst narůstá. Psi, kteří žijí celoročně v bytě, mají sezónní línání potlačené, ale celoroční výměna je o to intenzivnější.\n\nLínání, jako důsledek přirozeného způsobu růstu srsti, je vlastní všem psům. Nejvýraznější je u plemen s podsadou.\n\nK synchronizaci růstových fází chlupu a k náhlému vylínání dochází po nadměrných stresových vlivech, jako je vážná nemoc, anestezie, březost, kojení nebo hormonální poruchy (nedostatečná funkce štítné žlázy). Jev se nazývá telogenní defluxe. Růstová fáze všech chlupů se překlopí do fáze telogenu a chlupy hromadně vypadnou. Je patrná se zpožděním, nejméně za měsíc po působení prvotní příčiny. Po odeznění stresoru srst opět naroste.\n\nPeruánský a mexický naháč a čínský chocholatý pes jsou nápadní chyběním srsti. Jedná se vlastně o formu epidermální dysplazie, autozomálně dědičnou poruchu tvorby kůže i kožních derivátů. Je způsobená mutací genu FOXI3 na 17. chromozomu, duplikací 7 bárů bází v exonu genu dojde k posunu čtecího rámce při traslaci, předčasnému ukončení traslace a výsledný protein je nefunkční. Bezsrstí psi jsou heterozygoti, homozygotní jedinci zahynou během embryonálního vývoje. Proto se v populaci těchto naháčů rodí i normálně osrstěná zvířata - u čínských naháčů se jedná o labutěnky s dlouhou hedvábnou srstí, osrstění peruánští a mexičtí naháči jsou nestandardní a do dalšího chovu nezasahují. S chybějícím osrstěním jsou spojeny defekty chrupu - často chybí třenové zuby a stoličky, mohou ale chybět i špičáky nebo řezáky, nemusí dojít k výměně mléčného zubu za trvalý (který nemusí být založen), špičáky mohou být deformované v jakési kolíky, zuby mohou předčasně vypadávat.\n\nAmerický bezsrstý teriér je rovněž lysý, ale chybějí srsti je u něj způsobeno jinou, dosud neprozkoumanou mutací. Bezsrstost se objevila jako spontánní mutace ve vrhu amerických krysích teriérů v roce 1972. Alela způsobující bezsrstost se označuje jako \"Ha\", dědičnost je autozomálně recesivní, takže nedochází k vyštěpování osrstěných zvířat. Tento typ bezsrstosti není spojen s chyběním zubů. Štěňata se rodí s řídkou srstí, která do 6 týdnů věku zcela vypadá, zůstanou jen hmatové chlupy.\n\nZbarvení psí srsti je výsledkem interakce asi 12 různých genů, přičemž fenotyp nemusí vypovídat nic o genotypovém založení. Pro podrobnější informace o genetice viz článek Genetika zbarvení psů.\n\nV následující tabulce jsou základní zbarvení psů s možným genotypem, který je způsobuje. Možné jsou i další kombinace barev, které v tabulce zaznamenány nejsou, například žíhaná s irskou strakatostí, hnědá s tříslovými odznaky, kombinace strakatosti a tečkování a mnoho dalších.\n"}
{"id": "754702", "url": "https://cs.wikipedia.org/wiki?curid=754702", "title": "Severokorejská ženská fotbalová reprezentace", "text": "Severokorejská ženská fotbalová reprezentace\n\nSeverokorejská ženská fotbalová reprezentace reprezentuje Severní Koreu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754707", "url": "https://cs.wikipedia.org/wiki?curid=754707", "title": "Bel Air (album)", "text": "Bel Air (album)\n\nBel Air je čtvrté studiové album německé alternativní rockové skupiny Guano Apes, vydané 1. dubna 2011 u Columbia Europe. Jedná se o první studiové album, které tato skupina vydala od roku 2003, kdy vyšlo \"Walking on a Thin Line\".\n"}
{"id": "754709", "url": "https://cs.wikipedia.org/wiki?curid=754709", "title": "Humoristické listy", "text": "Humoristické listy\n\nHumoristické listy (často zkracováno na \"Humory\") byl populární český humoristický a satirický týdeník, jenž vycházel v letech 1858–1941.\n\nNesl různé podnázvy: Archiv českého rozmaru a vtipu; Ilustrovaný archiv rozmaru a vtipu; Politicko-satyrický týdenník; Obrázkový politicko-satyrický týdenník.\n\nByl založen J. R. Vilímkem a Josefem Svátkem, od roku 1859 jej vedl již jen J. R. Vilímek, a to až do roku 1906.\n\nV 2. polovině 19. století byl jedním z mála českých ilustrovaných časopisů; kromě karikatur otiskoval i cenné portréty osobností a ilustrace věnované soudobým událostem.\n\nK významným spolupracovníkům listu v prvních třiceti letech patřili:\n\nKarel Poláček časopis roku 1929 v přednášce kriticky hodnotil: „Smutný humor je humoristický závod ve Spálené ulici, závod založený 1857. Kdyby se svět tisíckrát převrátil, humoristický závod ve Spálené ulici bude pořád bezzubým kmetem, jenž bude háčkovat pořád tytéž vzorky a aplikace. Jeho rekvizitami budou pořád zubaté tchyně, vdavekchtivé nevěsty, profesoři, opilci a panské za dveřmi, tedy humoristický arzenál z \"Fliegende Blätter\". Je to konvenční humor, jehož inspirací je pivo a který se děje v útulných hospodách.“\n\n\n"}
{"id": "754713", "url": "https://cs.wikipedia.org/wiki?curid=754713", "title": "Lemur", "text": "Lemur\n\nLemur je české společné jméno pro pět rodů poloopic ze dvou čeledí (tzv. pravých lemurů) které spolu tvoří nadčeleď lemuři. České jméno lemur nesou tyto rody:\n\nČeleď lemurovití denní (\"Lemuridae\") Gray, 1821\n\nČeleď lemurovití noční (\"Lepilemuridae\") I. Geoffroy, 1851\n"}
{"id": "754720", "url": "https://cs.wikipedia.org/wiki?curid=754720", "title": "Francisco de Toledo", "text": "Francisco de Toledo\n\nFrancisco Álvarez de Toledo, vévoda z Oropesy (10. června 1515–1584) byl místokrál Peru v letech 1569 až 1581.\n\nDvaapadesátiletý svobodný hrabě, vážný a přísný asketa, nedosáhl až do té doby žádného významného postavení. Svůj první velký úkol ale splnil svědomitě. V říjnu 1570 opustil Limu a podnikl inspekční cestu po Peru, která se protáhla na pět let. Dva roky pobýval v Cuzku, které považoval za lepší než Limu. Nařídil zde tažení proti poslední baště Inků ve Vilcabambě a zajal velkého inku Túpaca Amaru s těhotnou manželkou a doprovodem. Inku, který byl před smrtí pokřtěn jménem Felipe a který žádal, aby byl poslán ke španělskému králi či mohl sloužit místokráli, dal nemilosrdně popravit. Teprve tím se z Túpaca Amarua stala legenda. Do Limy se Francisco de Toledo vrátil až v listopadu 1575. Během své expediční cesty Toledo vydával nařízení, upravující a doplňující královské směrnice detailně ve všech oblastech politického, hospodářského a sociálního života. Nařízení pro indiánské obyvatelstvo v mnohém pragmaticky přebírala řada jejich tradičních institucí sociálních a ekonomických.\n\nDíky svým reformám si Toledo vysloužil přezdívku \"El Solón Colonial\".\nRoku 1581 se vrátil do Španělska, kde roku 1584 zemřel. Po jeho návratu do Španělska, se po Cuzcu rozšířilo, že jeho poprava posledního Inky byla králem Filipem II. přijata chladně s tím, že měl v Peru králům sloužit, ne je nechávat zabíjet.\n\n"}
{"id": "754725", "url": "https://cs.wikipedia.org/wiki?curid=754725", "title": "Pohroní", "text": "Pohroní\n\nPohroní (též Pohronský region cestovního ruchu) je slovenský region a region cestovního ruchu.\n\nJako region cestovního ruchu oficiálně zahrnuje:\n"}
{"id": "754728", "url": "https://cs.wikipedia.org/wiki?curid=754728", "title": "1980 ve filmu", "text": "1980 ve filmu\n\n\n"}
{"id": "754730", "url": "https://cs.wikipedia.org/wiki?curid=754730", "title": "Ted Mosby", "text": "Ted Mosby\n\nTheodore Evelyn „Ted“ Mosby, narozen 25. dubna 1978, je fiktivní postava amerického seriálu \"Jak jsem poznal vaši matku\". Ted z roku 2030 vypráví svým dětem dlouhý příběh o tom, jak poznal jejich matku. Ke klíčovému okamžiku se však stále nemůže dostat.\n\nTed pochází z Ohia a promoval na Wesleyan University jako architekt. Poté, co se jeho kamarád Marshall zasnoubil, Ted se rozhodl najít svou spřízněnou duši. To je základem celého příběhu a Tedova přátelství s dalšími postavami Marshallem, Lily, Robin a Barneym.\n\nTedovými nejbližšími přáteli jsou Marshall Eriksen, Lily Aldrin, Barney Stinson a Robin Scherbatsky.\nMarshalla a Lily znal z vysoké. Barneyho potkal v baru (potkal ho na záchodě, poté si k němu Barney přisedl a byl přesvědčený o tom, že Teda naučí „jak žít“) a Robin potkal také v baru. Na jejich prvním rande pro ni ukradl modrý lesní roh ze stěny restaurace. Když odešli k Robin domů, Tedovi vyklouzlo „miluji tě“. To prozatím ukončilo jejich vztah, avšak v dalších sériích se k sobě vraceli.\n"}
{"id": "754731", "url": "https://cs.wikipedia.org/wiki?curid=754731", "title": "Ruská ženská fotbalová reprezentace", "text": "Ruská ženská fotbalová reprezentace\n\nRuská ženská fotbalová reprezentace reprezentuje Rusko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754732", "url": "https://cs.wikipedia.org/wiki?curid=754732", "title": "2001 ve filmu", "text": "2001 ve filmu\n\n\n"}
{"id": "754735", "url": "https://cs.wikipedia.org/wiki?curid=754735", "title": "Dynów", "text": "Dynów\n\nDynów (, \"Denoph\") je město v polském Podkarpatském vojvodství, nedaleko řeky Sanu. Podle sčítání lidu v roce 2009 mělo 6 065 obyvatel. Náleží do řešovského powiatu (okresu). \n\nMěsto leží na jihu Polska na řece San. Řešov je odtud vzdálen asi 30 km severozápadně a Přemyšl leží asi 40 kilometrů východně od Dynówa.\n\nDynów se rozkládá v nadmořské výšce od 250 do 270  m n. m.\n\nPrvní písemná zmínka o původní obci pochází z roku 1423. Zda mělo v té době místo městská práva není známo. V roce 1429 je Dynów, označovaný jako \"Denow\" či \"Denov\" popisován jako město podle Magdeburského práva. \n\nV roce 1772, při prvním dělení Polska připadlo město Rakousku. V roce 1904 byl Dynów spojen s železniční sítí. Po první světové válce připadlo město nova vytvořenému Polsku ale práva města ztratilo. 13. září 1939 do města vstoupil Wehrmacht. V noci z 18. na 19. září 1939 Němci vypálili zdejší synagogu.\n\nKrátce na to bylo při popraveno 300 až 400 zdejších Židů. Německá okupace skončila 28. července 1944. V roce 1946 obdržel Dynów opět statut města.\n"}
{"id": "754739", "url": "https://cs.wikipedia.org/wiki?curid=754739", "title": "Římskokatolická farnost Hovorany", "text": "Římskokatolická farnost Hovorany\n\nŘímskokatolická farnost Hovorany je územní společenství římských katolíků v obci Hovorany s farním kostelem sv. Jana Křtitele.\n\nObec původně patřila do farnosti Šardice. Ve druhé polovině 17. století zde byla postavena kaple, která byla roku 1721 rozšířena na kostel. Při kostele byla roku 1732 zřízena expozitura a v roce 1845 farnost. \n\nOd září 2005 byl farářem R. D. Mgr. Milan Těžký. Toho od srpna 2017 jako farář vystřídal R.D. IClic. Mgr. Jiří Janoušek \n\nDnem vzájemných modliteb farností za bohoslovce a bohoslovců za farnosti brněnské diecéze je 27. leden. Adorační den připadá na 14. srpna.\n\nVe farnosti se pravidelně pořádá tříkrálová sbírka. V roce 2016 se při ní vybralo v Hovoranech 64 112 korun, v Čejči 11 334 korun a v Terezíně 11 126 korun. \n\nFarnost se pravidelně zapojuje do projektu Noc kostelů. \n\n"}
{"id": "754740", "url": "https://cs.wikipedia.org/wiki?curid=754740", "title": "Římskokatolická farnost Dubňany", "text": "Římskokatolická farnost Dubňany\n\nŘímskokatolická farnost Dubňany je územní společenství římských katolíků s farním kostelem sv. Josefa.\nDubňany byly církevně spravované \"excurrendo\" z hodonínské fary. V roce 1720 byla v obci vystavěna kaple a okolo ní vznikl hřbitov. V roce 1843 byla místní lokácie povýšena na farnost. Na jaře 1876 se po tuhé zimě začal zhoršovat stav kaple, jejíž zeď se začala naklánět a musela být uzavřena. Po přípravách se v roce 1885 začalo se stavbou nového chrámu na místě původní kaple, slavnostní svěcení se uskutečnilo 13. října toho roku.\n\nPůvodní fara byla postavena v roce 1754 vedle školy, v roce 1859 vznikla nová fara vedle kostela.\n\nV letech 1972–1977 zde byl duchovním správcem nynější strahovský opat Michael Josef Pojezdný, O.Praem. \n\nV letech 2000 až 2010 byl dubňanským farářem R. D. ThLic. Josef Chyba. Od 24. září 2010 do 31. července 2015 byl administrátorem farnosti R. D. Mgr. Bohumil Urbánek. Od 1. srpna 2015 je farářem R. D. Mgr. Pavel Zahradníček, Th.D.\n\nV roce 2015 byl vysvěcen novokněz pocházející z farnosti - Mgr. Lubomír Řihák. Primici slavil 11. července 2015.\n\nNa 25. říjen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 11. srpna.\n\nPravidelné návštěvy nemocných probíhají první a druhý pátek v měsíci. Farnost vydává časopis Zvon.\n\nVe farnosti se pravidelně pořádá tříkrálová sbírka. V roce 2014 se při ní vybralo 100 452 korun, o rok později 105 410 korun. Při sbírce v roce 2016 se vybralo 113 968 korun. \nVýtěžek sbírky v roce 2019 dosáhl 145 289 korun.\n\nFarnost se pravidelně zapojuje do projektu Noc kostelů. \n\n"}
{"id": "754741", "url": "https://cs.wikipedia.org/wiki?curid=754741", "title": "Leopold Ehrmann", "text": "Leopold Ehrmann\n\nLeopold Ehrmann (6. března 1886 Strakonice – 11. dubna 1951 Chicago) byl pražský, židovský, německy hovořící architekt.\n\nEhrmann vystudoval v Plzni a ve Vídni. Jeho bratrancem byl pravděpodobně další pražský, židovský, německy hovořící architekt Friedrich Ehrmann. V Praze měl projekční kancelář v Dittrichově ulici, Praha 2. Tvořil v duchu funkcionalismu, zejména pro pražskou židovskou obec. Emigroval do USA a připlul do New Yorku na lodi Coamo 4. prosince 1940.\n\n\n"}
{"id": "754742", "url": "https://cs.wikipedia.org/wiki?curid=754742", "title": "Dickson Etuhu", "text": "Dickson Etuhu\n\nDickson Paul Etuhu (* 8. června 1982, Kano, Nigérie) je nigerijský fotbalista, který v současnosti hraje za anglický Blackburn Rovers. Pravidelně nastupuje na pozici defenzivního záložníka.\n\nEtuhu začal kariéru v Manchesteru City, kde odehrál však jen 12 zápasů. Proto v roce 2002 odešel do Prestonu za 300 tisíc liber. V Prestonu zažil úspěšné období a v sezóně 2004-05 se klub dostal v League Championship až do finále play-off, kde však prohrál s West Hamem. Už tehdy se o něj začínaly zajímat některé prvoligové kluby, například Everton a West Bromwich Albion FC. Nakonec odešel do Norwiche, kde však odehrál pouhou sezonu a půl. V roce 2007 přestoupil do Sunderlandu a poprvé odehrál zápasy v Premier League, což mu také pomohlo ke vstupu do reprezentace. Svůj první gól v dresu Sunderlandu vstřelil v únoru 2008 proti Wiganu. V Sunderlandu však vydržel jen sezonu a stěhoval se znovu, tentokrát do Fulhamu, kde podepsal tříletou smlouvu. První gól za Fulham vstřelil proti svému bývalému klubu Manchesteru City na jeho stadionu a pomohl k výhře 3-1. V sezoně 2009-10 vstřelil svůj první gól v evropských pohárech, když se trefil proti Vetře Vilnius. Dále zaznamenal gól proti Juventusu při porážce 3-1. Tento gól se však ukázal jako nesmírně důležitý, protože doma Fulham vyhrál odvetu 4-1 a postoupil do čtvrtfinále Evropské ligy. Fulham nakonec v Evropské lize došel až do finále, kde podlehl v nastavení Atlétiku Madrid. Etuhu odehrál celý zápas. V další sezoně se konečně dočkal prvního gólu v Premier League, když pomohl Fulhamu k remíze 2-2 na hřišti Blackpoolu gólem v 90. minutě.\n\nV září 2007 byl Etuhu poprvé povolán do nigerijské reprezentace. Nejprve odehrál dvě přátelská utkání a potom se účastnil i Afrického poháru národů v lednu 2008. Etuhu také odehrál zápasy na Mistrovství světa v JAR v roce 2010, kde tým skončil ve skupině. Po mistrovství však už dále nechtěl hrát pod trenérem Samsonem Siasiem a dočasně ukončil svoji reprezentační kariéru. Po nástupu nového trenéra Stephena Keshiho se už týmu vrátil a odehrál několik přátelských zápasů.\n\nDickson Etuhu má mladšího bratra Kelvina, který je rovněž profesionálním fotbalistou a také začínal svou kariéru v Manchesteru City, kde dokonce vstřelil gól. Jenže v únoru 2010 se Kelvin popral v kasinu s mužem, kterému zlomil čelist. Vše zachytily kamery a v březnu 2011 byl poslán na osm měsíců do vězení.\n\n"}
{"id": "754744", "url": "https://cs.wikipedia.org/wiki?curid=754744", "title": "Glee: The Music, Volume 3 Showstoppers", "text": "Glee: The Music, Volume 3 Showstoppers\n\nGlee: The Music, Volume 3 Showstoppers je soundtrackové album amerického muzikálového televizního seriálu \"Glee\". Album obsahuje písně, které zazněly v druhé polovině první série seriálu kromě epizod \"Síla Madonny\" a \"Cesta\". Album vyšlo 18. května 2010 ve Spojených státech a Kanadě.\n\n\n\n"}
{"id": "754745", "url": "https://cs.wikipedia.org/wiki?curid=754745", "title": "Jozef Mjartan", "text": "Jozef Mjartan\n\nJozef Mjartan (22. února 1900 Cigeľ - 25. února 1983 Bratislava) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po únorovém převratu v roce 1948 jeden ze zakladatelů a dlouholetý politik Strany slovenské obrody, která byla loajální součástí komunistického režimu. Zasedal za ni v Národním shromáždění republiky Československé, Slovenské národní radě, Národním shromáždění Československé socialistické republiky a ve Sněmovně lidu Federálního shromáždění.\n\nPocházel z malorolnické rodiny. Byl účastníkem Slovenského národního povstání.\n\nV letech 1945-1946 byl poslancem Prozatímního Národního shromáždění za Demokratickou stranu (DS), respektive za Jednotný zväz slovenských roľníkov. Po parlamentních volbách v roce 1946 usedl za DS do Ústavodárného Národního shromáždění a po parlamentních volbách v roce 1948 byl zvolen ve volebním kraji Nitra do Národního shromáždění, nyní již za Stranu slovenské obrody (SSO). V parlamentu setrval do roku 1954.\n\nUž krátce před únorovým převratem roku 1948 se stal v rámci Demokratické strany členem prokomunisticky orientované frakce, která žádala očistu strany. Během samotné únorové krize vytvořil v rámci DS akční výbor, který pak stranu ovládl a prováděl čistky. V následujících desítkách let pak zasedal ve vedení nově vznikle Strany slovenské obrody. V letech 1966-1983 byl jejím předsedou. Po roce 1948 také získal post místopředsedy Sboru pověřenců (zastával ho do roku 1953). Během pražského jara v roce 1968 zaujal vyčkávací pozici a čelil tlaku části členské základny na obnovu samostatné politiky, nesvázané tolik s linií KSČ. Po invazi vojsk Varšavské smlouvy do Československa pak toto stranické křídlo bylo politicky zničeno a vytlačeno ze strany, přičemž kritika na adresu Mjartanova vedení byla označena za protisocialistickou. Na konferenci SSO byl v prosinci 1972 Jozef Mjartan potvrzen ve funkci předsedy a opět v roce 1978. Od 11. února 1983 byl čestným předsedou SSO.\n\nZasedal trvale i v nejvyšších zákonodárných sborech. Po parlamentních volbách v roce 1960 se stal poslancem Národního shromáždění Československé socialistické republiky. Mandát obhájil v parlamentních volbách v roce 1964 a v parlamentu setrval do roku 1968. Pak po federalizaci Československa zasedal v letech 1969-1971 ve Sněmovně lidu Federálního shromáždění.\n\nKromě toho se v červnu 1953 jako náhradník stal poslancem Slovenské národní rady. Za poslance SNR pak byl zvolen v řádných volbách roku 1954. Do SNR byl zvolen ještě ve volbách roku 1981.\n\nByl mu udělen Řád Klementa Gottwalda, Řád republiky a Řád Vítězného února. Zemřel v únoru 1983.\n\n"}
{"id": "754746", "url": "https://cs.wikipedia.org/wiki?curid=754746", "title": "Richard Jareš", "text": "Richard Jareš\n\nRichard Jareš (* 23. února 1981) v Hradci Králové je český hokejový obránce, odchovanec klubu HC Stadion Hradec Králové, v 18 letech přestoupil z hradecké juniorky do HC Vítkovice. V současnosti hraje nejvyšší německou soutěž DEL za Iserlohn Roosters.\n\n"}
{"id": "754747", "url": "https://cs.wikipedia.org/wiki?curid=754747", "title": "Jan Moravec (politik)", "text": "Jan Moravec (politik)\n\nJan Moravec (21. května 1902 Bolešiny – 13. prosince 1976 Příbram) byl český a československý zvěrolékař, politik a poslanec Prozatímního Národního shromáždění za Československou stranu lidovou.\n\nPo maturitě na gymnáziu v Klatovech studoval v letech 1924-1929 na Vysoké škole zvěrolékařské v Brně. Roku 1930 se stal vojákem z povolání a byl zaměstnán jako vojenský veterinář. V roce 1939 demobilizován a působil jako úřední veterinář v Německém Brodě, Humpolci a od června 1941 v Příbrami. Za druhé světové války působil v domácím v odboji. V ČSL byl členem od roku 1945.\n\nV letech 1945-1946 byl poslancem Prozatímního Národního shromáždění za ČSL. V parlamentu setrval do parlamentních voleb v roce 1946.\n"}
{"id": "754748", "url": "https://cs.wikipedia.org/wiki?curid=754748", "title": "Poiplí", "text": "Poiplí\n\nPoiplí (Ipeľský region cestovního ruchu) je slovenský region a region cestovního ruchu. Často se pro tento region používají původní pojmenování Hont a Novohrad.\n\nJako region cestovního ruchu oficiálně zahrnuje:\n"}
{"id": "754751", "url": "https://cs.wikipedia.org/wiki?curid=754751", "title": "Jaroslav Mráček", "text": "Jaroslav Mráček\n\nJaroslav Mráček (24. dubna 1897 Beroun – ???) byl český a československý politik, poválečný poslanec Prozatímního Národního shromáždění za Komunistickou stranu Československa.\n\nZa první světové války bojoval v Československých legiích, do kterých vstoupil 24. července 1917. V roce 1945 se uvádí jako obuvník z Berouna.\n\nV letech 1945-1946 byl poslancem Prozatímního Národního shromáždění za KSČ, respektive za Ústřední svaz řemesel. V parlamentu setrval do parlamentních voleb v roce 1946.\n"}
{"id": "754752", "url": "https://cs.wikipedia.org/wiki?curid=754752", "title": "Karolína (rozcestník)", "text": "Karolína (rozcestník)\n\nŽenské křestní jméno Karolína může také znamenat:\n\n"}
{"id": "754757", "url": "https://cs.wikipedia.org/wiki?curid=754757", "title": "Pováží", "text": "Pováží\n\nPovaží (též Považský region cestovního ruchu) je slovenský region a region cestovního ruchu.\n\nZpravidla se jedná o souhrnné označení pro Dolní Pováží, Střední Pováží a Horní Pováží.\n"}
{"id": "754764", "url": "https://cs.wikipedia.org/wiki?curid=754764", "title": "Mexická ženská fotbalová reprezentace", "text": "Mexická ženská fotbalová reprezentace\n\nMexická ženská fotbalová reprezentace reprezentuje Mexiko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754771", "url": "https://cs.wikipedia.org/wiki?curid=754771", "title": "František Mráz (politik)", "text": "František Mráz (politik)\n\nFrantišek Mráz (25. února 1906 Vracov - ???) byl český a československý politik, poválečný poslanec Prozatímního a Ústavodárného Národního shromáždění a Národního shromáždění republiky Československé za Komunistickou stranu Československa.\n\nV mládí byl členem Dělnické tělocvičné jednoty a sociálně demokratické mládeže. Později vstoupil do KSČ. Za první republiky byl aktivním komunistou na Hodonínsku. Působil jako redaktor listů \"Slovácko\" a \"Dělnická rovnost\". Byl tajemníkem slovácké župy proletářské tělovýchovy. Organizoval pochody a stávky. Za druhé světové války se podílel na odboji, byl členem ilegálního krajského vedení komunistické strany. Byl vězněn v koncentračních táborech Dachau a Buchenwald. V roce 1946 je uváděn jako stavitelský asistent, tajemník Krajského výboru KSČ a člen Okresního národního výboru. Na VIII. sjezdu KSČ byl zvolen do Ústředního výboru Komunistické strany Československa. Od roku 1949 do roku 1950 byl předsedou Krajského výboru KSČ v Gottwaldově.\n\nV letech 1945-1946 byl poslancem Prozatímního Národního shromáždění za KSČ. Po parlamentních volbách v roce 1946 usedl za komunisty do Ústavodárného Národního shromáždění a po parlamentních volbách v roce 1948 byl zvolen ve volebním kraji Zlín do Národního shromáždění. Mandát získal i v parlamentních volbách v roce 1954. V parlamentu setrval do parlamentních voleb v roce 1960.\n\nK roku 1954 se profesně uvádí jako ředitel podniku Průmstav Vsetín.\n\n"}
{"id": "754773", "url": "https://cs.wikipedia.org/wiki?curid=754773", "title": "František Mráz", "text": "František Mráz\n\nJméno a příjmení František Mráz má více nositelů:\n\n"}
{"id": "754780", "url": "https://cs.wikipedia.org/wiki?curid=754780", "title": "Střední Pohroní", "text": "Střední Pohroní\n\nStřední Pohroní je region na středním Slovensku zabírající území okresů Žiar nad Hronom, Banská Štiavnica, Žarnovica a malou západní část okresu Zvolen.\n\nOsou území je řeka Hron od svého soutoku se Slatinou po Slovenskou bránu. Z historického hlediska zabírá severní část Tekova, včetně Podsitnianska, a západní část Zvolenské župy. Region hraničí na severu s Turiecem a Horní Nitrou, na východě s Horním Pohroním, na jihu s Hontem a na jihozápadě s Tekovem.\n"}
{"id": "754781", "url": "https://cs.wikipedia.org/wiki?curid=754781", "title": "Michal Múdry-Šebík", "text": "Michal Múdry-Šebík\n\nMichal Múdry-Šebík (11. května 1909 Drietoma - 20. září 1978 Forest Hill, New York) byl slovenský a československý politik, poválečný poslanec Prozatímního Národního shromáždění za Demokratickou stranu. Za druhé světové války a opět po roce 1948 žil v exilu.\n\nV letech 1939-1945 žil v USA, kde byl osobním tajemníkem Milana Hodži. Po válce se vrátil do vlasti a zapojil se do politiky Demokratické strany. V letech 1945-1946 byl poslancem Prozatímního Národního shromáždění za Demokratickou stranu. V parlamentu setrval do parlamentních voleb v roce 1946.\n\nPo únorovém převratu v roce 1948 odešel do exilu, opět do USA. Od roku 1951 pracoval v rozhlasové stanici Svobodná Evropa a v letech 1970–1974 byl ředitelem její československé sekce v New Yorku. V exilu byl nejbližším spolupracovníkem Jozefa Lettricha.\n\n"}
{"id": "754782", "url": "https://cs.wikipedia.org/wiki?curid=754782", "title": "Život savců s Davidem Attenboroughem", "text": "Život savců s Davidem Attenboroughem\n\nŽivot savců s Davidem Attenboroughem (v anglickém originále The Life of Mammals by David Attenborough) je dokumentární cyklus televize BBC, jehož první epizoda měla premiéru na BBC One 20. listopadu 2002. Napsal a uvádí jej britský přírodovědec David Attenborough. Cyklus je zařazen do série \"Life\" (\"Život\"), do které se řadí i další podobné televizní pořady (\"Ptačí život\", \"Život pod našima nohama\", \"Svět plazů a obojživelníků\" nebo Soukromý život rostlin). Je řazen do dílů podle určitými savci preferované potravy či dle klasifikace jednotlivých druhů, případně také podle prostředí, v němž určité druhy žijí. Věnuje se současným savcům, ovšem jsou zde také informace o evoluci a v první, druhé, páté a desáté epizodě jsou i záběry na fosílie, přičemž v prvním díle je zobrazena dokonce i animace vyhynulých savců.\n\n\nOriginální DVD vyšlo na konci roku 2002. V Česku vyšlo poprvé v roce 2008.\n\nStejnojmenná kniha vyšla již 17. listopadu 2002, tedy tři dny před televizní premiérou – vydala ji společnost BBC Books.\n\n"}
{"id": "754783", "url": "https://cs.wikipedia.org/wiki?curid=754783", "title": "Střední Pováží", "text": "Střední Pováží\n\nStřední Pováží (též Střednopovážský region cestovního ruchu) je slovenský region a region cestovního ruchu.\n\nJako region cestovního ruchu oficiálně zahrnuje:\n"}
{"id": "754786", "url": "https://cs.wikipedia.org/wiki?curid=754786", "title": "Jindřich Nermuť", "text": "Jindřich Nermuť\n\nJindřich Nermuť (25. února 1917 Leštinka – 1. března 1990 Launceston) byl český a československý politik, poslanec Prozatímního a Ústavodárného Národního shromáždění za Československou stranu lidovou.\n\nPocházel ze zemědělské rodiny. Jeho otec vlastnil rolnickou usedlost a dlouhodobě působil jako starosta obce Leštinka za agrární stranu. I Jindřich Nermuť se od mládí veřejně angažoval. Byl okresním tajemníkem katolické mládeže a později členem ústředního vedení a místopředsedou této mládežnické organizace ČSL.\nV letech 1945-1946 byl poslancem Prozatímního Národního shromáždění za ČSL. V parlamentních volbách v roce 1946 byl za lidovce zvolen do Ústavodárného Národního shromáždění, kde zasedal do roku 1948. V parlamentu působil v zemědělském výboru. Profiloval se jako odborník a oponent komunistického ministra zemědělství Júlia Ďuriše. Spolu s Františkem Desenským organizoval jeden z nejmasivnějších protestů proti politice komunistů v předúnorovém Československu, kdy se v červenci 1947 na Kunětické hoře sešlo 50 000 zemědělců a protestovali proti tomu, že ministerstvo vnitra zakázalo závody Selské jízdy v Nechanicích. Díky aktivitám Jindřicha Nermutě a dalších nekomunistických politiků se podařilo do roku 1948 blokovat komunistické pokusy o provedení další fáze pozemkové reformy.\n\nPo únorovém převratu odešel do exilu. Krátce pobýval v Německu a Lucembursku, pak přesídlil i s rodinou do Austrálie, respektive na Tasmánii. Pracoval zde jako dělník při zalesňování ostrova, později založil stavební firmu, která se specializovala na stavbu přístavních doků. Aktivně se angažoval v politice, dvakrát neúspěšně kandidoval do místního parlamentu. Byl aktivní i v exulantských spolcích. V roce 1948 byl členem vedení exilové Československé lidové strany ustavené v Paříži. Přispíval do krajanských novin, například do chicagského \"Hlasu národa\" a \"Hlasatele\". Během sametové revoluce v roce 1989 byl v Československu a plánoval se vrátit trvale do vlasti. Po návratu do Austrálie ale zemřel na zápal plic.\n\n"}
{"id": "754787", "url": "https://cs.wikipedia.org/wiki?curid=754787", "title": "Ghanská ženská fotbalová reprezentace", "text": "Ghanská ženská fotbalová reprezentace\n\nGhanská ženská fotbalová reprezentace reprezentuje Ghanu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754788", "url": "https://cs.wikipedia.org/wiki?curid=754788", "title": "Mútnik", "text": "Mútnik\n\nNázev Mútnik má více významů:\n\n\n"}
{"id": "754790", "url": "https://cs.wikipedia.org/wiki?curid=754790", "title": "Argentinská ženská fotbalová reprezentace", "text": "Argentinská ženská fotbalová reprezentace\n\nArgentinská ženská fotbalová reprezentace reprezentuje Argentinu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754791", "url": "https://cs.wikipedia.org/wiki?curid=754791", "title": "Mútnik (Hnúšťa)", "text": "Mútnik (Hnúšťa)\n\nMútnik je průmyslová osada města Hnúšťa, 3 km severně od centra, v údolí Rimavy. Leží u silnice II/531 a železniční trati Margecany – Červená Skala (železniční zastávka). Firma Gemerská nerudná spoločnosť, a. s. zde těží magnezit a mastek. Je tu důl na těžbu a závod na zpracování magnezitu, mastku a dolomitů.\n"}
{"id": "754792", "url": "https://cs.wikipedia.org/wiki?curid=754792", "title": "Jihokorejská ženská fotbalová reprezentace", "text": "Jihokorejská ženská fotbalová reprezentace\n\nJihokorejská ženská fotbalová reprezentace reprezentuje Jižní Koreu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754793", "url": "https://cs.wikipedia.org/wiki?curid=754793", "title": "Mútnik (Liptovský Mikuláš)", "text": "Mútnik (Liptovský Mikuláš)\n\nMútnik je osada na území města Liptovský Mikuláš. Leží v severní části města na katastrálním území Liptovská Ondrašová.\n\nRozkládá se severně od místní železniční stanice, na úpatí vrchu Červienec, u silnice III/018128 z Liptovského Mikuláše do obce Trstené (ulice Pod stráňami), která se zde křižuje s místní komunikací do Liptovské Ondrašové (Tehelná ulice). Nacházejí se zde kasárna, zahrádkářská osada, chaty a jezdecký areál. V současnosti se v této lokalitě připravuje rozsáhlá bytová výstavba. Osadou protéká stejnojmenný potok.\n"}
{"id": "754794", "url": "https://cs.wikipedia.org/wiki?curid=754794", "title": "Zákon o zásluhách Václava Havla", "text": "Zákon o zásluhách Václava Havla\n\nZákon o zásluhách Václava Havla byl přijat na návrh vlády České republiky za účelem uctění památky bývalého prezidenta Václava Havla. Znění zákona je: \"„Václav Havel se zasloužil o svobodu a demokracii.“\" Podobné zákony již byly přijaty v případě T. G. Masaryka, M. R. Štefánika a Edvarda Beneše.\n\nInformace o záměru vládní koalice předložit zákon o zásluhách Václava Havla se objevily v médiích ihned v den Havlovy smrti, v neděli 18. prosince 2011. Podle prvních informací měla vláda předložit návrh zákona hned následující pondělí, 19. prosince. V neděli ještě neexistovala plná shoda na obsahu zákona. Karel Schwarzenberg preferoval znění „Václav Havel se zasloužil o svobodu“, Alexandr Vondra preferoval znění, že se Václav Havel zasloužil o republiku. Koaliční shodu na přijetí zákona potvrdil i Radek John.\n\nV pondělí 19. prosince 2011 schválila vláda na svém mimořádném zasedání jednomyslně návrh zákona ve znění: „Václav Havel se zasloužil o svobodu a demokracii.“\n\nPodle vládní důvodové zprávy Václav Havel patří mezi nejvýznamnější osobnosti v českých dějinách, mimořádnou měrou se zasadil o pád komunistického režimu a o obnovení svobody a demokracie a dosáhl oprávněného uznání i v zahraničí, díky čemuž napomohl k opětovnému zapojení České republiky do rodiny evropských a světových demokracií. Jeho zásluhy jsou nepopiratelné a mimořádné a svým významem překračují hranice státu. Vláda v této důvodové zprávě vyjadřuje přesvědčení, že právo „není jen souborem formálně chápaných pravidel chování, ale současně vyjadřuje i hodnoty, na nichž je daná společnost založena, s nimiž bezprostředně souvisí také význam osobností, které tyto hodnoty mimořádným způsobem ovlivnily“.\n\nNa tiskové konferenci vládní schválení návrhu zdůvodňoval předseda vlády Petr Nečas, legislativní akt prohlásila za důležitý i předsedkyně sněmovny Miroslava Němcová. Předseda senátu Milan Štěch vyjádřil uznání Václavu Havlovi a prohlásil, že zákonu nebude bránit, poslanec za ČSSD Jan Hamáček uvedl, že pro zákon bude hlasovat. V návaznosti na existenci zákonů o zásluhách Masaryka a Beneše vyjádřil principiální souhlas se zákonem i Petr Gazdík. Kateřina Klasnová prohlásila, že Věci veřejné zákon podpoří. Komentátor Radiožurnálu Petr Nováček označil zvolenou formulaci za šťastnou a vyjádřil názor, že námitky mohou mít jen „krajní části politického spektra“.\n\nPetr Pithart v pořadu České televize \"Události, komentáře\" vyjádřil přesvědčení, že politici nemají soudit dějiny formou zákonů, a vytkl vládě, že se nejprve neporadila s oběma komorami parlamentu. Daniel Korte označil deklaratorní zákony za nesmyslné, hodnocení by se mělo přenechat historikům. Silný odpor k návrhu chová senátor Jaroslav Doubrava z hnutí Severočeši.cz. Vytkl Václavu Havlovi souhlas s bombardováním Jugoslávie, amnestii, omluvu Sudetským Němcům, poklonkování Evropské unii, „tzv. humanitní“ postoje k Romům a zminil též názory o Havlových nevěrách či alkoholismu. Proti návrhu se vyjádřil i senátor za ODS Petr Pakosta, podle nějž se Havlova úloha přeceňuje.\n\nRedakce Parlamentních listů zjišťovala u poslanců za KSČM, zda se chystají zákon podpořit. Pavel Kováčik (KSČM) upozornil na rozporuplnost Havlovy osobnosti a nesrovnatelnost Havla s Masarykem. Uvedl, že on by zákon spíše nepřijímal a že pokud má takový zákon existovat, tak by měl být velice obecný, aby nezpůsobil více škody než užitku. Miloslav Ransdorf uvedl, že je mu lhostejné, zda bude zákon přijat, a upozornil na rozpory mezi Havlovými slovy a činy a rozpornost celé jeho doby. Miloslava Vostrá odpověděla, že podobný zákon by se měl projednávat s větším časovým odstupem. Jiří Dolejš uvedl, že toto je ještě příliš živé a politické a že politické hodnocení v zákoně je problém. Miroslav Opálka zákon odmítl podpořit jednak kvůli inflaci zákonů mistrujících historii, jednak kvůli rozporům mezi slovy a činy u Václava Havla. Uvedl, že pokud zákon projde, zváží předložení zákona, že Ludvík Svoboda se zasloužil o osvobození Československa od nacismu a o nekrvavý průběh srpna 1968. Marta Semelová se vyjádřila jasně proti návrhu, upřela Václavu Havlovi jakékoliv zásluhy a zákon prohlásila za zbytečný. Připomněla humanitární bombardování v Jugoslávii a zvýšení kriminality kvůli rozsáhlé amnestii recidivistů. Europoslanec Jaromír Kohlíček označil zákon za nevhodný, protože Václav Havel, ač určitě nějaké zásluhy má, se v době ohrožení československého státu zbavil odpovědnosti a odstoupil z funkce, místo aby přispěl k jeho záchraně. Silně odmítavá stanoviska k osobě Václava Havla v předchozích dnech vyjádřili Vojtěch Filip a Stanislav Grospič.\n\nRadiožurnál i iDnes.cz připomněly, že předchozí podobný zákon, o Edvardu Benešovi, prezident Václav Klaus nepodepsal (avšak ani nevetoval) a zdůvodnil to tím, že názor na historii by si měl každý udělat sám a není k tomu potřeba vytvářet zákon, a je tedy otázkou, jak se postaví k tomuto návrhu.\n\nPoslanecké sněmovně vláda předložila tento návrh 27. prosince 2011 a zároveň požádala o jeho schválení ve zkráceném jednání, tedy již v prvém čtení. Dne 1. února 2012 jej Poslanecká sněmovna v prvním čtení schválila, pro byli téměř všichni ze 161 přítomných poslanců kromě poslanců za KSČM (všichni přítomní členové KSČM se zdrželi hlasování), proti zákonu jako jediný hlasoval Jiří Koskuba z ČSSD. Dne 29. února 2012 jej schválil i Senát. Pro hlasovalo 52 senátorů z celkem 59 přítomných, šest se zdrželo a proti hlasoval pouze komunistický senátor Václav Homolka.\n\nPrezident Klaus zákon dne 16. března 2012 podepsal.\n\n"}
{"id": "754795", "url": "https://cs.wikipedia.org/wiki?curid=754795", "title": "Buldoci a třešně", "text": "Buldoci a třešně\n\nBuldoci a třešně je filmová bláznivá černá komedie režiséra Juraje Herze z roku 1981. Juraj Herz, který si ve filmu sám zahrál, obsadil řadu tehdejších předních herců v čele s Mariánem Labudou. Jednu z postav ztvárnil i Jiří Hrzán, který během natáčení tragicky zemřel.\n\nFilm bývá kritikou hodnocen záporně a sám režisér přiznal, že se po provokativním \"Upíru z Feratu\" především snažil natočit film, který by bez problému prošel režimní cenzurou.\n\nMafián Carmello se pokusil oblafnout šéfa, a vysloužil si rozsudek trestu smrti. Odsouzenec utekl před zabijákem do Prahy, kterou mu rakouský zločinecký kolega poskytl jako bezpečný úkryt. Nikdo ale neví, že Češi se za reálného socialismu naučili tolika fintám, že ostřílený italský profesionál se nestačí divit. Když si Carmello vyrazí poznávat noční život Prahy, stane se obětí podvodnice a přijde o všechny své věci. Tím ovšem jeho potíže ani zdaleka nekončí.\n"}
{"id": "754796", "url": "https://cs.wikipedia.org/wiki?curid=754796", "title": "Pravoslav Nosek", "text": "Pravoslav Nosek\n\nPravoslav Nosek, též Pravoslav F. Nosek (12. června 1901 Častolovice - ???), byl český a československý politik a poválečný poslanec Prozatímního Národního shromáždění za Československou sociální demokracii. Po roce 1948 žil v exilu.\n\nNavzdory vynikajícím studijním výsledkům nastoupil jako dělník do obuvnické továrny. Jeho matka, která ovdověla, mu totiž nemohla zaplatit další vzdělání. Už v mládí vstoupil do sociálně demokratické strany a zapojil se do dělnického a odborového hnutí. Osobně se znal s Bohumilem Laušmanem, Zdeňkem Fierlingerem nebo Evženem Erbanem. Díky samostudiu nastoupil do zaměstnání v Okresní nemocenské pojišťovně v Žamberku. Za druhé světové války se podílel na odboji. V prosinci 1942 byl zatčen a až do roku 1945 byl vězněn v koncentračních táborech. Domů se vrátil koncem května 1945.\n\nV letech 1945-1946 byl poslancem Prozatímního Národního shromáždění za ČSSD. V parlamentu setrval do parlamentních volbeb v roce 1946. Po únorovém převratu roku 1948 odešel v březnu 1949 do emigrace.\n\n"}
{"id": "754799", "url": "https://cs.wikipedia.org/wiki?curid=754799", "title": "Drahoslav Lím", "text": "Drahoslav Lím\n\nDrahoslav Lím (30. září 1925, Zeměchy u Loun – 22. srpna 2003, San Diego, USA) byl český chemik a objevitel složení materiálu pro kontaktní čočky.\n\nJan Šebenda: \"Nápad na výměnu zákalu v oku hydrofilním polymerem pochází od Wichterleho, ale konkrétní materiál na výrobu čoček vymyslel Drahoslav Lím. Těžce to nesl, že byl připraven o velký vynález. Slávu si odnesl Wichterle.\"\n\nPo válce se zapsal na chemicko-technologickou fakultu ČVUT, kterou ukončil v r. 1949. Na škole se seznámil se svou ženou Janou, ale i s Otto Wichterlem. V roce 1949 byl praktikantem v pražské laboratoři Povážských chemických závodů. Po absolvování školy se stal jeho asistentem. Kolem r. 1952 napadlo Ottu Wichterleho, že by se mohli pokusit vyrobit oční protézu z umělé hmoty místo do té doby obvyklého skla. Úkolem syntetizovat vyhovující hmotu byl pověřen Drahoslav Lím. 27letému Límovi se to podařilo během necelých dvanácti měsíců. V r. 1953 předložil jako svou doktorskou práci objev prvního z řady hydrogelů, které následně prozkoumal. Až za další dva roky nalezl použitelnou chemickou strukturu hydrogelu pro zadaný účel.\n\nJednoho dne musel Lím předčasně odejít z laboratoře a nedokončil rozpracovanou syntézu. Směs přes noc zpolymerovala v měkkou průhlednou hmotu. Hydrogel, použitelný jako základ kontaktních čoček, byl na světě. A původní nápad vyrábět oční protézy se změnil v myšlenku nahradit brýle čočkami. V r. 1959 si nechal Drahoslav Lím svůj objev patentovat. Na patentu byl podepsán i Otto Wichterle, který navrhl svému asistentovi spolupráci na aplikačním vývoji. Z hmoty, vymyšlené Límem, potom připravil Wichterle ve spolupráci s Maxmiliánem Dreifusem první čočky. Za tento objev dostal Drahoslav Lím v r. 1966 státní cenu a v témže roce obhájil doktorát věd.\n\nV roce 1964 absolvoval odbornou stáž v New Yorku na Polytechnic University Brooklyn u profesora Karla Marka a Herberta Moravce. V r. 1969 se poměry na katedře Makromolekulární chemie VŠCHT změnily a získat profesuru mu již v nebylo dovoleno. Proto v r. 1970 odjel na pozvání nositele Nobelovy ceny Paula Floryho přednášet a bádat na Stanfordovu univerzitu do USA. Během čtyřletého pobytu v USA vyvinul tvrdší oční čočky s velkou propustností a také novou technologii výroby dosavadních měkkých čoček. Přestože výzkum prováděl na americké univerzitě, nabídl výsledek své práce Československu. Tehdejší vedení nabídku odmítlo, takže jeho objevy připadly Američanům, kteří je využívají dodnes.\n\nV r. 1974 se Drahoslav Lím vrátil i s rodinou do normalizačního Československa. A na pět let se zde ocitl bez práce. Proto se rozhodl vrátit do USA, což mu komunistické úřady povolily v r. 1979 po nátlaku americké vědecké obce.\nBěhem druhého pobytu v USA uskutečnil řadu převratných vynálezů. Např. je otcem inzulínové pumpy se zásobníky pro automatické dávkování inzulínu – přístroje, který znamenal převrat v léčbě diabetiků.\nPro vynálezce umělé ledviny Willema Kolffa vyvinul hydrogely nesrážející krev, kterými byla umělá ledvina potažena. Tentýž hydrogel byl použit i pro prvé umělé srdce na světě, voperované člověku v r. 1982.\n\nDrahoslav Lím je jedním ze zakladatelů vědního oboru, který se zabývá biomateriály. S jeho jménem se pojí 150 patentů. Zabýval se rovněž teoretickým bádáním. V teorii o vzniku a fungování života jako interakci makromolekul se pokusil o definici a chemický popis i neuhlíkových forem života.\n\nPo sametové revoluci zajížděl Drahoslav Lím často zpět do vlasti, ovšem bez jakékoli publicity či veřejné satisfakce. Proto až do své smrti zůstal profesorem na Kalifornské univerzitě v San Diegu, kde učinil většinu svých objevů.\n"}
{"id": "754802", "url": "https://cs.wikipedia.org/wiki?curid=754802", "title": "Řecká ženská fotbalová reprezentace", "text": "Řecká ženská fotbalová reprezentace\n\nŘecká ženská fotbalová reprezentace reprezentuje Řecko na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754806", "url": "https://cs.wikipedia.org/wiki?curid=754806", "title": "Kolumbijská ženská fotbalová reprezentace", "text": "Kolumbijská ženská fotbalová reprezentace\n\nKolumbijská ženská fotbalová reprezentace reprezentuje Kolumbii na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754809", "url": "https://cs.wikipedia.org/wiki?curid=754809", "title": "FC Ararat Jerevan", "text": "FC Ararat Jerevan\n\nFC Ararat Jerevan (arménsky Ֆուտբոլային Ակումբ Արարատ Երեւան) je arménský fotbalový klub z města Jerevan. Založen byl roku 1935 jakožto Spartak Jerevan. V roce 2003 se klub pokusil zažehnat těžkou finanční situací sloučením s klubem Lernagorc Kapan, ovšem jednání o sloučení zkrachovala a klub musel začít od znova v druhé nejvyšší soutěži. Zpět do nejvyšší soutěže se Ararat vrátil v roce 2005.\n\nJednou vyhrál ligu Sovětského svazu (1973), dvakrát sovětský pohár (1973, 1975), jednou arménskou ligu (1993) a pětkrát arménský pohár (1993, 1994, 1995, 1997, 2008). Největším mezinárodním úspěchem je čtvrtfinále Poháru mistrů evropských zemí 1974/75.\n\n\n\nZdroj: \n\n\n\"Aktuální k datu: 26. července 2015\"\n\nZdroj: \n\nPoznámky:\n\nArarat-2 je rezervní tým jerevanského Araratu, hrající v sezóně 2015/16 Aradżin chumb (2. nejvyšší soutěž). Největšího úspěchu dosáhl klub v sezónách 2007 a 2013/14, kdy se v Aradżin chumb (2. nejvyšší soutěž) umístil na 3. místě.\n\nZdroj: \n\n"}
{"id": "754814", "url": "https://cs.wikipedia.org/wiki?curid=754814", "title": "Ženská fotbalová reprezentace Rovníkové Guiney", "text": "Ženská fotbalová reprezentace Rovníkové Guiney\n\nŽenská fotbalová reprezentace Rovníkové Guiney reprezentuje Rovníkovou Guineu na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "754818", "url": "https://cs.wikipedia.org/wiki?curid=754818", "title": "Chris Spedding", "text": "Chris Spedding\n\nChris Spedding, rodným jménem Peter Robinson, (* 17. června 1944 Staveley, Derbyshire, Anglie) je anglický kytarista, zpěvák a hudební producent. Vyrůstal u adoptivních rodičů a prvním nástrojem, na který ve věku devíti let začal hrát, byly housle. Rovněž hrál na klavír, který se nacházel v jejich domě. Čtyři roky po houslích začal hrát na kytaru. Nedlouho poté, co na nástroj začal hrát, založil svou první kapelu, po níž následovalo několik dalších uskupení. Kromě rokenrolu, který byl tehdy jeho primárním žánrem, se rovněž zajímal o jazzovou hudbu. V šedesátých letech doprovázel coby sideman velké množství jazzových hudebníků. Koncem dekády hrál s kapelou The Battered Ornaments a následně do roku 1972 působil ve skupině Nucleus. Obě skupiny byly zaměřeny na jazzovou či progresivní hudbu. Své první sólové album vydal v roce 1970. Tou dobou již byl zavedeným a brzy uznávaným studiovým hudebníkem, který spolupracoval například s Memphis Slimem, Mikem d'Abem i Eltonem Johnem.\n\nV pozdějších letech následovalo několik dalších sólových alb, úspěchu se mu dostalo roku 1975 s hitovým singlem „“. V letech 1972 až 1974 hrál se skupinou Sharks, kterou sám označoval za první skutečnou rockovou kapelu, jíž byl členem. V roce 1975 se stal členem doprovodné skupiny velšského hudebníka a skladatele Johna Calea, s nímž v té době rovněž nahrál dvě alba a občasně s ním spolupracoval i v osmdesátých a devadesátých letech. Svého času byli švagry – jejich manželky byly sestrami. Koncem sedmdesátých let byl členem doprovodné skupiny zpěváka Bryana Ferryho, s nímž obnovil spolupráci v novém tisíciletí. Od konce sedmdesátých let žil ve Spojených státech amerických, kde nějaký čas působil ve skupině The Necessaries a rovněž se začal věnovat produkci nahrávek jiných interpretů. Dlouhodobou se stala také jeho spolupráce s rockabillyovým zpěvákem Robertem Gordonem.\n\nChris Spedding se narodil jako Peter Robinson dne 17. června 1944 v obci Staveley v anglickém hrabství Derbyshire. Jeho matkou byla Edith Werner Robinson, tehdy třicetiletá žena, která pracovala jako sekretářka. Jeho otec se jmenoval Cedric „Jack“ White a působil v letectvu na pozici navigátora. Dne 18. října 1943 při sestřelení letadla zahynul. Již několik měsíců před narozením svého syna měla matka, v té době provdaná za jiného muže, jasno v tom, že jej dá k adopci, a těhotenství podstoupila v tajnosti. Svého syna následně vychovávala po dobu nezbytně nutnou, tedy po tři měsíce, a následně byl Peter adoptován párem sheffieldských čtyřicátníků, Jacka a Muriel Speddingových. Rodné příjmení nové matky bylo Toundrow a za Jacka Speddinga se provdala roku 1935. Brzy se ukázalo, že nemohou mít vlastní děti. Po vypuknutí války se dočasně starali o dva německé židovské chlapce, přivezené do Anglie v rámci Kindertransportu. Později se o chlapce starala jejich vlastní matka, která za nimi přijela do Anglie, a rodiny zůstaly i poté v kontaktu. Adoptovaného syna přejmenovali na Christopher John Spedding. Když mu byly tři roky, rodiče adoptovali dívku jménem Peggy (později známou jako Maggie). Rodiče velmi obdivovali operu a klasickou hudbu a kromě řady gramofonových desek s touto hudbou měli doma také klavír. Otec byl varhaníkem a matka zpívala ve sboru. Malý Chris se tedy od malička seznamoval se hrou na klavír a sám zpíval v kostelním sboru, přestože jakékoliv formální umělecké vzdělávání vzdorovitě odmítal. V devíti letech mu rodiče zakoupili housle z osmnáctého století, na které se začal učit hrát. Přestože byl levákem, na housle hrál jako pravák (stejně jako v pozdějších letech na kytaru). V roce 1953 se Speddingovi přestěhovali ze Sheffieldu do Birminghamu.\n\nVýrazným mezníkem ve Speddingově životě byla chvíle, kdy v roce 1956 poprvé uslyšel píseň „Heartbreak Hotel“ od Elvise Presleyho. Od té doby byl jeho vzorem Presleyův dvorní kytarista Scotty Moore. Rovněž obdivoval Dennyho Wrighta, který hrál s Lonniem Doneganem. Postupně začal objevovat další podobnou hudbu a snažil se ji interpretovat na houslích – zkoušel například písně od Eddieho Cochrana či Buddyho Hollyho, přičemž housle držel jako kytaru. V té době hrál ve školním orchestru, avšak dělal vše pro to, aby byl vyhozen – hru často díky záměrně rozladěným houslím sabotoval. Nakonec byl úspěšný a z orchestru byl vyhozen. V tuto chvíli vše směřoval k tomu, aby získal kytaru. Rodiče nový populární styl hudby, rokenrol, neuznávali a odmítali jej podpořit. Po neúspěšném pokusu o výrobu kytary vlastníma rukama mu nakonec roku 1957 rodiče jednu skutečnou zakoupili. Šlo o akustickou kytaru, neboť rodiče věřili, že Chris z rokenrolového období vyroste a začně studovat klasickou kytaru. Nedlouho poté Spedding založil svou první skifflovou kapelu pojmenovanou Hot Spuds podle jeho přezdívky (Spuds) a s ní měl již v roce 1957 první veřejné vystoupení coby kytarista. Kromě hudby se během školních let věnoval tvorbě karikatur a psaní básní. Za jednu z nich, nazvanou \"Battle\" (\"Bitva\"), získal školní cenu. V roce 1959 se rodina Speddingova vrátila zpět do Sheffieldu. V té době se Spedding začal více zajímat o jazz, a přestože ani tento styl hudby jeho rodiče příliš nepodporovali, byl pro ně přijatelnější než rokenrol. Tou dobou mu zakoupili první elektrickou kytaru (Höfner Senator).\n\nV únoru 1960 založil kapelu The Vulcans, v níž dále hráli Len Singleton (rytmická kytara), Pete Bruce (baskytara), Richard Smith (bicí) a dva zpěváci: Keith „Fanny“ Singleton a John Frith. Kapela později prošla personálními změnami na postu baskytaristy (nakonec se této pozice ujal Len Singleton). Hrála převážně coververze skifflových a rokenrolových písní a nejčastěji vystupovala v mládežnických klubech a po roce činnosti se rozpadla. Po dokončení školy se v srpnu 1961 odstěhoval do Londýna. Zde začal pracovat v obchodě s hudebninami nazvaném The Clifford Essex. Kromě prodeje nástrojů se obchod věnoval vydávání partitur a také vlastního časopisu \"BMG (Banjo, Mandolin, Guitar)\". Spedding zde vyřizoval korespondenci, psal aranžmá a přispíval vlastními články do časopisu. První kapelou, s níž v novém bydlišti začal vystupovat, byla countryová Bill Jordan and his Country Boys. Specializovala se na coververze písní například od Johnnyho Cashe, Hanka Williamse a Jimmyho Rogerse. Kromě Spojeného království kapela hrála i v zahraničí, a to v Paříži, často však vystupovala na britských základnách amerického letectva.\n\nV roce 1962 vydal The Clifford Essex Speddingův tutoriál pro countryovou hru na kytaru \"Play Country Style Guitar\". Během necelých osmnácti měsíců se prodalo pět tisíc výtisků. Tou dobou začal hrát i jazzovou hudbu s tehdy třináctiletým vibrafonistou Frankem Ricottim. Brzy začali doprovázet takové hudebníky, jakými byli saxofonista Dick Heckstall-Smith a trumpetista Ian Carr. S Ricottim rovněž působil ve skupině kontrabasisty Grahama Colliera, s nímž vystupoval převážně na univerzitách. V té době měl také první zkušenosti s drogami, konkrétně s amfetaminem. V roce 1964 přijal nabídku, aby po dobu dvou měsíců hrál na lodi SS \"Himalaya\" při cestě do Austrálie. Po návratu do Londýna v únoru 1965 začal hrát v kapele Nata Templa, s nímž s přestávkami vystupoval až do roku 1969. Zároveň spolupracoval s Tommym Kinsmanem, Sidem Phillipsem a Montem Frankem. V té době stále sledoval inzeráty rockových kapel v \"Melody Makeru\", které sháněly kytaristu, avšak úspěšný nebyl. V roce 1966 absolvoval první oficiální nahrávání – hrál na demonahrávkách zpěvačky Dany Gillespie.\n\nV roce 1967 začal Spedding vystupovat s kapelou The Battered Ornaments, kterou dal dohromady básník a textař Pete Brown. Spedding, který již delší dobu hledal rockovou kapelu, v níž by mohl hrát, uvedl, že tato skupina byla dokonalá v tom, že byla kombinací rocku, jazzu a anarchie. Skupina ve svém klasickém složení fungovala přibližně rok a půl a odehrála více než stovku koncertů. Přesto měl Spedding v roce 1968 dostatek volného času, aby se stal členem další kapely, bluesrockové skupiny Smile. Koncem května toho roku kapela vydala svůj první singl „“, jehož producentem byl Lionel Morton. Spedding na nahrávce hrál na nenáviděné housle a také na baskytaru, na níž hrál již v minulosti s Montem Frankem. Existence kapely byla velmi krátká. Téhož roku Spedding hrál na prvním albu kvarteta Franka Ricottiho s názvem \"\" a rovněž jej doprovázel při koncertech.\n\nV lednu 1969 zaskakoval při londýnském uvedení muzikálu \"Vlasy\". Kromě The Battered Ornaments doprovázel Spedding v roce 1969 Paula Jonese, Alana Price, Mika Westbrooka, ale také zpěvačku Dusty Springfield. Toho roku vydali The Battered Ornaments své první album s názvem \"\". V době nahrávání se ve studiu zastavil Jack Bruce, který Speddinga pozval na nahrávání svého prvního sólového alba \"Songs for a Tailor\". Tento okamžik odstartoval Speddingovu kariéru studiového hudebníka. Ještě roku 1969 nahrál s The Battered Ornaments druhou desku \"Mantle-Piece\", a to již bez dosavadního lídra Petera Browna, kterého ostatní členové vyhodili. Novým vůdcem se stal Spedding, který v několika písních na albu rovněž zpíval. V červenci 1969 odehráli týdenní koncertní rezidenci v Hamburku a později vystupovali i v Kodani. Svou činnost soubor ukončil v prosinci 1969.\n\nV prosinci 1969, ještě před definitivním rozpadem The Battered Ornaments, se Spedding stal členem jazzrockové kapely Iana Carra Nucleus. Již v lednu šla kapela do studia, kde nahrála své debutové album pojmenované \"Elastic Rock\". V červnu kapela vystupovala na Montreuxském jazzovém festivalu, kde získala hlavní cenu. Následovala cesta do Spojených států amerických, kde zahráli mimo jiné na Newportském jazzovém festivalu. Šlo o Speddingovu první cestu na americký kontinent. Ještě roku 1970 Nucleus vydali své druhé album \"We'll Talk About It Later\". V té době se rovněž podílel na Carrově desce \"Greek Variations\" a zanedlouho se skupinou Nucleus nahrál ještě její třetí desku \"Solar Plexus\", avšak již na jaře 1971 kvůli neshodám s Carrem odešel.\n\nPo úspěchu alba \"Songs for a Tailor\" se Chris Spedding stal vyhledávaným londýnským studiovým hráčem. Této práci se věnoval již během členství ve skupině Nucleus, ale po odchodu se stala jeho hlavní činností. Často byl ve studiu šest dnů v týdnu, přičemž po večerech ještě vystupoval s různými hudebníky, například s Petulou Clark, Lulu či Barbarou Thompson, ale také Američanem Garym Burtonem, při koncertech. Navíc během dopolední hrál na nahrávkách reklamních znělek, jejichž autorem byl často Jeff Wayne. Roku 1970 se poprvé setkal se zpěvákem a producentem Mikem Battem, s nímž nahrál několik alb, často orchestrálních. Mezi hudebníky, na jejichž albech v té době hrál, patří například Memphis Slim, Harry Nilsson a Sixto Rodriguez. Na mnoha albech, jejichž nahrávání se Spedding účastnil, není uvedeno, zda na výsledné vydané desce skutečně byly jeho party použity – v některých případech mohly být přenahrány jiným kytaristou, případně použity bez uvedení v bookletu.\n\nV červenci 1970 vydala společnost Harvest Records Speddingovo první sólové album \"Backwood Progression\", které bylo nahráno během přibližně jednoho týdne v Abbey Road Studios a Speddinga na něm doprovázeli například basista Roy Babbington a bubeník Laurie Allan. Navzdory tomu, že předtím hrál často progresivní či avantgardní hudbu, se deska nese ve stylu amerického roots rocku a je inspirována tvorbou Boba Dylana a skupiny The Band. Tři měsíce po vydání desky, dne 13. října 1970, se Spedding na radnici v Marylebonu v londýnském Westminsteru oženil s dvaadvacetiletou Řekyní jménem Katerina „Kathy“ Koutsogiannopoulou (Spedding). V té době již neudržoval žádný kontakt se svými rodiči ani sestrou a na svou svatbu je nepozval. Se svou manželkou vychovával její dceru Melinu, kterou měla s jiným mužem ještě v Řecku. Ještě koncem roku 1970 vyšlo Speddingovo instrumentální jazzové album \"Songs Without Words\", avšak pouze v Japonsku.\n\nV lednu 1971 přestal Spedding vystupovat s klavíristou Mikem Westbrookem, s nímž delší dobu hrál, a nahrál s Brucem jeho třetí sólovou desku \"Harmony Row\". Album vyšlo v červenci 1971 a Spedding se následně stal členem Bruceovy doprovodné skupiny, kterou však v únoru následujícího roku opustil. V březnu 1972 vydal Spedding své druhé řadové album \"The Only Lick I Know\", na němž pracoval přibližně po dobu jednoho roku ve vzácných chvílích, kdy nenahrával s jinými hudebníky. V letech 1971 a 1972 byl ve čtenářské anketě časopisu \"Melody Maker\" zvolen druhým nejlepším kytaristou roku, hned za Johnem McLaughlinem.\n\nV září 1972 Spedding omezil práci studiového hudebníka na občasné hostování, případně spolupráci s přáteli, jakým byl například Mike Batt. Roku 1972 Speddinga kontaktoval Mike Batt s nabídkou studiové práce na albu uskupení The Wombles, což byl projekt založený na postavách ze stejnojmenného televizního seriálu pro děti, přičemž hudebníci při koncertech vystupovali v kostýmech z tohoto pořadu. Spedding nakonec hrál na čtyřech albech této kapely. Kapela The Wombles hrála rovněž veřejné koncerty v kostýmech, kterých se však Spedding až na několik výjimek neúčastnil. Výjimku tvořilo například vystoupení v pořadu \"Top of the Pops\" (1974).\n\nJiž v červenci 1971 Speddinga kontaktoval Andy Fraser, o osm let mladší baskytarista, který nedlouho předtím opustil skupinu Free, zda by nehrál v jeho nově vznikající kapele Toby. Spedding se členem skupiny nestal, avšak začátkem podzimu 1972 spolu dali dohromady kapelu Sharks. Tu Spedding označoval za první skutečnou rockovou kapelu, v níž hrál. Vedle Speddinga byl jediným stálým členem zpěvák Steve „Snips“ Parsons. Později kapela odehrála řadu koncertů, a to jak ve Spojeném království, tak i v dalších evropských zemích. Odehráli například čtčnáct vystoupení coby předkapela skupiny Roxy Music. Své první album \"First Water\" kapela vydala v dubnu 1973, přičemž Fraser brzy ze skupiny odešel. Právě při nahrávání této desky Spedding začal brát tvrdé drogy, konkrétně kokain, na němž byl následně po dobu dvaceti let závislý. V té době Speddinga rovněž opustila jeho manželka, která se následně s dcerou usadila v Amsterdamu. Manželství bylo oficiálně ukončeno až o tři roky později, v létě 1976. Od konce roku 1973 začal Spedding žít s o tři roky starší Němkou Norou Forster, která měla jedenáctiletou dceru Arianu. Nora se snažila Arianu držet co nejdál od Speddinga a jeho vlivu a ten s dívkou téměř nemluvil. Ariana se brzy stala členkou punkrockové skupiny The Slits, v níž vystupovala pod jménem Ari Up. V březnu 1974 Sharks vydali svou druhou desku \"Jab It in Yore Eye\" a odehráli turné po Spojených státech amerických coby předskokani skupiny Mountain. Po návratu do Anglie kapela začala v červnu 1974 pracovat na svém třetím albu s pracovním názvem \"Music Breakout\". Následující měsíce kapelu provázela řada problémů, včetně odchodu členů, a vše skončilo v říjnu toho roku, kdy nahrávací společnost přestala vznik desky financovat a kapela se rozpadla.\n\nPo rozpadu Sharks Spedding kontaktoval producenta Mickieho Mosta, neboť chtěl vydat alespoň jednu sólovou hitovou píseň. V té době se rovněž vrátil k rozsáhlejší práci studiového hudebníka. Opět se vrátil k hektickému dennímu programu, který měl již v minulosti, a sice ráno nahrával reklamní znělky a následně pracoval ve studiu s různými hudebníky. Dále působil v orchestru skečového televizního pořadu \"The Stanley Baxter Show\". Navzdory tomu, že byl Spedding v právním sporu se společností Island Records ohledně skupiny Sharks, byl v prosinci 1974 tímto vydavatelstvím kontaktován, aby hrál na pátém sólovém albu velšského hudebníka Johna Calea s názvem \"Slow Dazzle\". Sám neznal žádné Caleovy dřívější nahrávky ani desky skupiny The Velvet Underground, v níž v šedesátých letech působil. Během nahrávání se však ukázalo, že mají mnoho společného, včetně klasického hudebního vzdělání a blízkého vztahu k improvizaci. Spedding se tak stal členem Caleovy kapely pro nadcházející turné, které probíhalo kromě Spojeného království také v dalších evropských zemích a trvalo od dubna do května 1975. Tato sestava je jak fanoušky, tak i hudebními kolegy a samotným Speddingem, označována za nejlepší kapelu, v níž Spedding kdy hrál. Cale při koncertech často střídal tóniny a tempo, texty i celkovou strukturu písní a Spedding byl schopný jej následovat při improvizaci zcela nových písní přímo na pódiu. Když byl Spedding doma, konzumoval velké množství kokainu, avšak na turné k němu neměl takový přístup a konzumaci do značné míry omezil. Zároveň chtěl být střízlivý, když hrál s nepředvídatelným Calem.\n\nV únoru 1975 vydal Spedding svůj první sólový singl, a sice coververzi písně „My Bucket's Got a Hole in It“, kterou popularizoval americký zpěvák Hank Williams. Singl vydala společnost Island Records, k níž byl tou dobou stále smluvně vázán. Nedlouho poté, v březnu 1975, mu však Mickie Most pomohl s osvobozením od tohoto vydavatelství. Přiměla jej k tomu Speddingova píseň „Motor Bikin'“, která měla hitový potenciál. Tu zanedlouho nahráli a dne 27. června 1975 jí společnost RAK Records vydala. V té době také hrál na albu \"HQ\" písničkáře Roye Harpera a účastnil se i následného turné. Když bylo turné již připraveno, Speddingovi zavolal Mick Jagger, zpěvák skupiny The Rolling Stones, ohledně místa kytaristy po Micku Taylorovi, který před nedávnem odešel. Vzhledem ke kompletně naplánovanému turné však nabídku odmítl.\n\nPo skončení Harperova turné se, několik měsíců po vydání, začalo dařit Speddingovu sólovému singlu „Motor Bikin'“, který se umístil na čtrnácté příčce Britského singlové hitparády, v němž, na různých pozicích, vydržel osm týdnů. S písní rovněž vystupoval v pořadu \"Top of the Pops\". Tou dobou absolvoval další evropské turné s Johnem Calem, a to od října do listopadu (rovněž odehráli jeden koncert v srpnu). Nedlouho předtím Spedding hrál na Caleově dalším albu \"Helen of Troy\". Když turné skončilo, Spedding začal nejprve psát další vlastní písně a následně pod Mostovým produkčním dohledem nahrávat své třetí sólové album. Album pojmenované prostě \"Chris Spedding\" vyšlo 8. dubna 1976. Stylově zcela vybočovalo z tvorby, kterou prezentoval na svých dvou prvních deskách – je mnohem více popové.\n\nJiž několik let Spedding často nakupoval módní oblečení v obchodě Malcolma McLarena. Ten byl v této době, tedy v roce 1976, manažerem punkrockové skupiny Sex Pistols. Spedding se tou dobou na čas přestal věnovat propagaci své sólové tvorby a několikrát se s McLarenem sešel za účelem pomoci mladé skupině. V květnu produkoval několik jejich vůbec prvních demonahrávek. Nedlouho po vzniku těchto demonahrávek se Spedding po třech letech rozešel s Norou Forster.\n\nPočátkem června 1976 sestavil Spedding vlastní doprovodnou skupinu, v níž jej doprovázeli baskytarista Pat Donaldson a bubeník Timi Donald, kteří s ním dříve hráli v Caleově kapele, a doplňoval je druhý kytarista Simon Nicol. Spolu s nimi nahrál, opět pod produkčním dohledem Mickieho Mosta, píseň „Lone Rider“, avšak již v srpnu se sestava rozpadla. V říjnu nahrál za doprovodu skupiny The Vibrators mnohem punkovější singl „Pogo Dancing“, který vyšel následujícího měsíce. Se skupinou rovněž odehrál několik vystoupení v rozhlase a televizi. V roce 1977 Spedding odehrál turné coby člen doprovodné skupiny Bryana Ferryho, jemuž jako členovi skupiny Roxy Music v minulosti předskakoval. Již předchozího roku hrál na jeho albech \"Let's Stick Together\" a \"In Your Mind\". Spedding k turné svolil poté, co zastupující společnost slíbila, že bude financovat jeho vlastní turné na podzim 1977. Počátkem roku se k němu nastěhovala nová přítelkyně Penny Staples, s níž žil od předchozího roku. V dubnu 1977 vystoupil coby host při Caleově londýnském koncertu. Ferryho turné probíhalo od února do března a následně znovu od května 1977. Po jeho dokončení začal Spedding pracovat na dalším sólovém albu. Dostalo název \"Hurt\" a vyšlo v září 1977. Produkoval jej Chris Thomas a kromě autorských písní se na něm nachází coververze písní od Bo Diddleyho a Garlanda Jeffreyse. Deska je o poznání rockovější, temnější a hlasitější než předchozí. Od září byl Spedding po dobu téměř dvou měsíců na turné.\n\nŘadu let Spedding uvažoval o odstěhování se do Spojených států amerických. V srpnu 1978 se tedy usadil v New Yorku, kde brzy začal hrát se zpěvákem Robertem Gordonem, který se věnoval rockabilly hudbě, a s nímž Spedding zanedlouho nahrál desku \"Rock Billy Boogie\". V New Yorku se často setkával s Johnem Calem, který zde znovu od předchozího roku žil. Cale, který měl ve městě velké známosti a v šedesátých letech zde působil ve skupině The Velvet Underground, se Speddinga ujal a začal jej představovat různým lidem, včetně svého drogového dealera. Jednou od něj dostal pozvánku na recepci kapely Boston, kde potkal šestadvacetiletou baskytaristku jménem Jody Irushalmi (coby hudebnice vystupovala pod pseudonymem Jody Beach). Později se vrátil do Londýna, kde dokončil práce na svém dalším albu \"Guitar Graffiti\", které vyšlo až v březnu 1979, a začal řešit odchod do New Yorku. Po dokončení desky se tam vrátil a zahájil turné s Robertem Gordonem. V lednu 1979 produkoval oficiálně nevydané demonahrávky kapely The Cramps. V té době byla Jody jeho stálou přítelkyní. Jednou spolu a ještě s její sestrou Risé zašli na Caleův koncert, kde Spedding vystoupil coby host. Risé se v roce 1981 za Calea provdala.\n\nPo dokončení turné s Gordonem se Spedding koncem roku 1979 stal členem již zavedené newyorské kapely The Necessaries. Tu opustil po přibližně čtrnácti měsících v roce 1981. Toho roku se na čas vrátil do Londýna, kde produkoval sólové album Stevea Parsonse nazvané \"La Rocca!\". V té době rovněž vydal své další sólové album \"I'm Not Like Everybody Else\" – jeho poslední vydané společností RAK Records. Následovalo společné turné s Parsonsem po východním pobřeží USA a Kanady. Později odehrál další turné za doprovodu jiných hudebníků a občasně hrál i s Calem, například na albu \"Music for a New Society\", ale i při koncertech. Koncem roku 1982 začal opět hrát s Gordonem a následujícího roku spolupracoval coby studiový hudebník například s Paulem McCartneyem, Rogerem Daltreyem a Kit Hain. V roce 1983 rovněž coby host hrál týden v domácí kapele televizního pořadu \"Late Night with David Letterman\". V roce 1984 se rozpadl Speddingův vztah s Jody Beach.\n\nV roce 1985 začal Spedding přispívat rozhovory s různými hudebníky do pánského časopisu \"Details\", v němž rovněž získal titul hudebního editora. Toho roku rovněž odehrál severoamerické turné s vlastní doprovodnou kapelou a později i krátké akustické turné s Royem Harperem (každý odehrál svůj set jen s akustickou kytarou). Následovala další turné s kapelou, občasně hrál na albech různých hudebníků, včetně Toma Waitse a Johnnyho Hallydaye, a nadále rovněž vystupoval s Gordonem. V březnu 1986 odehrál dva společné koncerty s Calem (bez kapely, pouze oni dva). V říjnu a listopadu toho roku následovalo větší turné, při němž opět hráli bez rytmické sekce. Toho roku rovněž Spedding začal opět chodit s Jody Beach. Dne 24. června 1986 měli svatbu, čímž se po třinácti letech spolupráce stal Caleovým švagrem. Spedding stále oficiálně nemohl ve Spojených státech trvale bydlet a pracovat a řadu let se snažil o získání zelené karty. Američtí úředníci si svatbu vyložili jako pouhou snahu o její získání a Speddingovi dali devadesát dnů na opuštění země. Nakonec se mu však přes právníky záležitost podařilo vyřešit.\n\nV říjnu 1986 vydal své další sólové album \"Enemy Within\". Jeho nahrání zabralo přibližně dva týdny, avšak následně bylo kvůli právním problémům na dva roky uloženo k ledu. Deska obsahuje mimo jiné píseň „Go West“, pod níž jsou autorsky kromě Speddinga podepsáni také John Cale a Jody Beach. Počátkem roku 1987 Spedding absolvoval další turné s Calem, které však provázely problémy, neboť Cale, jenž se nedlouho předtím vyléčil z dlouholeté závislosti na drogách, zakázal během turné jakékoliv drogy, zatímco Spedding nadále užíval kokain, což mu způsobovalo značné potíže. Další turné s Calem následovalo na počátku roku 1988 a později opět koncertoval po Evropě s Robertem Gordonem. Koncem osmdesátých let produkoval jediná dvě alba kanadské rockabillyové kapely The Razorbacks. Rovněž produkoval album hudebníka Mika McClintocka.\n\nV roce 1988 začal také pracovat na svém dalším sólovém albu \"Cafe Days\". Bylo to v době, kdy se sám začal zbavovat závislosti na drogách a v době nahrávání alba byl psychicky na dně. V říjnu 1989 odehrál americké a kanadské turné, které následujícího měsíce pokračovalo v Evropě. Album \"Cafe Days\" nakonec vyšlo až v září 1990. Roku 1991 následovalo tříměsíční evropské turné. V červnu a červenci 1991 proběhlo turné po Japonsku s novými členy kapely. Po návratu z turné Speddingovi přišli o svůj newyorské byt, následně chvíli bydleli u Joeyho Ramona, ale brzy se rozešli a Spedding přebýval u různých přátel. Následovalo několik dalších turné s Gordonem. V roce 1993 se dal opět dohromady se Stevem Parsonsem a nahráli nové album skupiny Sharks, které následně vyšlo v roce 1995 pod názvem \"Like a Black Van Parked on a Dark Curve\". Později toho (1993) roku, od května do června, absolvoval na dvanáct let poslední turné s Robertem Gordonem. V lednu 1994 se se svou přítelkyní Claudií přestěhoval do Los Angeles, které podle něj mohlo být dobrým místem pro zbavení se veškerých drog. V té době se mu skutečně podařilo zbavit dlouholeté závislosti na kokainu a po dalších třech letech přestal také s kouřením. V té době začal obnovovat vztahy s rodinou v Anglii, kterou od odstěhování do New Yorku nevídal, a rozhodl se najít svou biologickou matku.\n\nV roce 1995 začal opět spolupracovat s Johnem Calem, a to v projektu, který měl navázat na nedávný a v té době již bývalý reunion skupiny The Velvet Underground. V plánované skupině měli kromě Calea hrát ještě další dva členové této kapely, a sice kytarista a baskytarista Sterling Morrison a bubenice Maureen Tuckerová, avšak z projektu sešlo po Morrisonově onemocnění a následné smrti v srpnu toho roku. Tato sestava po sobě zanechala jednu píseň, která vyšla na Caleově albu \"Antártida\". Šlo o vůbec poslední spolupráci mezi Calem a Speddingem. Později toho roku, stejně jako počátkem roku následujícího, odehrál Spedding několik vystoupení s francouzským zpěvákem Dickem Riversem. V roce 1998 hrál několik měsíců vždy jeden den v týdnu ve skupině Stevieho Gurra v domovském klubu v Burbanku a v roce 1999 absolvoval evropské turné s vlastní kapelou. Poté začal hrát s vlastní kapelou v Los Angeles a následně produkoval desku \"Hop Around\" od Dee Dee Ramona. Desce se nedostalo téměř žádné propagace a Spedding následně produkoval Ramonovo další album \"Greatest & Latest\" – jeho vůbec poslední.\n\nV březnu 2000 začal Spedding pracovat na svém dalším sólovém albu, prvním po deseti letech. V létě a znovu na podzim 2000, stejně jako počátkem roku 2001, odehrál Spedding další evropská turné. Právě roku 2001 rovněž obnovil spolupráci s Bryanem Ferrym – hrál na jeho desce \"Frantic\" a rovněž se účastnil reunionového turné jeho kapely Roxy Music. V březnu 2002, po dvou letech od zahájení práce, vyšlo Speddingovo deváté řadové album \"One Step Ahead of the Blues\", které je složené převážně z coververzí starších bluesových písní. Od května toho roku byl následně členem Ferryho doprovodné skupiny při turné, které s přestávkami pokračovalo až do roku 2004. V březnu 2004 se poprvé v životě setkal se svou biologickou matkou, tehdy již devadesátiletou. Rovněž se dozvěděl, že po válce měla se svým manželem (nikoliv Speddingovým otcem) další dvě děti. Od té doby s matkou udržoval kontakt a rovněž se přestěhoval zpět do Anglie. V roce 2005 se účastnil dalšího turné obnovených Roxy Music a rovněž s kapelou začal nahrávat její první album od roku 1982, které však nikdy nebylo dokončeno.\n\nV srpnu 2005 vydal desáté řadové sólové album '. Spedding desku nahrál během volných chvil při nabitém období, kdy koncertoval či nahrával s Bryanem Ferrym. V březnu 2006 odehrál evropské turné s vlastní kapelou. Toho roku nahrál s Robertem Gordonem desku \"It's Now or Never\" (jejich jediné společné album, uváděné jako dílo obou) a v červenci s ním odehrál evropské turné. Své další sólové album, které dostalo název \"Pearls\", vydal v roce 2011. Kromě autorských písní deska obsahuje také několik coververzí. V té době rovněž působil v kapele King Mob se Stevem Parsonsem a dalšími hudebníky, mezi nimiž byl například baskytarista Glen Matlock ze Sex Pistols. Později, když již tato kapela neexistovala, začal po mnoha letech znovu hrát s Andym Fraserem – on i Parsons se podíleli se Speddingově další desce \"Joyland\". Na albu se podílelo několik dalších hostů, včetně Bryana Ferryho a Johnnyho Marra. Po Fraserově smrti v březnu 2015 se kapela Sharks dala znovu dohromady – kromě Parsonse, Speddinga a dalšího člena klasické sestavy, klávesisty Nicka Judda, v ní hrál například bubeník Paul Cook ze Sex Pistols. V lednu 2017 kapela vydala nové album nazvané '. Později téhož roku vyšel box set složený ze Speddingových alb, která nahrál pro společnost RAK Records, pod názvem \"The RAK Years\". V červnu 2018 kapela Sharks vydala další album nazvané \"\". K roku 2018 Spedding nadále zůstával členem doprovodné skupiny Bryana Ferryho.\n\nNa přelomu šedesátých a sedmdesátých let, během období, kdy začínal pracovat jako studiový hudebník, hrál Spedding často na kytaru Fender Telecaster, kterou použil i na svém debutovém albu \"Backwood Progression\". Později hrál také na Fender Stratocaster či Gibson Les Paul. Coby člen kapely Jacka Bruce hrál také na akustickou kytaru Gibson J-45, kterou mu věnoval právě Bruce. Mezi jeho další akustické kytary patří Gibson J-200. Během amerického turné kapely Sharks v roce 1974 si Spedding zakoupil Gibson Flying V, na kterou hrál řadu let do chvíle, než mu byla v polovině osmdesátých let ukradena. V době, kdy hrál s Robertem Gordonem rockabilly, používal kvůli autenticitě Gretsch Country Club. V devadesátých letech používal kytaru značky ESP vzhledu Stratocaster a kytaru SteelPaul, vyrobenou Jamesem Trussartem. Typickou je pro něj rovněž kytara Gretsch 6120, kterou dostal v roce 2006. Uvádí, že není velkým příznivcem různých kytarových efektů. Říká, že raději vytváří zvuk vlastníma rukama, než těmito pedálovými efekty. Když hrál na baskytaru, byla to často . Uvedl, že hru na baskytaru si velmi užívá. Kromě klavíru a houslí, na něž hrál během dospívání a znalosti využil i ve své pozdější kariéře, hrál také například na buzuki a elektrický sitár.\n\n\n"}
{"id": "754825", "url": "https://cs.wikipedia.org/wiki?curid=754825", "title": "Clausewitz Engine", "text": "Clausewitz Engine\n\nClausewitz Engine je herní engine vyvinutý společností Paradox Interactive pro hry Hearts of Iron IV, Hearts of Iron III, Victoria II, Crusader Kings II, Europa Universalis IV a Stellaris. Clausewitz Engine nabízí 3D pohled na část či celou mapu světa, v závislosti na tom, jak je hra nastavena.\n"}
{"id": "754826", "url": "https://cs.wikipedia.org/wiki?curid=754826", "title": "The Dream Syndicate", "text": "The Dream Syndicate\n\nThe Dream Syndicate je americká alternativní rocková skupina, založená v roce 1981 v Los Angeles. Původními členy skupiny byli zpěvák a kytarista Steve Wynn, kytarista Karl Precoda, baskytaristka Kendra Smith a bubeník Dennis Duck. Skupina byla součástí hnutí Paisley Underground. Skupina se rozpadla v roce 1991 a v roce 2012 byla obnovena.\n\n"}
{"id": "754833", "url": "https://cs.wikipedia.org/wiki?curid=754833", "title": "Sham 69", "text": "Sham 69\n\nSham 69 je britská punk rocková skupina, založená v roce 1976. Frontmanem skupiny je Jimmy Pursey, který skupinu v roce 1976 spoluzaložil. Dalšími zakládajícími členy byli Neil Harris, Johnny Goodfornothing, Albie Slider s Billy Bostik. První singl nazvaný „I Don't Wanna“ skupina vydala v roce 1977 a jeho producentem byl velšský hudebník John Cale. První album nazvané \"Tell Us the Truth\" následovalo následujícího roku. Skupina se rozpadla v roce 1980, v roce 1987 došlo k jejímu obnovení a po několika výměnách členů skupina existuje dodnes.\n\n\n\n"}
{"id": "754835", "url": "https://cs.wikipedia.org/wiki?curid=754835", "title": "Zápas na Letních olympijských hrách 1972 – muži, volný styl do 57 kg", "text": "Zápas na Letních olympijských hrách 1972 – muži, volný styl do 57 kg\n\nZápas ve volném stylu ve váhové kategorii do 57 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 28 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "754838", "url": "https://cs.wikipedia.org/wiki?curid=754838", "title": "Miroslav Kratochvíl (kolová)", "text": "Miroslav Kratochvíl (kolová)\n\nMiroslav Kratochvíl je bývalý československý, později český reprezentant a trenér kolové. Spolu s Miroslavem Bergerem vybojoval v roce 1989 titul mistra světa. V letech 1990, 1994, 1995 a 1998 skončila tato dvojice na druhém a v roce 1992 na třetím místě.\n"}
{"id": "754840", "url": "https://cs.wikipedia.org/wiki?curid=754840", "title": "Zápas na Letních olympijských hrách 1972 – muži, volný styl do 62 kg", "text": "Zápas na Letních olympijských hrách 1972 – muži, volný styl do 62 kg\n\nZápas ve volném stylu ve váhové kategorii do 62 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 26 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "754846", "url": "https://cs.wikipedia.org/wiki?curid=754846", "title": "Ajurbarwada", "text": "Ajurbarwada\n\nAjurbarwada ( ; ; 9. dubna 1285 – 1. března 1320), byl od roku 1311 čtvrtým císařem říše Jüan a sedmým velikým chánem mongolské říše s titulem Bujantu-chán ( ).\n\nRoku 1311 nastoupil na trůn říše Jüan Chajsan, jeho mladší bratr Ajurbarwada se stal následníkem trůnu. Podle dříve uzavřených dohod roku 1311 v poklidu nastoupil po zemřelém bratru a pod vlivem čínských učenců, mezi nimi především Li Menga, změnil směr vládní politiky. Od dob Chubilajovy vlády byl prvním císařem říše Jüan, který aktivně podporoval čínskou kulturu, mimo jiné obnovil úřednické zkoušky.\n\nAjurbarwada byl třetí syn Chubilajova vnuka Darmabaly a Targi z kmene Chongiratů. Byl vychováván konfuciánským učencem Li Mengem, který silně ovlivnil jeho politické postoje.\n\nRoku 1305 císařovna Bulugan prosadila odvolání Ajurbarwady ode dvora a s titulem knížete z Chuaj-ning ho poslala do Chu-nanu. Císař a Ajurbarwadův strýc Temür zemřel 2. února 1307. Neměl přímého dědice, protože jeho mladý syn Taču zemřel o rok dříve.\n\nBulugan, nyní císařovna vdova prosazovala na uvolněný trůn říše Jüan Chubilajova vnuka Anandu, muslima a velitele vojsk v Kan-su. Podporovala ji část ministrů v čele s Achutajem, hlavním poradcem po levici ústředního sekretariátu. Proti tomu se postavil Hargasun, stojící v čele ústředního sekretariátu (byl hlavním poradcem po pravici) a někteří princové z Čingisova rodu. Ti se rozhodli podpořit Darmabalovy syny – velitele vojsk v Mongolsku Chajsana a Ajurbarwadu. Hargasun povolal Ajurbarwadu a Li Menga z Chuaj-čou (懷州) do hlavního města – Chánbalyku (dnešní Peking) a předal mu velení nad věrnými vojáky. S nimi Ajurbarwada 4. dubna převzal moc, zabil Achutaje a uvěznil Anandu i císařovnu. Poté Chajsan přitáhl z Karakorumu s třicetitisícovou armádou. Jejich matka Targi zprostředkovala dohodu, podle které Ajurbarwada odevzdal moc v metropoli Chajsanovi. Výměnou byl v červnu 1307 prohlášen následníkem trůnu. Ananda a Buluchan byli popraveni.\n\nAjurbarwada se postavil do čela ústředních vládních orgánů. Obklopovali ho čínští učenci Čen Chao, Wang I, Wang Jüe, Čao Meng-fu, Wang Ťie, Čan Jao-čchuo, Šang-jie, Jao Suej, and Sia Ku; umělci Šang Čeng a Wang Čeng-peng; Chagaan, učenec z Balchu a ujgurský lyrik Haiya.\n\nČetl a psal čínsky a oceňoval čínské malířství a kaligrafii, měl hluboké znalosti konfuciánství a čínské historie. Konfuciánská politická etika ho silně ovlivnila, přirozeně pak oponoval bratrově vykořisťovatelské politice. Chajsanovi straníci reagovali obviněním Li Menga z ponoukání Ajurbarwady k pokusu o uchvácení trůnu; Li Meng opustil dvůr neprodleně po Chajsanově nástupu. Ajurbarwada sice vystoupil na Li Mengovu obranu, ale nedosáhl ničeno. Nicméně jeho skrytý nesouhlas s bratrovými ministry trval do konce bratrovy vlády.\n\nChajsan zemřel v lednu 1311. V kontrastu s událostmi roku 1307 Ajurbarwada převzal vládu hladce a klidně, což bylo v historii říše Jüan výjimečné. Kurultaje, na kterém byl formálně vybrán za velikého chána a císaře se zúčastnilo na 14 tisíc vznešených Mongolů, každý z nich s doprovodem a 700–1000 koňmi. Nastolen byl s titulem Bujantu-chán.\n\nU moci prosazoval reformy založené na zavádění konfuciánských principů do vládní praxe. Vyvolával tím nespokojenost mongolské nobility. Po nástupu na trůn zrušil sekretariát státních záležitostí (\"šang-šu-šeng\") založený Chajsanem a popravil jeho pět předních úředníků. Také zrušil platnost Chajsanovy emise státovek (státovky \"č'-ta\") a mincí a za jedinou oficiální měnu vyhlásil starší emise \"čung-tung\" a \"č'-jüan\". Počet úředníků byl snížen na úroveň roku 1293, status dříve povýšených úřadů byl snížen na úroveň jakou měly za Chubilajovy vlády. Různé veřejné stavební projekty předchozího císaře byly zrušeny. Kromě Mongolů a Se-muů zaujali vysoké funkce v ústředním sekretariátu i Číňané Li Meng a Čang Kuej. Úřad pro obchodní daně byl zrušen.\n\nK nejdůležitějším reformám patřilo znovuzavedení úřednických zkoušek pro výběr kandidátů na vedoucí pozice ve státní správě roku 1313. Debaty o zavedení výběru úředníků prostřednictvím zkoušek probíhaly už za vlády chána Chubilaje, nicméně tehdy bezvýsledně. Zkoušky byly založeny na prověřování znalostí neokonfucianismu, který si pozici oficiální státní filozofie udržel i po pádu jüanské říše. Vláda ovšem nepřipustila převládnutí Číňanů ve správě státu, Mongolové a Se-muové skládali lehčí zkoušky a navíc měli vyhrazeny zvláštní kvóty.\n\nAjurbarwadova vláda se věnovala i uspořádání zákonů. Už první měsíc vlády císař rozkázal ústřednímu sekretariátu uspořádat zákony a nařízení vyhlášené od počátku Chubilajovy vlády. Na 2400 zákonů a výnosů bylo shromážděno do roku 1316, ale proces jejich revize a sjednocení byl dokončen až roku 1323, kdy císař Šidebala soubor zákonů vydal pod názvem \"Ta Jüan tchung-č\"' (大元通制). Na rozdíl od zákoníků čínských dynastií, byl jüanský kodex silně ovlivněn mongolskými zvyky a zvláštnostmi.\n\nCísař věřil, že mongolské elity i Se-muové by se měli učit z konfuciánské politické filozofie a čínských historických zkušeností ku prospěchu a upevnění jüanské vlády. Během jeho vlády byla přeložena a publikována s jeho souhlasem a podporou řada čínských knih. Mezi jinými Kniha historie, \"Ta-süe jen-i\" (大學衍義), \"Čen-kuan čeng-jao\" (貞觀政要) a \"Siao ťing\" (孝經).\n\nCísař se snažil posílit moc ústředních úřadů a oslabit zejména soudní pravomoci knížat nad obyvatelstvem jejich domén. Knížecí panství tvořila autonomní oblasti říše už od jejích počátků a centralizační snahy se setkaly s prudkým odporem mongolské elity.\n\nV čele vlády stál v prvních letech Ajurbarwadova panování Temüder, který kvůli centralizační politice získal četné nepřátele mezi vznešenými Mongoly a v důsledku nekompromisní likvidace konfuciánských oponentů vlády i mezi čínskými vzdělanci. Konfuciáni ho prohlašovali za „zlého ministra“, oponenti centralizačních snah ho obvinili z korupce a roku 1317 dosáhli jeho odvolání. Díky ochraně Targi však Temüder přišel pouze o funkci, nikoliv o majetek nebo život.\n\nCísař podporoval zemědělství, ve snaze o zvýšení státních příjmů. Temüder přijal rozhodná opatření, která zahrnovala výběr daní ze soli a železa a přísnější kontrolu zahraničního obchodu. Vzrostly obchodní styky s Evropou, nicméně neuspěl pokus o nový katastr (\"Jen-jou ťing-li\", 延祐經理), který zahrnoval nové rozměření půdy zahájené roku 1314. Pokud by revize katastru byla úspěšná, přinesla by efektivnější rozdělení pozemkové daně a značné zvýšení příjmů státu. Nicméně neobratné zavádění reformy zkorumpovanými úředníky vyústilo v rozsáhlou nespokojenost.Na podzim 1315 dokonce v Ťiang-si vypuklo povstání. bylo sice během dvou měsíců potlačeno, ale znejistělá vláda v zájmu klidu reformu zastavila.\n\nAjurbarwada navázal na politiku předešlých velikých chánů. Uvědomil vazalské země o svém nástupu na trůn a vyzval je k odevzdání tributu. Patřily mezi ně Čampa, Vietnam, ostrovy Rjúkjú, Malabárské pobřeží a horská království na hranicích Jün-nanu.\n\nChánem Zlaté hordy byl od roku 1312 muslim Uzbek, který prosazoval islám i mezi svými mongolskými poddanými. Jüanští vyslanci podpořili buddhistickou a šamanistickou opozici. Následné nepřátelství přineslo oslabení jüanských kulturních vlivů, silných před Uzbekovým nástupem.\nPřátelské vztahy udržoval veliký chán s ílchánem Öldžejtü. Chán čagatajského ulusu Esen Buka (vládu mu získal bratr Kebek poté, co svrhl chána Taliqu a ve válce s Ögedejidy připojil jejich území) se pokoušel od velikého chána získat uznání právoplatnosti své vlády. Roku 1312 i 1313 poslal do Chánbalyku tribut, ale jüanskou vládu neoblomil a ona naopak vyostřila vztahy, když omezila vzájemný obchod. Esen Buka se bez úspěchu pokusil získat podporu Uzbeka. V rozvíjejícím se konfliktu jüanskou říši podpořil ílchanát, který roku 1313 zaútočil v jižním Afghánistánu. Následující rok se dala do pohybu i jüanská armáda. Esen Buka byl donucen k válce na dvou frontách. Jeho další pokus o vtáhnutí Zlaté hordy do války proti říši Jüan selhal, a sám se proti dvěma mocným nepřátelům neudržel, zvláště poté, co jeden z Čagatajidů, Jasabur, přešel k nepříteli. Jüanská armáda v čele s Kipčakem Čongurem obsadila Esen Bukova sídla – oblast u jezera Issyk-kul a město Talas. Sérii jüanských vítězství zkalil pouze útěk Chajsanova syna Chošily do čagatajského ulusu roku 1315. Po Esen Bukově smrti roku 1318 jeho nástupce Kebek zastavil odpor a uznal svrchovanost velikého chána.\n\nAjurbarwada porušil slib jmenovat následníkem trůnu Chajsanova syna. Korunním princem určil svého syna Šidebalu, zatímco staršího Chajsanova syna Chošilu obdařil knížecím titulem a roku 1316 poslal do vzdáleného Jün-nanu.\n\nAjurbarwada zemřel 1. března 1320. Po smrti císaře přišlo období politické nestability. Novým císařem se stal Šidebala, ale už roku 1323 byl zavražděn. V následujícím desetiletí se na trůnu vystřídalo několik krátce vládnoucích císařů, žádný z nich však nebyl potomkem Ajurbarwady.\n\nCísař roku 1314 garantoval františkánským mnichům daňovou imunitu. Požadoval za to modlitby za jeho život a požehnání při ceremoniálních příležitostech.\n"}
{"id": "754855", "url": "https://cs.wikipedia.org/wiki?curid=754855", "title": "Zagalav Abdulbekov", "text": "Zagalav Abdulbekov\n\nZagalav Abdulbekovič Abdulbekov ( , * 29. prosince 1945 Karata, SSSR) je bývalý sovětský zápasník, volnostylař. V roce 1972 na Olympijských hrách v Mnichově vybojoval zlatou medaili. Dvakrát, v roce 1971 a 1973, vybojoval titul mistra světa, v roce 1969 bronz. V roce 1969 a 1972 vybojoval bronz na mistrovství Evropy. V roce 1966, 1968, 1969 a 1973 byl mistrem SSSR, v letech 1970 a 1971 bronzový. Věnoval se také trenérské práci.\n\n"}
{"id": "754856", "url": "https://cs.wikipedia.org/wiki?curid=754856", "title": "Zakletý princ", "text": "Zakletý princ\n\nZakletý princ je komická opera o třech jednáních českého skladatele Vojtěcha Hřímalého (mladšího) na libreto Jindřicha Hanuše Böhma podle veselohry Johanna von Plötze \"Der verwunschene Prinz\". Premiéru měla v pražském Novoměstském divadle, sezónní pobočné scéně využívané souborem Prozatímního divadla, dne 13. května 1872.\n\nOkolnosti vzniku libreta osvětluje ve svých pamětech Josef Štolba. Překladatel a dramatik Jindřich Böhm se prý vsadil, že do tří dnů napíše libreto, určené pro Bedřicha Smetanu, na starý námět původně z \"Tisíce a jedné noci\" o prostém člověku, kterého panovník ze žertu ve spánku přenese do svého sídla a nechá ho procitnout v představě, že je panovníkem, aby jej druhého dne opět navrátil. Tento námět byl v evropské literatuře mnohokrát zpracován, populární byla např. adaptace Ludviga Holberga z roku 1722 \"Jeppe z Vršku (Jeppe paa Bierget)\". Operně tuto látku zpracovali například Giacomo Meyerbeer (\"Hostinský a host\", 1813) nebo Adolphe Adam (\"Kdybych byl králem\", 1852), oba však ponechali orientální prostředí. Jindřich Böhm však vycházel především z veselohry Johanna von Plötze \"Der verwunschene Prinz\", které byla pod názvem \"Zaklený princ\" známa i českým divákům, protože se hrála v Prozatímním divadle.\n\nSmetana však nabízené libreto nepřijal a Jindřich Böhm se poté stal častým Smetanovým oponentem v tiskových debatách. Böhm však v předmluvě k tištěnému libretu tvrdí, že je měl vždy v úmyslu „svěřiti \"jedině\" Vojtěchovi J. Hřímalému (1871), o jehož vřelém citu hudebním a svatém zápalu pro směr dramatický v hudbě jsem se byl dávno přesvědčil.“ Libreto k \"Zakletému princi\" je mezi Böhmovými pracemi (jež například Eliška Krásnohorská považovala za odstrašující) nejpovedenější, ale chyběla mu metrická rozmanitost pro hudební zpracování.\n\nVojtěch Hřímalý v té době působil jako koncertní mistr a první houslista v orchestru Prozatímního divadla. Z hudebně-dramatických děl sepsal zatím jen operetu \"Jako na divadle\", dávanou roku 1868 v Aréně v Kravíně. Svou první operu napsal co do struktury ve stylu francouzské opéra comique, hudba však spíše vycházela z německé romantické singspielové tradice, ale též ze vzoru \"Prodané nevěsty\". Současně však se autor snažil namísto tradiční číslové komické opery o konverzační operu s plynulým melodickým tokem. Orchestrace byla spíše lehká a méně výrazná než zpěvní party, které měly italizující kantilénový nádech a byly velmi efektní pro pěvce. Vliv italského belcanta je nejvíce patrný z árie prince z posledního jednání \"Vítej, libý mi ranní vánku\", jež byla dlouho považována za nejdokonalejší českou operní árii vůbec. Slavný barytonista Josef Lev, pro kterého byla složena, si ostatně zvolil premiéru \"Zakletého prince\" jako svou benefici.\n\nKritika i obecenstvo přivítaly \"Zakletého prince\", první českou pohádkovou operu, s nadšením, Národní listy psaly: „Objevila se opět na jevišti našeho umění nová síla veleplodná, od níž očekávati můžeme výtvory velezdařilé, leč i duchem národním provanuté.“ Mezi klady Hřímalého hudby jsou jmenovány „šťastná vynalézavost, myšlenka vždy snadně a nenuceně plynoucí, jemný smysl pro esthetickou míru i přiměřenost výrazu a překvapující smělost v ovládání všech prostředků technických, jakož i výborná znalost účinku scénického“, nebo též „živé rytmy a zpěvné motivy“; část kritiky však opeře vytýkala míšení forem a doporučovala některá vážnější místa, nesourodá s celkovým komickým duchem opery, vypustit nebo zkrátit. Při premiéře – poněkud pokažené prudkou bouří v průběhu prvního aktu – byl autor, který ji sám dirigoval, po každém aktu vyvoláván, u řady čísel si obecenstvo vynutilo jejich opakování; vedle Josefa Lva se zvláště osvědčil Jindřich Mošna v komické úloze písaře Brka.\n\nUvedení \"Zakletého prince\" se však také stalo předmětem jedné z nejostřejších polemik mezi příznivci a odpůrci Bedřicha Smetany. Smetanovi bylo předhazováno, že Hřímalého operu nejprve odmítalo uvést, takže hrozilo nebezpečí, že ji autor dá nejprve hrát v pražském německém divadle, a když ji nakonec uvedl, stalo se tak za uměle vytvořených nepříznivých podmínek. Smetanovi příznivci to jeho jménem popřeli. Nicméně rozpory Hřímalého nejen se Smetanou, ale také s ředitelstvím Prozatímního divadla ve věcných i finančních otázkách jej přiměly počátkem roku 1873 k odchodu z místa koncertního mistra v Prozatímním divadle do německého Stavovského divadla a brzy poté i k opuštění Čech. Jeho jediná další opera \"Švanda dudák\" byla Národním divadlem odmítnuta.\n\nV půlstoletí následujícím po svém vzniku byl \"Zakletý princ\" jednou z nejúspěšnějších a nejhranějších českých oper. V Prozatímním divadle se hrál soustavně po celou jeho existenci (nové nastudování bylo uskutečněno roku 1881) a dosáhl zde 33 provedení, v Národním divadle následovaly inscenace roku 1886 (5krát), 1895–96 (6krát) a naposledy 1933–34 (6krát). Ujala se jí i divadelní společnost Pavla Švandy ze Semčic, která ji uvedla v Městském divadle v Plzni (poprvé 1874) a rovněž v pražské Aréně na Smíchově a Aréně v Eggenberku (1881). V Plzni byla opera uvedena znovu v letech 1903, 1905, 1911 a 1939, v Národním divadle v Brně v letech 1886, 1891 a 1907. Dále ji provedl zpěvácký spolek Pernštýn v Pardubicích roku 1883 a zpěvácký spolek Moravan v Kroměříži roku 1910, o rok později a opět roku 1936 byla hrána v Olomouci. České divadlo v Moravské Ostravě ji uvedlo roku 1926.\n\n\"Zakletý princ\" se dostal i do zahraničí, a to jako druhá z českých oper (po \"Prodané nevěstě\"). Roku 1875 jej nastudovalo divadlo ve Štýrském Hradci v německém překladu Alfreda Waldaua a roku 1885 divadlo v Záhřebu v chorvatském překladu Josipa Eugena Tomiće. V listopadu 1887 jej Vojtěch Hřímalý poprvé uvedl též ve svém tehdejším působišti, Černovicích, při příležitosti 25. výročí založení tamějšího Spolku na podporu hudebního umění v Bukovině.\n\nNa dlouhou dobu jedinou inscenaci \"Zakletého prince\" po druhé světové válce dávalo Slezské oblastní divadlo Zdeňka Nejedlého v Opavě, premiéra 17. prosince 1952. Jedním z důvodů, proč se tato opera postupně stále hůře prosazovala na repertoáru, byla prezentace Hřímalého jako zásadního odpůrce Bedřicha Smetany a odmítání jeho díla kritikou kolem Zdeňka Nejedlého, jejíž názor se zejména po nástupu komunismu stal směrodatný. Již poslední nastudování \"Zakletého prince\" v Národním divadle roku 1933 prudce odsoudil zejména Mirko Očadlík. Podle Anny Hostomské je \"Zakletý princ\" „práce na rozcestí mezi komickou operou a operetou“ a její skladatel české hudbě „osobitého nepřinesl nic“.\n\n\"Zakletého prince\" po více než šedesáti letech oživilo Jihočeské divadlo v Českých Budějovicích. Premiéra nové inscenace režiséra Miloslava Veselého se konala 29. ledna 2016, hudebně ji nastudoval Jan Bubák, prince Miloslava hrál Martin Štolba, ševce Ivana (v této inscenaci „Toníka“) Aleš Voráček a Evičku Kristýna Vylíčilová.\n\nPartitura ani plný klavírní výtah \"Zakletého prince\" nebyly vydány, ale již roku 1872 byly jako příloha \"Hudebních listů\" vydáno pot-pourri z melodií opery a následovala řada dalších úprav jednotlivých čísel (včetně svižné předehry využívající melodií opery) pro domácí provozování.\n\nDěje se na princově statku v Rudopolí z počátku 18. století. Děj trvá od večera do rána.\n\n(Hoření část městyse na úpatí knížecího zámku. Soumrak.) Veselý švec Ivan Knejpek pracuje u verpánku a přemýšlí o tom, jaké by to bylo, kdyby byl místo příštipkáře papežem či sultánem (zpěv Ivana \"Chtěl papežem bych býti, jaká to rozkoš\"). Z pozadí zaznívá zpěv veselící se mládeže. Jeho matka Marta má starost o synovy dluhy a také o jeho lásku k Evičce, dceři zámeckého. To je sice řádné děvče a Ivana má ráda (duet Ivana a Marty \"Pilno, věru na úsvitě\"), ale její otec nechce za zetě ševce a už ji slíbil zámeckému písaři Brkovi. Ivan si o Evičku starosti nedělá, ovšem kdyby byl pánem, všechny potíže by odpadly… Když ale uvidí v okně u zámeckých písaře Brka, hned tam běží (zpěv \"Inu dřív se musím ptáti\"), A už ho, k velkému pobavení měšťanů, vleče za límec z domu své milé (sbor a ansámbl \"Chyt' jsem ptáčka na vějičku… Stůj, nestoudné řeči proude… Ať nad námi černé kalily se mraky\"). Evička a Ivan se ujišťují o vzájemné lásce, zato Brk, kterému nepomohlo ani dovolávání se svého úředního postavení, odchází s nepořízenou. Nejprve ale zlostně připomíná Ivanovi dlužní úpis na padesát zlatých, který od něj má. Nezaplatí-li Ivan do zítřka, přijde na něj exekuce. To staví Ivana do obtížné situace (ansámbl \"Kam jsem blázen rozum dal\").\n\nNa náměstí přichází princ provázen svým maršálkem baronem z Velenic. Princ rád navštěvuje inkognito své poddané: jednak má rád prostý lid, jednak si z něho rád tropí žerty. Zkoušejí štěstí u ševce, kde si objednávají boty. Marta a Ivan je považují za pány z doprovodu prince, který dnes po dlouhé době přijel na místní zámek, a na matčino ponoukání požádá Ivan o audienci u prince s cílem požádat ho, aby se za něj přimluvil u Eviččina otce. Na dobromyslnou otázku Ivan přiznává, že není se svým stavem spokojen. Četl o perské čarodějnici, která zaklela prince v ševce a ševce v prince, a od té doby se mu každou noc zdá o tom, že je sám princem. Princ tuší legraci (zpěv \"Švandu po hromadě máme\"): dají Ivana opít (což měl švec tak jako tak dnes v plánu) a přenést do knížecího zámku. Vysílá proto maršálka s Ivanem do hospody, aby ho „připravil k audienci“.\n\nMarta se po jeho odchodu modlí za syna (zpěv \"Zdrávas Maria! Královno ty nebes říše!\"). Ze zámku přibíhá Evička, stěží popadá dech a vypráví, jaký dnes na zámku panuje shon a vůbec poměry; ona však přes svody „velkého světa“ myslí jen na svého Vaňka (zpěv Evičky \"Pánbůh s námi, na tom zámku\"). Když Marta i Evička odejdou do svých domů, objeví se Brk a vyleze na kašnu, aby Evě zahrál dostaveníčko (serenáda Brka \"Ach Evo, Evo, má Evičko… Neslecháš ty dumy tajné?\". Když však zahřmí rána z moždíře – totiž smluvené znamení, že Ivan je dostatečně opit – a současně na Brka vyhlédne namísto spanilé Evičky stará kojná, písař leknutím spadne do kašny. Lidé, kteří se seběhnou, jej v krátké době již podruhé častují výsměchem (finále \"Aj, pro pána, to je rána\").\n\n(Velký sál na zámku princově) Opilý Ivan vyspává v knížecí posteli, převlečen do skvostného županu. Všichni se těší na legraci (sbor \"Sotva přišel rozkaz píti\"). Po probuzení Ivana obřadně zdraví mimo jiné lékař, komorník, maršálek a sám princ jako „hrabě Alterego“. Ivan chvíli překvapen trvá na tom, že je švec, to ale lékař považuje za příznak nervové choroby, již je třeba léčit pouštěním krve. Ta takových okolností Ivan své nové postavení rychle akceptuje. Trochu jej znepokojí zpráva, že se má zítra oženit s kněžnou Melanií, ale odvolání se na státní příčiny a ujištění, že kněžna je krásná, jej přimějí zapomenout na Evičku. Hned je donucen úřadovat: žádosti starého učitele o přilepšení na služebném vyhoví, avšak žádost Brka ohledně jeho pohledávky u ševce ani nevyslechne, dává nešťastného písaře zavřít bez okolků do šatlavy. A protože se možná zítra probudí opět jako švec, nechá z knížecí pokladny vyplatit nejen oněch padesát zlatých ševcova dluhu, ale zapisuje mu i další příjmy a výhody.\n\nPoté přichází knížecí nevěsta. Ivan se v nadšeném očekávání nastrojí do fraku s hvězdou. Ve vznešené paní vstupující do místnosti se domnívá poznávat Evičku – je to skutečně ona, princ ji získal pro svůj žert – ta to ale popírá (scéna Evičky a Ivana \"Nádherná to asi dáma\"). Ivan se chce dát přesvědčit a žádá, aby mu přivedli zámeckého dceru Evu, aby mohl obě ženy porovnat. Ale Eva si ví rady. V zákoutí převleče jednu z komorných do kněžniných šatů se závojem a sama se vrací ve svém prostém oděvu. Přitom využívá příležitosti a žádá „prince“, aby povolil její sňatek se ševcem Ivanem. Maršálek má sice námitky – švec je vyhlášený rváč a opilec – ale Ivan (s požehnáním hraběte Alterega) dívce vyhoví. Evička se opět ujme úlohy kněžny a společnost četnými přípitky (tercet se sborem \"První přípit, Alterego\" a baletní hudba) ukolébá Ivana opět ke spánku.\n\n(Prostá dílna ševcova) Ivan sebou hází a ze sna mluví o palácích a komtesách. Marta jej budí: už zase se mu „v opici leč druhu obrovského“ zdálo, že byl princ? Ale dnes Ivan dokonce tvrdí, že princem skutečně byl, ba dokonce že jím ještě je. Do ševcovny přináší maršálek deputát a peníze, které si Ivan ještě jako princ přiřknul. Tím je Ivan ještě více přesvědčen, zato matka zoufá nad jeho zdravím. Její podezření sdílí i lékař, který vidí příčinu Ivanovy choroby v nemírném požívání alkoholu a předepisuje mu místo vína „aqua pura“, čistou vodu. Tu přichází Evička a s notnou dávkou posměchu vysvětluje konečně Ivanovi a jeho matce, jak se věci seběhly (tercet \"Švandu si z něj utropili\"). Ivan odbíhá do lékárny pro předepsaný lék. Hned na to se objevuje Brk, aby podle knížecího příkazu vrátil Ivanovu směnku. Za to si žádá Eviččinu hubičku, dostane se mu však políčku a dochází konečně k přesvědčení, že Eva pro něho není vhodná nevěsta (tercet Brka, Evy a Marty \"Rajská Evo, vyť jste drak!\").\n\n(Proměna – Nádherné nádvoří v zámku princově) Princ se prochází sám po nádvoří (árie prince \"Vítej, libý mi ranní vánku\"). Eva přivádí neochotného Ivana, aby připomenul princi, že se má přimluvit za jejich sňatek. Pinc jejich rozhovor vyslechne a rozhoduje se poslat Evina otce do výslužby a jmenovat Ivana zámeckým namísto něho. Tak již nebude mít starý zámecký za zetě ševce a tato překážka tedy odpadá. Eva a Ivan si malují své manželské štěstí (duet Ivana a Evy \"Kéž by nám to pánbůh ráčil… U nás bude láska v domě\"). Přikvačí i Marta a je svědkyní toho, jak maršálek oznamuje svatbu prince s kněžnou Melanií a současně Ivana, nového kastelána, s Evičkou. Všichni snoubencům blahopřejí, včetně Brka a nakonec i prince. Přítomní se podivují nad „švandami pánů“ a Ivanovým náhlým vzestupem a provolávají slávu princi Miroslavovi (finále \"Aj, tam zkouší ověnčeni\").\n\nNahrávka celého \"Zakletého prince\" dosud nebyla pořízena. V archivu Československého rozhlasu se nacházejí jednak nahrávka předehry (1974, Orchestr Národního divadla v Praze řídí Josef Chaloupka), jednak nahrávka árie prince z 3. dějství \"Vítej, libý mi jarní vánku\" v podání Theodora Šrubaře z roku 1956. Tu vydal Radioservis, a.s., roku 2015 na CD „Česká romantická opera“ (CR0782-2).\n\n"}
{"id": "754857", "url": "https://cs.wikipedia.org/wiki?curid=754857", "title": "Honza málem králem", "text": "Honza málem králem\n\nHonza málem králem je česká filmová pohádka žánru hudební komedie režiséra Bořivoje Zemana z roku 1977. V hlavní roli hloupého Honzy se představí Jiří Korn.\n\n\nHonza řečený hloupý by se nejraději celý život válel v teple za pecí. Matka ho posílá do světa, kde na něj může čekat princezna a půl království, a Honza s nevolí jde. Přestože je považován za hlupáka, svým ostrovtipem předčí každého. Převeze trhovkyni i lakomou hospodyni, které slíbí, že uvaří lahodnou sekyrkovou polévku. Hospodář Matěj jej zaměstná, nebude mu ovšem vyplácet mzdu v dukátech, nýbrž Honza může po odvedené práci sníst, co hrdlo ráčí. Na statku se blíže seznámí s líbeznou Maruškou, která mu padne do oka. Ještě předtím ji zbavil neodbytného královského bubeníka, když mu nasadil na hlavu jeho buben. Marušce se Honza také líbí. K práci se staví poctivě a leckdy zdánlivě nemožné úkoly plní bez mrknutí oka.\n\nV království panuje smutek, neboť princezna už řadu let nepromluvila ani slovíčko. Jeho výsost král slíbil její ruku a půl království tomu, kdo ji zbaví tohoto prokletí. Ale jelikož se to nikomu nezdařilo a všichni adepti přišli o hlavu, o další zájemce je velká nouze.\nBubeník s velitelem vojska spřádají trestnou výpravu na Honzu, kterého pak naleznou na poli během senoseče. Nejprve si ho však spletou s hospodářem, který si zdříml pod košatou korunou listnatého stromu. Překvapí hospodáře ve spánku a toho nemine výprask. Honza dá výpověď u sedláka a souhlasí, že se vydá s nimi na hrad, aby se pokusil vyléčit princeznu, ale cestou zbrojnošům uteče. \n\nDá se do služby ke kováři-vdovci, kterému stůně dcera. Honza do pokoje pustí Slunce a vyžene odtud kmotru Smrt, to se děvčátku tuze líbí. Král je netrpělivý a když trestná výprava nepřivede Honzu, ale táhne truhlu plnou mincí, kterou uloupili loupežníkům, nařizuje bubeníkovi pátrací misi zopakovat. Varuje ho, že pokud se Honzovi nezdaří princeznu vyléčit, bude o hlavu kratší i on. Bubeník pak srší různými moudry a příslovími a všemožně se snaží vojáky během výpravy zdržovat. Honzu nakonec najdou na radu Smrtky u kováře a podaří se jim ho předvést před krále.\n\nHonza pak skutečně přiměje princeznu k řeči, když ji s pomocí lsti políbí. Trucovitá šlechtična se rozčiluje, jak si obyčejný šupák může dovolit takovou drzost. Pomstí se mu tím, že před králem ze sebe nevydá ani hlásky, a král tak Honzovi neuvěří. Honza společně s bubeníkem propadne hrdlem, oba čekají v šatlavě na stětí mečem či sekerou. Před popravou se na hradě sejde veškerý lid. Honza má poslední přání odsouzence na smrt, a tak ohne princeznu přes koleno a naplácá jí. Pyšná princezna vřeští, co jí síly stačí. Po ostudném výprasku uteče do svých komnat. Král naopak jásá a dohodne se s Honzou na odměně. Tomu stačí plná truhla dukátů a kobyla s povozem. Cestou domů se mu truhlice převrhne a dukáty se z ní sypou na cestu. Sbírají je pilně vesničané a blahořečí mu. Honza ale s prázdnou nepřijíždí, ve světě nasbíral něco cennějšího, zkušenosti.\n\n"}
{"id": "754859", "url": "https://cs.wikipedia.org/wiki?curid=754859", "title": "Casearia sylvestris", "text": "Casearia sylvestris\n\nCasearia sylvestris je stálezelená tropická dřevina, je to jeden z asi 180 druhů rodu polouš (\"Casearia\") původně zařazeného ve zrušené čeledi \"Flacourtiaceae\", odkud byl s příchodem taxonomického systému APG II přeřazen do čeledě vrbovitých.\n\nRostlina roste ve Střední a Jižní Americe, od jihu Mexika po sever Argentiny a dále téměř v celém Karibiku. Na typ půdy není vybíravá, neroste však v močálech a špatně roste na vyčerpané půdě. Nevadí ji polostín, pro tvorbu plodů však potřebuje dostatek slunečního svitu. Vyskytuje se od úrovně mořské hladiny až po nadmořskou výšku 1300 m. Vyrůstá v druhotných přírodních lesích, kolem silnic a na okrajích polí a pastvin. V oblasti Orinoka ve Venezuele je jedním z nejrozšířenějších stromů.\n\nJe to strom nebo keř obvykle vysoký 2 až 3 m, v úrodné Amazonii výjimečně dorůstá až do 10 m. Pro bezpečné ukotvení a dobré vstřebávání živin má rozložité postranní kořeny bílé barvy s hrubou zkorkovatělou kůrou. Kmen i větve mají hladkou a tenkou šedou kůru s nápadnými lenticelami. Běl dřeva je světle hnědá, tlusté jádro je tmavé hnědé, tvrdé a těžké. Větvičky jsou dlouhé a štíhlé, často rostou horizontálně nebo jsou převislé. Střídavě vyrůstající listy mají řapíky až 8 mm dlouhé. Listové čepele jsou obvykle vejčité až kopinaté, mívají délku 5 až 15 a šířku 3 až 7 cm, jejich okraje jsou lehce zoubkované a vlnité, u báze klínovité a zakončeny jsou ostrou špičkou. Na spodní straně jsou patrné paprskovité žilky.\n\nDrobné, krémově bílé nebo nazelenalé květy na krátkých stopkách dlouhých okolo 1 cm, vonící po medu a moči, vyrůstají ve shlucích po 20 až 50 z úžlabí listů, jsou sestaveny do květenství klubko. Kališní lístky jsou 4,  korunní chybí. Tyčinek je obvykle okolo 10, jednodílný semeník má čnělku s třílaločnou bliznou. Kvete od července do října. Opylení zajišťuje drobný létající hmyz. Plod je kulovitý nebo zploštělý míšek mající 3 až 4 mm v průměru a v něm je obvykle od 2 do 6 hnědých semen uložených v červené nebo červenooranžové dužině.\n\nVykvétá již po dvou létech nebo po dosažení výšky cca 1 m. Plody dozrávají v období od září do prosince, většinou značně nerovnoměrně. Dožívá se asi 20 let, množí se semeny a řízky, potřebuje však teplotu nad 20 °C. Produkuje velké množství olejnatých semen, je považován za průkopnickou rostlinu obsazující narušenou půdu.\n\nDřevo se používá pro výrobu zemědělských a tesařských nástrojů, dělají se z něho různoúčelové tyče a je vhodný i jako palivo. Plody slouží za potravu pro ptáky kteří jeho semena rozšiřují do širokého okolí, je významnou medonosnou rostlinou.\n\nListy i kůra obsahují mnoho příjemně vonící silice a mnohé kyseliny, saponiny, alkaloidy a celou řadu dalších látek. Rostlina má dlouhou historii v bylinné přírodní léčbě původních obyvatel amazonských pralesů, používají se odvary nebo obklady z listů, kůry i semen. Užívá se proti hadímu i včelímu jedu, pro hojení ran i kožních onemocnění, lokálně tlumí bolest a léčí všemožná břišní onemocnění. Nyní se vědecky zkoumají potenciální protinádorové účinky.\n\n\n\n \n"}
{"id": "754860", "url": "https://cs.wikipedia.org/wiki?curid=754860", "title": "Zápas na Letních olympijských hrách 1972 – muži, volný styl do 68 kg", "text": "Zápas na Letních olympijských hrách 1972 – muži, volný styl do 68 kg\n\nZápas ve volném stylu ve váhové kategorii do 68 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 25 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "754861", "url": "https://cs.wikipedia.org/wiki?curid=754861", "title": "Eintracht Braunschweig", "text": "Eintracht Braunschweig\n\nEintracht Braunschweig (celým názvem: Braunschweiger Turn- und Sportverein Eintracht von 1895 e.V.) je německý sportovní klub, který sídlí ve městě Braunschweig v Dolním Sasku. Založen byl 12. prosince 1895 pod názvem FuCC Eintracht 1895. Svůj současný název nese od roku 1949. Od sezóny 2018/19 působí ve 3. lize, třetí německé nejvyšší fotbalové soutěži. Své domácí zápasy odehrává na stadionu Eintracht-Stadion s kapacitou 23 325 diváků.\n\nEintracht patřil k zakládajícím členům Bundesligy v roce 1963. Roku 1967 získal titul německého mistra. V následující sezóně se probojoval do čtvrtfinále Poháru mistrů evropských zemí, což je největší mezinárodní úspěch klubu. V minulosti v klubu působili známí fotbalisté jako držitel Zlatého míče Igor Belanov či Paul Breitner.\n\nMimo mužský fotbalový oddíl má sportovní klub i jiné oddíly, mj. oddíl pozemního hokeje, ledního hokeje, lehké atletiky a plavání.\n\nZdroj: \n\n\n\n\nZdroj: \n\n\n\nZdroj: \n\nEintracht Braunschweig II, dříve znám také pod názvem Eintracht Braunschweig Amateure, je rezervním týmem Braunschweigu. Největšího úspěchu dosáhl v sezóně 1955/56, kdy se v Amateuroberlize Niedersachsen (tehdejší 2. nejvyšší soutěž) umístil na 1. místě.\n\n\nZdroj: \n\n\n\nZdroj: \n\n\n"}
{"id": "754863", "url": "https://cs.wikipedia.org/wiki?curid=754863", "title": "Johann Criginger", "text": "Johann Criginger\n\nJohann Criginger (1521 Jáchymov – 27. prosince 1571 Marienberg) byl německý luterský farář, spisovatel a kartograf v Marienberku.\n\nPrvní zmínka o Johannu Crigingerovi je z roku 1538, kdy byl imatrikulován na univerzitě ve Wittenbergu, na které působil například i Martin Luther nebo Philipp Melanchthon. V létě roku 1540 přešel Criginger na Lipskou univerzitu a v roce 1541 na univerzitu v Tübingenu. Od roku 1543 působil jako učitel v Crimmitschau, poté se ale vrátil zpět do Wittenbergu, kde v roce 1544 promoval na magistra svobodných umění.\nOd roku 1547 působil jako dvorní kazatel hraběte Lorenze Schlicka ve Žluticích. V roce 1548 se stal duchovním v Marienberku, kde působil od roku 1551 jako arciděkan. V roce 1559 se stal pastorem v kostele Panny Marie, na tomto postu působil až do své smrti.\n\nCriginger je autorem dvou biblických dramat, v těchto dílech se věnuje především výuce důvěry v boha a zbožnosti.\n\nCriginger byl také kartografem. Jeho nejvýznamnějším dílem je \"Bohemiae regni nova chorographica Descriptio\" známá spíše jako „Crigingerova mapa Čech“ vydaná v roce 1568.\nTato mapa je orientovaná k severu. Měřítko má 1:683 500. Rozměr rámu je 510×340 mm. Vlastní mapa má tvar oválu o rozměrech 486 mm a 412 mm. Mapa je v rozích doplněna rytinami, na nichž jsou zobrazeny čtyři erby panovníků Koruny české – Čech, Moravy, Slezska, Horní a Dolní Lužice.\n\nNa horní straně rámu je zobrazen v malém kruhovém rámečku medailon s profilem císaře Rudolfa II.. Na mapě je zobrazeno 292 sídel. Umístění sídla je znázorněno kroužkem, u kterého jsou zobrazeny panoramatické znaky sídel. Kroužky jsou dvou velikostí, bez výplně nebo se žlutou výplní. Podle Kuchaře (1961) jsou sídla rozdělena do čtyř skupin. Města, městečka a vesnice patří do první skupiny a jsou znázorněny kroužkem a skupinou budov, které jsou vykresleny okolo kroužku. Takovýchto sídel je na mapě zobrazeno 224. Do druhé skupiny patřily budovy zakreslené na kopci – touto značkou byly vyznačeny hrady a zámky. Třetí značkou byl obrázek kostela se dvěma věžemi, takto byla zobrazena ta sídla, v nichž se nacházely velmi významné kláštery. Menší sídla patřila do čtvrté skupiny a byla označena jednoduchým znakem budovy.\n\nVýškopis je znázorněn kopečkovou metodou. Dobře jsou zobrazeny vodní toky.\n\nMapa byla vytištěna v Lipsku a později po Crigingerově smrti ji tiskař v Praze velice výhodně prodával a do mapy vlepoval na prázdné místo portréty vládnoucích panovníků.\n\nCrigingerova mapa je mnohem obsáhlejší než Klaudiánova a to i přes to, že ji Criginger kreslil doma a při její tvorbě necestoval.\n\nMapa existuje ve dvou exemplářích, jeden se nachází ve Strahovském klášteře a druhý v Salzburgu.\n\nPozději vzniklo několik kopií Crigingerovy mapy Čech, mezi nejznámější patří Münsterova, Orteliova (1570) a také Merkatorova kopie (1585). Poslední zmiňovaná kopie byla doplněna o místopis jižních Čech. Naopak Ortelius odstranil z mapy všechna území, která nepatřila k Čechám, avšak nedopatřením odstranil i výběžky severních Čech.\n\nJ. Criginger vytvořil v roce 1567 také mapu Saska pro saského kurfiřta Augusta.\n\n\n"}
{"id": "754864", "url": "https://cs.wikipedia.org/wiki?curid=754864", "title": "IFK Malmö", "text": "IFK Malmö\n\nIdrottsföreningen Kamraterna Malmö, známý především pod zkráceným názvem IFK Malmö, je švédský fotbalový klub z města Malmö.\n\nZaložen byl roku 1899. Odehrál 13 sezón v nejvyšší švédské soutěži, naposledy roku 1962. Nejlepší umístění, jakého kdy dosáhl, bylo 2. místo v roce 1960. To mu také zajistilo start v Poháru mistrů evropských zemí, kde postoupil do čtvrtfinále. V dobách své slávy byl jeho tradičním městským rivalem klub Malmö FF, dnes však IFK hraje v nižších soutěžích (5 stupňů pod první ligou). IFK tradičně hrají ve žlutých tílkách a zajímavostí je, že v jejich dresech museli nastoupit argentintští reprezentanti k zápasu Mistrovství světa 1958 proti Německu, když německý tým protestoval proti argentinským alternativním dresům.\n\n"}
{"id": "754865", "url": "https://cs.wikipedia.org/wiki?curid=754865", "title": "Jorge Frías", "text": "Jorge Frías\n\nJorge Frías (* 15. března 1965) je bývalý mexický zápasník, volnostylař. Dvakrát startoval na olympijských hrách, v roce 1976 vypadl v kategorii do 48 kg ve druhém a v roce 1980 ve stejné kategorii ve třetím kole. V roce 1975 zvítězil v této hmotnostní kategorii na Panamerických hrách.\n\n"}
{"id": "754868", "url": "https://cs.wikipedia.org/wiki?curid=754868", "title": "Zazimování zahrady", "text": "Zazimování zahrady\n\nZazimování zahrady je název pro soubor úprav, kterými je zahrada připravována na zimu. \n\nVypouštění malých vodních nádrží a jejich zasypání listím slouží k tepelné ochraně leknínů a dalších vodních rostlin.\nOdřezání nadzemních částí trvalek (kromě travin), zalití jehličnanů a stálezelených listnatých dřevin. Vyhrabání listí, především z trávníkových ploch je považováno z důležité, jakkoliv postačí hrubé vyhrabání, aby nedošlo k vyhnívání trávníku pod vrstvou listí. Trávník je vhodné posekat na výšku 2-3 cm. Mezi keři není třeba listí vyhrabovat — v těchto místech nevadí a po zetlení z něho vzniká humus. Rostliny, které potřebují ochranu před mrazem, jsou zakrývány na zimu chvojím. Přenosné nádoby je třeba poklidit do bezmrazých místností. \n\nPěnišníky mají být prosypávány listím a zakrývány chvojím. Keřové růže, mají být na podzim částečně sestříhány a přihrnuty zemí, popřípadě prosypány kompostem tak, aby jejich spodní části byly zakryté. Stejně tak pnoucí růže a plaménky je dobře zakrýt několika kousky chvojí. Jestliže jsou skalky a trvalé záhony s choulostivými rostlinami rovněž zakryty je zahrada chráněna před mrazem. Přes zimu je třeba setřást z jehličnanů, zejména sloupovitých jalovců námrazu a vlhký sníh. Je třeba vyjmout ze země cibulnaté a hlíznaté rostliny nesnášející zmrznutí. \n\nDřeviny je vhodné v některých lokalitách chránit proti okusu chemickými či technickými prostředky.\n\n"}
{"id": "754870", "url": "https://cs.wikipedia.org/wiki?curid=754870", "title": "Válečný štváč", "text": "Válečný štváč\n\nVálečný štváč je pejorativní označení pro osobu, snažící se podnítit nějakou skupinu lidí, případně celý národ, k zahájení války. \n\nAsi nejznámějším příkladem může být Adolf Hitler, kterému se podařilo rozpoutat druhou světovou válku. V historii je dále uveden například Maximin Isnard. Za válečného štváče je také označován například americký prezident Ronald Reagan. Nicméně zcela exaktní definice toho, kdo již je a kdo ještě není válečný štváč, neexistuje a zejména v poslední době se tento termín používá stále častěji ve spojitosti s řadou osob.\n\nToto označení má velice negativní vyznění a může být používáno coby součást propagandy (například Československý filmový týdeník ze začátku 50. let 20. století se osměloval takto označit tehdejší americké prezidenty Roosevelta a Trumana, v 80. letech toto označení v československé publicistice i zprávách „zdědil“ Ronald Reagan).\n\nVálečné „štvaní“ se nepojí s případem tzv. spravedlivé války, kdy je země napadena a brání se, ale většinou naopak – vytváření a vznášení důvodů a záminek pro napadení jiné země, tedy útočnou válku, ať už z jakýchkoliv pohnutek (zábor území, podmanění obyvatel, příliv daní z nově dobytého území, přístup k přírodním zdrojům napadené země, tzv. \"nation building\", odstranění dosavadních představitelů napadené země a instalace loutkových režimů přátelských zájmům útočící země, atd.).\n\nLidé označení jako váleční štváči mají působit na veřejné mínění, ve snaze vytvořit většinový názor potřeby angažovat se ve válce, ať už se jedná o zapojení se do již probíhajícího konfliktu, nebo zahájení nového. Způsoby, kterými se snaží toho dosáhnout, mohou většinou počítají s elementem strachu a bezprostředního ohrožení existence nebo pouze zájmů dané země, a podle jejich výkladu tak ospravedlňuje preemptivní napadení. Mohou mít úzké vztahy s tzv. vojensko-průmyslovým komplexem, tedy propojením armády a válečného průmyslu za účelem zisku.\n\nOznačení (válečný) „jestřáb“ je mírnější varianta, která označuje člověka (často politika), který v případě nejasné a nejednoznačné situace, zdali jeho země má či nemá jít do války, argumentuje za to, aby šla. Opakem k tomu je „holubice“, který hledá neválečné možnosti řešení, například další jednání. Obě označení mají evokovat charakter toho, jemuž byly přiřknuty – neohroženost a dravost jestřába a plachost holuba. V minulých letech byl takto označován například Dick Cheney nebo Donald Rumsfeld. V angličtině ještě existuje hovorový termín \"chickenhawk\" (česky přibližně \"slepice-jestřáb\") pro člověka (většinou muže), který se v době svého mládí vyhnul vojenské službě, a dlouho poté, kdy je již na ni příliš starý, mluví sveřepě o válčení a motivuje, ne-li přímo nutí ostatní k tomu, aby vzali zbraň a šli do války.\n\n\n"}
{"id": "754871", "url": "https://cs.wikipedia.org/wiki?curid=754871", "title": "László Bíró (zápasník)", "text": "László Bíró (zápasník)\n\nLászló Bíró (* 9. června 1960 Tura, Maďarsko) je bývalý maďarský zápasník. Větších úspěchů dosáhl ve volném stylu, zápasil však i v zápase řecko-římském. V roce 1980 na olympijských hrách v Moskvě obsadil ve volném stylu v kategorii do 48 kg šesté místo, v roce 1988 na hrách v Soulu čtvrté místo v kategorii do 52 kg. V roce 1986 vybojoval stříbro na mistrovství světa. V roce 1982 vybojoval zlato, v roce 1983 a 1984 stříbro na mistrovství Evropy.\n\n"}
{"id": "754875", "url": "https://cs.wikipedia.org/wiki?curid=754875", "title": "Síran nikelnatý", "text": "Síran nikelnatý\n\nSíran nikelnatý je žlutá, krystalická, hygroskopická a ve vodě dobře rozpustná chemická látka na vzduchu tvořící modrozelený hydrát se vzorcem NiSO. Tato látka je paramagnetická. Tato látka se používá na galvanické poniklování. Je však poněkud nebezpečná, jelikož dráždí kůži a je karcinogenní. V přírodě se nevyskytují žádné minerály, které by obsahovaly síran nikelnatý. Nejbližší podobná látka, která se v přírodě vyskytuje je síran železito-nikelnatý, ale je velice vzácný.\n\nTato látka se vyrábí ve velkém měřítku, roku 2005 bylo vyrobeno asi 40 000 tun. Nejjednodušší způsob reakce je reakce kyseliny sírové s kovovým niklem:<br>\n\nTato látka rychle přijímá vodu dle rovnice:<br>\n\nPři zahřívání reakce probíhá zpětně. Tato látka se často používá ke galvanickému pokovování. Jako katoda se použije předmět, jenž je potřeba pokovit, a anoda se používá kovový nikl. Vše probíhá podle rovnice:<br>\n\nNa anodě probíhá reakce:\n\nNa katodě probíhá reakce:\n\nJako elektrolyt se ze začátku dá použít kyselina sírová, jež následně zreaguje s niklem na elektrodě za vzniku potřebného síranu nikelnatého.\n"}
{"id": "754879", "url": "https://cs.wikipedia.org/wiki?curid=754879", "title": "Vojtěch Zapletal", "text": "Vojtěch Zapletal\n\nVojtěch Zapletal (8. června 1877 Černotín – 26. září 1957 Černotín) byl český římskokatolický kněz, katecheta a hudební skladatel.\n\nPocházel z rodiny učitele, který založil v Černotíně Cyrilskou jednotu, takže měl již od dětství vřelý vztah k hudbě a obzvláště k varhanám (jako desetiletý často zastupoval svého otce ve hře na varhany při mších). Vystudoval gymnázium ve Valašském Meziříčí, kde maturoval s vyznamenáním v roce 1896, a olomouckou teologickou fakultu. Po kněžském svěcení, které přijal 5. července 1900, působil jako kaplan nejprve krátce v Janové a poté v Hrozové (od roku 1900), v Libině (od roku 1901) a nakonec Litovli (od roku 1904). Tam se posléze stal katechetou na dívčích měšťanských školách.\n\nV roce 1908 byl přeložen do Kroměříže, kde plně uplatnil své schopnosti v oblasti hudby. V Kroměříži založil a vedl tamní Jednotu cyrilskou. Společně s D. Orlem založil arcidiecézní Jednotu cyrilskou v Olomouci a byl i místopředsedou Obecné jednoty cyrilské v Praze. Na všech svých působištích zakládal a řídil pěvecké sbory a šířil znalost lidových písní.\n\n\n\n\n"}
{"id": "754885", "url": "https://cs.wikipedia.org/wiki?curid=754885", "title": "Wackernagelův zákon", "text": "Wackernagelův zákon\n\nWackernagelův zákon je zákon, který formuloval švýcarský lingvista Jacob Wackernagel. Týká se pozice nepřízvučných slov v praindoevropštině.\n\nPodle tohoto zákona se nepřízvučná slova (tzv. příklonky) kladla za přízvučná slova a obsazovala druhé místo ve větě. Tento jev (nepřízvučná zájmena a částice na druhém místě ve větě) lze z části pozorovat v některých současných indoevropských jazycích, například češtině a francouzštině. Také v litevštině dříve nepřízvučná zájmena občas nacházela mezi předponou a kořenem slova – jako v případě \"išmitrauk\" \"vyprosti mě\", kdy v současnosti se užívá forma se přízvučným zájmenem \"ištrauk mane\". \n"}
{"id": "754887", "url": "https://cs.wikipedia.org/wiki?curid=754887", "title": "Československo na Letních olympijských hrách 1980", "text": "Československo na Letních olympijských hrách 1980\n\nČeskoslovensko na Letních olympijských hrách 1980 v Moskvě reprezentoval 209 sportovců, z toho 162 mužů a 47 žen. Nejmladší účastnicí byla gymnastka Jana Labáková (14 let, 177 dní), nejstarším účastníkem pak střelec Josef Panáček (42 let). Reprezentanti vybojovali 14 medailí, z toho 2 zlaté, 3 stříbrné a 9 bronzových. Celkem, včetně kolektivních sportů, si z her medaili odvezlo 51 československých sportovců.\n\nPodle nominace uvedené v deníku Československý sport, dne 16. července 1980.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "754890", "url": "https://cs.wikipedia.org/wiki?curid=754890", "title": "T. Svatopluk", "text": "T. Svatopluk\n\nT. Svatopluk, vlastním jménem Svatopluk Turek (25. října 1900, Hodslavice − 30. prosince 1972, Gottwaldov, nyní Zlín) byl český prozaik a malíř.\n\nNarodil se v Hodslavicích v rodině lékaře. Po maturitě na reálném gymnáziu v Kroměříži nedokončil pražskou AVU, kde měl za profesory Jakuba Obrovského a Maxe Švabinského. V roce 1924 byl spoluzakladatelem organizace KSČ v rodných Hodslavicích. V letech 1926–1933 pracoval jako grafik (malíř plakátů) ve zlínské firmě Baťa. Po vyhazovu napsal svůj nejznámější román \"Botostroj\", po jehož vydání na něj podal Jan Antonín Baťa žalobu za urážku na cti. Během Protektorátu se literárně neangažoval a účastnil se komunistického odboje. V letech 1947–1950 působil jako redaktor závodního časopisu \"Tep nového Zlína\". Poté se věnoval naplno literatuře a práci v různých periodikách. Je pohřben na lesním hřbitově ve Zlíně.\n\nNejvíce se proslavil románem \"Botostroj\", ve kterém popisuje továrnu jako nelidskou společnost ničící životy dělníků a svého zaměstnavatele jako diktátora. Se silným osobním zaujetím útočí na tzv. amerikanismus, jenž mu zosobňuje Tomáš Baťa, kterého se snažil vylíčit jako vykořisťovatele a zesměšňuje jeho metody. Styl knihy je velice strohý a psán expresivním, místy až vulgárním jazykem.\n\n\"Botostroj\" byl vydán v říjnu 1933 pražským nakladatelstvím Sfinx, 2. listopadu 1933 byl náklad zabaven na základě usnesení Krajského soudu v Praze, v roce 1938 bylo vydání díla soudně zakázáno. Román byl znovu vydán až po válce roku 1946. O osm let později byl zfilmován pod vedením režiséra K. M. Walló.\n\nPublikoval v periodikách: Host do domu, Rudé právo, Nový život, Literární noviny, Rovnost, Plamen, Tvorba, Lidová kultura, Kultura doby, Čteme, Praha–Moskva, Český dělník, Květy, Film a doba.\n\n\n"}
{"id": "754891", "url": "https://cs.wikipedia.org/wiki?curid=754891", "title": "Rejkovo", "text": "Rejkovo\n\nRejkovo je rekreační osada ve Stolických vrších, při Rejkovském potoku, 2 km jihozápadně od Tisovce.\n\nOsada byla až do 21. října 1944 součástí obranné linie povstalecké armády.\n\nV současnosti je malým střediskem letní a zimní rekreace s chatami, sjezdovkou a lyžařským vlekem. Osadou prochází modře značená turistická cesta z Tisovce do Klenovce.\n"}
{"id": "754900", "url": "https://cs.wikipedia.org/wiki?curid=754900", "title": "Riečnica", "text": "Riečnica\n\nRiečnica je zaniklá vesnice na Slovensku, část Nové Bystrice v okrese Čadca. Původní obec byla v roce 1981 byla začleněna do obce Nová Bystrica a v roce 1985 byla jako osada zrušena z důvodu výstavby vodní nádrže Nová Bystrica. Z Riečnice zůstal zachován kostel Narození Panny Marie.\n"}
{"id": "754913", "url": "https://cs.wikipedia.org/wiki?curid=754913", "title": "Sleponěmota", "text": "Sleponěmota\n\nSleponěmota (také němoslepota, sleponěmost, němoslepost) je zdravotní handicap, který spočívá v kombinaci zrakového a řečového postižení při zachování sluchu. Sleponěmý člověk nemluví, nevidí, ale slyší. Jedná se o méně časté postižení, které se ale také vyskytuje.\n\n\nSleponěmý používá pro pohyb slepeckou hůl normálně jako slepí lidé. Nosí hůl bílou, protože červenobílá hůl je označením pro hluchoslepé a sleponěmota není natolik rozšířeným onemocněním. S okolím může komunikovat buď psanou formou nebo pomocí Lormovy abecedy jako hluchoslepí. Avšak i zde jde o rozšíření zrakového a sluchového postižení. Někteří mohou mít zbytky zraku, a tak mohou komunikovat za pomocí znakového jazyka.\n"}
{"id": "754919", "url": "https://cs.wikipedia.org/wiki?curid=754919", "title": "Bardolino (víno)", "text": "Bardolino (víno)\n\nBardolino je italské červené víno, původem z oblasti podél morénových kopců v provincii Verona východně od Gardského jezera. Své jméno dostalo podle města Bardolino na břehu jezera. Bardolino získalo v roce 1968 označení \"Denominazione di origine controllata\" (DOC). Pro jeho výrobu se používá směs hroznů odrůd Corvina, Rondinella a Molinara. Až 15 % směsi může pocházet z odrůd Rossignola, Barbera, Sangiovese a případně Garganega.\n\nOblast \"classico\", jež se nachází na jihovýchodním pobřeží Gardského jezera, obklopuje města Bardolino, Affi, Cavaion, Costermano, Garda a Lazise. Za touto zónou se směrem na jih rozkládají ploché, úrodné roviny, kde se víno Bardolino vyrábí z hroznů s vysokými výnosy. Asi 45 % produkce pochází z regionu Bardolino Classico, ale na rozdíl od sousedních Veneto DOC, Soave a Valpolicella se nezdá, že by existovaly příliš velké kvalitativní rozdíly mezi víny vyrobenými v oblasti classico a víny původem z větší zóny DOC.\n\nTři hlavní odrůdy révy používané k výrobě Bardolina se používají také k výrobě vína Valpolicella, ačkoliv obě vína jsou zcela odlišná. To je částečně proto, že Bardolino obvykle obsahuje méně Corviny, která přidává vínu tělnatost a strukturu a Rondinelly, jež má relativně neutrální chuťový profil. Výnosy v oblasti Bardolino mají též snahu přesahovat 13 tun na hektar, což je množství oficiálně stanovené v omezeních DOC.\n\nOstatní verze Bardolino jsou \"Superiore\", které má alespoň o 1 procento alkoholu víc a musí zrát nejméně rok, než uvolněno do prodeje, \"rosé\" známé jako \"Bardolino Chiaretto\" a lehké sekty \"Frizzante\" a \"Novello\". Bardolino Novello bylo poprvé vyrobeno koncem 80. let ve stylu, který napodobuje francouzské víno Beaujolais Nouveau.\n"}
{"id": "754922", "url": "https://cs.wikipedia.org/wiki?curid=754922", "title": "Ozbrojené síly Fidžijské republiky", "text": "Ozbrojené síly Fidžijské republiky\n\nOzbrojené síly Fidžijské republiky (\"Republic of Fiji Military Forces\", zkratka RFMF) představují armádu tichomořského ostrovního státu Fidžijská republika. S celkovým stavem 3500 vojáků v činné službě a 6000 záložníků je to jedna z nejmenších armád na světě, většina okolních ostrovních států nemá armádu žádnou.\n\nMužstvo pravidelné armády je organizováno do šesti pěchotních a jednoho inženýrského praporu s přibližně 6 000 rezervisty. Dříve existovala také jedna rota kontrarevolučních specialistů „Zulu“, která byla deaktivována koncem roku 2000 kvůli vzpouře některých jejích příslušníků.\n\nPrvní dva pravidelné prapory Fidžijského pěšího pluku jsou tradičně určeny na zahraniční mírové mise, 1. prapor byl vyslán do Libanonu, Iráku a Východního Timoru pod vedením OSN, zatímco 2. prapor je umístěný v Sinai s MFO. Platby za působení mírových sil představují pro Fidži důležitý zdroj příjmů. 3. prapor je umístěný v hlavním městě Suva a zbývající tři jsou rozesety po celém souostroví.\n\n\nSoučástí armády je námořnictvo o síle 300 mužů, které dne 25. července 2005 oslavilo třicáté výročí svého založení. Bylo vytvořeno v roce 1975, poté, co vláda ratifikovala Úmluvu Organizace spojených národů o mořském právu. Námořnictvo střeží námořní hranici, hájí zájmy ve fidžijské výlučné ekonomické zóně a organizuje záchranné mise.\n\nNámořní základna fidžijského námořnictva se nachází v hlavním městě Suva, v zálivu Walu Bay. V současné době má námořnictvo 9 plavidel, hlídkových člunů (z toho 3 třídy Pacific). Vojenskou pomoc poskytuje Austrálie, Čínská lidová republika a Spojené království (které pomoc dočasně pozastavilo v důsledku vojenského puče v roce 2006 proti civilní vládě).\n\nVelitel Bradley Bower ve svém projevu na oslavách 30. výročí dne 26. července 2006 řekl, že největší výzvou pro námořnictvo země, jakou je Fidži, je udržovat fidžijskou suverenitu na moři, obnova vybavení a výcvik důstojníků, aby byli schopni reagovat na měnící se poměry.\n\n3 hlídkové čluny třídy Pacifik (výrobce Austrálie, výtlak 162 t, délka 31,5 m, šířka 8,1 m, ponor 1,8 m, výkon dvou dieselmotorů 2,1 MW, max. rychlost 20 uzlů (37 km/h), posádka 17 mužů, výzbroj 1 x kanón 20 mm, kulomet 2 x 7,62 mm.\n\n2 hlídkové čluny (výrobce USA, výtlak 97 t, posádka 11 mužů, výzbroj kulomet 1 x 12,7 mm)\n\n4 hlídkové čluny třídy Dabur (výrobce Izrael, výtlak 39 t, posádka 9 mužů, výzbroj 2 x kanón 20 mm, 2 x kulomet 7,62)\n\n1 presidentská jachta RFNS Cagidonu\n\n1 průzkumný člun RFNS Babale (postaven 1978, délka 30 m)\n\nDo původní výzbroje námořnictva patřilo malé průzkumné plavidlo (postavené 1929, o výtlaku 100 t, posádka 14 mužů) a tři hlídkové lodě RFNS Kula, Kikau a Kiro, přestavěné z minolovek třídy Redwing US Navy, zakoupené v letech 1975–1976 (výtlak 370 t, posádka 39 mužů, výzbroj 1 x 20 mm kulomet a 2 x 12,7 mm kulomet), které byly v letech 1994–1995 nahrazeny novými, stejnojmennými čluny třídy Pacific.\n\nLetecká peruť fidžijské armády (\"Air Wing Republic of Fiji Military Forces\") vznikla v roce 1987, základnu měla na letišti v Nausori, ale byla zrušena v roce 1997.\n\n\n\nVrtulník AS-365 N2 Dauphin havaroval u pobřeží hlavního ostrova v červenci 1994, menší vrtulník AS-355F-2 pokračoval ve službě až do poloviny roku 1997, v roce 1999 byl prodán do Francie.\n\nFidžijská armáda několikrát výrazně zasáhla do politiky země. V roce 1987 vojáci provedli dva převraty. V roce 2000 byla armáda původcem puče, který měl potlačit civilní puč George Speighta. Od toho roku měla armáda občas napjaté vztahy s vládou Laisenia Qarase a zásadně protestovala proti jejím plánům na vytvoření komise, která měla odškodnit oběti a udělit amnestii pachatelům civilního převratu. Tvrdila, že pokud by vzbouření vojáci, kteří se v roce 2000 přidali k civilnímu puči, dostali milost, narušilo by to autoritu armády.\n\nDne 4. srpna 2005 vyzval vůdce opozice Mahendra Chaudhry, aby bylo do armády přijímáno více Indofidžijců, což, jak předpokládal, by zajistilo větší politickou stabilitu. (K říjnu 2007 měla fidžijská armáda v aktivní službě 3 527 mužů, z nichž jen 15 bylo Indofidžijců.) Vyslovil se také mluvil proti plánu vlády na snížení počtu vojáků. Armádní mluvčí podplukovník Orisi Rabukawaqa následující den odpověděl, že armáda se neskládá z jednoho etnika, že slouží celému národu a že při náboru či povyšování neexistuje žádné etnické kritérium; většina Indofidžijců ale nebuduje vojenskou kariéru kvůli pomalému postupu a raději z armády odchází do jiných oblastí. Nicméně ocenil indofidžijské vojáky a připomněl podplukovníka Mohammeda Azize, vedoucího armádních právníků, který byl klíčovou postavou ve vojenském soudu nad vzbouřenými vojáky z roku 2000. Přitom po převratu v roce 1987 postupovali domorodí Fidžijci v armádě velmi rychle, stejně tak po následném rozšíření fidžijských ozbrojených sil.\n\nDne 26. srpna 2005 vláda oznámila plány na snížení velikosti armády. Vojenští technici by byli převedeni pod ministerstvo pro místní rozvoj, snížení vojenských sil by bylo doprovázeno adekvátním nárůstem počtu příslušníků policie.\n\nDne 26. září 2005 mluvčí Rabukawaqa prohlásil, že se armáda rozhodla omezit některé činnosti, aby nepřekročila svůj rozpočet. Škrty by se týkaly námořních hlídek, pátracích a záchranných operací, školení, výcviku a cvičení a působení vojenských inženýrů a techniků na venkově. Dotčeny by neměly být priority, jako jsou mírové operace na Sinajském poloostrově a v Iráku, výcvik důstojníků ve spolupráci s armádou Nového Zélandu a trestní stíhání vojáků obviněných ze vzpoury. Další den toto prohlášení potvrdil zástupce ministerstva vnitra.\n\nDne 5. prosince 2006 provedla fidžijská armáda třetí převrat. Hlavní představitel armády Voreqe Bainimarama se po něm stal premiérem a o převratu řekl 7. února 2008l: „Qarase (...) nechápe roli armády a dezinformuje národ (...). Pokud se objeví politika a činnosti, které mohou vést k ohrožení národní bezpečnosti a územní celistvost Fidži, armáda má podle ústavy plné právo zasáhnout.“ V srpnu 2009 byl Bainimarama stále předsedou vlády při zrušené ústavě, bývalý vojenský velitel Epeli Nailatikau byl jmenován úřadujícím prezidentem místo Josefy Iloila, který odešel na odpočinek.\n\n\n\n"}
{"id": "754923", "url": "https://cs.wikipedia.org/wiki?curid=754923", "title": "Jan Mára", "text": "Jan Mára\n\nJan Mára, O.Cr. (14. srpna 1912 Zlučín, dnes část Radvánova − 5. ledna 2012 Moravec) byl český římskokatolický kněz a člen Rytířského řádu křižovníků s červenou hvězdou, který patřil mezi přední představitele vlasteneckých kněží kolaborující s komunistickým režimem. Stal se předsedou tzv. „katolické akce“ a později byl dlouholetým ředitelem České katolické charity a administrátorem farnosti u kostela sv. Ludmily na pražských Vinohradech.\n\nNa kněze byl vysvěcen 13. března 1938 a působil jako kaplan v Karlových Varech. Po Únoru 1948 se zapojil do činnosti tzv. vlasteneckých kněží, byl povolán do Prahy a stal se předsedou státem organizované „katolické akce“ a šéfredaktorem Katolických novin. Stal se též členem KSČ a v roce 1949 byl arcibiskupem Beranem exkomunikován. \n\nOd roku 1949 pracoval jako ředitel České katolické charity, jímž zůstal až do roku 1989, a účastnil se činnosti Mírového hnutí katolického duchovenstva. V letech 1951–1991 byl rovněž administrátorem farnosti u kostela sv. Ludmily v Praze na Vinohradech. Přes svůj převážně prorežimní postoj podporoval v 50. letech 20. století tajné skautské hnutí, a to i finančně. Stal se také kanovníkem vyšehradské kapituly. V roce 1985 obdržel vyznamenání Za zásluhy o výstavbu. Po skončení aktivní kněžské služby žil na odpočinku v konventu křižovníků v Praze, posléze v kněžském domově na Moravci, kde v noci z 5. na 6. ledna 2012 ve věku nedožitých sta let umírá.\n\n\n"}
{"id": "754924", "url": "https://cs.wikipedia.org/wiki?curid=754924", "title": "Mírové hnutí katolického duchovenstva", "text": "Mírové hnutí katolického duchovenstva\n\nMírové hnutí katolického duchovenstva, ve zkratce MHKD (původním názvem Velehradský výbor katolického duchovenstva, v letech 1951–1966 pod názvem Celostátní mírový výbor katolického duchovenstva) bylo hnutí existující v Československu v letech 1950 až 1968, jehož prostřednictvím komunistický režim prosazoval svou politiku v římskokatolické církvi. V čele hnutí stáli tzv. míroví kněží, kteří spolupracovali s komunistickým režimem a snažili se před veřejností vystupovat jménem duchovenstva, přestože většina kněží tyto „představitele“ odmítala.\n\nVe dnech 4. až 6. července 1950 se na Velehradě konala konference tzv. vlasteneckých kněží za účasti asi 400 až 450 kněží z českých zemí i Slovenska, z nichž část se zúčastnila v důsledku nátlaku režimu. Na konferenci byl odhlasován vznik tzv. Velehradského výboru katolického duchovenstva, v jehož čele stál Josef Románek. Následně byly zakládány arcidiecézní, diecézní, vikariátní a děkanátní mírové výbory katolického duchovenstva a 27. září 1951 se uskutečnil první sjezd (za účasti asi 1 700 kněží a tří biskupů – Trochty, Eltschknera a Lazíka), na němž byl zvolen předsedou hnutí Josef Plojhar a název hnutí změněn na Celostátní mírový výbor katolického duchovenstva. Po celou dobu existence hnutí vykonával funkci generálního tajemníka Josef Beneš.\n\nDruhý celostátní sjezd se konal v prosinci 1959 za účasti téměř 1 300 delegátů, na třetím sjezdu v listopadu 1966 pak došlo k další změně názvu na Mírové hnutí katolického duchovenstva. V tu dobu ovšem už hnutí nevyvíjelo téměř žádnou činnost. Patrně poslední akcí MHKD byla oslava dvacetiletého „Vítězného února“ v roce 1968, 21. března 1968 pak na pětihodinovém zasedání rozšířeného předsednictva pod tlakem přítomných členů a na výslovné přání apoštolského administrátora Tomáška rezignovala celá česká část vedení (včetně Josefa Plojhara, který se po zdráhání rozhodl odstoupit až přičiněním Júlia Gábriše); slovenská část odmítla toto stanovisko respektovat s tím, že na Slovensku bude v činnosti pokračovat, přípravné práce na založení nového hnutí Dílo koncilové obnovy však vedly v květnu 1968 k faktickému zániku Mírového hnutí katolického duchovenstva. Jeho následovníkem se stalo v roce 1971 vzniklé Sdružení katolických duchovních Pacem in terris.\n\n\n"}
{"id": "754928", "url": "https://cs.wikipedia.org/wiki?curid=754928", "title": "Ograkové", "text": "Ograkové\n\nOgrakové nebo Ugrakové ( \"Oğrak\" plurál: \"Oğraklar\", \"Uğraklar\", \"Iğraklar\", \"اغراق\" → \"Agraq\") byl středověký název jednoho z tureckých kmenů usazeného v příhraniční oblasti Druhého Ujgurského kaganátu (740-840).\n\nZáznamů o Ogracích je málo. Jediná zmínka o nich se nachází v eposu od Mahmúda Kašgarského \"Divân-ı Lügati't-Türk\" napsaného v 11. století. V záznamech jsou Ograkové popsány ve formě, specifické pro Středoasijské turecké kmeny, které žili v období středověku. Nazývaly je taky \"„الايغاج\" → \"Ala-jygač“\" (\"východní stateční\", žijící v pohraničí) a \"„قرا ي يغج\" → \"Kara-jygač“\" (\"západní stateční\", žijící ve vnitrozemí). \n\nMahmúd Kašgarský poskytuje další důležité poznatky o Ogracích. Po sečtení plemen, jako Čigilové, Tuchsové a Jagmaové, vypráví o sídlech Ograků. Pokud tyto informace v jeho podání pospojujeme do pořadí, můžeme předpokládat, že Ograkové žili hlavně v oblasti Žety-su ( Sedmiříčí), východně od řeky Ili v blízkosti hranic Ujgurského kaganátu, což je oblast neúrodného kraje, nebo v kraji u břehů Ebinurského jezera.\n\nV eposu uvádí Karachány, nástupce Karluků, jako protivníky Chuej-chuů (Ujgurové), a vypráví o Ograckých nájezdech, jako o pomoci a podpoře spojenců - Karachánů. Tyto boje se musely uskutečnit v blízkosti země Ograků, na sever od řeky Ili.\n\nTexty Mahmúda Kašgarského jsou psány Karachánštinou (tj. Hakanštinou): \"„يغج“\" → \"„jygač“\" znamená \"„dřevo, kus dřeva“\". O Ogracích dále píše:\n\n\n\n"}
{"id": "754929", "url": "https://cs.wikipedia.org/wiki?curid=754929", "title": "Piotr Morawski", "text": "Piotr Morawski\n\nPiotr Morawski (27. prosince 1976 – 8. dubna 2009, Dhaulágirí, Nepál) byl polský horolezec, který se nejvíce proslavil prvním zimním výstupem na Šiša Pangmu. Zahynul v roce 2009 na Dhaulágirí.\n\nJeho první pokus o výstup na osmitisícovku byl neúspěšný pokus o první zimní výstup na K2 v roce 2003 pod vedením Krzysztofa Wielickeho. Během této výpravy se on a Děnis Urubko dostali do výšky 7650 metrů, což je dodnes výškový rekord na K2 v zimě. O rok později se pokoušel rovněž v zimě a opět neúspěšně o Šiša Pangmu. Na vrchol této hory se mu však podařilo vystoupit poprvé v zimním období v roce 2005 spolu se Simone Morem. Dvakrát se neúspěšně pokoušel o Annapurnu. Roku 2006 úspěšně vystoupil na Čo Oju a Broad Peak. Při těchto výstupech byl poprvé jeho partnerem slovenský horolezec Peter Hámor. O rok později se Morawski, Hámor a Josef Kopold neúspěšně pokoušeli o prvovýstup západní stěnou K2. V roce 2008 dokázali Morawski s Hámorem během 14 dnů vystoupit na vrchol Gašerbrumu I a Gašerbrumu II.\n\nZa záchranu několika horolezců na Annapurně byl Morawski vyznamenán cenou fair play.\n\nMorawski a Hámor se v dubnu roku 2009 vydali na dvojvýpravu k Dhaulágirí a Manáslu. Než se však vůbec mohli pokusit o výstup na Dhaulágirí, tak Morawski spadl při sestupu z prvního tábora zpět do základního tábora ve výšce 5760 metrů do ledovcové trhliny o hloubce asi 30 metrů. Hámor k němu sestoupil a podařilo se mu Morawskeho vytáhnout, ale zanedlouho Morawski svým zraněním podlehl. Krátce po své smrti byl Morawski vyznamenán tehdejším polským prezidentem Lechem Kaczynskim řádem Polonia Restituta za rozvoj polského horolezectví a za proslavení Polska ve světě. Morawski po sobě zanechal ženu Olgu a dva syny.\n\n\n"}
{"id": "754936", "url": "https://cs.wikipedia.org/wiki?curid=754936", "title": "Paul Sydow (architekt)", "text": "Paul Sydow (architekt)\n\nPaul Sydow ( – ) byl pražský, německy hovořící expresionistický architekt a designér.\n\nO jeho životě nejsou známy žádné podrobné informace.\n\nNa konci dvacátých let navrhl interiéry několika pražských barů a restaurací.\n\n\n\n"}
{"id": "754937", "url": "https://cs.wikipedia.org/wiki?curid=754937", "title": "Philipp von Ostau", "text": "Philipp von Ostau\n\nPhilipp von Ostau (* 20. října 1966, Hamburk) je německý fotograf a specialista na komunikaci. Narodil se jako syn Hanse-Fabiana von Ostau a Petry von Ostau rozené von Festenbergové. Žije v Berlíně a pracuje jako fotograf na volné noze, od roku 2010 působí jako odborný asistent na Institutu designu v Berlíně.\n\nJeho fotografie a odborné příspěvky byly mimo jiné otištěny v několika časopisech jako například Cosmopolitan, Stern, Prinz, Playboy, FHM nebo Advanced Photoshop.\n\nV letech 1991 - 1994 vystudoval fotografii na soukromé akademii „Bildo Akademie für Kunst und Medien“ u profesora Thomase Borna v Berlíně. Od roku 1994 studoval společenskou a obchodní komunikaci na Univerzitě umění v Berlíně. Vedle reklamy a komunikace zaměřených na vzdělávání se zaměřil na praxi v oblasti \"vizuální komunikace\". Studium dokončil v roce 1998.\n\nV letech 1998 až 2003 pracoval pro různé agentury se zaměřením na hudební a zábavní akce, mimo jiné pro „Stella Broadway Musical Management AG“. Má osobní kontakty s osobnostmi ze showbyznysu, hudební scény a podobnými protagonisty.\n\nOd roku 2007 pracuje na plný úvazek jako nezávislý fotograf a kreativní návrhář obrazů. Jeho obrazová témata jsou široká, ale zaměřuje se zejména na oblasti reklamní fotografie, interiéry, módu, portrét nebo něco ve smyslu „Beauty“ či „creative womanstyles“. Stylistickou inspirací pro některé jeho práce je rukopis fotografa Davida La Chapelle. Tito dva umělci se sešli osobně v Berlíně v roce 2008 na vernisáži v muzeu Helmuta Newtona, což se ukázalo jako rozhodující událost. Od té doby Philip von Ostau získal celou řadu ocenění a uspořádal několik výstav. Naposledy vystavil svůj cyklus z roku 2010 „Uptown Girls“ v berlínské galerii VIP-Coiffeurs Udo Walz.\n\nCharakteristika jeho díla je jak estetika, tak i často záměrné „přehánění“ objektů a modelů, jejich působivé barvy, stejně tak klade důraz na harmonii skladby obrazu a inscenaci. Snaží se splňovat ty nejvyšší technické požadavky, působení snímku a dokonalé zpracování fotografií (photofinishing).\n\nMezi jeho díla patří portréty amerických hvězd jako jsou Angelina Jolie nebo Tom Cruise, stejně jako mezinárodních celebrit jako Udo Walz nebo Rolf Eden. Portrétuje manažery z oblasti průmyslu, herce, sportovce, hudebníky, politiky, módní návrháře a televizní hvězdy.\n\nNěkteré jeho fotografie jsou ve sbírkách soukromých sběratelů, stejně jako řada jeho olejomaleb, které vznikly převážně již v jeho raných létech 1972 - 1990.\n\nV roce 2010 byl jmenován odborným asistentem fotografie na „Institute of Design Berlin“.\n\n\n\n\n"}
{"id": "754938", "url": "https://cs.wikipedia.org/wiki?curid=754938", "title": "Paul Sydow", "text": "Paul Sydow\n\nJméno a příjmení Paul Sydow má více známých nositelů:\n\n"}
{"id": "754943", "url": "https://cs.wikipedia.org/wiki?curid=754943", "title": "Geopark Železné hory", "text": "Geopark Železné hory\n\nGeopark Železné hory je geopark nacházející se v Česku, který se rozkládá na ploše 777,5 km. Převážná část území leží v Pardubickém kraji, oblast kolem Ždírce nad Doubravou a Chotěboře zasahuje do kraje Vysočina. Přibližně z jedné třetiny je území tvořeno Chráněnou krajinnou oblastí Železné hory, mimo tuto oblast je na území celá řada dalších maloplošně chráněných území.\n\nVedle přírodního bohatství je na území i celá řada kulturně historických cenností, unikátních muzeí a četné sportovní a rekreační objekty a území. Oblast Geoparku Železné hory je rájem pro pěší turistiku a cykloturistiku. Celé území je velmi hustě pokryto dobře značenou sítí turistických a cykloturistických tras. Vedle toho je zde i několik desítek kilometrů koňských jezdeckých stezek a v zimě též značených běžkařských tras. Geopark Železné hory tuto infrastrukturu využívá a zároveň se snaží ji doplňovat o geotopy, tedy lokality se zajímavým geologickým obsahem.\n\nNa území geoparku je možné nalézt více než 100 druhů hornin s řadou ojedinělých a vzácných minerálů a usazeniny se širokým spektrem zkamenělin. Toto ne příliš rozsáhlé území je geologicky velice pestré. \n\nGeopark je geologicky cenné území, kde jsou ve spolupráci s místními obyvateli a organizacemi (státními, neziskovými i soukromými) rozvíjeny aktivity na podporu rozvoje oblasti a podporu návštěvnosti a vzdělanosti. Vedle geologických objektů a jevů jsou důležité i další zajímavosti, jako jsou kulturní a ekologické fenomény, archeologické a historické památky. Nejedná se o území, které by nějakým způsobem omezovalo lidskou činnost vyjma oblastí, které již mají nějaký ochranný status (CHKO, přírodní památky, přírodní rezervace apod.). Geopark spojuje propagaci geologického dědictví s regionálním rozvojem a vhodným způsobem seznamuje veřejnost s geologickými procesy, významem přírodních zdrojů a jejich využitím v hospodářské a kulturní historii.\n\n\n"}
{"id": "754945", "url": "https://cs.wikipedia.org/wiki?curid=754945", "title": "Paj-šan", "text": "Paj-šan\n\nPaj-šan ( , pchin-jinem \"Báishān\") je městská prefektura v provincii Ťi-lin v Čínské lidové republice. Jméno prefektury doslova znamená „Bílá hora“ a vztahuje se k hoře Pektusan.\n\nPaj-šan leží na jihovýchodě Ťi-linu a hraničí na západě s prefekturou Tchung-chua, na severu s prefekturou Ťi-lin, na jihu (řekou Ja-lu) se Severní Koreou a na východě s prefekturou Jen-pien.\n"}
{"id": "754946", "url": "https://cs.wikipedia.org/wiki?curid=754946", "title": "Seznam hlav států v roce 2012", "text": "Seznam hlav států v roce 2012\n\nV seznamu hlav států v roce 2012 jsou uvedeni nejvyšší představitelé všech nezávislých států, kteří vládli v roce 2012. Seznam je seřazen abecedně podle světadílů. Jsou zde uvedeni nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "754947", "url": "https://cs.wikipedia.org/wiki?curid=754947", "title": "1. FC Frankfurt", "text": "1. FC Frankfurt\n\n1. FC Frankfurt (celým názvem: 1. Fußballclub Frankfurt (Oder) E.V. e.V.) je německý fotbalový klub, který se ve své historii několikrát stěhoval a měnil název. Nejznámějším byl pod názvem Vorwärts Berlín a zpočátku se tak jednalo o klub pozemního vojska NDR. Civilním týmem se stal teprve po pádu komunistického režimu a znovusjednocení Německa. Od roku 1971 sídlí ve Frankfurtu nad Odrou, v Braniborsku.\n\nZaložen byl v roce 1951 na území tehdejší Německé demokratické republiky jakožto SV Vorwärts der HVA Leipzig. Sídlil tehdy v Lipsku, jméno Vorwärts nesly ve východním Německu kluby ozbrojených sil, armády i policie (podobně jako v Československu existoval společný název pro vojenské kluby Dukla a pro policejní Rudá hvězda).\n\nV roce 1953 byl klub ovšem převelen do Berlína a přijal i nový název ZSK Vorwärts Berlin – podobná praxe fungovala u vojenských klubů i jinde, klub byl považován de facto za posádku, která mohla změnit působiště (takto byl například Tankista Praha svého času převelen do Pardubic a vznikla Dukla Pardubice). V případě Vorwärts však nešlo o poslední stěhování, v roce 1971 byl tým převelen znovu, do Frankfurtu nad Odrou.\n\nPo sjednocení Německa přerušil klub kontakt s armádou a přijal název FC Victoria Frankfurt. Brzy se však dostal do značných ekonomických potíží, které vedli de facto ke krachu. Byl však znovuobnoven, tentokrát pod názvem Frankfurter FC Viktoria. V nové éře však hrál jen v nevýznamných lokálních soutěžích. Naopak za časů NDR si připsal řadu mezinárodních úspěchů, nejsilnějším byl tým na přelomu 60. a 70. let, kdy jakožto Vorwärts Berlín dvakrát postoupil do čtvrtfinále evropského poháru – Poháru mistrů evropských zemí 1969/70 a Poháru vítězů pohárů 1970/71. Šestkrát se stal mistrem NDR (1958, 1960, 1962, 1965, 1966, 1969) a dvakrát vyhrál východoněmecký pohár (1954, 1970).\n\nSvé domácí zápasy odehrává na stadionu Freundschaft s kapacitou 12 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "754949", "url": "https://cs.wikipedia.org/wiki?curid=754949", "title": "Geopark", "text": "Geopark\n\nGeopark je označení pro geologicky cenné území, kde jsou ve spolupráci s místními obyvateli a organizacemi (státními, neziskovými i soukromými) rozvíjeny aktivity na podporu rozvoje oblasti a podporu návštěvnosti a vzdělanosti. Nejedná se tedy pouze o čistě geovědní projekty, ty však často hrají dominantní roli. Vedle geologických objektů a jevů jsou důležité i další zajímavosti, jako jsou kulturní a ekologické fenomény, archeologické a historické památky.\n\nEvropské geoparky byly založeny v červnu roku 2000, kdy provozovatelé čtyř národních geoparků (Reserve Geologique de Haute-Provence ve Francii, Muzeum přírodní historie Lesboský zkamenělý les v Řecku, Geopark Vulkaneifel v Německu a Kulturní park Maestrazgo ve Španělsku) podepsali na řeckém ostrově Lesbos úmluvu deklarující vytvoření této sítě. Původně útlá síť se již značně rozrostla a čítá 69 území v 23 zemích Evropy (stav v roce 2016). Jediným členem této sítě na území České republiky je Globální Geopark UNESCO Český ráj.\n\nSíť vznikla na základě směrnice č. 6/2007, kterou vydalo Ministerstvo životního prostředí České republiky v roce 2007. Jejím úkolem je podporovat oblasti s geoturistickým potenciálem národního významu. Přesto, že pojem geopark je definován Ministerstvem životního prostředí České republiky, nejedná se o území, které by nějakým způsobem omezovalo lidskou činnost vyjma oblastí, které již mají nějaký ochranný status (CHKO, národní parky a další chráněná území). Jedná se tedy o zastřešení současných aktivit a jejich další rozvoj.\n\nVýkonným orgánem sítě je \"Rada národních geoparků\", což je zároveň poradní orgán ministerstva. Rada rozhoduje o geologické hodnotě daného území, posuzuje kandidatury, případně opětovně hodnotí již schválená území. Členy rady nejsou pouze zástupci MŽP, ale i zástupci České geologické služby, Akademie věd ČR, Agentury ochrany přírody a krajiny, Ministerstva pro místní rozvoj, Národního památkového ústavu, Národního muzea, Univerzity Karlovy, Masarykovy univerzity, Jeskyní ČR a Národního centra šetrné turistiky. Tedy institucí, které hrají významnou roli při popularizaci vědy a při prosazování turisticky zajímavých témat do regionální i celostátní koncepce.\n\nDo konce roku 2016 se stalo členy sítě národních geoparků sedm velkoplošných lokalit na území České republiky: Geopark Český ráj, který je zařazen do sítě globálních geoparků UNESCO, dále Geopark Egeria v Karlovarském kraji, který je součástí přeshraničního česko-bavorského projektu, Geopark Železné hory v oblasti CHKO Železné hory a Národní geopark GeoLoci v okrese Tachov, který navazuje na Geopark Egeria a také tvoří část Česko-bavorského geoparku.Od roku 2014 počet národních geoparků doplnily Geopark Podbeskydí, geopark Kraj blanických rytířů a jako sedmý v pořadí přibyl roce 2016 do sítě národních geoparků Geopark Ralsko na Českolipsku. Dne 24. ledna 2017 předal ministr životního prostředí Richard Brabec certifikát, potvrzující získání titulu \"národní geopark\", představitelům už v pořadí osmého geoparku v České republice - Geoparku Vysočina.\n\nK tomuto počtu je nutno přičíst tzv. kandidátské geoparky. Mezi ně patří: Geopark Joachima Barranda, Geopark Broumovsko, Geopark Jeseníky a některé další (stav ke konci ledna 2017).\n\n\n"}
{"id": "754952", "url": "https://cs.wikipedia.org/wiki?curid=754952", "title": "PacIn: Nermessova pomsta", "text": "PacIn: Nermessova pomsta\n\nPacIn: Nermessova pomsta je česká počítačová Indie hra vydaná v roce 2010. Byla vytvořena nezávislým týmem FiolaSoft Studio. Hra byla nadabována studiem Perla Group. Vývoj začal už v roce 2003. Hra se původně měla jmenovat PacMan Adventures a mělo jít pouze o menší hru s pěti krátkými levely. Aktivní vývoj začal až v roce 2005. Herní doba se pohybuje okolo 10 hodin.\n\nV plánu byl HD remake hry, který měl být vydán na Steamu, a to i v angličtině. Z technických důvodů k tomu nedošlo a místo toho začaly práce na nové hře, Blackhole. PacIn byl později vydán jako freeware.\n\nHra nabízí hratelnost značně podobnou Pac-Manovi. Je však obohacena o řadu novinek. Lze zde sbírat různé bonusy či kouzla. Navíc zde jsou i úkoly, které jsou značně odlišné od předlohy. Některé jsou akční a jiné logické.\n\nHra vypráví příběh mladého Luzira. Ten je pacin, kterému, nikdo z vesnice nevěří jeho sny. Jednoho dne zaspí únos vesnice zlým Nermessisem do temnoty. Nyní musí svou vesnici zachránit\nHlavní hrdina hry a jeden z mála pacinů, kterého neunesou do temnoty. V průběhu hry se naučí několik kouzel, a tak se může pokusit vesnici zachránit\nVíla a Luzirova sudička. Rozhodne se mu pomoci a ukazuje mu správný směr.\nJe to pacin, který žije mimo vesnici. Je expert na mapy, proto se ho Luzir rozhodne vyhledat, aby mu pomohl najít bránu temnoty.\nChce ovládnout svět a vydíral krále Dyastyho. Později unesl vesnici pacinů. Je nejsilnější bytostí temnoty.\nVládce pacinů, který je nucen dávat část úrody pacinů Nermessisovi. Ten však každý rok požadavky stupňoval, a tak jednou Dyasty odmítl úrodu odevzdat. To vedlo k únosu vesnice.\nJde o pacina, který se přidal k Nermessisovi. Ovládá temná kouzla a je tak nebezpečný pro ostatní paciny.\n\nHra obdržela kladné recenze. Průměrná hodnocení se pohybovala mezi 80 a 90 procenty. Hra byla chválena především pro svoji hratelnost a příběh. Někteří kritici chválili i audiovizuální stránku hry. Obzláště kladně pak byl hodnocen dabing. Na druhou stranu recenzenti kritizovali, že hra vyšla jen v placené verzi, frustrující obtížnost a také zakončení hry.\n"}
{"id": "754962", "url": "https://cs.wikipedia.org/wiki?curid=754962", "title": "Otto Zucker", "text": "Otto Zucker\n\nOtto Zucker (3. říjen 1892 – 29. září 1944 koncentrační tábor Auschwitz-Birkenau) byl pražský, německy hovořící architekt. Během německé okupace Čech a Moravy byl internován v terezínském ghettu, kde byl funkcionářem samosprávy.\n\nVystudoval Německou vysokou školu technickou v Praze. Ve třicátých letech postavil v Praze několik činžovních domů.\n\nV roce 1941 byl jako jeden z prvních deportován do Terezínského ghetta. Zde se stal členem rady starších. Jako amatérský houslista se účastnil i hudebního života v Magdeburských kasárnách. V září 1944 byl dále deportován do koncentračního tábora Auschwitz-Birkenau, kde zahynul.\n\n\n\n"}
{"id": "754964", "url": "https://cs.wikipedia.org/wiki?curid=754964", "title": "FC Erzgebirge Aue", "text": "FC Erzgebirge Aue\n\nFC Erzgebirge Aue (celým názvem: Fußballclub Erzgebirge Aue), dříve znám pod názvem Wismut Karl Marx Stadt, je německý fotbalový klub, který sídlí v saském městě Aue-Bad Schlema. Od sezóny 2016/17 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu Sparkassen-Erzgebirgsstadion s kapacitou 15 690 diváků.\n\nZaložen byl roku 1949 jakožto \"BSG Pneumatik Aue\" (1949: \"Zentra Wismut Aue\", 1951: \"Wismut Aue\"). V roce 1954 byl klub ovšem přejmenován na \"SC Wismut Karl Marx Stadt\", a to aniž by změnil své působiště v Aue. Karl Marx Stadt (dnes Chemnitz) bylo nedaleké větší město, které nemělo samo žádný silný fotbalový tým, a tak se úřadům zdálo vhodnější, aby v nejvyšší lize bylo reprezentováno právě ono. Roku 1963 nicméně v Karl Marx Stadtu vznikl nový fotbalový klub FC Karl Marx Stadt (dnešní Chemnitzer FC), a Wismut se tak znovu vrátil k názvu \"BSG Wismut Aue\". Po sjednocení Německa přijal název \"FC Wismut Aue\", v roce 1993 konečně \"FC Erzgebirge Aue\".\n\nNáleží mu tři tituly mistra NDR (1956, 1957, 1959), jeden východoněmecký pohár (1955) a zahrál si čtvrtfinále Poháru mistrů evropských zemí 1958/59.\n\nZdroj: \n\n\n\n\nZdroj: \n\n\n\nZdroj: \n\nFC Erzgebirge Aue II, dříve znám také pod názvem FC Erzgebirge Aue Amateure, byl rezervním týmem Erzgebirge Aue. Zrušen byl po ukončení sezóny 2014/15. Největšího úspěchu dosáhl v sezóně 2013/14, kdy se v Oberlize (5. nejvyšší soutěž) umístil na 5. místě.\n\n\nZdroj: \n\n\n\nZdroj: \n\n"}
{"id": "754971", "url": "https://cs.wikipedia.org/wiki?curid=754971", "title": "2011 v římskokatolické církvi", "text": "2011 v římskokatolické církvi\n\n\n\n"}
{"id": "754975", "url": "https://cs.wikipedia.org/wiki?curid=754975", "title": "Mistrovství světa v moderní gymnastice", "text": "Mistrovství světa v moderní gymnastice\n\nMistrovství světa v moderní gymnastice se poprvé konalo v Budapešti v roce 1963, rok po uznání moderní (umělecké) gymnastiky právoplatným sportovním odvětvím. Závod v Budapešti se původně konal jako celosvětová soutěž a mistrovstvím světa byl uznán až v následujícím roce – 1964. Závodu se zúčastnilo 28 gymnastek z 10 zemí, které soutěžily ve dvojboji volné sestavy bez náčiní a sestavy s míčem či obručí.\n\nDo roku 1989 se mistrovství světa v moderní gymnastice konalo ve dvouletých cyklech. V 90. letech se pak tento závod konal každý rok. V 21. století se mistrovství světa koná každý rok s výjimkou roků Olympijských her.\n\n"}
{"id": "754976", "url": "https://cs.wikipedia.org/wiki?curid=754976", "title": "Miroslav Melena", "text": "Miroslav Melena\n\nMiroslav Melena (12. března 1937, Louny – 9. srpna 2008, Praha) byl český scénograf a divadelní architekt.\n\nVystudoval katedru scénického výtvarnictví (1963) u profesora Františka Tröstera na Akademii múzických umění v Praze. Později sám působil sám jako pedagog na brněnské JAMU. Jako scénograf začínal v Divadle P. Bezruče v Ostravě. Přes čtyřicet let byl spolupracovníkem Studia Ypsilon jako scénograf. Zde vytvořil přes sedmdesát scénických výprav, mimo jiné inscenace: \"Picasso a jeho Touha chycená za ocas\", \"Michelangelo Buonarroti\", \"Makbeth\", \"Krokodýl\", \"Matěj Poctivý\", \"Amerika\", \"Bůh\", \"Mozart v Praze\", \"Prodaná nevěsta\", \"Vše pro firmu\", \"Oprátka\", \"Tři mušketýři\", \"Praha Stověžatá\", \"Rusalka\" a \"Vinobraní\".\n\nVymyslel také scénografii k muzikálu \"West Side Story\" a k inscenaci \"Řek Zorba\" v Městském divadle v Brně.\n\nKromě scénografie, se od počátku 80. let zaměřoval také na problematiku divadelního prostoru a na projekce a realizace konstrukcí membránových střech. Mezi jeho práce ptaří patří ideový projekt společenského sálu Paláce kultury v Praze, realizace zastřešení amfiteátru Bažantice pro Děčínskou Kotvu nebo letního divadla v Liberci. Pro Městské divadlo Brno vytvořil plány na rekonstrukci Činoherní scény, která proběhla roku 1995.\n\n"}
{"id": "754978", "url": "https://cs.wikipedia.org/wiki?curid=754978", "title": "Bedřich Ludvík", "text": "Bedřich Ludvík\n\nBedřich Ludvík (16. května 1953 Šumperk) je český dramaturg, spisovatel, textař, hudební skladatel, scenárista a režisér.\n\nNarodil se 16. května 1953 v Šumperku. Po dokončení základní školní docházky začal v roce 1968 na Střední železniční škole v Šumperku studovat obor Strojvůdce elektrických lokomotiv. Následně se rozhodl pro studium na VUT v Brně, ale školu nedokončil a roku 1973 odešel do Prahy, kde jej jako ruchaře zaměstnalo filmové studio na Barrandově. Po absolvování vojenské služby v Popradu a Žatci začal studovat FAMU, obor dramaturgie a scenáristika.\n\nOd roku 1982 jej zaměstnával Prior jako vedoucího příjmu zboží a v letech 1984-1990 pracoval jako topič na III. Chirurgii v Londýnské ulici. V roce 1990 dostal od režiséra Petra Kolihy nabídku místa v nové tvůrčí skupině v České televizi. Zde se jako dramaturg podílel na více než dvacítce inscenací – např. Otec, matka a já (1990), Bláha a Vrchlická (1991) či Mám rád svou milou (1992). Kromě toho se také podílel na různých celovečerních filmech – Amerika, Výchova dívek v Čechách, Kytice (režie F. A. Brabec), Smradi či Na psí knížku. V květnu 2002 začal pracovat jako scenárista, později převzal také dramaturgii nad pořadem 3 plus 1 s Miroslavem Donutilem.\n\nV roce 1996 mu díky grantu Českého literární fondu vyšla kniha Pohádky pro otce a matky. V červnu 2003 vydal knihu Stromy se na nás dívají a březnu 2005 Zpět k pramenům, která se stala nejprodávanější naučnou knihou.\n\nK dokumentárním seriálům, které režíroval, si sám také napsal hudbu. Tyto skladby vyšly na CD \"Znělky\". Už v roce 1968 složil píseň \"Jako by tu byli doma\", která reagovala na příchod sovětské armády. V roce 1988 obdržel cenu Ptáka Noha za píseň \"Pracující masy\". Tyto a další později vyšly na CD \"Odžito\". V létě] 1997 pak vytvořil muzikál Magoři, který vyšel pouze na CD.\n\nV květnu 2003 se v galerii \"Měsíc ve dne\" v Českých Budějovicích za účasti Terezy Boučkové uskutečnila premiéra recitálu \"Srdce u kanálu aneb jen si tak trochu schnít\".\n\nV roce 2004 byl dramaturgem televizního filmu In nomine patris, jehož hrdinou byl číhošťský farář Josef Toufar.\n\nV roce 2010 si zahrál ve studentském filmu Legenda o sudu a v roce 2015 v taktéž studentském filmu Moji drazí.\n\n\n"}
{"id": "754979", "url": "https://cs.wikipedia.org/wiki?curid=754979", "title": "Ilja Mate", "text": "Ilja Mate\n\nIlja Fedorovič Mate ( , ; * 6. října 1956 Starognativka, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 100 kg vybojoval zlatou medaili. V roce 1979 a 1982 vybojoval titul mistra světa, v roce 1981 bronz.\n\n"}
{"id": "754981", "url": "https://cs.wikipedia.org/wiki?curid=754981", "title": "Heinrich Fanta", "text": "Heinrich Fanta\n\nHeinrich Fanta (26. srpna 1877, Vídeň – 9. února 1941, Brno) byl český architekt, profesor oboru užitkových staveb na Deutsche technische Hochschule v Brně.\n\nStudoval v letech 1896–1900 na Technische Hochschule (Vysoké škole technické) ve Vídni (obor architektura). Praxi získal v architektonických ateliérech ve Vídni a v Mnichově, pracoval také jako asistent na katedře užitkových staveb na Technische Hochschule ve Vídni. Během první světové války velel výstavbě železnice ve Flemském údolí (Fleimser Tal/Val di Fiemme) v tehdy rakouském Jižním Tyrolsku. \n\nRoku 1870 vypracoval plány, podle kterých se postavila budova dnešní Činoherní scény Městského divadla Brno.\n\n"}
{"id": "754985", "url": "https://cs.wikipedia.org/wiki?curid=754985", "title": "Marek Pilný", "text": "Marek Pilný\n\nMarek Pilný (* 2. prosince 1973, Žacléř) je bývalý český fotbalový rozhodčí. \n\nKariéru zahájil v roce 1995, od roku 2010 řídil na pozici asistenta i prvoligové zápasy až do roku 2016, kdy skončil kvůli incidentu s vedením utkání v opilosti. Je aktivním hráčem okresního FK Poříčí u Trutnova a předsedou VV OFS Trutnov. Po incidentu rezignoval na post 1. místopředsedy VV Královéhradeckého krajského fotbalového svazu.\n\nPilný nastoupil 11. května 2016 k utkání 29. kola Synot ligy mezi týmy FC Příbram a SK Slavia Praha ve funkci čtvrtého rozhodčího. Už od začátku zápasu byl spolu s brankovým rozhodčím Jiřím Jechem zjevně opilý a po přestávce se na hřiště už nevrátil. Přítomnost alkoholu v Pilného krvi potvrdila i následná dechová zkouška, její výsledky však nebyly zveřejněny. Druhý aktér incidentu Jech zkoušku odmítl, ostatním sudím alkohol v krvi naměřen nebyl. V šatně rozhodčích byla podle majitele příbramského klubu Jaroslava Starky po utkání nalezena láhev slivovice.\n\nDen po zápase nevhodné chování Pilného s Jechem odsoudil i předseda Fotbalové asociace České republiky Miroslav Pelta a komise rozhodčích oba vyřadila ze seznamu sudích pro profesionální soutěže. Po rozhodnutí komise rozhodčích byli oba vyřazeni z listiny pro profesionální soutěže a přišli o licenci. Činnost do konce sezony byla pozastavena i zbývajícím rozhodčím utkání.\n"}
{"id": "754989", "url": "https://cs.wikipedia.org/wiki?curid=754989", "title": "Štíty (Star Trek)", "text": "Štíty (Star Trek)\n\nŠtíty, nebo také deflektory či deflektorové štíty, jsou fiktivní technologií v univerzu Star Trek a slouží k ochraně vesmírných lodí, stanic a planet před útoky nepřátel nebo nebezpečími přírodního původu. Problémem, který se často objevuje, je nemožnost transportu osob na loď, jež má zvednuté štíty. To brání protagonistům příběhů k jednoduchým útěkům před nebezpečím, protože stáhnutí štítů by mělo za následek případné zničení lodi.\n\nTermín štíty se poprvé objevuje v seriálu Star Trek epizodě Rovnováha hrůzy. Byly použity základnou Federace k obraně před útokem romulanského válečného ptáka, ale ukázaly se neúčinnými. První použití na vesmírné lodi se odehrálo v epizodě Aréna, ve které posádka USS Enterprise (NCC-1701) zvedla štíty poté, co byla napadena nepřátelskou lodí neznámého původu.\n\nNení známé, kdo a kdy tuto technologii vynalezl, nicméně ve 22. století ji Hvězdná flotila na lodích třídy NX nepoužívá. Loď Enterprise (NX-01) místo toho používá polarizovaný pancíř, kdy se pláty pláště polarizovaly a tím zvýšily svoji odolnost a pevnost. Nicméně některé cizí druhy již v této době používaly jednoduché štítové systémy.\n\n\nStejně jako u většiny techniky ve Star Treku se přesně neví, jak štíty fungují. Postavy hovoří o existenci a manipulaci se zařízeními, ale jen povrchně vysvětlují přesnou fyziku v pozadí. V principu jde o to, že nějaká energie vychází z lodi nebo zařízení tak, aby se přicházející pevné těleso odchýlilo od původního směru. Účinky zbraní založených na energetickém principu, jako phasery, lasery nebo disruptory, bývají utlumeny a pohlceny. Štíty jsou až do zásahu neviditelné, poté se krátce zobrazí jako průsvitné „pole“ energie.\n\nZe zobrazení na displejích LCARS a dalších přístrojích vyplývá, že štíty vysílají vrstvy rušících energií, které obsahují velké množství gravitonů okolo objektů určených k ochraně. Energie štítů může být vyslána z lokální antény, paraboly (např. lodní navigační deflektor) nebo sítě jednotlivých zářičů položených na povrch objektu (např. trupu lodi).\n\nŠtíty mohou být sníženy nebo dokonce úplně vyřazeny opakovanými útoky. Taktéž vystavení dlouhodobému nebezpečí může snížit jejich účinnost. Štíty mohou být neúčinné proti specifickým druhům zbraní, například až do jejich úpravy nebyly schopné eliminovat polaronové zbraně lodí Dominionu.\n\nPříručka Mr. Scott's Guide to the Enterprise uvádí, že štíty na lodích třídy Constitution-refit byly vytvořeny subatomárním skenováním a replikací ze slitiny známé jako diburnium-osmium, a poté vyzářeny jako silové pole okolo lodi. Slitina diburnium-osmium byla objevena kapitánem Kirkem v epizodě Ta, která přetrvá a údajně jde o nejtvrdší známou slitinu ve Federaci.\n\nLoď USS Defiant představuje ve třetí sezóně seriálu ablativní pancéřování jako doplněk ke štítům; tato technologie se také objevuje v závěrečné epizodě seriálu Dohra jako technologie z 25. století. Toto pancéřování je schopné odolat zbraním a vlečnému paprsku Borgů.\n\nIdea štítů nemusí být zcela mimo realitu. V roce 2008 Cosmos Magazine přinesl zprávu o výzkumu, který vedl k vytvoření umělé repliky magnetického pole okolo planety Země. Pole by v budoucnosti mohlo chránit kosmonauty před nebezpečným kosmickým zářením. Britští a portugalští vědci použili matematickou simulaci aby prokázali, že lze vytvořit miniaturní magnetosférickou „bublinu“ několik set metrů širokou, která by obklopila malé bezpilotní plavidlo, které by doprovázelo budoucí misi NASA na Mars.\n"}
{"id": "754990", "url": "https://cs.wikipedia.org/wiki?curid=754990", "title": "Slavčo Červenkov", "text": "Slavčo Červenkov\n\nSlavčo Georgiev Červenkov ( * 18. září 1955) je bývalý bulharský zápasník, volnostylař. V roce 1980 vybojoval na olympijských hrách v Moskvě stříbrnou medaili v kategorii do 100 kg. V roce 1982 vybojoval stříbro, v roce 1979 páté místo na mistrovství světa. V roce 1979 vybojoval stříbro a v roce 1981 čtvrté místo na mistrovství Evropy.\n\n"}
{"id": "754991", "url": "https://cs.wikipedia.org/wiki?curid=754991", "title": "Dobrodružství s jaguáry", "text": "Dobrodružství s jaguáry\n\nDobrodružství s jaguáry (v anglickém originále Jaguar Adventure with Nigel Marven) je britský dokumentární cyklus z roku 2008. Průvodcem je Nigel Marven, který se v dokumentu vydává do mokřin Pantanalu, aby zahlédl tady volně žijící jaguáry. Neomezuje se ale jen na ně, představuje i řadu jiných živočichů (kajmany, pásovce, kapybary či hady). Poslední díl je speciálně věnován vzpomínkám z dobrodružství. Seriál byl vyroben společností \"Tigress Productions\" pro kanál Five ve Spojeném království. Ve Spojených státech amerických cyklus vysílal National Geographic Channel.\n\n"}
{"id": "754992", "url": "https://cs.wikipedia.org/wiki?curid=754992", "title": "Michael Garrett (skladatel)", "text": "Michael Garrett (skladatel)\n\nMichael Garrett (* 1944 Leicestershire, Anglie) je britský hudební skladatel a klavírista. Podílel se na koncertu „Concert for Piano and Orchestra“ Johna Cage, koncert dirigoval John Cale. Skládal jak orchestrální, tak i komorní hudbu a hudbu pro jednotlivé nástroje (klavír, varhany), stejně jako skladby pro hlas. Je autorem hudby k dvěma filmům Kena Russella: \"Women in Love\" (1969) a \"Savage Messiah\" (1972).\n\n"}
{"id": "754997", "url": "https://cs.wikipedia.org/wiki?curid=754997", "title": "Hana Benoniová", "text": "Hana Benoniová\n\nHana Benoniová, rozená Dumková (26. listopadu 1868, Grad – 10. září 1922, Praha) byla česká herečka.\n\nByla dcerou odborného spisovatele Josefa Dumka a autorky kuchařek Hany Dumkové. Herectví studovala u Otýlie Sklenářové-Malé, E. Peškové a F. A. Dessoira, který působil v pražském německém divadle v období 1880–1885.\n\nHrát začala v ochotnickém souboru \"Pokrok\" v pražském Karlíně v roce 1882. Do roku 1890 vystupovala ještě pod jménem \"Hana Dumková\". Profesionální dráhu začala v roce 1884 ve smíchovské Aréně. Pohostinsky vystupovala také v Aréně v Kravíně a u ochotnických mimopražských souborů.\n\nV roce 1885 byla ředitelem F. A. Šubertem angažována za členku souboru činohry pražského Národního divadla, za odcházející Marii Pospíšilovou . Stala se favoritkou \"Družstva\" a měla z mladých umělkyň nejvyšší plat. Např. v roce 1895 obdržela 4200 zl., zatímco Marie Laudová pouze 3600 zl. a Hana Kvapilová 2500 zl. . V roce 1894 vytvořila roli Maryši v prvním uvedení této hry na scéně Národního divadla. Pro roli ji vybrali přímo bratří Mrštíkové a upřednostnili ji před Marií Laudovou . V Národním divadle pak setrvala až do roku 1910, kdy odešla do důchodu. Později hostovala u význačných kočovných divadelních společností na venkově a v roce 1917 nastoupila do zájezdového souboru \"Česká činohra\".\n\nOd roku 1919 až do své smrti v roce 1922 působila v Divadle na Vinohradech.\n\nJejí jevištní projev navazoval na deklamační školu patetického herectví ze 60. a 70.let 19.století. Vystupovala především v rolích salónních dam a mladých tragických milovnic.\n\nJejím manželem byl Bohumil Benoni (1862–1942), zpěvák-barytonista, sólista opery Národního divadla v Praze.\n\nJe pochována na Vyšehradském hřbitově v Praze. Některé zdroje uvádějí chybné datum úmrtí.\n\n\n"}
{"id": "754998", "url": "https://cs.wikipedia.org/wiki?curid=754998", "title": "Jolanda Aragonská", "text": "Jolanda Aragonská\n\nJolanda Aragonská (katalánsky \"Violant d'Aragó\", francouzsky \"Yolande d'Aragon\", 11. srpna 1381, Zaragoza – 14. listopadu 1442, Saumur) byla vévodkyně z Anjou a hraběnka z Maine, Provence, Forcalquier a Piedmontu a titulární královna neapolská. Hrála významnou roli během konce stoleté války, financovala francouzská vojska Jany z Arku a byla diskrétní rádkyní svého zetě, francouzského krále Karla. Dle svědectví současníků byla velmi krásná a roku 1999 byla ztvárněna herečkou Faye Dunawayovou ve filmu Johanka z Arku.\n\nByla jediným dospělosti se doživším potomkem aragonského krále Jana I. a jeho druhé choti Jolandy, dcery Roberta, vévody z Baru. 2. prosince 1400 v katedrále v Arles uzavřela po desetiletém zasnoubení sňatek s Ludvíkem z Anjou a během manželství mu porodila šest dětí. Svazek mezi nimi měl vyřešit sporné nároky obou dynastií na království sicilské a neapolské. Ludvík trávil spoustu času snahou o získání neapolského království a Jolanda se zdržovala ve Francii, převážně v Saumuru a Angers. Po bitvě u Azincourtu a převzetí moci Burgunďany spolčenými s Angličany se společně s dětmi a budoucím zetěm Karlem raději uchýlila do Provence.\n\nPrinc Karel byl od roku 1413 zasnouben s Jolandinou dcerou Marií a po nečekané smrti dvou starších bratrů (1415, 1417) se stal následníkem trůnu a místodržitelem království. Tehdy Jolanda odmítla návrh královny, aby se dauphin vrátil zpět na pařížský dvůr.\n\nRoku 1417 se vévodkyně po manželově smrti stala regentkou svých nezletilých synů a nadále podporovala mladého dauphina Karla ve snaze o udržení moci a po převzetí žezla roku 1422 patřila mezi jeho nejbližší poradce a stála za volbou Artura z Richemontu francouzským konetáblem. Podporovala Janu z Arku, osobně se zúčastnila zkoumání, zda je Jana skutečně pannou a měla na mnoha dvorech vyzvědačskou síť složenou z půvabných žen.\n\nZemřela v listopadu 1442 a byla pohřbena v katedrále sv. Mořice v Angers. Společně s dalšími osobnostmi závěru stoleté války je zpodobněna na vitráži pod rozetou severního transeptu v katedrále sv. Juliána v Le Mans.\n"}
{"id": "755000", "url": "https://cs.wikipedia.org/wiki?curid=755000", "title": "Axis indický", "text": "Axis indický\n\nAxis indický (\"Axis axis\") je menší, nápadně zbarvený druh jelena jihu Asie. Je pokládán za nejhezčí druh jelena. V Indii se mu říká \"čital\" podle nápadně skvrnitého zabarvení. \"čita\" nebo \"čitra\" znamená v hindštině \"skvrnitý\".\n\n\nAxis patří k menším jelenům. Samec měří v kohoutku 70-80 cm, tělo dosahuje délky 170 cm, včetně 20 cm dlouhého ocasu. Hmotnost dosahuje 70-90 kg, samci jsou vždy těžší než laně. Axis je nápadně pestře zbarven, základní barva je rezavá až skořicová s četnými bílými skvrnami. Velká bílá skvrna půlměsičitého tvaru je na hrdle. Čenich a okolí tlamy jsou tmavě hnědé až černé. Spodek ocasu, břicho a vnitřní strany končetin jsou bílé.\nAxis je elegantní, štíhlé zvíře s dlouhým krkem a končetinami, štíhlým tělem a menší, výrazně zašpičatělou hlavou. Ocas je poměrně dlouhý a jeleni jeho vztyčením signalizují nebezpečí podobně jako daňci nebo jelenci. Parohy nosí pouze samec, jsou dlouhé až 70 cm, ale hodně tenké, lyrovitého tvaru, jeden paroh má nejvýše tři výsady (jelen šesterák).\n\nVyskytuje se na území Indie, Nepálu, Srí Lanky a Bangladéše, v Pákistánu byl již zřejmě vyhuben. Obývá většinou světlé lesy, travnaté oblasti a savany, často v blízkosti vody. Velmi dobře plave. Nevyhýbá se ani bažinám. Axis byl vysazen v mnoha částech světa, např. v Argentině, Austrálii, na Havaji a v některých oblastech USA, zvláště v Texasu. Pokusně byl vysazován i v několika oborách Česku, ale neujal se, protože je příliš teplomilný a mláďata, narozená v únoru či březnu většinou uhynula.\n\nAxis má oproti jiným jelenům převážně denní aktivitu. Laně s mláďaty tvoří stáda až o stovce členů. Někdy se k nim druží i mladí samci, kteří však často žijí v samostatných mládeneckých tlupách. Staří samci jsou většinou samotáři. Samci sice mají dominantní postavení, ale stádo vždy vede stará laň.\nPasou se ráno a večer, přes poledne a v noci odpočívají, někdy i v mělké vodě. Pouze tam, kde jsou pronásledování člověkem nebo za letních veder se pasou v noci.\nŽiví se listím, větvičkami, kůrou stromů a bambusovými výhonky. Často doprovází skupiny opic (hulmanů a makaků) a sbírají ovoce, které opice shodí na zem. Opice mají lepší zrak, zatímco axisové výborný čich a sluch. Tak se mohou vzájemně velmi účinně varovat před nebezpečím.\nAxis tvoří v Indii společně s antilopou nilgau a divokým prasetem hlavní složku potravy tygra. K dalším predátorům, kteří loví axisy, patří levhart, dhoul a krokodýlové. Mláďata může ulovit i velká krajta nebo šakal.\n\nŘíje axisů není vázána na konkrétní roční období, nejčastěji probíhá na jaře, od dubna do června. Samci se v době říje přidružují ke stádům holé zvěře a obhajují teritoria s harémy laní. Samci se ozývají vysokým štěkotem, hvízdáním a vřeštěním, k bojům však mezi nimi dochází zřídka. Samice je březí 210 dnů a rodí často dvojčata. Většina porodů připadá na leden a únor. Vzácně dochází ke dvěma porodům během roku. První týden života tráví mláďata v úkrytu, kam je matka chodí nakojit. Ve věku 10-12 dnů se připojují s matkou ke stádu. Mláďata pohlavně dospívají ve věku 14-17 měsíců a mohou se dožít 18 let.\n\nO axisech se zmiňuje mnoho indických literárních památek včetně Rgvédy, kde se hovoří o bozích bouře Marutech, jejichž vozy tahají axisové. Ve starověké Indii byli axisové chováni jako okrasná zvířata v zahradách a parcích královských paláců, často spolu s pávy a antilopami jeleními. Někdy je chovali ve stájích spolu s koňmi, protože Indové věřili, že jelen od koní odvrátí nemoci a neštěstí. Podobně se ve středověké Evropě chovali u koní kozli či králíci. V některých oblastech Indie lidé věřili, že axis zabíjí nebo odhání jedovaté hady. Axisové byli v Indii tradiční lovnou zvěří, lovci je často lovili s chrty nebo ochočenými gepardy.\n\nV Česku tento druh chová pouze ZOO Ostrava.\n"}
{"id": "755002", "url": "https://cs.wikipedia.org/wiki?curid=755002", "title": "Josef Ackermann", "text": "Josef Ackermann\n\nJméno a příjmení Josef Ackermann má více nositelů:\n\n"}
{"id": "755004", "url": "https://cs.wikipedia.org/wiki?curid=755004", "title": "Karel Appel (rozcestník)", "text": "Karel Appel (rozcestník)\n\nJméno a příjmení Karel Appel má více nositelů:\n\n"}
{"id": "755005", "url": "https://cs.wikipedia.org/wiki?curid=755005", "title": "Ujkovický dub", "text": "Ujkovický dub\n\nUjkovický dub je památný strom, který je obvodem kmene společně s Boseňskou lípou nejmohutnějším stromem ve středních Čechách. V rámci dubů je pak na prvním místě v kraji.\n\nRoste u hospodářského dvora (areál stavení č. 8), konkrétně SSZ na bývalých valech.\n\nV polovině 90. let 20. století přesahoval obvod kmene 9 metrů. Následně klesl, protože se vylomila část skořepiny dutého kmene. Z druhé strany vypadá strom nádherně, je dobře olistěn a vitální. Mohutný terminál nese jednostrannou korunu. Byl ošetřen.\n\nV roce 1995 byl s obvodem 910 cm třetím nejmohutnějším dubem České republiky. Překonávaly jej pouze Goethův dub (1040 cm) a Žižkův dub (1010 cm). Na třetí místo se dostal po upálení Albrechtického dědouška (990 cm) roku 1993.\n\n\n"}
{"id": "755006", "url": "https://cs.wikipedia.org/wiki?curid=755006", "title": "Antonín Bartoš", "text": "Antonín Bartoš\n\nJméno a příjmení Antonín Bartoš má více nositelů:\n\n"}
{"id": "755008", "url": "https://cs.wikipedia.org/wiki?curid=755008", "title": "Helen of Troy (album)", "text": "Helen of Troy (album)\n\nPo vydání svého pátého alba \"\" (březen 1975) vyrazil John Cale na své vůbec první koncertní turné, při němž kromě Spojeného království vystupoval také ve Francii a Nizozemsku. V srpnu šel se svou doprovodnou skupinou do londýnského studia Sound Techniques, kde začal nahrávat písně pro své další album. Nahrávání však zanedlouho přerušil, neboť obdržel telefonát od Jane Friedman, manažerky americké zpěvačky Patti Smith, zda by neprodukoval zpěvaččino první album. Cale nabídku, hlavně z finančních důvodů, přijal. Nahrávání alba, které nakonec dostalo název \"Horses\", probíhalo ve zbytku srpna a v září. Caleův náhlý odjezd do New Yorku, kde zpěvaččino album vznikalo, se nezamlouval vedení společnosti . Po návratu do Londýna měl Cale, již v říjnu 1975, pouhé tři dny na dokončení svého vlastního alba. Každý z těchto tří dnů pracoval Cale osmnáct hodin ve studiu. Důvodem bylo, že brzy měl zahajovat evropské turné.\n\nChris Spedding zpočátku předpokládal, že album bude produkovat Chris Thomas, který v té době byl členem Caleovy skupiny, a to z důvodu, aby převedl energii, kterou kapela vydávala při koncertech, na desku. Thomas však nebyl ani požádán, aby na nahrávce hrál. Producentem desky byl nakonec sám Cale. Jelikož byl Timi Donald, Caleův tehdejší bubeník, nějaký čas při nahrávání nedostupný, nahradil jej Phil Collins ze skupiny Genesis.\n\nPo dokončení závěrečných prací na albu \" odjel Cale na turné po Evropě, aniž by zkontroloval nahrávky připravené k jeho vydání. Když vystupoval v Kodani, zjistil, že jeden místní promotér dostal kopie desky. Cale si album poslechl a rozzuřil se, neboť zjistil, že zvukař John Wood upravil za Caleovými zády písně na přání vedení vydavatelství, které mělo vlastní názor na to, jak by album mělo znít. Problémem také bylo, že vydané nahrávky Cale považoval za demoverze. Zároveň společnost na album zařadila písně, které Cale osobně neměl rád. Okamžitě, jak Cale tuto verzi alba uslyšel, začal urgovat vedení vydavatelství, aby vydalo jeho verzi desky. Nedosáhl úspěchu, což mělo za následek Caleův odchod od společnosti. Zpočátku společnost chtěla, aby album neobsahovalo ani titulní píseň, která se na něj však nakonec dostala. Rovněž nesouhlasila se zařazením písně „“, v níž byl problém se zmínkou o zavražděné herečce Sharon Tate. Ta měla být nahrazena písní „“. Ani to se však na původní verzi alba nestalo. Brzy po vydání alba byly jeho původní kopie staženy z obchodů, a důvodem byla právě píseň „“. Ta byla na následujících výliscích nahrazena, a to právě skladbou „“. Další verze alba však opět obsahovaly píseň „“.\n\nAlbum bylo vydáno dne 14. listopadu 1975, a to pouze ve Spojeném království, nikoliv však v USA, přestože předchozí dvě Caleova alba zde společnost vydala. Na jeho předním obalu je fotografie Johna Calea, který sedí schoulený v křesle v černých kožených kalhotách a svěrací kazajce. Za ním je zrcadlo, v němž je vidět žena. Na zadní straně jsou vedle sebe tři fotografie dalších hudebníků, z levé strany: kytarista Chris Spedding, bubeník Timi Donald a baskytarista Pat Donaldson. Autorem fotografií je Keith Morris, který s Calem spolupracoval i na obalech předchozích dvou alb. Výkonným producentem alba byl zvukař John Wood. V roce 1996 bylo album uvedeno na trh na kompaktním disku jako součást boxsetu \", který obsahuje i jeho předchozí dvě alba vydaná tímto vydavatelstvím. Roku 2008 vydalo album v reedici na gramofnové desce vydavatelství . Na této verzi byla jak skladba „“, tak i bonus v podobě písně „“. Jako poslední skladba na první straně desky se nacházela další bonusová skladba „“. V lednu 2013 vyšlo album album v reedici v USA u vydavatelství v limitované edici tří tisíc kusů.\n\nŘada z písní z desky byla napsána přímo ve studiu. Album otevírá bezmála čtyřminutová píseň „“, v níž je Caleův hlas doprovázen ženským sborovým zpěvem. Píseň provází přiškrcené kytarové sólo Chrise Speddinga. Následuje titulní píseň – „“, jež dosahuje délky čtyř minut a osmnácti sekund. Cale se svou kapelou píseň hráli již před vydáním alba při svých koncertech, při nichž se skladba postupně vyvíjela. Při koncertech bylo aranžmá kytary Chrise Speddinga vystavěno tak, aby nástroj zněl jako trubka. Na této nahrávce však byla místo toho použita skutečná trubka. Další změnou oproti původní koncertní verzi jsou krátké mluvené vsuvky, stejně jako syntezátor Briana Ena. Mluvenými vsuvkami přispěl Alan Courtney. Na třetí pozici se nachází mnohem jemnější píseň „“, v níž je znát vliv Briana Wilsona. V prostřední části písně se nachází klavírní (Cale) a syntezátorová (Eno) vsuvka. Na začátku písně „“ doprovází Cale svůj zpěv pouze klavírem, avšak zanedlouho se atmosféra změní, a to v souvislosti s textem „“ („Mám něco zamčené uvnitř sebe / Chci zjistit, co to je“), ke konci se píseň dostává do ještě většího chaosu, při němž Cale křičí. Následuje „“, s výraznou basovou linkou a prvky varhan. Se svou délkou dvou minut a dvaadvaceti sekund jde o nejkratší píseň původního alba. Inspirací pro vznik písně „“ byl film \"Balada o Cable Hogueovi\" (v anglickém originále \") režiséra Sama Peckinpaha. Cale o ní řekl, že je poctou tomu, jak může „jednoduchý text pokrýt tak veliké území.“\n\nDruhou stranu původní gramofonové desky otevírá píseň „“, o níž Cale – napůl vážně – vyjádřil naději, že její coververzi jednou nahraje americký zpěvák Frank Sinatra. Jde o melancholickou baladu, jejíž text obsahuje pouze dvě sloky a poslední bezmála půlminuta je čistě instrumentální. Cale v roce 1982 nahrál novou verzi písně pro své osmé album \". Následuje coververze písně „Pablo Picasso“, jejíž autorem je americký hudebník Jonathan Richman. Píseň byla původně nahrána v roce 1972 skupinou , přičemž producentem nahrávky byl právě John Cale. Původní verze v podání kapely vyšla až po vydání Caleovy coververze, v roce 1976. Následuje píseň „“, jež byla v různých verzích nahrazena písní „“. Na předposlední pozici se nachází druhá coververze – tentokrát písně „“ od amerického hudebníka Jimmyho Reeda. Poslední písní na původním albu je „“. Jde o čistě studiovou píseň, kterou hudebník kvůli obtížnosti její reprodukce na pódiu nehrál při svých vystoupeních.\n\nBěhem nahrávání alba Cale nahrál ještě dvě skladby, které na jeho původní verzi nevyšly: coververzi skladby „“ od a vlastní „“. První jmenovaná nikdy nevyšla (nahrávku vlastní společnost , nikoliv Cale) a druhá vyšla v roce 1977 na kompilaci '. Autorem kytarového riffu v písni „“ je Chris Spedding. Cale jej však neuvedl jako spoluautora a Spedding tak riff použil ve své pozdější písni „“ na svém albu '.\n\nPublicista Ned Raggett ve své recenzi pro server Allmusic řekl, že „atmosféra alba jako celku je možná nejvíce kapelově orientovaná ze všech tří Islandovských desek, přičemž další aranžmá znějí spíše jako doplněk než jako podstatné částí písní.“ Svou recenzi uzavřel slovy: „Celkově lze říci, že \"\" nachází Calea v jeho nejpodrážděnější náladě s fascinujícími výsledky.“ Magazín \"Trouser Press\" nahrávku označil za „poutavou, morbidní kolekci písní“ a „tmavou a bolestnou desku.“\n\nJohn Cale odehrál v rámci podpory alba \"\" své druhé sólové koncertní turné v Evropě. Začalo v říjnu 1975 v Nizozemsku, v listopadu pokračovalo v Belgii, Dánsku a Švédsku. Následovala nejdelší část turné, která probíhala ve Spojeném království. Po dokončení turné Cale rozpustil skupinu a odešel do USA, kde již v minulosti žil, aby zde odehrál turné s Patti Smith, přičemž následujících několik let vystupoval téměř výhradně zde.\n\nNa původním vydání na LP desce bylo prvních šest skladeb na první straně a zbylé na druhé.\n\n"}
{"id": "755010", "url": "https://cs.wikipedia.org/wiki?curid=755010", "title": "Kostel Navštívení Panny Marie (Němčičky)", "text": "Kostel Navštívení Panny Marie (Němčičky)\n\nŘímskokatolický kostel Navštívení Panny Marie v Němčičkách byl postaven v roce 1678 na místě starší stavby, která v témže roce zcela vyhořela. Je chráněn jako kulturní památka České republiky.\n\nZdejší varhany, zhotovené v raných letech 20. století, údajně koupil bájný Jura, celým jménem Jiří Benda, známý z pověsti O dávném pokladu, který našel v podzemí svého domu. U vchodu do kostela z boku se nachází velký dřevěný kříž. Kostel se nachází na návsi v centru obce nedaleko hlavní silnice, mezi zdejší základní a mateřskou školou a kulturním domem.\n\n"}
{"id": "755011", "url": "https://cs.wikipedia.org/wiki?curid=755011", "title": "Arnošt Förchtgott", "text": "Arnošt Förchtgott\n\nArnošt Förchtgott Tovačovský (známý také pod pseudonymem Bohaboj; 28. prosince 1825 Tovačov – 18. prosince 1874 Vídeň) byl moravský hudební skladatel, sbormistr a pěvec (baryton), autor sborů, kantát, úprav lidových písní, chrámové a jiné hudby.\n\nV roce 1848 se stal významným studentským revolucionářem, a to nejen díky zhudebnění revolučních básní, ale především také jako velitel roty studentů filosofie a chirurgie ozbrojené olomoucké „Akademické legie“.\n\nArnošt se narodil v rodině Josefa Förchtgotta, rektora tovačovské školy a ředitele zdejšího kůru. Měl 13 sourozenců, z nichž 6 zemřelo v dětství a většina ostatních v dospělejším věku na zděděnou tuberkulózu. Za Arnoštova mládí rodinou proběhlo také několik epidemií cholery, tyfu a úplavice. Později během olomouckých studií byl Arnošt Förchtgott zdráv, nicméně po přestěhování do Vídně se mu vrátily zdravotní problémy v podobě plicní tuberkulózy, která pak v dalších letech brzdila jeho tvůrčí činnost.\n\nArnošt se od dětství věnoval hudbě pod vedením svého otce. Hrál na piano a na smyčcové nástroje a již v devíti letech byl údajně schopen zastupovat otce při figurálních mších. V letech 1839–1845 absolvoval v Olomouci gymnázium, pak studoval do roku 1848 na Filosofické a později na Právnické fakultě olomoucké univerzity.\n\nNa univerzitě jej ovlivnily vlastenecké názory olomouckých profesorů revolucionářů, zejména Aloise Vojtěcha Šembery a Jana Helceleta. Podílel na politických, národních a kulturních událostech revolučního roku 1848. Aktivně se zapojil do Slovanské lípy, prvního politického spolku na Moravě a stal se i velitelem jedné roty ozbrojené Akademické legie olomoucké univerzity. Kromě toho byl činný i na poli hudebním, mimo jiné také jako vedoucí zpěvu studentského sdružení pěveckého, založeného roku 1847 studenty práv.\n\nPo nástupu Bachova absolutismu, který se na olomoucké univerzitě projevil rozsáhlými čistkami a perzekucemi dřívějších revolucionářů, odešel v roce 1852 Arnošt Förchtgott do Vídně, kde nejprve pokračoval ve studiu práv, ale brzy se začal plně věnovat hudbě. Zpočátku vyučoval hru na klavír a zpěv v soukromém hudebním ústavu. Od roku 1856 byl vychovatelem hraběnky Terlagové, od roku 1858 pak učitelem ve Spolku pro zvelebení církevní hudby ve Vídni, kde prospěl jako zpěvák a dirigent.\n\nV roce 1862 stál Förchtgott u založení Slovanského zpěváckého spolku, prvního českého sdružení ve Vídni, byl činný ve Slovanské besedě a v dalších menšinových spolcích.\n\nV roce 1875 složil Leoš Janáček \"Zvuky ku památce Förchtgotta-Tovačovského\".\n\nK vlastní skladatelské činnosti Arnošta Förchtgotta patří \"Tiše potok pluje loukou\" (1844) a mužské čtverozpěvy, z nichž radostná \"Společenská\" je odrazem veselého společenského života českých studentů v Olomouci. Vrcholem tohoto počátečního období je mužský sbor \"Přijde jaro, přijde...\" na slova olomouckého studenta práva, revolucionáře, spoluzakladatele Slovanské lípy a básníka Jana Vlka. Píseň, vyjadřující touhu po svobodě a přesvědčení o šťastnější budoucnosti rychle zlidověla.\n\nVe Vídni Förchtgott uvedl řadu vlastních skladeb zejména zhudebňujících vlastenecké verše českých básníků, jako například \"Orle, pestrý orle\", \"Žene mrak se černý\", \"Husitská\", \"Vlasti\" Jana Vlka, či \"Stráž u Vyšehradu\" A. V. Šmilovského. Velký význam měly také jeho harmonizace ruských, ukrajinských, srbských, bulharských, slovenských a českých lidových písní.\n\nFörchtgott patří k českým hudebníkům, kteří svou činností vytvářeli podmínky pro další rozmach české hudby.\n\n"}
{"id": "755013", "url": "https://cs.wikipedia.org/wiki?curid=755013", "title": "Simpsonovi (24. řada)", "text": "Simpsonovi (24. řada)\n\nDvacátá čtvrtá řada amerického animovaného seriálu Simpsonovi je pokračování dvacáté třetí řady tohoto seriálu. Byla premiérově vysílána na americké televizní stanici Fox od 30. září 2012 do 19. května 2013. V Česku pak měla premiéru 4. července 2013 na stanici Prima Cool. Řada má celkem 22 dílů.\n\n<onlyinclude></onlyinclude>\n\n"}
{"id": "755016", "url": "https://cs.wikipedia.org/wiki?curid=755016", "title": "Sprcha", "text": "Sprcha\n\nSprcha je prostor v budově, určený pro sprchování, tedy očistu těla oplachováním vodou. Sprcha je zpravidla součástí místnosti vyhrazené pro osobní hygienu (koupelny, umyvárny). Součástí sprchy je i veškeré technické vybavení a také pomůcky a spotřební materiál.\n\nPrvní skutečné sprchy se zásobníkem vody nebo přívodem vody jsou známé již z Antického Řecka. Ve Francii doporučoval sprchování už lékař francouzského královského dvora, který žil ve druhé polovině šestnáctého století. Seznámil se s účinky léčivých minerálních vod a za nejlepší způsob užívání doporučoval právě sprchování. Prakticky do konce osmnáctého století ale byla voda lékaři chápána hlavně jako přenašeč nemocí. Ve velkém se sprchy prosadily ve francouzské armádě po roce 1860. Ukázaly se jako ekonomicky výhodný způsob očisty velkého počtu lidí. Od té doby se sprchy rozšířily především v kasárnách, vězeních, internátech a o něco později například na veřejných koupalištích (plovárnách). V současnosti jsou sprchy a sprchování běžným způsobem očisty těla.\n\nSprchováním se rozumí očista těla vodou (ohřátou vodou) tryskající ze specializovaného zařízení (sprchové hlavice). Nejběžnější způsoby jsou sprchování sprchovou hlavicí drženou v ruce nebo upevněnou sprchovou hlavicí shora. Dalšími způsoby jsou ostřik zespodu směrem vzhůru (např. bidet), nebo ostřik zboku tlakovou vodou (masážní trysky). Sprchování je dnes natolik běžné, že jednodušší nebo prostorově omezené obývací prostory jsou vybavený pouze některou formou sprchy, koupací vana není vůbec instalována. Je zcela běžné, že i koupací vana je doplněna ruční sprchou. Koupání ve vaně a sprchování je tak možné kombinovat. Sprchování je obvyklé jednou i vícekrát denně, například po sportovní zátěži, náročné fyzické práci.\n\n\n\nJsou shodná s vybavením koupelen a umýváren.\n\nProvoz sprchy v moderním provedení vyžaduje mnoho elektrických spotřebičů. Elektrická instalace ve sprchách je poměrně podrobně upravena v normách (Leden 2012: ČSN 33 2000-7-701 ed. 2). Pro sprchy jsou stanoveny prostorové zóny, které určují přípustnost a způsob umístění spotřebičů.\n\n\n\n"}
{"id": "755018", "url": "https://cs.wikipedia.org/wiki?curid=755018", "title": "Ropa (obec)", "text": "Ropa (obec)\n\nRopa je obec v jižním Polsku, okresu Gorlice, Malopolském vojvodství. Nachází se přibližně 11 kilometrů jihozápadně od Gorlice a 95 kilometrů jihovýchodně od Krakova.\n\nJe sídlem gminy Ropa, kterou mimo střediskové obce tvoří vesnice Klimkówka a Łosie. Bydlí tu okolo 3700 obyvatel.\n"}
{"id": "755020", "url": "https://cs.wikipedia.org/wiki?curid=755020", "title": "Hellas Verona FC", "text": "Hellas Verona FC\n\nHellas Verona Football Club je italský fotbalový klub hrající v sezóně 2019/20 ve nejvyšší ligu sídlící ve městě Verona v regionu Benátsko.\n\nKlub byl založen v říjnu roku 1903 skupinou studentů z vysoké školy Scipione Maffei, kteří jej na návrh profesora řeckého původu Decio Corubolo pojmenovali \"Associazione Calcio Hellas\" (Hellas: Řekové nazývají stát Řecko). Nejvyšší soutěž klub začal hrát již v sezoně 1910/11. Po válce se klub změnil na \"Football Club Hellas Verona\". jenž prožíval vrcholnou éru v 80. letech 20. století. Až do sezony 1928/29 se účastnili Nejvyšší soutěže. Jenže skončil na sestupovém místě a spadl do druhé ligy. Dne 1. srpna 1929 se kluby z města Verona (\"Hellas\", \"Bentegodi\" a \"Scaligera\") sloučili do jedoho klubu: \"Associazione Calcio Verona\".\n\nKlub až do sezony 1956/57 hrál druhou ligu, kromě dvou válečných sezon (1941/42, 1942/43). Postup do nejvyšší ligy vyšel dobře a postoupili z prvního místa. V nejvyšší lize zůstali jen jednu sezonu a sestoupili. Do sezony 1958/59 už nastupuje s názvem \"Associazione Calcio Hellas Verona\" protože se sloučil s klubem \"AS Hellas\". Dlouhé čekaní na postup do nejvyšší ligy bylo zastaveno v sezoně 1967/68, když se umístil na druhém místě. \n\nEvropské poháry hráli prvně v sezoně 1969/70 a to Středoevropský pohár. Došli do osmifinále, když prohráli na Slavii Praha 7:1. Nejvyšší ligu museli opustit po sezoně 1973/74. Klub byl uznán vinným z úplatku a sestoupil. Ale do nejvyšší ligy se vrátil co v nejkratší době ze třetího místa (1974/75).\n\nPrvní velký úspěch bylo finále italského poháru, kde prohráli 4:0 s Neapolí. Klub opět sestoupil v sezoně 1978/79 a vrátil se na sezonu 1982/83. Od téhle chvíle začala nejlepší období v historii klubu. Dokráčel po druhé do finále italského poháru, kde prohráli s Juventusem (2:0 a 0:3 v prodloužení) a ve Středoevropském poháru se umístili na čtvrtém místě. V lize skončili na skvělém čtvrtém místě. V sezoně 1983/84 se klub umístil na šestém místě a v italského poháru dokráčeli opět do finále, kde prohráli s AS Řím (1:1, 0:1). V poháru UEFA došli do 2. kola.\n\nNejvětší úspěch v dosavadní historii klubu bylo vybojováno v sezoně 1984/85. Klub koupil německého obránce Briegla a dánského útočníka Larsena. V době kdy rivalové kupovali světové hráče (Michel Platini, Zico, Maradona, Sócrates nebo Karl-Heinz Rummenigge) a Itálie byla mistrem světa s klubu podařilo vyhrát titul o čtyři doby před klubem Turin Calcio. V příští sezoně hrál klub o pohár PMEZ, došel do 2. kola. Další úspěch byl v poháru UEFA když došel do čtvrtfinále.\n\nMajitel klubu Chiampan se v dalších letech udržet klub na vysoké úrovni, ale kvůli postupnému prodeji klíčových hráčů, kteří určili dobytí titulu v důsledku hospodářského a firemního narušení, v sezóně 1989/90 sestoupil do druhé ligy. Během sezony 1989/90 klub se musel přejmenovat kvůli financím na \"Verona Football Club\". Sezonu dohráli a po nečekaném druhém místě postoupili do nejvyšší ligy.\n\nDo sezony 2007/08 když klub začal hrát ve třetí ligu si nejvyšší ligy klub zahrál v pěti sezonách (nejlepší umístění bylo 9. místo v sezoně 1999/00). Ze třetí ligy se klub dostal po vyhraném play off v sezoně 2010/11.\n\nNejvyšší soutěž hrál celkem ve 44 sezonách (nejdéle od sezony 1910/11 do 1928/29). Serii A hrál nejdéle 8 sezon (1982/83) až 1989/90). V italském poháru je největší úspěch finále ve 3 sezonách.\n\nVe druhé lize klub odehrál 54 sezon a vyhrál ji 3x.\n\n\n\n"}
{"id": "755021", "url": "https://cs.wikipedia.org/wiki?curid=755021", "title": "Łosie", "text": "Łosie\n\nŁosie je vesnice v jižním Polsku, okresu Gorlice, Malopolském vojvodství. Je součástí gminy Ropa. Od střediskové obce je vzdálená asi 5 kilometrů jihovýchodně, od Krakova 99 kilometrů ve stejném směru. Bydlí tu okolo 700 obyvatel.\n"}
{"id": "755023", "url": "https://cs.wikipedia.org/wiki?curid=755023", "title": "Klimkówka", "text": "Klimkówka\n\nKlimkówka je vesnice v jižním Polsku, okresu Gorlice, Malopolském vojvodství. Je součástí gminy Ropa. Od střediskové obce je vzdálená asi 7 kilometrů jihovýchodně, od Krakova 101 kilometrů ve stejném směru. Bydlí tu okolo 300 obyvatel.\n\nHlavní zajímavostí obce je Klimkovské jezero (\"Jezioro Klimkowskie\"), které leží na hranicích se sídlem Łosie. Nedaleko obce je hora Tania (\"Tania Góra\").\n"}
{"id": "755030", "url": "https://cs.wikipedia.org/wiki?curid=755030", "title": "Letecká základna Columbus", "text": "Letecká základna Columbus\n\nLetecká základna Columbus ( Columbus Air Force Base; kód IATA je CBM, kód ICAO KCBM, kód FAA LID CBM) je vojenská letecká základna letectva Spojených států amerických nacházející se čtrnáct kilometrů severně od města Columbus ve státě Mississippi. Je domovskou základnou 14. cvičného křídla (14th Flying Training Wing; 14 FTW), které spadá pod velení Leteckého výukového a tréninkového velitelství USAF. Jeho úkolem je poskytovat specializovaný pilotní výcvik jednak pro důstojníky USAF a také pro důstojníky spojeneckých armád.\n\nTato základna byla zprovozněna v roce 1941, tehdy pod název „Air Corps Advanced Flying School, Columbus, Mississippi“.\n\n"}
{"id": "755032", "url": "https://cs.wikipedia.org/wiki?curid=755032", "title": "Stanislav Novák (politik národních socialistů)", "text": "Stanislav Novák (politik národních socialistů)\n\nStanislav Novák (28. dubna 1908 – 1996) byl český a československý politik Československé strany národně socialistické a poslanec Prozatímního a Ústavodárného Národního shromáždění.\n\nV roce 1945 se profesně uvádí jako rolník z Třebětína u Letovic.\n\nV letech 1945-1946 byl poslancem Prozatímního Národního shromáždění za národní socialisty, respektive za Jednotný svaz českých zemědělců. Po parlamentních volbách v roce 1946 se stal poslancem Ústavodárného Národního shromáždění, opět za národní socialisty. V parlamentu setrval do voleb do Národního shromáždění roku 1948.\n"}
{"id": "755036", "url": "https://cs.wikipedia.org/wiki?curid=755036", "title": "Stanislav Novák", "text": "Stanislav Novák\n\nJméno a příjmení Stanislav Novák má více nositelů:\n\n"}
{"id": "755037", "url": "https://cs.wikipedia.org/wiki?curid=755037", "title": "Martin Jol", "text": "Martin Jol\n\nMaarten Cornelis \"Martin\" Jol (* 16. ledna 1956, Haag, Nizozemsko) je nizozemský fotbalový trenér a bývalý fotbalový záložník, který v současnosti trénuje anglický Fulham. Jol jako hráč odehrál více než 400 ligových zápasů.\n\nJol se narodil v Haagu a svou profesionální kariéru začal právě v místním klubu ADO Den Haag. S Haagem vyhrál v roce 1975 nizozemský pohár, když ve finále porazil Twente. Další sezonu si vyzkoušel německou Bundesligu, kde však dlouho nevydržel a brzy se vrátil zpět do Nizozemska, právě do týmu Twente Enschede. V Twente předváděl slušné výkony, díky kterým se dostal i do reprezentace a v roce 1982 přestoupil do anglického West Bromwich Albion. V roce 1984 přestoupil do Coventry a rok později se vrátil do Haagu, kde v roce 1989 skončil hráčskou kariéru. Na mezinárodní úrovni Jol odehrál 20 zápasů za \"B\" tým, 12 za U21 a 12 za U23. Za národní tým nastoupil celkem třikrát.\n\nJol začal trénovat v roce 1991, kdy převzal amatérský tým Haagu. Později se stěhoval do místního Scheveningenu, kde za jednu sezónu stihl vyhrát amatérský národní pohár. V roce 1996 převzal Rodu, která hrála Eredivisie a dokázal s ní vyhrát národní pohár, což byla první trofej za posledních třicet let. V letech 1998-2004 trénoval profesionální tým RKC Waalwijk, který uchránil od sestupu a v roce 2002 byl zvolen koučem roku.\n\nV létě 2004 Waalwijk popřel, že by se měl Jol stát trenérem Tottenhamu, ale o několik dní později Jol podepsal smlouvu a stal se asistentem trenéra Jacquese Santiniho. Santini však po pouhých třinácti zápasech rezignoval a Jol zaujmul jeho pozici. S Tottenhamem však ukázal skvělou formu, když tým vyhrál pětkrát v řadě, což se mu naposledy povedlo v sezoně 1992-93. Jol byl v prosinci 2004 zvolen trenérem měsíce v Premier League a média začala spekulovat o jeho příchodu do Ajaxu, který zrovna hledal trenéra. Jol v Tottenhamu zůstal a tým nakonec skončil na 9. místě v Premier League, i to však vedlo k prodloužení smlouvy na tři roky. Další sezonu Spurs rozjeli dobře a po čase se usadili na 4. místě tabulky, které by zaručovalo start v Lize Mistrů pro příští sezonu. Jenže v posledním kole prohráli s West Hamem a nakonec skončili na 5. místě, což byla nejvyšší ligová pozice od roku 1990. V sezoně 2006-07 znovu Spurs obhájili 5. místo a v Poháru UEFA skončili ve čtvrtfinále. V létě 2007 klub utratil více než 40 milionů liber za nové posily. Když vedení klubu Jolovi řeklo, že nemůže takto utrácet, jinak budou muset prodat Dimitara Berbatova, Jol na to odpověděl, že by raději umřel, než se zbavit tohoto hráče. I tak vedení klubu vzhledem k drahým přestupům očekávalo umístění v TOP 4. Tým se však nesehrál, což stálo Jolovu pozici, kterého nahradil španěl Juande Ramos.\n\nJol na začátku sezony 2008-09 převzal mužstvo Hamburgu, které dovedl na 5. místo v Bundeslize zaručující účast v Evropské lize. Nakonec na severu Německa vydržel jen jednu sezonu, protože na lavičce Ajaxu Amsterdam bylo volné místo a chtěl se vrátit zpět do Nizozemska.\n\nV květnu 2009 podepsal smlouvu s Ajaxem na 3 roky, kde nahradil Marca van Bastena, který rezignoval. Ajax vyhrál první dva zápasy, potom však prohrál s PSV Eindhoven. Potom ale chytil formu a za celou sezónu tým vstřelil 106 ligových branek, což znamenalo více 3 na jeden zápas). Hvězdou týmu byl Luis Suarez, který zaznamenal 35 branek. Ani to však nestačilo na zisk titulu, který vyhrálo o bod Twente. Ajax alespoň vyhrál nizozemský pohár. Další sezonu se Ajax nenacházel úplně v nejlepší formě a po 17 kolech byl čtvrtý. Jol nebyl spokojený a rezignoval.\n\nPo půlroční pauze se Jol znovu objevil ve velkém fotbalu, když v létě 2011 nahradil Marka Hughese ve Fulhamu a podepsal dvouletou smlouvu. S týmem ale nezačal nejlépe a nehrál tolik ofenzivně, jak se původně čekalo od nového trenéra. Nakonec tým umlčel kritiku výhrou nad městským rivalem Queens Park Rangers 6-0.\n\nRoda JC Kerkrade\n\nAFC Ajax\n"}
{"id": "755038", "url": "https://cs.wikipedia.org/wiki?curid=755038", "title": "Tchajwanská ženská fotbalová reprezentace", "text": "Tchajwanská ženská fotbalová reprezentace\n\nTchajwanská ženská fotbalová reprezentace reprezentuje Čínskou republiku (Tchaj-wan) na mezinárodních fotbalových akcích, jako je mistrovství světa žen nebo ženský turnaj na olympijských hrách.\n"}
{"id": "755043", "url": "https://cs.wikipedia.org/wiki?curid=755043", "title": "František Novotný (politik lidové strany)", "text": "František Novotný (politik lidové strany)\n\nFrantišek Novotný (3. listopadu 1909 Ždírec nad Doubravou – 8. května 1978 Ždírec nad Doubravou) byl český a československý politik Československé strany lidové a poválečný poslanec Prozatímního Národního shromáždění.\n\nPo absolvování základní školní docházky v Krucemburku studoval v letech 1926-1928 na odborné zemědělské škole v Hlinsku. Poté pracoval jako rolník v obci Ždírec nad Doubravou, kde hospodařil na své usedlosti, od roku 1952 pak pracoval v místním JZD jako zootechnik. Od mládí se angažoval v katolickém hnutí. Nejdříve v \"Katolické omladině\" a později v ČSL. V letech 1938-1945 zastával post starosty rodné obce, v letech 1945-1948 zde byl předsedou MNV. Obec i stranu ve stejné době zastupoval i v ONV v Chotěboři. Po roce 1948 se zcela stáhl z veřejného života.\n\nV letech 1945-1946 byl poslancem Prozatímního Národního shromáždění za lidovce, respektive za Jednotný svaz českých zemědělců. V parlamentu setrval do parlamentních voleb v roce 1946.\n"}
{"id": "755047", "url": "https://cs.wikipedia.org/wiki?curid=755047", "title": "FC Luzern", "text": "FC Luzern\n\nFC Luzern (francouzsky FC Lucerne) je švýcarský fotbalový klub z německy mluvící části země, z lucernského kantonu. Jednou vyhrál švýcarskou ligu (1989), dvakrát švýcarský pohár (1960, 1992) a v sezóně 1960/61 hrál čtvrtfinále Poháru vítězů pohárů (kam byl ovšem nasazen přímo). Jinak se mu v evropských pohárech dosud nepodařilo přejít 2. kolo.\n\n"}
{"id": "755052", "url": "https://cs.wikipedia.org/wiki?curid=755052", "title": "Jindřich I. Bourbon-Condé", "text": "Jindřich I. Bourbon-Condé\n\nHenri de Bourbon-Condé (Jindřich I. Bourbon-Condé; 29. prosince 1552 – 5. března 1588) byl francouzský princ královské krve a hugenotský generál stejně jako jeho daleko známější otec, Ludvík I. Bourbon-Condé.\n\nJindřich byl nejstarší syn Ludvíka I. Bourbon-Condé a Eleanory de Roucy de Roye. Z osmi dětí jejich rodiny byli Jindřich a jeho bratr František Bourbonský, vévoda de Conti jediní, kteří měli potomky. Měli také mladšího polorodého bratra Karla, hraběte ze Soissons, z otcova druhého manželství. Jindřichův bratranec se stal navarrským a francouzským králem jako Jindřich IV..\n\nOženil se dvakrát, poprvé za svou sestřenici Marií Klévskou. Její matka byla sestrou jeho otce. Marie byla velká kráska a francouzský král Jindřich III. měl zřejmě v plánu jejich sňatek zrušit, aby se s ní mohl oženit sám, ona ale zemřela na porodní komplikace ještě dříve, než to mohl učinit. Jindřich měl s Marií jedno dítě:\n\n\nPodruhé se Jindřich oženil se sestřenicí z druhého kolena, Charlottou Cathérine de La Trémoille (1568–1629), dcerou Ludvíka III. de La Trémoille a vnučkou vojevůdce de Montmorencyho. Měli nejméně dvě děti:\n\n"}
{"id": "755053", "url": "https://cs.wikipedia.org/wiki?curid=755053", "title": "Jan Novotný (politik)", "text": "Jan Novotný (politik)\n\nJan Novotný (25. ledna 1912 Jaroměř – 7. listopadu 1950 Saint-Césaire) byl český a československý politik Československé sociální demokracie a poslanec Prozatímního a Ústavodárného Národního shromáždění. Po roce 1948 exilový politik.\n\nPůvodním povoláním byl textilním dělníkem. V letech 1931–1937 působil jako technický kreslič. Od roku 1927 byl aktivní v sociálně demokratické mládežnické organizaci. V letech 1937–1938 byl krajským tajemníkem sociálně demokra­tické strany, v letech 1938–1939 Národní strany práce v Hradci Králové. V letech 1939–1940 byl tajemníkem Národního souručenství v Chrudimi. Podílel se na domácím protinacistickém odboji. V květnu 1940 ho zatklo gestapo a do konce války byl vězněn v koncentračním táboře. Po válce se vrátil do politického života a v letech 1945–1948 byl členem krajského vedení sociální demokracie v Hradci Krá­lové a členem ústředního výkonného výboru strany.\n\nV letech 1945–1946 byl poslancem Prozatímního Národního shromáždění za sociální demokraty. Po parlamentních volbách v roce 1946 se stal poslancem Ústavodárného Národního shromáždění, opět za sociální demokraty. V parlamentu setrval formálně do voleb do Národního shromáždění roku 1948.\n\nPřed rokem 1948 se profiloval jako odpůrce politiky Zdeňka Fierlingera, který sociální demokracii orientoval na spolupráci s KSČ. Na sjezdu ČSSD v listopadu 1947 vystupoval na podporu samostatného politického postupu strany. Během únorového převratu v roce 1948 pobýval v Indii jako člen státní delegace, která jednala o československo-indické dopravní smlouvě. Na zpáteční cestě zůstal v Římě a do vlasti se již nevrátil. V letech 1948–1950 žil v Itálii a Švýcarsku a angažoval se při formování exilové ČSSD, v níž zastával funkci člena prvního ústředního výkonné­ho výboru. V roce 1950 se přestěhoval do Kanady, kde ovšem krátce nato zemřel při autonehodě.\n\n"}
{"id": "755056", "url": "https://cs.wikipedia.org/wiki?curid=755056", "title": "2004 ve filmu", "text": "2004 ve filmu\n\n\n\n\nNásledujícím seznam řadí filmy s celosvětovou premiérou v roce 2004 dle jejich tržeb v amerických dolarech. Zahrnuty jsou tržby za celou dobu promítání filmu (tedy i mimo rok 2004).\nNásledující seznam řadí filmy podle návštěvnosti v českých kinech v roce 2004. Tržby a návštěvnost jsou uvedeny pouze za rok 2004.\n\n"}
{"id": "755058", "url": "https://cs.wikipedia.org/wiki?curid=755058", "title": "Fairchildova letecká základna", "text": "Fairchildova letecká základna\n\nFairchildova letecká základna ( Fairchild Air Force Base; kód IATA je SKA, kód ICAO KSKA, kód FAA LID SKA) je vojenská letecká základna letectva Spojených států amerických nacházející se šestnáct kilometrů jihozápadně od města Spokane ve státě Washington. Je domovskou základnou 92. tankovacího křídla (92d Air Refueling Wing; 92 ARW), které podléhá velení Velitelství vzdušné přepravy (Air Mobility Command). Hlavním úkolem tohoto křídla je zajišťovat doplňování paliva za letu a také provádět přepravu osob a rozličného vojenského materiálu. \n\nZákladna Fairchild byla uvedena do provozu v roce 1942, tehdy ještě pod názvem „Spokane Air Depot“. Později byla pojmenována na počest Muira S. Fairchilda, leteckého veterána první světové války.\n\n"}
{"id": "755062", "url": "https://cs.wikipedia.org/wiki?curid=755062", "title": "Isabel Martínez de Perón", "text": "Isabel Martínez de Perón\n\nMaria Estela Martínez de Perón, známá také jaké „Isabel“ (* 4. února 1931 La Rioja, Argentina) byla třetí manželkou prezidenta Argentiny Juana Peróna a první žena v úřadě prezidentky v období od 29. června 1974 do 24. března 1976.\n\nSe svým budoucím manželem Perónem se setkala v Panamě, kde pracovala jako tanečnice v nočním klubu. Spolu se v roce 1960 přestěhovali do Španělska, kde byli přinuceni na nátlak církve vstoupit do manželství, i když věkový rozdíl mezi nimi byl 35 let.\n\nBěhem Perónova návratu do politiky jej Isabel doprovázela při cestách po jižní Americe a po Španělsku.\nNa rozdíl od Perónovy druhé manželky Evity byla Isabel stydlivá a nikterak inteligentní, a proto s ní nikdy nebylo počítáno jako s posilou Perónovy politiky.\n\nPerón se v roce 1973 stal potřetí prezidentem Argentiny a jmenoval Isabel vicepresidentkou. Díky tomu se tak o rok později, po Perónově smrti, stala automaticky prezidentkou. V úřadu strávila necelé dva roky, než byla svržena pučem a nahrazena generálem Jorgem Videlou. Ironií je, že jej kdysi sama povýšila. \n\nIsabel byla odsouzena k domácímu vězení, v roce 1981 jí bylo umožněno emigrovat do Španělska.\n\nV roce 2007 požádala argentinská strana o její vydání zpět do vlasti, důvodem bylo podezření za spoluvinu na smrti více než 1500 levicových osobností politického života. O rok později španělský soud odmítl vydat Isabel k trestnímu stíhání s odůvodněním, že případ je již promlčen.\n"}
{"id": "755067", "url": "https://cs.wikipedia.org/wiki?curid=755067", "title": "Medaile Za službu vlasti", "text": "Medaile Za službu vlasti\n\nČeskoslovenská medaile Za službu vlasti byla zavedena vládním nařízením ze dne 8. února 1955, zveřejněným ve Sbírce zákonů č. 6/1955. V § 6 tohoto vládního nařízení se uvádí:\n\nV tomto vládním nařízení jsou uvedeny i Stanovy medaile Za službu vlasti, v jejichž čl. 1 se uvádí:\n\n"}
{"id": "755068", "url": "https://cs.wikipedia.org/wiki?curid=755068", "title": "Liptovské múry", "text": "Liptovské múry\n\nLiptovské múry ( , , ) je část hlavního hřebene Vysokých Tater od Chałubińského brány (podle některých zdrojů od Hrubého štítu) po Hladké sedlo (podle některých zdrojů po Čiernou lávku). Ve starší literatuře se takto označuje delší úsek od Čubriny po Svinici. Název Liptovské múry zavedl Stanisław Staszic a nejsou žádné důkazy, že by byl mezi horaly znám již dříve. Svahy hřebene spadají na polské straně do Doliny Pięciu Stawów Polskich a na slovenské straně do systému Kôprové doliny: Piargové doliny (horní patro Temnosmrečinské doliny) a Kobylie doliny.\n\n\nKromě Hrubého štítu a Hladkého sedla (kam vedou turistické značky) jsou Liptovské múry přístupné pouze v doprovodu horského vůdce.\n"}
{"id": "755069", "url": "https://cs.wikipedia.org/wiki?curid=755069", "title": "Hrabství Laois", "text": "Hrabství Laois\n\nHrabství Laois ( , ; označováno také jako \"Queen's\" – irsky \"Contae na Banríona\"; dříve také psáno jako \"Laoighis\" nebo \"Leix\"; výslovnost ) je irské hrabství nacházející se ve středu země v bývalé provincii Leinster. Sousedí s hrabstvím Offaly na severu, s hrabstvím Kildare na východě, s hrabstvími Carlow a Kilkenny na jihu a s hrabstvím Tipperary.\n\nHlavním městem hrabství je Portlaoise. Hrabství má rozlohu 1720 km² a žije v něm 80 458 obyvatel (2011).\n\nMezi zajímavá místa patří například hrad Rock of Dunamase.\n\nDvoupísmenná zkratka hrabství, používaná zejména na SPZ, je LS.\n\n"}
{"id": "755072", "url": "https://cs.wikipedia.org/wiki?curid=755072", "title": "Boulbon", "text": "Boulbon\n\nBoulbon je obec ve Francii v departementu Bouches-du-Rhône.\n\nObec se nachází ve vzdálenosti 15 kilometrů jižním směrem od Avignonu a 8 kilometrů severně od Tarasconu na okraji hřebene Montagnette. V těsné blízkosti pak sousedí s Aramon na severu, s Barbentane na východě, s Tarasconem na jihu a konečně s Saint-Pierre-de-Mézoargues na západě.\n\nNejstarší stopy zdejšího lidského osídlení sahají do druhého tisíciletí před Kristem. V osadě \"Pas-de-Bouquet\" na hranici katastru mezi Boulbonem a Tarasconem se nachází galsko-římské archeologické naleziště. Nejstarší zmínky o obci pocházejí z roku 1003. Ve středověku obci dominoval opevněný hrad.\n\nV červeném gotickém štítě na nachází vpravo otočený stříbrný jednoocasý lev se stříbrnou zbrojí.\n\n\n\n\n"}
{"id": "755080", "url": "https://cs.wikipedia.org/wiki?curid=755080", "title": "Tania", "text": "Tania\n\nTania (576 m n. m.) je hora v Nízkých Beskydech v sousedství obce Klimkówka v jihovýchodním Polsku nedaleko hranice se Slovenskem.\n\n Přes horu vede modrá turistická značka v trase: Chełm (780 m n. m.) – Wawrzka – Tania Góra (576 m n. m.) – Flasza (663 m n. m.) – Homola (712 m n. m.) – Bordiów Wierch (755 m n. m.).\n"}
{"id": "755081", "url": "https://cs.wikipedia.org/wiki?curid=755081", "title": "Ján Oliva", "text": "Ján Oliva\n\nJán Oliva (14. června 1903 Holíč – 12. června 1982 Praha) byl slovenský a československý bankéř, politik Komunistické strany Slovenska a poslanec Prozatímního Národního shromáždění.\n\nNarodil se v Holíči jako syn Jána Olivy a Marie, rozené Pukančíkové. Angažoval se v evangelické církvi augsburského vyznání na Slovensku. Zúčastnil se prvního sjezdu evangelické mládeže v Liptovském Svätém Mikuláši. Pracoval jako bankéř. Roku 1925 začínal coby účetní úředník v Bance československých legií v Bratislavě. Od roku 1927 působil v Národní bance Československé, kde postupně zastával různé posty. Po vzniku samostatného Slovenského státu se stal v dubnu 1939 pracovníkem slovenské centrální banky jako náměstek přednosty ústřední účtárny. Vedl rovněž kontrolní službu banky. Za druhé světové války se podílel na domácím odboji. Po obnově Československa se stal členem dočasné správy Národní banky Československé, od ledna 1946 náměstkem vrchního ředitele obchodní správy této banky v Praze a viceguvernérem banky. V roce 1947 byl jmenován prvním místopředsedou Likvidačního fondu měnového.\nV letech 1945–1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946. Později po vzniku Státní banky československé zastával post ředitele emisní a pokladniční správy, vedoucího odboru 41 (odbor drahých kovů) a později vedoucího odboru kontroly mzdových fondů. 1. července 1955 byl odsouzen na šest let odnětí svobody v souvislosti s uvolňováním vázaných vkladů po roce 1945. V roce 1969 byl rehabilitován. Zemřel v Praze, ale urna s jeho popelem byla uložena ve Švýcarsku.\n\n"}
{"id": "755084", "url": "https://cs.wikipedia.org/wiki?curid=755084", "title": "Štefan Ondrušek", "text": "Štefan Ondrušek\n\nŠtefan Ondrušek (9. prosince 1910 – ???) byl slovenský a československý politik Komunistické strany Slovenska a poslanec Prozatímního Národního shromáždění.\n\nV letech 1945–1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946.\n\nV letech 1945–1947 se uvádí jako účastník plenárních zasedání Ústředního výboru KSS.\n\n"}
{"id": "755085", "url": "https://cs.wikipedia.org/wiki?curid=755085", "title": "Tomáš Oravec (politik)", "text": "Tomáš Oravec (politik)\n\nTomáš Oravec (15. října 1907 – ???) byl slovenský a československý politik Komunistické strany Slovenska a poslanec Prozatímního Národního shromáždění a Slovenské národní rady.\n\nV letech 1945–1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946. V srpnu 1951 se stal poslancem Slovenské národní rady jako náhradník za poslance Michala Pivarčího.\n\nV letech 1945–1953 se uvádí jako účastník plenárních zasedání Ústředního výboru KSS.\n\n"}
{"id": "755087", "url": "https://cs.wikipedia.org/wiki?curid=755087", "title": "Rudolf Paleček", "text": "Rudolf Paleček\n\nRudolf Paleček (28. března 1900 – ???) byl český a československý politik Komunistické strany Československa a poslanec Prozatímního Národního shromáždění.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval do parlamentních voleb v roce 1946. Byl zástupcem Vyškovska. Pocházel z Blažovic.\n\n"}
{"id": "755088", "url": "https://cs.wikipedia.org/wiki?curid=755088", "title": "Harald Büttner", "text": "Harald Büttner\n\nHarald Büttner (* 13. dubna 1953 Míšeň, Německá demokratická republika) je bývalý německý zápasník, volnostylař. Dvakrát startoval na olympijských hrách. V roce 1976 v Montrealu vypadl v kategorii do 100 kg ve druhém kole, v roce 1980 v Moskvě vybojoval ve stejné kategorii čtvrté místo.\n\nV roce 1978 vybojoval titul mistra světa, v roce 1975 a 1977 vybojoval druhé a v roce 1979 čtvrté místo. V roce 1974 vybojoval titul mistra Evropy. V roce 1975 vybojoval druhé, v roce 1973, 1977 a 1980 třetí, v roce 1978 čtvrté a v roce 1979 šesté místo.\n\nJeho manželkou byla východoněmecká rychlobruslařka Monika Zernicek.\n\n"}
{"id": "755090", "url": "https://cs.wikipedia.org/wiki?curid=755090", "title": "Beserkley Records", "text": "Beserkley Records\n\nBeserkley Records bylo nezávislé americké hudební vydavatelství se sídlem v Berkeley v Kalifornii. Vydavatelství založil v roce 1970 Matthew King Kaufman. Mezi umělce, jejichž alba u tohoto vydavatelství vycházela, patří například Earth Quake, The Modern Lovers, The Rubinoos nebo Greg Kihn. V roce 1984 vydavatelství zaniklo.\n\n"}
{"id": "755095", "url": "https://cs.wikipedia.org/wiki?curid=755095", "title": "Green Lantern", "text": "Green Lantern\n\nGreen Lantern (v překladu znamená „zelená lucerna“) je fiktivní postava komiksových příběhů vydávaných nakladatelstvím DC Comics. Původní Green Lantern (Alan Scott) byl vytvořen tvůrčím duem, které tvořili Bill Finger a Martin Nodell. Poprvé se objevil v červenci 1940 v All-American Comics #16. Postava je inspirována bájným Aladinem a jeho kouzelnou lampou.\n\nKaždý Green Lantern nosí prsten síly, který mu umožňuje ovládat veškeré fyzikální síly světa. Původní prsten byl vytvořen magií, ale prsteny následujících Green Lanternů technologicky vytvořili Guardians of the Universe. Tyto prsteny byly vytvořeny individuálně pro každého adepta, z jejich nositelů se poté stali členové bezpečnostní stráže známé jako Green Lantern Corps. Mimo Alana Scotta byli Green Lanterny střežícími Zemi: Hal Jordan, John Stewart, Guy Gardner, Kyle Rayner, Simon Baz a Jessica Cruz.\n\nPoprvé se Green Lantern objevil v komiksovém sešitu All-American Comics #16 v červenci 1940, který vydávala společnost All-American Publications (později DC Comics). Postavu vymyslel Martin Nodell (pod pseudonymem Mart Dellon). Původním Lanternem byl Alan Scott, který získal magický prsten, který se musel každých 24 hodin dobíjet v energetické lucerně vyzařující zelenou záři. Během 40. let 20. století se postava stala velmi populární. Příběhy vycházely v komiksu All-American i ve vlastní sérii. Mimo nich byl Green Lantern začleněn do příběhů Comic Cavalcade a Justice Society of America (v All Star Comics).\n\nPo druhé světové válce se prodej komiksů znatelně propadl a vydávání vlastní série Green Lanterna bylo zastaveno v červnu 1949 (\"Green Lantern #38\"). Po dvou letech bylo zastaveno i vydávání \"All Star Comics\", a to číslem 57.\n\nBěhem oživení zájmu o komiksy v tzv. stříbrné éře komiksu se Green Lantern vrátil v září 1959 v sešitu \"Showcase #22\". Tímto Green Lanternem však již byl Hal Jordan, testovací armádní pilot, který získal prsten od mimozemšťana Abin Sura, který byl členem Green Lantern Corps. V této éře se také zrodila bezmoc Lanternů vůči čemukoliv ze žluté barvy. Také byl rozpracován příběh Guardians of the Universe, kteří sídlí na planetě Oa.\n\nČíslem 76 (rok 1970) byl najat nový tvůrčí tým, který tvořili Denny O'Neil a Neal Adams, kteří dostali za úkol přetvořit příběh Green Lanterna tak, aby byl více sociálně relevantní. Green Lantern se stal silným obhájcem zákona. Jejich práce byla vydávána jako \"Green Lantern Co-Starring Green Arrow\" (představující novou postavu Green Arrow), avšak po čtrnácti číslech byla zrušena poté, co komerčně neuspěla.\n\nSérie se často potýkala se zrušeným vydáváním a novými pokusy o oživení. Jedním z nich byl i pokus, kdy se z Hala Jordana stal zločinec Parallax a identitu Green Lanterna převzal Kyle Rayner.\n\nPo roce 2000 ve vlně \"DC: The New Frontier\" nový scenárista Geoff Johns vrátil identitu Green Lanterna Halu Jordanovi (\"Green Lantern: Rebirth\" (2004-05)). Jeho příběhy pak dále rozpracoval v crossoverech \"Sinestro Corps War\" (2007) a \"Blackest Night\" (2010).\n\nV rámci New 52 byly vydávány příběhy čtyř Green Lanternů: \"Green Lantern vol. 5\" (Hal Jordan) - (hlavní série od roku 2011 - tvůrci: Geoff Johns, Doug Mahnke a Christian Alamy), \"Green Lantern Corps\" (Guy Gardner a John Stewart) a \"Green Lantern: New Guardians\" (Kyle Rayner).\n\nPo restartu univerza DC Rebirth v roce 2016 byly vydávány série \"Green Lanterns\" (scénář Sam Humphries) – Green Lanterni Simon Baz a Jessica Cruz, a \"Hal Jordan & The Green Lantern Corps\" (scénář Rob Venditti) – Green Lanterni Hal Jordan, John Stewart, Guy Gardner a Kyle Rayner.\n\nAlan Scott byl inženýr, který jako jediný přežil železniční nehodu. Moc Green Lanterna obdržel od mystické síly, která se na Zemi dostala s pádem zeleně zářícího meteoritu před tisíci lety. Tento meteorit byl v minulosti zapracován do lucerny, kterou vytvořil Luke Fairclough, který byl poté zavražděn. Alan Scott po setkání se sílou Green Lanternů obdržel magický prsten a zmíněnou lucernu, která dobíjí energii prstenu. Stal se z něj superhrdina bojující proti zločinu, také byl zakladatelem Justice Society of America.\n\nHarold \"Hal\" Jordan byl armádním testovacím pilotem, stejně jako jeho otec. Prsten a lucernu obdržel od umírajícího mimozemšťana jménem Abin Sur, který havaroval na Zemi. Prsten si vybral Jordana jako upřímného a nebojácného pozemšťana schopného přijmout členství v Green Lantern Corps. Později bylo uveřejněno, že prsten nalezl dvě shody, druhou byl Guy Gardner, který však žil ve větší vzdálenosti od místa nehody Abin Sura. Gardner se poté stal zálohou a pomocníkem Jordana. Když upadl do kómatu, bylo zveřejněno, že existuje další shoda v Johnu Stewartovi, který byl brán jako záložní Green Lantern. Hal Jordan byl zakládajícím členem Justice League of America. Také jako člen Green Lantern Corps začal nosit tradiční zeleno černý kostým (uniformu GLC).\n\nV 90. letech Jordan, poté co bylo jeho rodné město zničeno, zešílel a zničil Green Lantern Corps. V této době vystupoval jako nepřítel Parallax. Avšak poté, co se Sun-Eater pokusil zničit Slunce, se Jordan obětoval, aby ho porazil. Po smrti se vrátil jako duch pomsty Spectre.\n\nV sérii \"Green Lantern: Rebirth\" bylo zveřejněno, že byl Jordan pod vlivem parazitické entity zvané Parallax. Tato entita byla ničivým požíračem strachu, který byl kdysi uvězněn Strážci do centrální baterie. Zrádce Lantern Corps Thaal Sinestro ho osvobodil a umožnil mu spojení s Halem Jordanem.\n\nHala Jordana jako Green Lanterna ztvárnil Ryan Reynolds ve stejnojmenném filmu z roku 2011.\n\nGuy Gardner byl do komiksu začleněn v 60. letech 20. století, kdy se objevil jako alternativní adept na Green Lanterna. Od té doby sloužil jako záložní Lantern k Halu Jordanovi. Brzy poté došlo k výbuchu centrální baterie a Gardner upadl do kómatu. Během příběhů \"Crisis on Infinite Earths\" z 80. let 20. století se probral, ale byl velmi emocionálně nestabilní. Později také nosil Sinestrův žlutý prsten moci a stal se členem Green Lantern Honor Guard, kdy cvičil nové Green Lanterny. Gardner slouží jako Green Lantern 2814.2.\n\nJohn Stewart se v komiksu poprvé objevil v 70. letech 20. století, jako třetí alternativa na nositele Abin Surova prstenu. Byl architektem z Detroitu. Poté, co Gardner upadl do kómatu, byl vybrán za záložního Lanterna pro Hala Jordana. Poté, co se Jordan zbláznil se stal regulérním Green Lanternem. Také se jako první pozemský Green Lantern stal členem Guardian of the Universe. Když Jordan (jako Parallex) zničil Green Lantern Corps, Stewart vedl jednotku Darkstars. Stewart slouží jako Green Lantern 2814.3.\n\nRayner byl umělcem na volné noze, když ho oslovil Ganthet (z Guardian of the Universe), aby se stal novým Green Lanternem. Pomáhal znovu utvářet Green Lantern Corps a opravit zničenou centrální baterii. Poté se stal členem Green Lantern Corps Honor Guard a spolupracuje s Guyem Gardnerem. Rayner slouží jako Green Lantern 2814.4. V roce 2010 se v \"Green Lantern Corps #42\" obětoval během útoku Black Lantern Corps na planetu Oa. Brzy poté byl oživen silou Star Sapphire.\n\nBaz je Američan s libanonskými kořeny, který se narodil v Detroitu. Byl zadržen policií za loupež vozu, ve kterém navíc převážel bombu. Po dopadení je vybrán prstenem Sinestra za nového Green Lanterna a člena Green Lantern Corps. Není členem Justice League of America, kteří ho považují za podvodníka. Je důležitou postavou příběhů \"Rise of the Third Army\".\n\nJessica Cruz je latinoameričanka, která původně získala prsten moci od organizace Crime Syndicate. Brzy poté se stala první ženou v uniformě jednotek Green Lantern, která chránila Zemi. Poprvé se objevila v komiksu \"Green Lantern Vol 5 #20\" (červenec 2013). Po restartu DC univerza známého jako DC Rebirth (2016) se stala stálou členkou Green Lanternů a spolu se Simonem Bazem chrání Zemi.\n\nPřísaha v původním znění z počátku 40. let 20. století:\n\nFormulka známá jak z komiksu, tak i z filmu v originálním znění:\n\nV České republice vydává komiksové knihy Green Lantern nakladatelství BB/art.\n\n\n\n\n"}
{"id": "755097", "url": "https://cs.wikipedia.org/wiki?curid=755097", "title": "Kau-lung", "text": "Kau-lung\n\nKau-lung (, , doslova „devět draků“) je městská oblast v Hongkongu, rozkládající se na stejnojmenném poloostrově. S více než dvěma miliony obyvatel je největším městem této čínské zvláštní správní oblasti, ačkoli administrativním sídlem je Victoria.\n\nKau-lunský poloostrov obsadili Britové z nedalekého ostrova Hongkong v roce 1860 jako strategický opěrný bod na pevnině. V roce 1898 získali Britové tzv. Nová teritoria a město se rozšířilo i do oblasti na sever od Boundary Street – tato část je zvaná \"Nový Kau-lung\". Město vyrostlo během 20. století na důležité obchodní a průmyslové centrum východní Asie. Vyznačuje se vysokou koncentrací obyvatel – na čtverečním kilometru tu žije přes 40 000 lidí. Součástí Kowloonu bylo také proslulé Opevněné (Stěnové) město, oblast nezanesená na mapách, která byla semeništěm organizovaného zločinu – čtvrť byla zbořena v 90. letech 20. století.\n\n\n\n"}
{"id": "755098", "url": "https://cs.wikipedia.org/wiki?curid=755098", "title": "Eichendorffova cena", "text": "Eichendorffova cena\n\nEichendorffova cena za literaturu je německá cena udělovaná každoročně společností pro literaturu ze saského Wangenu.\n\nTato cena se zrodila z hornoslezské tradice, kdy Joseph Freiherr von Eichendorff cestoval za minimálních nákladů a finančních prostředků. Každým rokem je udělována jednomu literárnímu autorovi, který s touto cenou obdrží 5000 euro. Celý projekt je zaměřen na pomoc spisovatelů z oblasti celého Slezska.\n\n"}
{"id": "755099", "url": "https://cs.wikipedia.org/wiki?curid=755099", "title": "Alejandro Escovedo", "text": "Alejandro Escovedo\n\nAlejandro Escovedo (* 10. ledna 1951, San Antonio, Texas, USA) je americký zpěvák, kytarista a skladatel. Byl členem několika skupin, mezi které patří například The Nuns a Rank and File.\n\nJeho otec byl mexický emigrant, který odešel do Texasu. Bratr Coke Escovedo zemřel v roce 1986. Druhým sourozencem je Pete Escovedo, jehož dcera, bubenice a zpěvačka Sheila E., je neteří Alejandra Escoveda.\n\n\n"}
{"id": "755100", "url": "https://cs.wikipedia.org/wiki?curid=755100", "title": "Seznam českých masových vrahů", "text": "Seznam českých masových vrahů\n\nTento seznam obsahuje usvědčené vrahy české národnosti, kteří prokazatelně spáchali minimálně 4 vraždy bez výrazného časového odstupu. Zahrnuty nejsou masové vraždy spáchané v důsledku válečného konfliktu, či bezprostředně po něm. Seznam obsahuje také cizince, kteří se dopustili masové vraždy na českém území. Tato informace je uvedena v poznámce.\n\n† - Pachatel při činu zemřel (nepočítá se mezi oběti)\n\n"}
{"id": "755101", "url": "https://cs.wikipedia.org/wiki?curid=755101", "title": "Liturgický průvod", "text": "Liturgický průvod\n\nLiturgický průvod neboli procesí (latinsky \"processio\") je slavnostní forma přesunu některých účastníků liturgie (zvláště celebranta, ostatních kněží a ministrantů), například při zahájení a ukončení mše. Zpravidla bývá doprovázen zpěvem. Ostatní účastníci liturgie při liturgickém průvodu stojí.\n\nPod označením \"procesí\" se rozumí zejména liturgický průvod mimo kostel (nejznámější je procesí na Slavnost Těla a krve Páně, lidově Božího těla).\n\nZ církevních procesí se vyvinul také zvyk tzv. jízd králů a velikonočních jízd, posledně jmenovaný dochovaný zejména v německé Lužici.\n\n"}
{"id": "755102", "url": "https://cs.wikipedia.org/wiki?curid=755102", "title": "Adam Ant", "text": "Adam Ant\n\nAdam Ant, vlastním jménem Stuart Leslie Goddard, (* 3. listopadu 1954 Marylebone, Londýn) je britský zpěvák a kytarista.\n\nPřestože studoval grafické umění na Hornsey School of Art, začal se věnovat hudbě, nejdříve punkové, později stylu new wave a new romantic.\n\nPostupně účinkoval ve skupinách Bazzoka Joe jako baskytarista s přezdívkou „Eddie Riff“ a jako frontman nikdy nevystoupivší vlastní kapely The B-sides.\n\nA konečně to byli Adam & The Ants (1977), kterou mu rozvrátil Malcolm McLaren s tím, že je Adam pro ně moc starý, a ta dále vystupovala bez něho pod jménem „Bow Wow Wow“.\n\nNovou kapelu The Ants založil spolu s Markem Pirronim. Z té doby pochází nejznámější album „Kings of the Wild Frontier“ (1980) a antmanie ve Velké Británii 80. let. Po další desce „Prince Charming“ (1981) se skupina rozpadá, protože se Ant vydává na sólovou dráhu.\n\nStěhuje se do Los Angeles a dále hudebně spolupracuje jen s Markem Pirronim. Studuje herectví a vystupuje ve filmech.\n\nK původnímu filmu \"Jubilee\" z roku 1977 si postupně přidal účinkování v dalších, jako například: \"World Gone Wild\", \"Drop Dead Rock\" (1996), \"La Femme Nikita\" (1997) a \"Sweetwater\" (1999).\n\nPostupně vydal sólově tato alba: „Friend Or Foe“ (1982), „Strip“ (1983), „Vive Le Rock“ (1985), „Manners & Physique“ (1989), „Wonderful“ (1995) a „Adam Ant Is The Blueblack Hussar In Marrying The Gunner’s Daughter“ (2013).\n\n\n"}
{"id": "755103", "url": "https://cs.wikipedia.org/wiki?curid=755103", "title": "Letecká základna Altus", "text": "Letecká základna Altus\n\nLetecká základna Altus ( Altus Air Force Base; kód IATA je LTS, kód ICAO KLTS, kód FAA LID LTS) je vojenská letecká základna letectva Spojených států amerických nacházející se 6,4 kilometru severovýchodně od města Altus ve státě Oklahoma. Je domovskou základnou 97. křídla vzdušné přepravy (97th Air Mobility Wing; 97 AMW), která je podřízena Leteckému výukovému a tréninkovému velitelství USAF. Jejím úkolem je poskytovat základní i pokročilý výcvik pilotů a technického personálu na transportních letounech McDonnell Douglas C-17 Globemaster III a Boeing KC-135 Stratotanker.\n\nZákladna Altus byla zprovozněna v roce 1943, tehdy ještě pod názvem „Altus Army Airfield“.\n\n"}
{"id": "755111", "url": "https://cs.wikipedia.org/wiki?curid=755111", "title": "Aphrodite's Child", "text": "Aphrodite's Child\n\nAphrodite's Child byla řecká rocková skupina, založená v roce 1967. Členy skupiny byli Vangelis (klávesy), Demis Roussos (baskytara, zpěv), Loukas Sideras (bicí, zpěv) a Anargyros Koulouris (kytara). Skupina se rozpadla po vydání tří studiových alb (včetně jednoho soundtracku) a několika singlů v roce 1972. Vangelis se poté vydal na sólovou kariéru.\n\n\n\n"}
{"id": "755112", "url": "https://cs.wikipedia.org/wiki?curid=755112", "title": "Zápas na Letních olympijských hrách 1972 – muži, volný styl do 74 kg", "text": "Zápas na Letních olympijských hrách 1972 – muži, volný styl do 74 kg\n\nZápas ve volném stylu ve váhové kategorii do 74 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 25 zápasníků.\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "755120", "url": "https://cs.wikipedia.org/wiki?curid=755120", "title": "Vodnář Belcherův", "text": "Vodnář Belcherův\n\nVodnář Belcherův (\"Hydrophis belcheri\") je mořský jedovatý had z čeledi korálovcovitých.\n\nMá celkem mírnou povahu, takže než kousne člověka, musí se cítit v ohrožení. Objekty jeho útoků bývají často rybáři vytahující sítě. Asi jen čtvrtina z nich bývá ohrožena, protože při kousnutí vpraví had do rány jen malé množství jedu. Síla vodnářova jedu proto bývá často zpochybňována. Dýchá vzduch a tak se musí občas vydat na hladinu, či na pevninu.\n\nVodnář Belcherův dorůstá délky 0,5–1 m. Jeho tenké tělo má obvykle chromově žlutou barvu s modrozelenými pruhy. Mimo vodu se barva těla jeví jako žlutavá. Hlava je malá a má stejnou barvu jako pruhy. Tlama je malá, ale k životu ve vodě postačuje. Ocas je ploutvovitý, uzpůsobený k plavání.\n\nVodnář dokáže vydržet pod vodou 7 až 8 hodin, a dokonce tam i spát, pak se ale musí vynořit a nadechnout.\n\nVodnář Belcherův žije ve vodách Indického oceánu v oblasti Filipín, Thajského zálivu, Nové Guiney, Šalamounových ostrovů, Timorského moře a při severním pobřeží Austrálie.\n\nNa pevninu vylézá jen zřídka a živí se rybami a korýši.\n"}
{"id": "755122", "url": "https://cs.wikipedia.org/wiki?curid=755122", "title": "Kameník", "text": "Kameník\n\nKameník může být:\n\n\n"}
{"id": "755124", "url": "https://cs.wikipedia.org/wiki?curid=755124", "title": "Cargûl", "text": "Cargûl\n\nCargûl je smyšlená postava z počítačové hry Lord of the Rings Online: Shadows of Angmar (LOTRO) podobná Nazgûlovi. Cargûl znamená červený přízrak a je to v mordorštině (možná sindarštině).\n\nV Cargûla se postava promění, je-li zasažena morgulským ostřím, dýkou pána nazgûlů. Tato proměna trvá několik hodin až dnů. Takto se proměnil Amdir (Amdír), jeden z hraničářů, Aragornových společníků.\n\nPříběh začíná v Blackwoldském táboře (Blackwoldi jsou banditi, loupežníci z Hůrecka). Amdira bodne Nazgûl, a to před očima dvou hobitů (Mundo Sackville-Pytlíka a Celandine Brandorádové), pak přijde Aragorn (Chodec, anglicky Strider) a Pána Nazgûlů zažene. Odejdou do vesnice Archet. Tam probíhá intro hry. Vesnice Archet je zablokována, jelikož je obklopena skalami a vedlejší vesnici zabarikádovali Blackwoldi. Vedlejší vesnice Combe je jediný východ. Jednou Blackwoldi a zrádce Calder Bob zaútočí na Archet s pomocí Angmaru. Přijdou Cargûlové, kteří odvedou Amdira. Calder Bob pak zabije místního kapitána Brackenbrocka, a to před očima\ndvou hobitů (Munda a Celandine), Atliho - pavoučí záhuby (jednoho místního trpaslíka), kapitánova syna Jona Brackenbrocka a před vámi. Potom Chodec odejde do hostince U skákavého Poníka. Po útoku byla vedlejší vesnice odbarikádována a vstup do světa je volný. Aragorn pak jednou půjde osvododit Amdira. Doprovází ho 2 hraničáři a vy. Pak se rozdělíte. Lenglinn půjde s Chodcem a vy jdete s Torthannnem. Pak Amdira najdete, ale bude pozdě. Budete totiž svědky jeho proměny. Poté Nazgûlové utečou a vy s Torthannem budete muset Amdira zabít. Při zachraňování Amdira potkáte ještě Skógrima, trpaslíka který byl zabit a byl oživen, přidal se na stranu zla. S ním se setkáte i ve hře za elfy či trpaslíky.\nHobiti a lidé začínají intro společně v Archet. Elfové a trpaslíci začínají intro společně v Ered Luin a před Thorinovými síněmi (Thorin's Halls).\n\nCargûl vypadá skoro jako Nazgûl. Jen má červenou, trochu naoranžovělou barvu. Nosí plášť s kapucí. Stejně jako nazgûlové mají i cargûlové neviditelnou hlavu, mají jen černý stín pod kapucí.\n\nV Mordoru se moc nevyskytují, jsou převážně z Angmaru. Mohou se ale objevovat v celé Středozemi.\n\n"}
{"id": "755125", "url": "https://cs.wikipedia.org/wiki?curid=755125", "title": "Adi Nes", "text": "Adi Nes\n\nAdi Nes (* 1966, Kirjat Gat) je izraelský fotograf, známý svými cykly na motivy biblických příběhů, portrétními sériemi \"Chlapci\" nebo \"Vězni\".\n\nNarodil se v Kirjat Gat jako syn íránsko-kurdských přistěhovalců, kteří přišli do Izraele v roce 1950 z Íránu. Vystavoval od Tel Avivu po San Diego. Jeho zřejmě nejznámějším cyklem jsou \"Vojáci\", který byl kritizován za svůj homoeroticismus a využíváním izraelských modelů s tmavou pletí, které jsou často předmětem diskriminace při hledání „Araba“.\n\nV roce 2003 byl autorem pilotního článku magazínu \"Vogue\" Hommes. Uspořádal několik samostatných výstav v Centru umění Wexner, Legion of Honor v San Franciscu, Telavivském muzeu umění, Muzeu současného umění v San Diegu a Melkweg galerii v Amsterdamu a řadu dalších. Jeho práce byla součástí řady skupinových výstav v Hotel de Sully v Paříž a Židovském muzeu v New Yorku a mnoha dalších. Recenze o něm se objevily v New York Times, Financial Times a dalších periodikách. V roce 2005 byl vybrán jako vynikající umělec prestižní nadace Israel Cultural Excellence Foundation.\n\nNesova nejznámější fotografie připomíná Leonardovu \"Poslední večeři\", ve které nahradil postavy mladými izraelskými vojáky. Fotografie byla prodána v roce 2005 na aukci Sotheby za 102 000 USD a další v roce 2007 za 264 000 dolarů. Snímek se objevil na titulní stránce New York Times v květnu 2008.\n\nNesovy rané práce bývají charakterizovány jako podrývání stereotypu maskulinity izraelského muže pomocí homoerotismu, spánku a zranitelných postav. Pravidelně využíval tmavé izraelské modely. Modely často připomínaly barokní období. Nes vypověděl, že inspirace pro jeho fotografie je částečně autobiografická:\n\nŽije a pracuje v Tel Avivu. Jeho díla jsou na prodej přes agenturu Jack Shainman Gallery v New York City. V lednu 2007 začal pracovat na novém cyklu na téma biblických příběhů.\n\n\n\n"}
{"id": "755126", "url": "https://cs.wikipedia.org/wiki?curid=755126", "title": "FK Lyn", "text": "FK Lyn\n\nFotballklubben Lyn, v Česku známý také jako Lyn Oslo, je norský fotbalový klub z Osla. Dvakrát vyhrál norskou ligu (1964, 1968) a 8x norský pohár (1908, 1909, 1910, 1911, 1945, 1946, 1967, 1968). Největším mezinárodním úspěchem je čtvrtfinále Poháru vítězů pohárů 1968/69. Roku 2010 se klub dostal do vážných ekonomických problémů a nakonec vyhlásil bankrot. Fanoušci poté založili nový klub Lyn Fotball navazující na tradici FK Lyn. Zatím však hraje v nižších norských soutěžích.\n\n"}
{"id": "755127", "url": "https://cs.wikipedia.org/wiki?curid=755127", "title": "Jan Beneš", "text": "Jan Beneš\n\nJméno a příjmení Jan Beneš má více nositelů:\n\n"}
{"id": "755128", "url": "https://cs.wikipedia.org/wiki?curid=755128", "title": "Třtina křovištní", "text": "Třtina křovištní\n\nTřtina křovištní (\"Calamagrostis epigejos\") je druh rostliny z čeledi lipnicovité (\"Poaceae\"). Někdy se můžeme setkat i s pravopisnou variantou jména \"Calamagrostis epigeios\".\n\nJedná se o vytrvalou trsnatou trávu, dosahující výšky nejčastěji 60−150 cm. Celá rostlina je víceméně sivozelená, oddenky jsou silné a plazivé s dlouhými tenkými výběžky. Stébla mají 2−4 kolénka, pod latou jsou silně drsná. Listy jsou střídavé s listovými pochvami, které jsou drsné, dolní chlupaté. Čepele jsou čárkovité, asi 4−10 (vzácně až 20 mm) široké, na líci drsné, ploché nebo slabě svinuté. Jazýček je 4–12 mm dlouhý, špičatý, později dřípený. Květenstvím je lata, která se skládá z mnoha klásků, celá lata je víceméně přímá, není ohnutá, hustá s drsnými větévkami, asi 15–30 cm dlouhá a 3–6 cm široká. Klásky jsou jednokvěté, stříbřitě hnědé až hnědě nachové, plevy jsou víceméně stejné, 5–8 mm dlouhé, na kýlu drsné, chlupy bazálního věnečku jsou asi stejně dlouhé jako plevy. Plucha je kratší než pleva, je dvouklaná, trojžilná, osina je nasazená asi v půli pluchy a je o málo delší než plucha, přesahuje pluchu nejvýše o 2 mm. Pluška dosahuje asi 2/3 délky pluchy. Tyčinky jsou 3, prašníky jsou asi 1,5 mm dlouhé, žluté až žlutooranžové barvy. Plodem je obilka. Počet chromozómů je 2n=28.\n\nTřtina křovištní je přirozeně rozšířena na většině území Evropy, kromě severu Skandinávie a severu evropské části Ruska, málo se vyskytuje také na Pyrenejském poloostrově. Dále je rozšířena v jihozápadní Asii a odtud přes střední Asii, jižní Sibiř až na Dálný Východ, včetně Číny, Koreje a Japonska. Zavlečena byla i jinam, např, na východ USA.\n\nV ČR je to na celém území běžná rostlina, vyskytuje se od nížin do hor.\nTéměř chybí jen ve vyšších horských polohách. Jedná se o výrazný expanzívní druh, který roste na loukách, pasekách a ruderálních stanovištích. Dokáže vytvářet velké množství stařiny, což je konkurenční výhoda oproti ostatním rostlinám tehdy, když se na louce neprovádí kosení nebo pastva. Často pak vytváří téměř monocenózy na rozsáhlých plochách. Expanze tohoto druhu představuje vážný problém v některých rezervacích a biologicky cenných mezických a sušších loukách, kde ustalo pravidelné obhospodařování.\n\n\n \n"}
{"id": "755130", "url": "https://cs.wikipedia.org/wiki?curid=755130", "title": "SS Sankt Erik", "text": "SS Sankt Erik\n\nSS Sankt Erik byl ledoborec na parní pohon (později přestavěný) z roku 1915, poslední ve službách města Stockholmu. Zajišťoval v zimě přístup ze Stockholmu k volnému moři. Další ledoborecké trasy již provozovalo Švédské království. Je volně přístupný během otvíracích hodin muzea Vasa.\n"}
{"id": "755132", "url": "https://cs.wikipedia.org/wiki?curid=755132", "title": "Božena Pátková", "text": "Božena Pátková\n\nBožena Pátková (4. listopadu 1907 Praha – 19. srpna 1973 Praha) byla česká a československá právnička a politička Československé strany národně socialistické (po roce 1948 Československá strana socialistická) a poslankyněProzatímního Národního shromáždění, Národního shromáždění ČSR a České národní rady.\n\nV letech 1945-1946 byla poslankyní Prozatímního Národního shromáždění za národní socialisty. V parlamentu zasedala do parlamentních voleb v roce 1946.\n\nBěhem únorového převratu v roce 1948 patřila k frakci loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby součást komunistického režimu. Znovu se do zákonodárného sboru vrátila po volbách do Národního shromáždění roku 1948. Setrvala zde do února 1952, kdy se vzdala mandátu. Jako náhradník místo ní nastoupil František Beneš. Do roku 1950 působila jako místopředsedkyně ČSS. Pak byla zatčena. Do politiky se krátce vrátila koncem 60. let. Po federalizaci Československa usedla roku 1969 ještě do České národní rady. Rezignovala roku 1970.\n\nPůsobila jako advokátka. Publikovala práce v oboru práva i beletrii. Byla švagrovou Vladimíra Clementise.\n\n"}
{"id": "755135", "url": "https://cs.wikipedia.org/wiki?curid=755135", "title": "Jaroslav Pavlán", "text": "Jaroslav Pavlán\n\nJaroslav Pavlán (23. září 1905 Přívoz – 10. února 1985 Ostrava) byl český a československý politik Československé sociální demokracie a poslanec Prozatímního Národního shromáždění a Ústavodárného Národního shromáždění. Po roce 1948 pronásledován a vězněn.\n\nPo roce 1945 patřil mezi hlavní postavy sociální demokracie na Ostravsku. Působil jako náměstek primátora města Ostravy a byl předsedou krajského výboru Československé sociální demokracie v Ostravě.\n\nV letech 1945-1946 byl poslancem Prozatímního Národního shromáždění za sociální demokraty. Po parlamentních volbách v roce 1946 se stal poslancem Ústavodárného Národního shromáždění, opět za sociální demokraty. V parlamentu setrval formálně do voleb do Národního shromáždění roku 1948.\n\nPo únorovém převratu v roce 1948 byl politicky pronásledován komunistickým režimem. V 50. letech byl vězněn ve věznici Leopoldov.\n\n"}
{"id": "755136", "url": "https://cs.wikipedia.org/wiki?curid=755136", "title": "Karel Beneš", "text": "Karel Beneš\n\nKarel Beneš je jméno a příjmení více významných osob:\n\n"}
{"id": "755138", "url": "https://cs.wikipedia.org/wiki?curid=755138", "title": "Vojtěch Pavlásek", "text": "Vojtěch Pavlásek\n\nVojtěch Pavlásek (13. března [\"uváděno též 13. května\"] 1895 Týn nad Vltavou – 30. října 1977 Praha) byl český a československý politik Komunistické strany Československa, poválečný poslanec Prozatímního Národního shromáždění.\n\nZa první světové války působil v Československých legiích. Byl dobrovolníkem 2. pluku. Spolupracoval s odbočkou Národní rady Československé. Původní profesí byl učitelem z Kobylis. V meziválečném období se veřejně a politicky angažoval. Byl členem Proletkultu a Federace proletářské tělovýchovy. Působil i jako novinář.\nV letech 1945–1946 byl poslancem Prozatímního Národního shromáždění za KSČ, respektive za Ústřední národní tělovýchovný výbor. V parlamentu setrval do parlamentních voleb v roce 1946.\n\nNa VIII. sjezdu KSČ byl zvolen členem ÚV KSČ. V roce 1952 byl náměstkem československého ministra školství, věd a umění. Působil jako ředitel Pedagogického muzea Jana Amose Komenského při Výzkumném ústavu pedagogickém v Praze. Byl mu udělen Řád republiky, Řád práce a Řád 25. února.\n\nZemřel v říjnu 1977.\n\n"}
{"id": "755141", "url": "https://cs.wikipedia.org/wiki?curid=755141", "title": "Vladimír Beneš", "text": "Vladimír Beneš\n\nVladimír Beneš je jméno a příjmení více významných osob:\n\n\n"}
{"id": "755145", "url": "https://cs.wikipedia.org/wiki?curid=755145", "title": "Ondrej Pavlík", "text": "Ondrej Pavlík\n\nOndrej Pavlík (1. dubna 1916 Zvolenská Slatina – 19. prosince 1996 Bratislava) byl slovenský a československý pedagog, politik Komunistické strany Slovenska, pověřenec školství a poválečný poslanec Prozatímního Národního shromáždění a Slovenské národní rady.\n\nPocházel z malorolnické rodiny. Vystudoval učitelský ústav v Lučenci a od roku 1936 až do roku 1938 byl pedagogem na národních školách.\n\nZa druhé světové války se podílel na odboji. Od roku 1939 působil v ilegálním Ústředním výboru KSS a od roku 1942 byl členem ilegálního oblastního revolučního národního výboru pro západní Slovensko. Byl účastníkem Slovenského národního povstání, během kterého působil jako tajemník ÚV KSS. Zastával rovněž funkci zástupce pověřence školství v 2. Sboru pověřenců v povstalecké Banské Bystrici. Ve 4. Sboru pověřenců v první polovině roku 1945 pak byl pověřencem školství. V letech 1945-1948 přednášel na pedagogické fakultě v Banské Bystrici. V období let 1948-1950 zastával post pověřence informací v 10. Sboru pověřenců.\n\nV letech 1945–1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946. Ve volbách roku 1948 byl zvolen do Slovenské národní rady.\n\nPůsobil pak vedení školského systému na Slovensku. Spolupodílel se na vytváření školské soustavy za komunistického režimu. Byl předsedou Slovenské akademie věd, učil na Filozofické fakultě Univerzity Komenského v Bratislavě. Byl členem Ústředního výboru KSS. V březnu 1957 ho nicméně zvláštní komise při Byru ÚV KSS vyloučila ze strany.\n\nPozději byl rehabilitovaný. Publikoval encyklopedická díla, knihy o výchově a vzdělávání. V druhé polovině se profiloval jako stoupenec Gustáva Husáka. V srpnu 1968 předsedal mimořádnému sjezdu KSS v Bratislavě, konaném jen několik dní po provedení invaze vojsk Varšavské smlouvy do Československa. V souladu s Husákem se ovšem podílel na ovlivnění sjezdu v tom smyslu, že KSS se distancovala od ostře reformních a protiokupačních závěrů, ke kterým pár dní předtím dospěl Vysočanský sjezd KSČ v Praze. Když se na bratislavském sjezdu začaly ozýval proreformní příspěvky, nechal totiž vyhlásit více než hodinovou přestávku s následně celou diskuzi přerušil. Mezitím Husákovi spojenci jako Samuel Falťan v kuloárech přesvědčovali delegáty a nakonec se jim podařilo docílit distance od Vysočanského sjezdu.\n\n"}
{"id": "755147", "url": "https://cs.wikipedia.org/wiki?curid=755147", "title": "Čumulové", "text": "Čumulové\n\nČumulové nebo Čomulové ( \"Çomullar\", \"جمل\" → \"Jml\", \"暨\" – pchin-jinem \"Čchu-mi\", \"Чуми\") byl středověký název jednoho z tureckých etnik. Čumulové byli potomky asijských Hunů čili Siung-nuů a později zakladateli unie Alty-čubů. Patřili do skupiny Středoasijských Hunů, kteří ve 2. století na rozdíl od svých soukmenovců netáhli do Evropy, nýbrž zůstali v Střední Asii. V roce 160 n.l. vytvořili Jüe-panské knížectví, které bylo v roce 490 rozvráceno kmeny Tie-lejů či Kao-kcheů pocházejících z Ting-lingů.\nRoku 552 byli začleněni do Turkutského kaganátu (Turkuti) a později do Západoturkutského kaganátu (583-657; známého také jako \"Západní kaganát \"Nebeských Turků\"\" neboli \"Západní \"Gök-turecký\" kaganát\" či \"Kaganát západních \"Tchu-ťüe\"\"), kde se nacházeli v podřízeném postavení.\n\nNejlepším historickým zdrojem, kde jsou Čumulové zmíněni, je dílo prof. Jurije Zueva: \"Raní Turci: eseje o historii a ideologii\". Historik, sociolog a sinolog profesor Jurij Zuev (rusky: Юрий Алексеевич Зуев) odvozuje etymologii jména Čumul z čínské transkripce ethnonymu Čchu-mi , s poznámkou odkazující na společnou invokaci Slunce a Měsíce (kün & aj), že ani buddhistické texty ani Manichejská literatura ani další zdroje obsahující informace o tureckých Manichejcech nenesou vysvětlení genealogie. Je známo, že Čumulové mluvili oguzským dialektem. Později, z dvou části Čujských kmenů – Čolů a Čumulů, vznikly dvě divize Čugajů → : (Čch'-čchi → : Čigilové a Šatchuo-tchu-ťüe → : Čugajští Turci).\n\nV současnosti endoethnonym Čuj-hunských potomků nese turecké označení Čuj kiši, \"Čujský lid\".\n\nStarověké čínské zdroje přiřadily nomádské Čumuly ke skupině asijských Hunů, kteří během migrace (93-380) zůstali v Žety-su ( Sedmiříčí) a ve Východním Turkestánu.\n\nV létech 155 až 166 kočovná konfederace Sjen-pejů (bývalých vazalů Siung-nuů) provedla sérii vojenských tažení proti Severním Siung-nuům, jejichž důsledkem byla porážka, která přinutila Siung-nuy uprchnout k západu. Tím byla odstartována migrace (Stěhování národů) ze Střední Asie a Jižní Sibiře. Pokud hlavní část táhla do Evropy, její menší větev zůstala u Tarbagatajského pohoří.\n\nV roce 160 Středoasijští Hunové využili oslabení Uarů čili Abarů (Heftaliti) a dobyli Žety-su, kde založili Jüe-panské knížectví ( Yueban: běžný název v čínské literatuře), které existovalo až do roku 490.\n\nNěkdy po roce 436 Jüe-pani ve snaze o spolupráci s čínskou říší Severní Wej vyslali k Severowejskému císaři spojenecké poselstvo proti Žuan-žuanům, jejichž říše, ustavena v roce 420, zasahovala na čínské území. Nicméně toto spojenectví nebylo v plné míře uskutečněno. V roce 490 byli Jüe-pani poraženi Wej-chey (\"15 Ujgurských kmenů\"), pocházejícími z Tie-lejů, a byli rozděleni do čtyř kmenů:Čchu-jüe → : Čolové,Čchu-mi → : Čumulové,Čchu-mu-kun → : Kimäkové,Čchu-pan → : Čubani či Slabí Hunové.\n\nVe středověku Čumulové obývali místa od řeky Čuj přes Balchašské jezero (dobový název: Terin Köl) až po Východní Turkestán.\n\nKdyž se někteří Uarové vrátili do Žety-su, ve spolupráci s Mukríny a kmeny Sjen-pejů obsadili Nebeské hory (tj. Ťanšan). Následným sloučením s kmeny Jüe-panů vznikl národ Türgešů.\n\nPo konečném rozbití Žuan-žuanského kaganátu turkuckým velitelem Buminem se stali jeho vazaly, kteří později působili jako úderná síla Turkutů. Od poloviny 7. století nesou turkický název Alty-čubové (Čujské kmeny nebo Čujští Hunové). Část z nich, (Čchu-mu-kuni, tj. Kimäkové) obývala region řeky Irtyš (dobový název: Ertiš). Po kolapsu První Ujgurské říše (v \"období bezvládí Turkutů\" 630-683 v současném Mongolsku) počala migrace Turkutů (Wej-cheové, 9 Oguzové, Süe-jentchuové, Chuej-chuové atd.).\n\nPo rozpadu Kutlukského kaganátu (Modří Turci) v roce 744 část Čujských Hunů zůstala v jeho nástupnickém státě, Druhém Ujgurském kaganátě (740-840), a další část si udržela svou nezávislost. Během \"ujgurského období\" se Čujské kmeny konsolidovaly do jádra \"sedmi kmenů\" známých jako Kimäkové z arabských a perských zdrojů.\n\nDílo \"Hudud al-'Ālam\", přeložené v roce 982 – 3, popisuje Čumuly, kteří se v polovině 8. století stali nezávislými a to i přesto, že byli vklíněni mezi Karluky a Türgešy. Jejich pozemky se nacházely na západní straně Tarbagatajského pohoří. V eposu z 11. století n.l., pod názvem Divan-ı Lügati't-Türk ( ديوان لغات الترك), Mahmúd Kašgarský (Mahmud al-Kāshgharī) píše; … plemeno Čumulů, samostatný pouštní národ se samostatným jazykem, velmi dobře mluví turečtinou.\n\nŽádné zdroje nezmiňují Čuj-hunské náboženství, šamanistické léčby a magie, ale čínské anály zaznamenaly vnitřní náboženské rituály a kouzla. Záznamy o Jüe-panech vyprávějí o čarodějnicích, které byly schopny způsobit mrazy a bouře.\n\n\n"}
{"id": "755151", "url": "https://cs.wikipedia.org/wiki?curid=755151", "title": "Josef Beran (rozcestník)", "text": "Josef Beran (rozcestník)\n\nJosef Beran je jméno a příjmení více významných osob:\n\n"}
{"id": "755154", "url": "https://cs.wikipedia.org/wiki?curid=755154", "title": "Jan Berger (rozcestník)", "text": "Jan Berger (rozcestník)\n\nJan Berger je jméno a příjmení více významných osob:\n\n"}
{"id": "755156", "url": "https://cs.wikipedia.org/wiki?curid=755156", "title": "Karel Podhajský", "text": "Karel Podhajský\n\nKarel Podhajský (* 24. ledna 1973) je bývalý český fotbalista, brankář.\n\nV lize hrál za SK Hradec Králové a FK Jablonec. V naší nejvyšší soutěži odchytal 161 utkání. Za reprezentaci do 21 let nastoupil ve 2 utkáních. Po skončení aktivní kariéry působí jako trenér brankářů a asistent.\n\n\n"}
{"id": "755157", "url": "https://cs.wikipedia.org/wiki?curid=755157", "title": "Ropa (řeka)", "text": "Ropa (řeka)\n\nRopa je řeka v Malopolském vojvodství v jižním Polsku. Protéká městy Gorlice, Biecz a Jasło. Jméno řeky je pravděpodobně keltského původu.\n\nCegielnianka, Sękówka, Moszczanka, Libuszanka, Sitniczanka, Olszynka, Bednarka, Zdynia, Stróżowianka.\n"}
{"id": "755158", "url": "https://cs.wikipedia.org/wiki?curid=755158", "title": "František Bartoš (atlet)", "text": "František Bartoš (atlet)\n\nFrantišek Bartoš (1. ledna 1947, Lanžhot – 21. března 2014, Lanžhot) byl československý atlet, běžec, který se věnoval středním a dlouhým tratím, především běhu na 3000 m překážek.\n\nZačínal jako fotbalista. Od roku 1964 se začal v Lokomotivě Břeclav věnovat atletice. Na průmyslové škole ho začal trénovat trenér a učitel Miroslav Loučka. V juniorské kategorii byl mistrem republiky na 1500 metrů překážek (časem 4:22,3) a byl nominován do reprezentačního juniorského celku na utkání s NDR (3000 metrů v něm běžel za 8:41,6). Později závodil za Železárny Prostějov (1966 – 67) a rok 1968 spojil s klubem Lokomotiva Olomouc, kde prožil vojenskou základní službu. V letech 1969 – 1981 hájil barvy VŽKG Vítkovice. Byl několikanásobným mistrem ČR a ČSSR na různých tratích. Nejvíc titulů (čtyři) vybojoval v letech 1970, 1975, 1977 a 1978 na trati 3000 m překážek. Půl roku byl československým rekordmanem na této trati časem 8:30,8.\n\nZúčastnil se evropského šampionátu v Římě v roce 1974, kde v běhu na 3000 m překážek doběhl na 12. místě. Na následujícím ME v atletice 1978 v Praze na strahovském stadionu Evžena Rošického obsadil ve finále téže disciplíny výkonem 8:38,0 7. místo. Na bronzovou medaili, kterou vybojoval Fin Ismo Toukonen, ztratil necelých dvacet sekund.\n\nČtrnáctkrát reprezentoval v mezinárodních utkáních (1970 – 1981), z toho dvakrát v evropském poháru.\n\nPo skončení sportovní kariéry pracoval jako konstruktér ve Vítkovicích, Transportě Břeclav a poté v Naftě Gbely. Po roce 1989 působil také jako trenér v Rakousku. Atletice se věnovali i jeho synové Richard a Tomáš.\n"}
{"id": "755167", "url": "https://cs.wikipedia.org/wiki?curid=755167", "title": "Jan Blažek", "text": "Jan Blažek\n\nJan Blažek je jméno a příjmení více významných osob:\n\n"}
{"id": "755169", "url": "https://cs.wikipedia.org/wiki?curid=755169", "title": "Josef Bouška", "text": "Josef Bouška\n\nJosef Bouška je jméno a příjmení více významných osob:\n\n"}
{"id": "755173", "url": "https://cs.wikipedia.org/wiki?curid=755173", "title": "František Bureš", "text": "František Bureš\n\nJméno a příjmení František Bureš se může vztahovat k následujícím osobnostem:\n\n"}
{"id": "755174", "url": "https://cs.wikipedia.org/wiki?curid=755174", "title": "Karel Burian", "text": "Karel Burian\n\nJméno a příjmení Karel Burian se může vztahovat k následujícím osobnostem:\n\n"}
{"id": "755176", "url": "https://cs.wikipedia.org/wiki?curid=755176", "title": "Malpelo", "text": "Malpelo\n\nMalpelo ( Isla de Malpelo) je ostrov ležící ve východním Pacifiku. Nachází se přibližně 385 km od kolumbijského pobřeží, 360 km od panamského poloostrova Azuero a 620 km od Kokosového ostrova. Rozloha ostrova je 350 ha. Administrativně spadá pod kolumbijský departement Valle del Cauca. Na délku dosahuje zhruba 1500 m, na šířku 550 m. Je tvořen holou skálou. Nejvyšší bod (El Cerro de la Mona) má nadmořskou výšku 376 m n. m. Ostrov je obklopen několika menšími ostrůvky a skalisky. Jeho stáří je odhadováno na 17 až 20 milionů let, vznikl vulkanickou činností v místě styku Kokosové tektonické desky a desky Nazca. Ostrov není trvale obydlen, je zde jen malá základna kolumbijského vojska, které chrání okolní vody před ilegálním rybolovem.\n\nV roce 2006 byl ostrov společně s okolní vodní plochou zapsán na seznam přírodního dědictví UNESCO pod názvem „útočiště flory a fauny Malpelo“. Celková rozloha chráněného území je 857 500 ha, z toho na vodní plochy připadá 99,96% celkové výměry.\n\nNa ostrově hnízdí mnoho ptačích druhů. Žije zde i 5 endemických živočišných druhů - krab \"Gecarcinus malpilensis\", ještěři \"Anolis agassizi, Phyllodactylus transversalis, Diploglossus millepunctatus\" a brouk \"Platynus carabidae\".\n\nVody obklopující Malpelo jsou domovem unikátní populace různých druhů žraloků, mořských savců, ryb, měkkýšů a dalších mořských živočichů. Zdejší ekosystém tvoří jak mělké korálové útesy tak i hluboké oceánské oblasti, je zde zakázán rybolov. Byl zde zaznamenán výskyt např. keporkaka, plejtváka obrovského, plejtváka myšoka, plejtváka Brydeova, vorvaně obrovského, kosatky dravé, kosatky černé, ferezy malé nebo vorvaňovce zobatého. Ze žraloků se zde vyskytují např. žralok černocípý, žralok ostrozubý, žralok vouskatý, žralok obrovský, žralok lagunový, žralok galapážský, žralok dlouhoploutvý či kladivoun bronzový.\n\n"}
{"id": "755184", "url": "https://cs.wikipedia.org/wiki?curid=755184", "title": "Parlamentní listy", "text": "Parlamentní listy\n\nParlamentní listy (PL) jsou diskusní, zpravodajský a komentátorský internetový portál působící od roku 2008. Institucionálně nejsou spojeny s parlamentem České republiky. Vydává je mediální skupina Our Media a.s., v níž v roce 2015 získal podíl senátor Ivo Valenta, který skrze společnost WCV World Capital Ventures Cyprus Limited držel v lednu 2019 podíl v mediální skupině ve výši 70 %. Dříve vycházely také jako tištěný měsíčník, vydávaný od roku 2003 postupně čtyřmi různými komerčními vydavateli. \n\nV obecném diskursu patří \"Parlamentní listy\" mezi média viněná z proruské propagandy v Česku. Jsou také označovány, např. Janem Čulíkem či serverem Romea.cz, za šiřitele rasistických, protiuprchlických a protimuslimských falešných zpráv. Podle studie dvou politologů Masarykovy univerzity server používal manipulativní techniky, jako např. nálepkování a vyvolávání negativních emocí, jako je strach. \n\nOd roku 2003 byla vydavatelem společnost Caneton s.r.o. (sídlo Svatý Jan pod Skalou-Sedlec), v letech 2005–2007 společnost R.E.M. Brand z Prahy, v letech 2008–2010 společnost Grand Princ z Prahy a od roku 2010 společnost OUR MEDIA z Prahy.\n\nCaneton s. r. o. se sídlem ve Svatém Janu pod Skalou-Sedlci byla do obchodního rejstříku zapsána 26. října 1998, 8. června 2007 byla přejmenována na Česká hlava s. r. o. V době, kdy společnost vydávala \"Parlamentní listy\", byli jejími podílníky PhDr. Václav Marek z Prahy (40 %), Stanislav Štěpánek z Prahy (40 %) a Agentura C.D.P. s.r.o. ze Svatého Jana-Sedlce (20 %), vlastněná Stanislavem Štěpánkem. Dosud tuto společnost jako vydavatele uvádí například katalog Ústřední knihovny Fakulty sociálních studií Masarykovy univerzity v nedatovaném záznamu.\n\nR.E.M.BRAND s.r.o. (IČ 498 27 189) vlastnil v době, kdy vydávala časopis, Pavel Vácha z Prahy.\n\nV roce 2008 Česká televize uvedla, že vydavatelem tištěných \"Parlamentních listů\" je společnost Grand Princ, kterou vlastní Michal Voráček, jenž s podnikatelem Romanem Janouškem ovládá i firmu Tardus, která vydávala \"Listy hlavního města Prahy\". Michal Voráček v rozhovoru pro časopis \"Euro\" v roce 2012 uváděl, že tyto informace nejsou pravdivé, v rozhovoru uvedl, že s Romanem Janouškem nemá nic společného.\n\nOUR MEDIA a. s. byla založena 8. dubna 2009, se sídlem ve Vinohradské ulici v Praze 3. Původní anonymní akcie vydavatele byly k 28. listopadu 2011 nahrazeny akciemi na jméno, vlastníci nejsou v obchodním rejstříku specifikováni. V pořadí třetím předsedou představenstva je od 16. července 2010 Jan Holoubek (* 1981) z Prahy-Krče. Jan Holoubek je též ředitelem Parlamentních listů, šéfredaktorem internetové verze je Marek Bláha, jeho zástupci jsou Radim Panenka a Jakub Vosáhlo. Vydavatel uvádí dalších asi 25 redaktorů či zpravodajů. Za projektem ParlamentníchListů.cz stojí Jan Holoubek a Jiří Čermák. Jedna ze zakázek, na které Holoubek pracoval byl převod tištěných médií do on-line podoby pro společnost Grand Princ, té také podle údajů na webu společnosti OUR MEDIA a.s. nabídli s Jiřím Čermákem projekt ParlamentníchListů.cz. GRAND PRINC o spolupráci nestál, on-line projekt tak spustili pod vlastní firmou. \n\nMinisterstvo kultury eviduje měsíčník \"Parlamentní listy\" vydávaný společností OUR MEDIA a. s. pod evidenčním číslem E 14041, avšak údaj o datu zaevidování v záznamu chybí.\n\nV polovině dubna 2015 informoval server Mediaguru.cz o tom, že poloviční podíl ve společnosti OUR MEDIA získal Ivo Valenta. Michal Voráček si svůj dosavadní podíl ponechal.\n\nV březnu roku 2016 informovala média o vstupu společnosti OUR MEDIA, a.s. do regionální televize Praha TV. Společnost OUR MEDIA, a.s. získala v pražské televizi 34 procentní podíl.\n\nOUR MEDIA, a.s. vstoupila na začátku roku 2017 také do regionální Televize Slovácko, kde získala třicetiprocentní podíl. V říjnu 2017 pak do Regionalnitelevize.cz a zároveň drží 65 procentní podíl v novém projektu Brno TV. \n\nV roce 2017 OUR MEDIA a.s. byla již podruhé oceněna v rámci projektu Žebříček Českých 100 nejlepších 2017, kterou organizuje společnost COMENIUS, pan-evropská společnost pro kulturu, vzdělávání a vědecko-technickou spolupráci. Obsadila 88. místo, což je například 52 míst za Českou televizí. Poprvé se do první stovky dostala v roce 2014. \n\nOUR MEDIA a.s. též spravuje internetová práva kreslíře a karikaturisty Štěpána Mareše a po nějaký čas i názorové servery EUportal.cz, EUserver.cz, Eportál.cz, EUrabia.cz, Freeglobe.cz, Prvnizpravy.cz a Protiproud.cz. Tyto weby byly do roku 2017 umístěny jako subdomény Parlamentních listů, ale vydavatel deklaroval jejich obsahovou nezávislost. Tyto se následně přesunuly na samostatné domény.\n\nOd roku 2005 je pro tištěnou verzi doložen podtitul „zpravodajský měsíčník pro státní správu“, od roku 2007 „zpravodajský měsíčník nejen pro státní správu“, od roku 2011 „zpravodajský měsíčník nejen pro volené zastupitele“. Výška tištěného časopisu byla udána rozměry 30 cm a 27 cm.\n\nInternetový projekt obsahem a uspořádáním připomíná zpravodajská média. Navíc však poskytuje všem zastupitelům vlastní profil, z nějž mohou bez redakčních zásahů publikovat své názory, komunikovat mezi sebou a odpovídat na dotazy registrovaných čtenářů. Vydavatel uvádí, že jeho záměrem bylo vytvořit jakýsi politický Facebook, v němž se počítá i s účastí dalších společensko-politických institucí, jako jsou nadace, organizace či osobnosti společensko-politického života. Žurnalistickou redakční část projektu považuje vydavatel za doplňkovou. Tvrdí, že se snaží zpravodajsky pokrýt veškeré dění v médiích, které odráží politiku v celostátním, regionálním i městském měřítku, a přinést maximum různých názorů, včetně extrémních, s cílem provokovat k diskuzi v hlavní části projektu. Média a politiku se redakce snaží sledovat jako jeden celek. Současnou fázi projektu (dle informace dostupné na webu na začátku roku 2012) označoval vydavatel za experimentální a růstovou. \nRoční předplatné \"Parlamentních listů\" stálo v roce 2008 necelých 300 Kč, hlavní příjmy měl časopis z inzerce, jejíž cena se pohybovala od 23 000 do 150 000 Kč. Podle Jany Hryzákové z inzertního oddělení se inzerentům jako bonus poskytoval například rozhovor, který však již nebyl označen jako reklama.\n\n\"Lidovky.cz\" v listopadu 2016 publikovaly srovnání uživatelů Facebooku podle inklinaci k politickým stranám a uvedly přehled zpravodajských médií publikujících na této sociální síti, jejichž příspěvky uživatelé nejčastěji „lajkují“. \"Parlamentní listy\" byly na prvním místě mezi příznivci SPO, KSČM a všech stran označených za antisystémové. U příznivců ČSSD a Svobodných skončily druhé, u příznivců ANO na třetí příčce. Mezi příznivci ostatních tradičních stran byla „nejlajkovanější“ \"DVTV\", zatímco u ČSSD to byl server \"Echo24.cz\" a u ANO \"iDNES.cz\".\n\n\"Parlamentní listy\" jsou poměrně často citovány jako původní zdroj informací a mnohá významná média reagují na impulsy vzešlé z \"Parlamentních listů\". Uveřejňují často i kontroverzní texty z různých stran politického spektra. Bližšímu vztahu ke konzervativní a nacionální pravici se zdá nasvědčovat charakter sesterských projektů vydavatele, které jsou v roce 2011 umístěny na subdoménách Parlamentních listů. \n\nNa \"Parlamentní listy\" příležitostně odkazovala také zahraniční média. Výroky publikované v jejich článcích citovaly například \"The New York Times\", \"The Wall Street Journal\", BBC, \"The Telegraph\" nebo Reuters.\n\nPodle on-line průzkumu agentury Phoenix Research na téma zájmu veřejnosti o uprchlickou krizi a zdrojích informací se v dubnu 2016 necelá polovina z 1 088 respondentů vyjádřila, že informace čerpá z tuzemských médií, z nich pak přibližně po 40 % z televizí a z internetu. Z respondentů, kteří uvedli český internet jako hlavní zdroj informací k tématu, označilo 22 % za nejpravdivější zdroj ParlamentníListy.cz, což představovalo druhý největší podíl po 24% iDNES.cz a před 16% Novinkami.cz. \n\nNovinář Petr Žantovský v komentáři MF DNES 5. května 2016 uvedl, že se \"Parlamentní listy\" „stávají fenoménem naší mediální krajiny“. Podle něj byly novým médiím nasazovány psí hlavy z důvodu růstu jejich sledovanosti, z čehož měla tradiční média s klesající sledovaností obavy. Nárůst zájmu čtenářů o internetové zpravodajské a názorové portály Žantovský přisoudil jejich širokému názorovému záběru v kontrastu s nedostatečným, výběrovým, jednostranným informováním mainstreamových médií.\n\nPodle sociologického průzkumu agentury STEM z léta 2016 asi čtvrtina českých respondentů důvěřovala více „alternativním médiím“, mezi které řadili i \"Parlamentní listy\", nežli médiím tradičním. Aktivisté strategického programu Kremlin Watch think-tanku Evropské hodnoty v červenci 2016 řadili \"Parlamentní listy\" mezi šestici nejvlivnějších dezinformačních webů coby hlavní a nejčtenější nosič pro české dezinformátory, neboť umožňovaly dezinformátorům vystoupit mimo své čistě konspirační či dezinformační kruhy.\n\nParlamentní listy patří mezi reklamní servery, na nichž inzerovaly též některé orgány státní správy. Mezi tyto případy náležela svého času inzerce ministerstva pro místní rozvoj ČR, Jihomoravského a Moravskoslezského kraje či pražského magistrátu. V únoru 2017 si online propagaci na serveru \"Parlamentní listy\" objednalo ministerstvo průmyslu a obchodu ČR.\n\nČeská televize v říjnu 2008 uvedla, že časopis na první pohled působí dojmem, že jde o periodikum z dílny státní správy (například v záhlaví má státní znak), avšak ve skutečnosti jde o lobbistický časopis vydávaný soukromou společností Grand Princ, propojenou s kontroverzními osobami a aktivitami z prostředí Českých drah a pražského magistrátu. Roman Žamboch z tiskového odboru Kanceláře Poslanecké sněmovny uvedl, že sněmovna proti používání tohoto názvu těžko může nějak zasáhnout. Nedovolené použití státního znaku soukromou společností bylo podle České televize v tomto případě přestupkem. Státní znak časopis přestal zneužívat, i v posledních letech je mu však vytýkáno navozování klamného dojmu, že jde o oficiální projekt parlamentu.\n\nNad rolí \"Parlamentních listů\" se v říjnu 2011 pozastavoval Milan Šmíd na svém webu \"Louč\" v souvislosti s vypuštěním citlivé informace s potenciálem ovlivnit politická rozhodnutí do mediálního světa. Podle Šmída měl projekt podobné ambice jako dřívější tištěné periodikum \"Parlamentní zpravodaj\", který vycházel od roku 1995 a byl závislý na podpoře firmy Teleaxis Petera Kovarčíka. \n\nPodle Štěpána Kotrby z Britských listů (prosinec 2010) se internetový server \"Parlamentní listy\" tvářil jako zpravodajské a publicistické médium, ve skutečnosti však vytvářel „soft“ PR. Kotrba rovněž kritizoval, že si server bez zjevného důvodu dal název navozující vztah k parlamentu, ačkoliv jeho vydavatelem není sbor zákonodárců, ale firma OUR MEDIA a.s., která má jako předmět činnosti uvedeno provádění dobrovolných dražeb movitých věcí podle zákona o veřejných dražbách a výrobu, obchod a služby neuvedené v přílohách 1 až 3 živnostenského zákona, takže vydávání časopisu bylo podle Kotrby zřejmě neoprávněným podnikáním. V současné době však Kotrba na \"Parlamentních listech\" sám příležitostně publikuje a podle \"Literárních novin\" se jeho původní kritika obrátila v obhajobu tohoto zpravodajského portálu.\n\nKancelář Poslanecké sněmovny PČR se 23. dubna 2012 rozhodně distancovala od internetového serveru \"Parlamentní listy\" a uvedla, že jeho název, obsah, zaměření, autoři článků a vydavatelé nemají s prací Poslanecké sněmovny PČR nic společného a žádným způsobem neodrážejí její stanoviska.\n\n\"Parlamentní listy\" byly dlouhodobě kritizovány za neobjektivnost až zaujatost. V roce 2014 \"Parlamentní listy\" získaly třetí místo \"Anticeny Křišťálové Lupy\" za „porušování principů seriózní žurnalistiky u tzv. alternativních online médií“. Server Lidovky.cz je dokonce ve svém výzkumu z roku 2015 označil za „Mekku radikálů“, zejména kvůli jejich značné oblibě u protiimigračních a nacionalistických stran a hnutí. Manipulaci s mediálním obsahem potvrdil i bývalý redaktor \"Parlamentních listů\", a to konkrétně na základě osobních zkušeností z kampaně před historicky první přímou volbou prezidenta ČR, v níž \"Parlamentní listy\" podporovaly Miloše Zemana.\n\nV březnu 2016 Česká televize odvysílala reportáž, v níž využila informace ruského think-tanku RISI. \"Parlamentní listy\" jím byly vyhodnoceny jako české médium s největším množstvím protiruských materiálů, před Českým rozhlasem, Aktuálně.cz, Lidovkami.cz a Svobodným fórem. Podle Jana Holoubka, spoluautora projektu a ředitele společnosti Our Media, se snažila redakce \"Parlamentních listů\" články vyvažovat. Z výsledků analýzy redakčního obsahu prováděné mezi květnem a červencem 2015 serverem Lidovky.cz vyplynulo, že počet „proruských“ a „protiruských“ postojů byl téměř v dokonalé rovnováze. Naopak protiamerické a protievropské názory už převažovaly a v názorové sekci a v článcích redaktorů dokonce server označil „vychýlení“ k protizápadní, proruské a protiimigrační rétorice za „enormní“.\n\nPodle výzkumu Masarykovy univerzity zveřejněného v létě 2016 byly \"Parlamentní listy\" vnímány jako přechod mezi seriózními médii a šedou zónou prokremelské manipulace, avšak co do obsahu byly dle zjištěných dat stejné jako např. server \"AC24\" a „s manipulativními technikami se u nich setkáváme dokonce častěji než třeba u \"Sputniku\"“. Podle výsledků téže analýzy, která kromě \"Parlamentních listů\" zahrnovala právě \"Sputnik\", \"AC24\" a \"Svět kolem nás\", tyto servery asi ve 30 % ze zkoumaných 2,5 tisíce textů zmiňovaly Rusko, přičemž téměř dvě třetiny zmínek o něm byly neutrální s vyrovnanou mírou zastoupení Ruska v pozitivním či negativním kontextu. Proruská optika se však projevovala především ve vyvolávání negativních emocí a v líčení obrazu nefungujícího politického systému na Západě. Poměrně častým jevem v těchto médiích bylo podle analýzy nálepkování, tedy zkreslující přisuzování nějakého kolektivního postoje či viny různorodým subjektům, a to v 18 % textů, ve 40 % byla přítomná technika svalování viny na cíl znevěrohodnění, v 34 % fabulace nejrůznějších druhů. V nálepkování a apelech na strach \"Parlamentní listy\" vysoce předčily srovnávaný \"Sputnik\". Analýza však neobsahuje žádné srovnání, které by ukázalo, nakolik se čísla vzešlá z výzkumu „prokremelských“ webů liší od webů, považovaných za mainstreamové či systémové.\n\nNa případ manipulativního použití videa \"Parlamentními listy\" upozornil např. slovenský \"Denník N\" koncem února 2017. S nadpisem „Toto je Paríž“ publikovaly 23. února na svém Facebookovém profilu video víc než rok staré, které podle listu mohlo uvést čtenáře v omyl, že jde o aktuální protesty imigrantů a jejich potomků proti policejní brutalitě. Na manipulativní použití téhož videa jako poplašné zprávy přitom již v lednu 2016 upozornila iniciativa HateFree Culture.\n\nJeden ze spolumajitelů Michal Voráček tvrzení o nevyváženosti popíral. V pořadu Luboše Xavera Veselého na internetové televizi XTV \"Parlamentní listy\" v červenci 2017 označil v podstatě za veřejnoprávní médium. Podle něj dávaly prostor naprosto každému a stejně.\n\nV červnu 2017 informoval server Aktuálně.cz o tom, že Ministerstvo vnitra České republiky monitoruje téměř čtyřicet webových stránek šířících dezinformační či jinak zavádějící zprávy, mezi nimi i \"Parlamentní listy\". Své tvrzení server opíral o interní informace od „vysoce postaveného zdroje z ministerstva vnitra“ a interní dokumenty, které získal. Nato přišly \"Parlamentní listy\" začátkem ledna 2018 s článkem, v němž tyto informace vyvracely tvrzením pracovnice ministerstva Hany Malé z odboru PR, že „ministerstvo vnitra neposuzuje konkrétní weby, ale konkrétní informace. Žádné seznamy tedy resort vnitra nevytváří“.\n\nV prosinci 2018 publikoval server Forum24 komentář Johany Hovorkové, v němž se mimo jiné uvádělo, že „\"Parlamentní listy\" permanentně šíří lži, dezinformace, názory extremistů a agentů StB“, dále že se „výrazně podílí na prohlubujícím se rozvratu české společnosti, na ruské hybridní válce proti západním demokraciím, čímž výrazně přispívá k udržování oligarchy Andreje Babiše u moci“. Vydavatel \"Parlamentních listů\" Our Media se soudní cestou domáhal omluvy. Městský soud v Praze však žalobu zamítl a potvrdil, že dle předložených článků je prokázán věcný základ takových tvrzení, přičemž hodnotící soudy \"Forum24\" nepřekročily přípustnou míru kritiky ve společnosti.\n\n"}
{"id": "755199", "url": "https://cs.wikipedia.org/wiki?curid=755199", "title": "Can't Get You Out of My Head", "text": "Can't Get You Out of My Head\n\n„Can't Get You Out of My Head“ je píseň australské popové zpěvačky Kylie Minogue, která byla vydána na jejím osmém studiovém albu \"Fever\". Píseň vyšla jako první singl alba 8. září 2001. Jejími autory a producenty jsou Cathy Dennis a Rob Davis.\n\n\n\n\n\n"}
{"id": "755201", "url": "https://cs.wikipedia.org/wiki?curid=755201", "title": "Křesťanskosociální unie", "text": "Křesťanskosociální unie\n\nKřesťanskosociální unie (KSU) byla malá, zejména moravská (ale působila i v Čechách) neparlamentní levostředová politická strana fungující v letech 1992-1996. Účastnila se samostatně i v různých koalicích komunálních voleb v roce 1994.\n\nStrana vznikla z vnitrostranické opozice uvnitř KDU-ČSL, která se zformovala na sjezdu KDU-ČSL v Jihlavě v březnu 1992. Tato frakce kolem bývalého předsedy strany Josefa Bartončíka (asi 60 příznivců) se od KDU-ČSL odštěpila z důvodu nesouhlasu s politickou linií předsedy KDU-ČSL Josefa Luxe, která se projevila vstupem do české pravicové vládní koalice po volbách 1992. Bývalý předseda ČSL Josef Bartončík byl po založení strany zvolen jejím čestným předsedou. Strana oficiálně vznikla v listopadu 1992 na sjezdu v Uherském Brodě. KSU na rozdíl od KDU-ČSL trvala na ryze středové až středolevé orientaci strany, která bude důsledně hájit principy křesťanského solidarismu, sociálně tržního hospodářství a vlastenectví. Zejména důraz na cyrilometodějské kořeny ji přiblížil ke stranám moravského hnutí.\n\nPodle politologa prof. Petra Fialy během své existence Křesťanskosociální unie jako jedna z křesťanských stran v Česku po roce 1989 \"\"nezískala ani regionální vliv.\"\"\n\nV říjnu 1994 byla mimo jiné Křesťanskosociální unie oslovena Stranou demokratické levice (SDL), jež se vyvinula z reformního proudu v KSČM, pro širší spolupráci stran levice a politického středu. Tento projekt předsedy SDL Josefa Mečla se však nezdařil.\n\nV roce 1996 se Křesťanskosociání unie připojila spolu se Zemědělskou stranou, Liberálně sociální unií a Českomoravskou stranou středu k Českomoravské unii středu (ČMUS) a de facto zanikla. Členem předsednictva ČMUS se stal v únoru 1996 člen Křesťanskosociální unie Ing. Josef Kapsa. Z ní v roce 1997 vznikla Moravská demokratická strana, předchůdce dnešní strany Moravané.\n\nNěkteří její členové po neúspěchu ČMUS v parlamentních volbách 1996 vstoupili do ČSSD. Další příznivci založili v roce 1997 osvětové občanské sdružení Sdružení Jana Šrámka (SJŠ).\n\nV komunálních volbách v roce 1994 strana kandidovala samostatně nebo v koalicích s nezávislými kandidáty, s Českomoravskou stranou středu, Moravskou národní stranou, KDU-ČSL, LSNS, ČSSD a dalšími. Získala samostatně pouze 19 zastupitelů, z toho 17 v tehdejším Jihomoravském kraji, a další v koalicích (např. s nezávislými kandidáty 17 mandátů). Uspěla téměř výhradně na jihovýchodní Moravě, zejména na Uherskobrodsku, Zlínsku a Luhačovicku, svoje zastupitele měla např. v obcích Boršice u Buchlovic, Halenkovice, Komárov u Zlína, Nivnice, Pozlovice, Starý Hrozenkov, Suchá Loz, Žítková, nebo ve městech Luhačovice a Napajedla. Jen okrajově po dvou mandátech v obecních zastupitelstvech získala také v Litenčicích na Kroměřížsku, v Rokytnici nad Rokytnou na Třebíčsku (obojí tehdy také v Jihomoravském kraji) a ve městě Štětí v Severočeském kraji.\n"}
{"id": "755204", "url": "https://cs.wikipedia.org/wiki?curid=755204", "title": "HNK Rijeka", "text": "HNK Rijeka\n\nHrvatski nogometni klub Rijeka, dříve známý jako NK Rijeka, je chorvatský fotbalový klub z města Rijeka. Založen byl roku 1946 jako NK Kvarner. Dvakrát získal jugoslávský pohár (1977–78, 1978–79), dvakrát pohár chorvatský (2004–05, 2005–06). V sezóně 1979/80 se probojoval do čtvrtfinále Poháru vítězů pohárů.V sezóně 2016/17 byl chorvatský mistr.\n\n"}
{"id": "755206", "url": "https://cs.wikipedia.org/wiki?curid=755206", "title": "Josef Peňáz", "text": "Josef Peňáz\n\nJosef Peňáz (23. listopadu 1884 Petrovice – 4. května 1961 Petrovice) byl český a československý politik a poválečný poslanec Prozatímního Národního shromáždění za Československou stranu lidovou.\n\nCelý život pracoval na svém hospodářství v Petrovicích a mimoto byl v letech 1920-1950 hostinským v obci. Od roku 1919 člen Katolické omladiny a později ČSL. V letech 1920-1948 působil jako starosta obce Petrovice. Zasloužil se o rozsáhlé meliorace, elektrifikaci a regulaci potoka Bobrůvky. V letech 1922-1927 byl místopředsedou okresní správní komory Nového Města na Moravě. Od roku 1927 do roku 1941 zastával funkci přísedícího Zemského výboru pro Zemi moravskoslezskou v Brně, při níž měl na starosti národohospodářský a silniční referát. Také byl předsedou družstevního lihovaru v Řečici či jednatelem hasičské jednoty v Petrovicích.\n\nV letech 1945-1946 byl poslancem Prozatímního Národního shromáždění za ČSL, respektive za Jednotný svaz českých zemědělců. V parlamentu setrval do parlamentních voleb v roce 1946. Ve volbách 1946 již nebyl zvolen a po roce 1948 z veřejných funkcí odešel.\n"}
{"id": "755213", "url": "https://cs.wikipedia.org/wiki?curid=755213", "title": "Jindřich Pešák", "text": "Jindřich Pešák\n\nJindřich Pešák (18. září 1895 Polná – 29. nebo 30. listopadu. 1979 Jihlava) byl český a československý politik Komunistické strany Československa; poslanec Prozatímního a Ústavodárného Národního shromáždění, Národního shromáždění ČSR a ČSSR a Sněmovny lidu Federálního shromáždění.\n\nPocházel z města Polná. Narodil se v dělnické rodině. Vychodil školu a vyučil se \"svrškařem\". Pracoval potom v různých firmách ve Vídni. Bojoval v armádě za první světové války. V roce 1918 se dostal na italské frontě do zajetí. Po návratu do Československa pracoval jako příležitostný dělník v Polné. Od roku 1923 byl dílnovedoucím v podniku Wollmann. Později působil jako vedoucí dělnického obuvnického družstva v Polné. Patřil mezi zakládající členy KSČ v Polné. Byl vychovatelem v DTJ-JET a funkcionářem odborové organizace obuvníků. V parlamentních volbách roku 1929 a parlamentních volbách roku 1935 neúspěšně kandidoval za KSČ. Byl aktivní i v komunální politice. V období let 1926–1930 zasedal v městské radě v Polné. V roce 1938 se zde stal náměstkem starosty.\n\nZa druhé světové války byl funkcionářem ilegální KSČ. V období červen 1941 - srpen 1943 vězněn jako člen KSČ pro tisk a rozšiřování protinacistických letáků. Roku 1943 byl propuštěn a dán pod policejní dozor.\n\nUž koncem roku 1944 založil v Polné ilegální národní výbor. Od dubna 1945 do roku 1946 byl předsedou Revolučního národního výboru, později Místního národního výboru v Polné. Funkce se vzdal pro pracovní vytížení. V poválečném období zasedal i na ONV v Havlíčkově Brodu. Původní profesí byl obuvníkem. Po válce se přestěhoval do Nových Dvorů u Polné, založil tam JZD. V 50. letech se uvádí, že v tamním JZD pracoval i jeho syn a manželka. V roce 1950 se navíc stal krajským inspektorem Československých státních statků. Dne 19. června 1950 byl u obce Kamenná na Havlíčkobrodsku spáchán na Pešáka atentát. Jeho vozidlo bylo ostřelováno dávkou ze samopalu. Pešák ale nebyl zraněn. Pachatel byl shodou okolností dopaden roku 1956.\n\nPo válce byl na VIII. sjezdu KSČ zvolen členem ÚV KSČ. K roku 1954 se profesně uvádí jako tajemník Krajského výboru KSČ v Jihlavě.\n\nV letech 1945–1946 byl poslancem Prozatímního Národního shromáždění za KSČ. Po parlamentních volbách v roce 1946 se stal poslancem Ústavodárného Národního shromáždění, opět za KSČ. Ve volbách do Národního shromáždění roku 1948 se stal poslancem Národního shromáždění za KSČ zvoleným ve volebním kraji Havlíčkův Brod. Mandát znovu získal ve volbách v roce 1954, volbách v roce 1960 a volbách v roce 1964 (po roce 1960 jako poslanec Národního shromáždění ČSSR). Zde zasedal do roku 1968. V letech 1969-1971 byl ještě poslancem Sněmovny lidu Federálního shromáždění.\n\nRoku 1949 získal Řád 25. února I. stupně. V roce 1965 získal pak Řád republiky.\n\n"}
{"id": "755214", "url": "https://cs.wikipedia.org/wiki?curid=755214", "title": "Ropa (rozcestník)", "text": "Ropa (rozcestník)\n\nRopa může být:\n\n\n\n"}
{"id": "755216", "url": "https://cs.wikipedia.org/wiki?curid=755216", "title": "Kanton Brunoy", "text": "Kanton Brunoy\n\nCanton de Brunoy je francouzský kanton v departementu Essonne v regionu Île-de-France. Vznikl 22. července 1967, obec Yerres se vyčlenila v roce 1975. Od roku 1985 je Brunoy samostatným městským kantonem.\n"}
{"id": "755229", "url": "https://cs.wikipedia.org/wiki?curid=755229", "title": "Obočí", "text": "Obočí\n\nObočí ( ) je ochlupení umístěné nad okem lidí a některých jiných savců a zhruba kopírující jeho tvar. \n\nV případě lidského oka kryje obočí nadočnicový oblouk a je využíváno pro mimiku.\n\nV některých kulturách je poměrně běžné různě si obočí z estetických důvodů upravovat, zkracovat, prodlužovat, barvit tužkou na obočí a podobně.\n\nStyly a \"trendy\" obočí se mění v průběhu let.\n"}
{"id": "755231", "url": "https://cs.wikipedia.org/wiki?curid=755231", "title": "Černý jestřáb", "text": "Černý jestřáb\n\nČerný jestřáb (někdy též Černý sokol; anglicky \"Black Hawk\", saucky \"Makataimeshekiakiak\" [Mahkate:wi-meši-ke:hke:hkwa], „buď velký černý jestřáb“) (1767 - 3. října 1838) byl náčelník a bojovník severoamerického indiánského kmene Sauků, který žil na území dnešních USA. Původně nebyl sauckým dědičným náčelníkem, svůj status získal díky svým válečným úspěchům, když jako mladík vedl bojové akce svého kmene. Proslavil se především ve válce, která nese jeho jméno (1832).\n\nBěhem britsko-americké války v letech 1812-1814 bojoval na straně Britů. Později vedl skupinu sauckých a liščích (Foxové) bojovníků známých jako „Britská tlupa“ proti americkým osadníkům v Illinois a Wisconsinu ve válce Černého jestřába. Po válce byl zajat a odvezen na východ USA, kde byl spolu s dalšími náčelníky proveden několika městy, aby pochopil, že proti americké síle nemá smysl válčit. Zemřel v jihovýchodní Iowě roku 1838. Po jeho osobě je pojmenováno mnoho míst, cest, škol a sportovních klubů (např. Chicago Blackhawks).\n\n"}
{"id": "755232", "url": "https://cs.wikipedia.org/wiki?curid=755232", "title": "Kanton Chilly-Mazarin", "text": "Kanton Chilly-Mazarin\n\nCanton de Chilly-Mazarin je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "755242", "url": "https://cs.wikipedia.org/wiki?curid=755242", "title": "Pešák", "text": "Pešák\n\nExistuje více nositelů příjmení Pešák:\n\n"}
{"id": "755245", "url": "https://cs.wikipedia.org/wiki?curid=755245", "title": "PFK Beroe Stara Zagora", "text": "PFK Beroe Stara Zagora\n\nPFK Beroe Stara Zagora, bulharsky ПФК Берое Стара Загора, je bulharský fotbalový klub z města Stara Zagora, který byl založen v roce 1916. Svá domácí utkání hraje na stadionu Beroe s kapacitou 11 969 míst. Klubové barvy jsou zelená a bílá.\n\nJednou klub vyhrál bulharskou nejvyšší ligu (1986) a jednou bulharský fotbalový pohár (2010). V sezóně 1973/74 hrál čtvrtfinále Poháru vítězů pohárů.\n\n"}
{"id": "755248", "url": "https://cs.wikipedia.org/wiki?curid=755248", "title": "Mistrovství světa v pozemním hokeji žen 1986", "text": "Mistrovství světa v pozemním hokeji žen 1986\n\n6. mistrovství světa v pozemním hokeji žen se uskutečnilo ve dnech 15. až 24. srpna 1986 na Wagener-stadion v nizozemském Amstelveenu.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n22. srpna se odehrály oba zápasy o 5. až 8. místo a oba zápasy o 9. až 12. místo. 23. srpna se odehrál zápas o 11. místo, zápas o 9. místo a obě semifinále. 24. srpna se odehrál zápas o 7. místo, zápas o 5. místo, zápas o 3. místo a finále.\n"}
{"id": "755253", "url": "https://cs.wikipedia.org/wiki?curid=755253", "title": "Hannoki", "text": "Hannoki\n\nHannoki ( , [Hannokidaki]) je nejvyšší vodopád v Japonsku. Leží na území města Tatejama v okrese Nakaniikawa v prefektuře Tojama. Ještě vyšší než sousední vodopád Šómjó, jehož vody dopadají na stejné místo. Jeho výška činí 500 m (někdy je udáváno i 497 m). Voda v něm proudí pouze od dubna do července, po zbytek roku je vodopád vyschlý.\nVodopád je napájen vodami z ramsarských mokřadů na náhorní plošině Midagahara (弥陀ヶ原) (její nadmořská výška je 1600 m), která je u úpatí hory Tatejama (立山). Je levým přítokem potoka Šómjógawa (称名川), který je dále levým přítokem řeky Džógandži-gawa (常願寺川), která se vlévá do Tojamského zálivu (富山湾)\n"}
{"id": "755257", "url": "https://cs.wikipedia.org/wiki?curid=755257", "title": "Kostelec (Krnov)", "text": "Kostelec (Krnov)\n\nKostelec (dříve Bílý Kostel, německy \"Weisskirch\") je původně samostatná vesnice, která byla v roce 1921 připojena ke Krnovu. Leží na obou březích řeky Opavy a spadá do místní části Pod Bezručovým vrchem.\n\nPrvní písemná zmínka o Kostelci pochází z roku 1279, kdy je vesnice zmiňována jako majetek města Krnov, darovaný mu již dříve Přemyslem Otakarem II. Dřívější název dal vesnici zdejší kostel sv. Benedikta. Dnes leží Kostelec spolu s Krnovem a jeho Horním a Hlubčickým Předměstím v katastrálním území Krnov-Horní Předměstí.\n"}
{"id": "755259", "url": "https://cs.wikipedia.org/wiki?curid=755259", "title": "Kanaďané českého původu", "text": "Kanaďané českého původu\n\nPodle sčítání lidu v Kanadě v roce 2006 bylo 98 090 Kanaďanů zcela nebo částečně českého původu. \n\n\n"}
{"id": "755261", "url": "https://cs.wikipedia.org/wiki?curid=755261", "title": "Glee: The Music, The Power of Madonna", "text": "Glee: The Music, The Power of Madonna\n\nGlee: The Music, The Power of Madonna je první EP z amerického televizního seriálu \"Glee\". Obsahuje osm písní z patnácté epizody první série \"Glee\" s názvem Síla Madonny, která epizodou vzdávající hold americké zpěvačce Madonně. Album vyšlo 20. dubna 2010 ve Spojených státech, Irsku a Kanadě.\n\n\n"}
{"id": "755262", "url": "https://cs.wikipedia.org/wiki?curid=755262", "title": "Bursaspor", "text": "Bursaspor\n\nBursaspor je turecký fotbalový klub z města Bursa. Založen byl roku 1963. Jednou vyhrál Süper Lig (2009/10), jednou turecký fotbalový pohár (1986) a v sezóně 1974/75 se probojoval do čtvrtfinále Poháru vítězů pohárů.\n\nFotbalový klub Bursaspor byl založen 1. června 1963. Během následujících dekád na sebe upozornil především výhrou v tureckém poháru v ročníku 1985/1986.\n\nV ročníku 2009/10 vyhrál Bursaspor senzačně ligový titul o bod před Fenerbahçe. Tým posílil český stoper Tomáš Zápotočný hostující z Beşiktaşe. Tým z města Bursy vstřelil nejvíce branek ze všech a disponoval druhou nejlepší obranou, a to i díky bulharskému brankáři Dimitaru Ivankovi. Na rozdíl od konkurence se v koncovce nespolehl na jednoho střelce – Argentinec Pablo Batalla a levý křídelník Ozan Ipek se trefili 8×, Turgay Bahadir se trefil 7×.\n\nVýznamným faktorem v úspěšné honbě za titulem v Süper Lig byla dobrá bilance proti silné trojici z Istanbulu. Obhajující Beşiktaş podlehl Bursasporu v obou zápasech, Galatasaray uhrál proti Bursasporu vedle jedné prohry jen remízu, Fenerbahçe sice v Burse vyhrálo, ale doma prohrálo.\n\nFenerbahçe v závěrečném zápase přivítalo Trabzonspor, který už ale o nic nehrál. Když pořadatelé Fenerbahçe na světelné tabuli dvě minuty před koncem zápasu ukázali výsledek souběžně hraného zápasu Bursasporu s Besiktasem 2:2, Fenerbahçe se pokusilo udržet remízu 1:1 zajišťující titul, přičemž tuto remízu udrželi. Díky chybě domácích pořadatelů ale titul historicky poprvé získal Bursaspor, který od Besiktase vyrovnávací branku na 2:2 neinkasoval a vyhrál doma 2:1.\n\nTrenér Ertuğrul Sağlam nedovedl v další sezóně titul obhájit, s týmem skončil až třetí s velkou ztrátou na čelo. Ve skupině Ligy mistrů byla Bursasporu nalosována těžká skupina s Manchesterem United, Valencií a Glasgow Rangers, kde turecký tým prohrál rovnou pětici zápasů a získal jediný bod doma se skotskými Rangers, což stačilo jen na poslední místo.\n\nLiga mistrů:\nPohár vítězů pohárů:\n\nEvropská liga:\n\n\n"}
{"id": "755268", "url": "https://cs.wikipedia.org/wiki?curid=755268", "title": "Sam Rivers", "text": "Sam Rivers\n\nSamuel Carthorne Rivers (25. září 1923, Enid, Oklahoma, USA – 26. prosince 2011, Orlando, Florida, USA) byl americký jazzový hudebník a skladatel. Spolupracoval s celou řadou jazzových hudebníků, mezi které patří i Quincy Jones, Miles Davis nebo Herbie Hancock.\n"}
{"id": "755275", "url": "https://cs.wikipedia.org/wiki?curid=755275", "title": "Kostel svatého Martina (Onšov)", "text": "Kostel svatého Martina (Onšov)\n\nKostel svatého Martina v Onšově byl postaven v polovině 13. století v areálu tehdy opevněné vesnice. Před husitskými válkami při kostelu existovala farnost (plebánie), obnovená v roce 1856. Současná podoba s barokními prvky pochází z úprav provedených v 17. a 18. století. Je chráněn jako kulturní památka České republiky.\n\n"}
{"id": "755279", "url": "https://cs.wikipedia.org/wiki?curid=755279", "title": "Vejle Boldklub", "text": "Vejle Boldklub\n\nVejle Boldklub, známý též pod zkráceným názvem Vejle BK, je dánský fotbalový klub. Založen byl roku 1891. 5x vyhrál dánskou ligu (1958, 1971, 1972, 1978, 1984) a 6x dánský fotbalový pohár (1958, 1959, 1972, 1975, 1977, 1981). Zlatou érou klubu byla 70. léta 20. století, tehdy také zaznamenal největší mezinárodní úspěch, když se probojoval do čtvrtfinále Poháru vítězů pohárů 1977/78. \n\nRoku 2010 klub oznámil svůj konec a sloučení s Kolding FC. Vznikl tak nový klub Vejle Boldklub Kolding. V roce 2013 se tento klub rozdělil na Vejle Boldklub a Kolding IF.\n"}
{"id": "755306", "url": "https://cs.wikipedia.org/wiki?curid=755306", "title": "Mûmakil", "text": "Mûmakil\n\nMûmakil (jednotné číslo mûmak), známí mezi hobity jako olifanti, jsou obří váleční sloni z Tolkienova románu \"Pán prstenů\". Jméno olifant je odvozené z anglického slova \"elephant\" s významem „slon“.\n\nJsou nejsilnější vojenskou silou Haradu. Do bitvy jsou vybaveni věží, která je osazena lučištníky. Každého mûmaka řídí poháněč, který mu sedí na hlavě.\n\nObjevili se hlavně v bitvě na Pelennorských polích, kde bylo Harady nasazeno několik set mûmaků. Ve filmovém zpracování se jich objevilo jen několik desítek.. Jeden olifant se ztratil při poražení haradského oddílu při přepadení Faramirem\n"}
{"id": "755313", "url": "https://cs.wikipedia.org/wiki?curid=755313", "title": "CM Punk", "text": "CM Punk\n\nPhillip Jack Brooks (* 26. října 1978) je americký profesionální wrestler, lépe znám pod ringovým jménem CM Punk.V součásné době se upsal společnosti UFC (Ultimate Fighting Championship).Jeho debut se uskutečnil na akci UFC 203, kde však rychle prohrál.\n\nV profesionálním wrestlingu byl sedmkrát World Champion, jednou držel ROH World Championship a ECW Championship, třikrát World Heavyweight Championship a dvakrát WWE Championship (titul držel na jeden \"běh\" po dobu 434 dní, což je nejdéle v moderní době).\n\nMimo to byl i Tag Teamový šampion napůl s Kofi Kingstonem a WWE Intercontinental šampion, tyto tituly získal za 208 dní. Když spojíme WWE a Ring of Honor, byl Punk šampion celkem jedenáctkrát. Také v roce 2008 a 2009 vyhrál Money in the Bank (jediný wrestler který vyhrál tento zápas dvakrát za sebou) a v roce 2011 získal cenu Slammy Awards.\n\nS wrestlingem začal v nezávislém okruhu, především jako člen hlavního rosteru ROH. V roce 2005 podepsal smlouvu s WWE a byl poslán do vývojového střediska Ohio Valley Wrestling (OVW). Za celou svou kariéru používal \"gimmick\" straight edge, životní styl který provozuje i v reálném životě (nepít alkohol, nekouřit, nebrat drogy). Ať je Punk miláček davu nebo neoblíbený, vždy zdůrazňuje aspekty kultury na podporu požadované reakce publika.Dále je však ještě spojen s působením tzv. 5členného tag týmu The New Nexus jako jeho kapitán ale v pozdější době se The New Nexus spojilo The Corre(úhlavní nepřítel The New Nexus) a kapitánem se stal Wade Barrett(nyní King Barrett). Po tomto spojení CM Punk The Nexus opustil.\n\nV momentální době se však už wrestlingu nevěnuje.\n\nKdyž působil v Ring of Honor, měl romantický vztah s wrestlekou Shannon Spruill a později s Tracy Brookshaw. V Ohio Valley Wrestling chodil s kolegyní Mariou Kanellis která zde pracovala jako reportérka. Nicméně, tito dva se rozešli když byl Punk přesunut do World Wrestling Entertainment a začal působit v ECW. Měl romantický vztah i s Amy Dumas, ale v březnu 2010 v rozhovoru zveřejnil, že Punk a Amy spolu moc dlouho vztah neměli. V rozhovoru pro magazín Maxim v listopadu 2011 Punk potvrdil, že chodí s Beth Phoenix. V prosinci je ale opět singl,v červnu se oženil s AJ Lee\n\nZakončovací chvaty\n\nPřezdívky\n\nTheme songy\n\nManažeři (Nezávislý okruh)\n\n"}
{"id": "755326", "url": "https://cs.wikipedia.org/wiki?curid=755326", "title": "Kognitivní lingvistika", "text": "Kognitivní lingvistika\n\nKognitivní lingvistika je disciplína na pomezí lingvistiky a dalších oborů. Je součástí tzv. kognitivních věd.\n\nVýchodiskem kognitivní lingvistiky je předpoklad, že jazyk a jeho užívání jsou jednou z kognitivních aktivit lidské mysli. Kognitivní lingvisté předpokládají, že jazyk umožňuje poznávat procesy v mysli, které jsou jinak nepozorovatelné. Kognitivní lingvistika plynule navazuje na další obory, které tyto poznávací procesy zkoumají, např. psycholingvistika, neurovědy: neurolingvistika, umělá inteligence. Některé přístupy mají blíže k filozofii, etnologii a jazykové antropologii.\n\nKognitivní lingvistika nepřináší jednotnou koncepci, zahrnuje mnoho modelů lidské mysli. Dominuje zaměření na pragmatickou složku významu. V centru pozornosti stojí hlavně pojmenování, ale vznikají kognitivně zaměřené práce i o gramatice.\n\nZkoumání metafory v jazykových projevech vede k antropocentrickému modelu konceptualizace. Tento směr nachází zdroje jazykových významů, myšlení a prožívání v lidské tělesné zkušenosti. Tyto výzkumy též přinesly podstatné poznatky pro pojetí metafory: metafora již není vnímána jen jako jev primárně jazykový, ale konceptuální. Metafora není jen součástí mluvení, ale též myšlení.\n\n\nDruhý přístup je sice též antropocentrický, ale není zaměřen na lidskou tělesnost, ale na člověka jakožto součást společenství.\nJeho východiskem je předpoklad, že jazyk, kterým mluvíme, má vliv na to, jaký si utváříme \"obraz světa\". Centrálním tématem je v tomto proudu kategorizace pojmů, především na základě prototypů. Výzkumy vychází z lidové etymologie, folklórních textů, frazeologie a jsou zaměřeny na konstrukci kognitivního významu slova a jeho konotací.\n\n\n"}
{"id": "755331", "url": "https://cs.wikipedia.org/wiki?curid=755331", "title": "FS řada E424", "text": "FS řada E424\n\nŘada E 424 je elektrická lokomotiva italských státních drah - FS.\n\nŘada E.424 byla vyvinuta na konci 30. let 20. století pro vozbu lehčích osobních vlaků. Vzhledem ke špatnému stavu železničního svršku na částech sítě byl při konstrukcoi lokomotivy kladen důraz na nízké nápravové tlaky. Konstrukce lokomotivy vychází z řady E.636, ze které byla převzata část konstrukčních prvků – podvozky, uložení skříně, trakční motory, svařovaná konstrukce skříně, automatická regulace rozjezdu a další prvky.\n\nV letech 1986 – 1993 bylo 105 lokomotiv rekonstruováno pro provoz vratných souprav. Tyto lokomotivy jsou schváleny pro maximální rychlost 120 km/h.\n\nV roce 2001 byl ukončen provoz nerekonstruovaných strojů, tehdy soustředěných v depu Alessandria. K vyřazení modernizovaných lokomotiv došlo v letech 2007 – 2008, protože údržba již byla neekonomická a další provoz by vyžadoval instalaci vlakového zabezpečovače SCMT (ze stejného důvodu se FNM zbavila strojů E.630).\n\nLokomotiva je skříňového typu se dvěma dvounápravovými podvozky. Na obou koncích skříně jsou umístěna stanoviště strojvedoucího. Kromě bočních dveří byl do nich přístup i čelními dveřmi pro případ spojení dvou lokomotiv s dvoučlenným řízením, čelní dveře však byly z důvodu nebezpečnosti přechodu i na nátlak odborů brzy zrušeny.\n\nPodvozky byly od roku 1946 vybavovány valivými ložisky. Přenos kroutícího momentu z motoru na nápravu se uskutečňoval dutým hřídelem. Převodový poměr činil 21/65 (maximální rychlost 95 km/h, roku 1948 zvýšena na 100 km/h) u lokomotiv s motory 32-R200 nebo 16/65 u motorů 92-250 (max. rychlost 100 km/h). Stroj E.424.003 byl v letech 1946 – 1948 vybaven převodem 20/65 s maximální rychlostí 120 km/h, další lokomotivy pak dostávaly převod 19/65.\n\nPůvodní motory 32-R200 byly dvoupólové, nekompenzované. Lokomotivy s těmito motory měly pět šuntovacích stupňů. Novější motory 92-250 byly čtyřpólové, s kompenzačními póly, ale lokomotivy měly jen dva šuntovací stupně. Mezi prvními změnami realizovanými na lokomotivách byla náhrada starších motorů typem 92-250. Počet šuntů se později sjednotil na pěti.\n\nLokomotivy byly vybaveny sběrači typu LR 42, později LR 52. Hlavní vypínač typu D´Arbela byl později nahrazen velmi rychlým vypínačem. Rozjezdové stykače typů 42/400 a 52/200 vykracovaly rozjezdové odporníky umístěné ve 14 skříních s nucenou ventilací a sloužily i k přepojování motorů (motorových skupin). Řídící obvody měly napětí 24 V.\n\nAsi deset lokomotiv s motory 92 bylo z výroby vybaveno rekuperační brzdou. Řešení bylo sice uspokojivé, ale bylo opuštěno. Motory měly dvojí budící vinutí – jedno sériové a jedno napájené z cizího zdroje, s odporovou regulací. Po rozjezdu řízeném klasicky vyřazováním odporů bylo možno jízdu lokomotivy regulovat velikostí budícího proudu. Zesilováním buzení klesala tažná síla motorů, až přešly do generátorového režimu. Přitom musel strojvedoucí regulovat buzení tak, aby nedošlo k nárůstu napětí na sběrači nad 3800 V, aby nezasáhla přepěťová ochrana nastavená na 4200 V.\n\nV listopadu 1954 byly na lokomotivu E.424.068 zkušebně dosazeny 6-pólové motory 82-330 s vyšší izolační třídou a maximálním proudem až 333 A při napětí 750 V. K přenosu kroutícího momentu sloužil „tančící prsten“ Alsthom, který byl později použit u řady E.646. Převodový poměr byl 20/69 a maximální rychlost lokomotivy vzrostla na 120 km/h. Na lokomotivě se zkoušela i řada dalších řešení pro E.646. V květnu 1974 byla lokomotiva upravena zpět do sériové podoby.\n\nV letech 1986 – 1993 bylo 105 lokomotiv E.424 upraveno pro ovládání z řídícího vozu. Na lokomotivy byl dosazen vlakový zabezpečovač RS4 Codici, radiostanice, protismykové zařízení, kontrola a ovládání dveří vlaku, napájecí potrubí pro vzduchové vypružení vozů, oddělená červená a bílá návěstní světla a kabel dálkového řízení se 78-pólovými konektory. Inventární čísla lokomotiv byla pro odlišení zvýšena o 200.\n\n"}
{"id": "755332", "url": "https://cs.wikipedia.org/wiki?curid=755332", "title": "Travisova letecká základna", "text": "Travisova letecká základna\n\nTravisova letecká základna ( Travis Air Force Base; kód IATA je SUU, kód ICAO KSUU, kód FAA LID SUU) je vojenská letecká základna letectva Spojených států amerických nacházející se pět kilometrů východně od města Fairfield ve státě Kalifornie. Je domovskou základnou 60. křídla vzdušné přepravy (60th Air Mobility Wing; 60 AMW), které je podřízeno Velitelství vzdušné přepravy (Air Mobility Command). Křídlo je vybaveno transportními letouny Lockheed C-5 Galaxy, McDonnell Douglas KC-10 Extender a McDonnell Douglas C-17 Globemaster III. Tato základna byla pojmenována na počest brigádního generála Roberta F. Travise, veterána druhé světové války.\n\n"}
{"id": "755335", "url": "https://cs.wikipedia.org/wiki?curid=755335", "title": "Wrexham AFC", "text": "Wrexham AFC\n\nWrexham AFC (celým názvem: Wrexham Association Football Club; velšsky: Clwb Pêl-droed Wrecsam) je velšský fotbalový klub, který sídlí ve městě Wrexham v ceremoniálním hrabství Clwyd. Založen byl v roce 1864, jedná se tak o nejstarší profesionální fotbalový klub ve Walesu. Od sezóny 2008/09 hraje v National League (5. nejvyšší soutěž).\n\nSpolu se šesti dalšími velšskými kluby hraje v anglickém, nikoli velšském ligovém systému (po většinu své existence ve 3. anglické lize - 87 sezón). Klub také hrával velšský pohár, v kterém hrál až do roku 1996, kdy byly velšské kluby hrající v Anglii vyloučeny ze všech velšských domácích pohárů. Vyhrál ho 23x ve své historii, proto býval navzdory působnosti v nižších ligových soutěžích pravidelným účastníkem evropských pohárů. Největším mezinárodním úspěchem klubu je čtvrtfinále Poháru vítězů pohárů 1975/76.\n\nSvé domácí zápasy odehrává na stadionu Racecourse Ground s kapacitou 10 711 diváků.\n\nZdroj: \n\n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "755337", "url": "https://cs.wikipedia.org/wiki?curid=755337", "title": "Chlorid gallitý", "text": "Chlorid gallitý\n\nChlorid gallitý (GaCl) je sloučenina gallia a chloru. V pevném skupenství vytváří dimer se vzorcem GaCl.\n\nGaCl se připravuje přímým slučováním prvků, zahříváním gallia v proudu chloru a přečištěním sublimací za sníženého tlaku.:\n\n2 Ga + 3 Cl → 2 GaCl.\n\nTaké může být připraven zahříváním oxidu gallitého s chloridem thionylu:\n\nGaO + 3 SOCl → 2 GaCl + 3 SO.\n\nV experimentu GALLEX prováděném v Laboratori Nazionali del Gran Sasso v Itálii bylo použito 110 tun GaCl k detekci slunečních neutrin. V tomto experimentu je vytvářen izotop Ge a je měřen jeho radioaktivní rozpad.\n"}
{"id": "755340", "url": "https://cs.wikipedia.org/wiki?curid=755340", "title": "Mistrovství světa v pozemním hokeji žen 1983", "text": "Mistrovství světa v pozemním hokeji žen 1983\n\n5. mistrovství světa v pozemním hokeji žen se odehrálo ve dnech 10. až 23. dubna 1983 v Kuala Lumpuru v Malajsii.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n19. dubna se odehrály oba zápasy o 9. až 12. místo a oba zápasy o 5. až 8. místo. 20. dubna se odehrály obě semifinále. 21. dubna se odehrál pouze zápas o 11. místo. 22. dubna se odehrály zápasy o 9. místo, o 7. místo, o 5. místo a o 3. místo. 24. dubna se odehrálo finále.\n"}
{"id": "755341", "url": "https://cs.wikipedia.org/wiki?curid=755341", "title": "Dlaždicová mapa", "text": "Dlaždicová mapa\n\nDlaždicová mapa je zvláštní forma rastrové reprezentace digitální mapy. \n\nCelé území, jež mapa pokrývá, je pro každé zvolené měřítko rozděleno do pravidelné sítě dlaždic. Jednotlivé dlaždice jsou mapovým serverem vygenerovány a uloženy v adresářové struktuře, odkud je mapový server poskytuje na vyžádání klientům. Výhodou je rychlost, která je o poznání vyšší oproti dynamicky generovaným obrazům mapy. Dlaždicové mapy jsou používány ve všech moderních mapových aplikacích. Většinou slouží jako podkladové mapy, ať už topografické nebo ortofoto snímky.\n"}
{"id": "755345", "url": "https://cs.wikipedia.org/wiki?curid=755345", "title": "Newport County AFC", "text": "Newport County AFC\n\nNewport County AFC (celým názvem: Newport County Association Football Club; velšsky: Clwb Pêl-droed Sir Casnewydd) je velšský fotbalový klub, který sídlí ve městě Newport v ceremoniálním hrabství Gwent. Založen byl v roce 1912.\n\nSpolu s několika dalšími velšskými kluby hraje v anglickém, nikoli velšském ligovém systému. Dříve ovšem hrával velšský pohár, namísto anglického. Vyhrál ho jedinkrát ve své historii, v roce 1980 a zahrál si tudíž v následující sezóně Pohár vítězů pohárů, v němž nečekaně došel až do čtvrtfinále. V anglickém ligovém systému působí od roku 1920.\n\nSvé domácí zápasy odehrává na stadionu Rodney Parade s kapacitou 7 850 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "755347", "url": "https://cs.wikipedia.org/wiki?curid=755347", "title": "Ivan Pietor", "text": "Ivan Pietor\n\nIvan Pietor (29. července 1904 Turčianský Svätý Martin – 6. června 1977 Trenčín) byl slovenský a československý právník, politik, poválečný pověřenec spravedlnosti, poslanec Prozatímního Národního shromáždění a Ústavodárného Národního shromáždění za Demokratickou stranu a ministr vlád Československa. Po roce 1948 byl vytlačen z politického života a pronásledován.\n\nV roce 1921 absolvoval gymnázium v Turčianském Svätém Martinu, v letech 1921–1926 vystudoval Právnickou fakultu Univerzity Karlovy. Od roku 1930 do roku 1944 působil jako advokát v Bratislavě. Během studií se začal veřejně angažovat. Byl členem akademického spolku Detvan. Za druhé světové války působil v odboji, spolupracoval s Vavro Šrobárem, podílel se na hospodářské přípravě slovenského národního povstání a zasedal v povstalecké Slovenské národní radě a v 1. Sboru pověřenců byl pověřencem spravedlnosti (spolu s Jozefem Šoltészem, kterému pak ve 2. Sboru pověřenců dělal zástupce. Organizoval přechody francouzských zajatců z Maďarska na Slovensko a jejich začlenění do ozbrojených povstaleckých složek. Od října 1944 do ledna 1945 působil v ilegalitě. Od února 1945 se stal pracovníkem legislativního odboru při předsednictvu delegace Slovenské národní rady na osvobozeném území v Košicích a stal se zástupcem pověřence vnitra. Byl mu udělen Řád Slovenského národního povstání, francouzský Řád čestné legie a Croix de guerre a polský Řád Polonia Restituta.\n\nVe 4. Sboru pověřenců na počátku roku 1945 působil na postu zástupce pověřence vnitra Gustáva Husáka. V srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946.\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně zasedal až do voleb roku 1948.\n\nZastával i vládní funkce. V letech 1945–1946 byl ministrem pro vnitřní obchod v první vládě Zdeňka Fierlingera a druhé vládě Zdeňka Fierlingera a pak v letech 1946–1948 ministrem dopravy v první vládě Klementa Gottwalda.\n\nNa jaře 1946 byl členem užšího předsednictva Demokratické strany. Na podzim 1946 stál v čele frakce, která chtěla sesadit z čela strany předsedu Jozefa Lettricha a nastolit smířlivější kurz vůči KSČ, jež po vítězství Demokratické strany ve volbách 1946 stupňovala své útoky na demokraty. Členové frakce neměli za cíl zničit stranu jako nezávislou sílu slovenské politiky ale spíš byli vedeni mylným přesvědčením, že agitace KSČ proti DS je cílena pouze na luteránsko-agrárnické křídlo. Pietorův pokus o zvrat byl každopádně neúspěšný.\n\nV únoru 1948 podal spolu s dalšími ministry za DS demisi. Po únorovém převratu v roce 1948 odešel z politického života. Byl pronásledovaný komunistickým režimem. Pracoval jako dělník a podnikový právník v Bratislavě. Později byl vysídlen do Zlatých Moravců. Jako penzista žil v Trenčíně. Amatérsky se zabýval malbou.\n\nByl vnukem novináře Ambra Pietora a bratrem herečky Nadi Hejné. Jeho synem byl divadelní režisér Miloš Pietor.\n\n"}
{"id": "755348", "url": "https://cs.wikipedia.org/wiki?curid=755348", "title": "Liao-jüan", "text": "Liao-jüan\n\nLiao-jüan ( , pchin-jinem \"Liáoyuán\") je městská prefektura v Čínské lidové republice, kde patří k provincii Ťi-lin v severovýchodní Číně. Celá prefektura má 5 125 čtverečních kilometrů, což ji dělá nejmenší městskou prefekturou provincie, a v roce 2010 v ní žilo přes milion obyvatel. V rámci provincie leží prefektura na jihozápadě při hranici se sousední provincií Liao-ning, ve vzdálenosti zhruba 100 kilometrů na jihovýchod od Čchang-čchunu, hlavního města Ťi-linu.\n\nPartnerským městem Liao-jüanu je Čerepovec v Ruské federaci.\n"}
{"id": "755355", "url": "https://cs.wikipedia.org/wiki?curid=755355", "title": "Dithioničitan sodný", "text": "Dithioničitan sodný\n\nDithioničitan sodný je bílošedá anorganická chemická sloučenina se vzorcem NaSO. (Nezaměňovat ji s hypotetickým thiosiřičitanem sodným (NaSO) nebo dithionanem sodným). Tato látka se dříve vyráběla v Moravských chemických závodech a používala se zejména na bělení prádla.\n\nLaboratorně je možné tuto látku připravit reakcí hydrogensiřičitanu sodného s kovem, zejména zinkem:<br>\n2 NaHSO + Zn → NaSO + Zn(OH)<br>\nPrůmyslově může být vyráběna reakcí zinku, oxidu siřičitého a hydroxidu sodného, dle dvoustupňové rovnice:<br>\nZn + 2SO → ZnSO<br>\n2NaOH + ZnSO → NaSO + Zn(OH)<br>\nTato látka reaguje, obzvláště za zvýšené teploty, s vodou za vzniku oxidu siřičitého, který se používá k bělená prádla.<br>\nNaSO + HO —→ NaHSO + NaHSO → NaSO + SO + HO<br>\nV případě, že se množství tohoto bělidla přežene, dojde k rozpadu látky. Dnes se již prakticky nepoužívá, je nahrazeno méně škodlivými a šetrnějšími bělidly.\n\n"}
{"id": "755356", "url": "https://cs.wikipedia.org/wiki?curid=755356", "title": "Jindřich Sup z Fulštejna", "text": "Jindřich Sup z Fulštejna\n\nJindřich Sup z Fulštejna († 7. června 1538, podle jiných zdrojů kolem roku 1523) byl německý římskokatolický kněz, kanovník olomoucké kapituly, od 8. srpna 1505 pomocný biskup vratislavský (jako titulární biskup nikopolský) a od roku 1506 údajně také pomocný biskup olomoucký. Měl dva bratry Jiřího a Václava, s nimiž se roku 1479 ujal držby manství po svém otci Vilémovi z Fulštejna. Byl pohřben v bohušovském kostele sv. Martina.\n\n"}
{"id": "755358", "url": "https://cs.wikipedia.org/wiki?curid=755358", "title": "Americký curl", "text": "Americký curl\n\nAmerický curl je plemeno kočky, jehož typickým znakem je neobvyklý tvar uší, které se sklápějí dozadu k temeni hlavy (viz obrázky). Jméno plemene bývá též překládáno jako americká kadeřavá kočka, tento název je ovšem poněkud matoucí, neboť navozuje dojem kočky s kadeřavou srstí. Srst curlů přitom není nijak neobvyklá. Kadeřavost se u tohoto plemene týká skutečně pouze uší. Správný překlad by tedy měl znít americká kočka s kadeřavýma ušima. Plemeno je uznáváno všemi velkými mezinárodními chovatelskými organizacemi (FIFe, CFA, TICA). Obě formy (dlouhosrstá i krátkosrstá) jsou řazeny podle klasifikace FIFe do skupiny II, tedy mezi polodlouhosrsté kočky.\n\nPlemeno pochází z Kalifornie. V roce 1981 zde manželé Rugovi našli opuštěné dlouhosrsté kotě s neobvykle tvarovanýma ušima. Kočička, která dostala jméno Shulamith, se stala základem chovu nového plemene. První americký curl byl oficiálně vystaven o dva roky později, v roce 1983. Svým šibalským pohledem si získal mnoho obdivovatelů a plemeno se začalo zdárně šířit. Americká chovatelská organizace TICA dlouhosrstého amerického curla oficiálně uznala v roce 1987. Manželé Rugovi se rozhodli vyhovět přání některých chovatelů, a křížením s kočkou domácí vyšlechtili i krátkosrstou variantu curla. Obě varianty, krátkosrstá i dlouhosrstá, byly největší americkou chovatelskou organizací CFA uznány současně v roce 1991, převážně evropská FIFe pak plemeno uznala v roce 2002.\n\nAmerický curl je středně velká kočka. Váha je udávána v rozmezí 3-6 kg.\n\nHlava je klínovitá, s oblými hranami bez rovných míst, spíše delší než širší. V poměru k tělu střední velikosti. Oči poměrně velké, ve tvaru vlašského ořechu, nahoře oválné, dole kulaté. Jasné a zářící. Barva libovolná, bez vztahu k barvě srsti, pouze u variet s odznaky (colourpoint) jsou požadovány oči modré barvy. Nos je středně dlouhý a rovný, lehce stoupá od spodku očí k čelu, plynulá linie, bez stopu.\n\nUši jsou na curlovi to nejdůležitější. Však také jejich obodování tvoří u tohoto plemene skoro třetinu celkového výstavního hodnocení! Jsou střední velikosti, vzpřímené, posazené na rozích hlavy (příliš nízko nasazené uši jsou vadou). Dobře vyvážené, spíše tenčí než masivní, s jemnými, pravidelnými tvary. Na bázi jsou široké, otevřené, v plynulém oblouku se stáčí vzad, což musí být jasně patrné při pohledu zepředu i zezadu. Špičky zakulacené a pružné. Ochlupení je žádoucí. Zakřivení ucha má být v oblouku nejméně 90 stupňů, nesmí však přesáhnout 180 stupňů (uši s extrémním zakřivením, při kterém se dotýkají samy sebe či hlavy, jsou závažnou vadou). Pevná chrupavka sahá od základny do 1/3 výšky ucha.\n\nTělo curla je středně velké, délka by měla být jedennapůlnásobkem výšky v kohoutku. Kompaktní, pružné, normálně osvalené. Nohy jsou pevné, v poměru k tělu středně dlouhé, tlapky kulaté. Ocas je ohebný, širší u základny, směrem ke špičce se zužuje. U dlouhosrsté formy je po celé délce hustě ochlupený dlouhými jemnými chlupy, u krátkosrsté formy mají chlupy stejnou délku jako ostatní srst.\n\nSrst je u \"dlouhosrsté\" formy polodlouhá, jemná, na dotek hedvábná, přiléhající k tělu, s žádnou nebo minimální podsadou. U \"krátkosrsté\" formy je krátká, měkká, na dotek hedvábná, přiléhající k tělu, opět s žádnou nebo minimální podsadou. Nesmí ale působit příliš plyšově. Jsou povoleny všechny barevné variety.\n\nNeobvyklý tvar uší amerického curla je způsosoben dominantním genem (označení: Cu). Dosud nebyly zaznamenány žádné negativní efekty vázané na tento gen. To má klíčový význam pro chovatele, kteří se nemusí obávat případných geneticky podmíněných zdravotních problémů u novorozených koťat.\n\nCurlové se podle stupně zakřivení uší dělí do třech skupin. Kočky z první skupiny (lehké zakřivení) se chovají pouze jako domácí mazlíčci, kočky z druhé skupiny (střední zakřivení) se využívají do chovů. Třetí skupina (plné zakřivení) představuje výstavní zvířata.\n\nVšichni curlové se rodí s rovnýma ušima, ty se jim začínají křivit až zhruba týden po narození. Plného zakřivení uši nabudou po čtyřech měsících. Tvar uší nemá vliv na sluch. Americký curl slyší stejně dobře jako ostatní kočky.\n\nCurl je přítulný, důvěřivý, rychle si zvykne na další zvířata. Není příliš \"výmluvný\", je však velmi inteligentní a zvídavý. Má silnou vazbu na \"svého\" člověka, rád jej sleduje takříkajíc na každém kroku. Na péči je nenáročný, srst kvůli téměř chybějící podsadě stačí občas prokartáčovat a následně pročesat. Je potřeba dávat pozor při kontaktu s ušima, které jsou velmi citlivé, s křehkou chrupavkou, která se může snadno zlomit, proto se uši nesmí natáčet do nepřirozených poloh.\n\nV Česku se ještě před pár lety kočky tohoto plemene objevovaly pouze výjimečně jako hosté na výstavách, první kocourek získal české majitele v roce 2009 a stal se tak základem chovu tohoto plemene v ČR.\n\n"}
{"id": "755360", "url": "https://cs.wikipedia.org/wiki?curid=755360", "title": "Miroslav Pich-Tůma", "text": "Miroslav Pich-Tůma\n\nMiroslav Pich-Tůma (22. srpna 1919 Havlovice – 9. ledna 1995 Trutnov) byl český a československý odbojář z druhé světové války, poválečný politik Komunistické strany Československa a poslanec Prozatímního Národního shromáždění. Po roce 1948 funkcionář Státní bezpečnosti s podílem na bezpráví v 50. letech.\n\nZa druhé světové války působil v odboji. V roce 1940 přešel do Sovětského svazu, později byl členem Rudé armády. Byl zařazen do důstojnické školy pro specialisty na partyzánský boj a stal se komisařem partyzánské brigády Mistra Jana Husa. Na jaře 1945 se podílel na boji Na Dlouhé a velel partyzánské brigádě Mistra Jana Husa. Existují spekulace o jeho roli při tomto bojovém střetnutí, které skončilo smrtí téměř všech partyzánů. Někteří autoři ho obviňují ze spolupráce s gestapem, jasné důkazy ale chybí.\n\nV letech 1945–1946 byl poslancem Prozatímního Národního shromáždění za KSČ, respektive za Svaz české mládeže. V parlamentu setrval do března 1946. Pak rezignoval na mandát a po krátký zbytek funkčního období do parlamentních voleb v roce 1946 místo něj zasedal v parlamentu Rostislav Závodský.\n\nByl předsedou Československého svazu partyzánů. Klement Gottwald ho pověřil vybudováním tajné zpravodajské organizace uvnitř KSČ a svazu partyzánů. Působil u Státní bezpečnosti, kde se po roce 1948 podílel na násilnostech a justičních zločinech. V den nalezení těla politika Jana Masaryka se pohyboval v 7 hodin ráno na místě činu. Nedokázal nikdy tuto okolnost vysvětlit. V roce 1964 závěry inspekce ministra vnitra potvrdily, že v letech 1948-1949 osm příslušníků StB v čele s Tůmou zlikvidovalo tři vyšetřované osoby. Dvě byly bez soudu popraveny, třetí měla být utlučena v průběhu výslechu. Již po roce 1953 byl za „porušování socialistické zákonnosti“ Tůma krátce odsouzen, ale v roce 1956 mu byl zbytek trestu přeměněn na podmíněný a v roce 1960 byl amnestován. Do vazby se dostal opět v letech 1968-1969. Před Vojenským soudem v Příbrami se znovu ocitl roku 1990 a ten jej pak v červenci 1991 rehabilitoval, což vyvolalo kritickou odezvu, protože spolutvůrce zločinů 50. let tak byl postaven na roveň politickým vězňům. V první polovině 90. let byla jeho osoba objektem zájmu médií, byl kritizován za svou roli v komunistickém teroru 50. let a připravovalo se nové vyšetřování. V lednu 1995 se oběsil na půdě svého domu v Trutnově.\n\n"}
{"id": "755366", "url": "https://cs.wikipedia.org/wiki?curid=755366", "title": "Milan Pišút", "text": "Milan Pišút\n\nMilan Pišút (16. února 1908 Liptovský Svätý Mikuláš – 8. května 1984 Bratislava) byl slovenský a československý literární historik, politik a poválečný poslanec Prozatímního Národního shromáždění a Slovenské národní rady za Demokratickou stranu a ministr vlád Československa.\n\nV roce 1926 absolvoval gymnázium v Liptovském Svätém Mikuláši, pak v letech 1926–1931 studoval na Filozofické fakultě Univerzity Komenského. Působil jako gymnaziální učitel v Bratislavě, v letech 1935–1937 v Praze. Za druhé světové války působil v odboji, byl účastníkem slovenského národního povstání. Působil na pověřenectví pro školství.\n\nV letech 1945–1946 byl poslancem Prozatímního Národního shromáždění za Demokratickou stranu. Do parlamentu byl delegován za skupinu slovenské kulturní a vědecké obce Kultúrni a vedeckí pracovníci. V Národním shromáždění setrval do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady. Ze SNR byl odvolán rozhodnutím Akčního výboru Demokratické strany na 14. schůzi SNR v březnu 1948.\n\nPo únorovém převratu v roce 1948 se plně věnoval akademické dráze. V letech 1948–1977 byl profesorem dějin slovenské literatury a literární vědy na Filozofické fakultě Univerzity Komenského.\n\n\n"}
{"id": "755369", "url": "https://cs.wikipedia.org/wiki?curid=755369", "title": "Naomi Wattsová", "text": "Naomi Wattsová\n\nNaomi Ellen Wattsová (* 28. září 1968 Shoreham, Kent) je britsko-australská herečka, která zahájila svou kariéru v australské televizi účinkováním v seriálech \"Hey Dad..!\" (1990), \"Brides of Christ\" (1991) a \"Home and Away\" (1991). Filmovým debutem se pro ni v roce 1986 stalo drama \"For Love Alone\". V dalším období hrála v tzv. „béčkových“ snímcích, mezi jinými v hororu z roku 1996 \"Kukuřičné děti – Zjevení\", stejně tak i v televizi a nezávislých projektech.\n\nPozitivní kritický ohlas jí v roce 2001 přinesla hlavní role v psychologickém neo-noir thrilleru Davida Lynche \"Mulholland Drive\", kde se objevila po boku Justina Therouxe a Laury Harringové. O rok později byla obsazena do hlavní role Rachel Kellerové v hororovém kasovním trháku \"Kruh\", za níž získala cenu Saturnu pro nejlepší herečku.\n\nV roce 2004 byla nominována na Oscara za nejlepší ženský herecký výkon v hlavní roli za výkon v roli Cristiny Peckové dramatu mexického režiséra Alejandra Gonzáleze Iñárritua \"21 gramů\" (2003), v němž si zahrála spolu se Seanem Pennem. Z dalších příležitostí se objevila v remaku z roku 2005 hororového příběhu \"King Kong\", který ji vynesl druhou Saturnovu cenu, v dalším remaku \"Barevný závoj\" (2006), nebo v thrillerech \"Východní přísliby\" (2007) a \"International\". V roce 2010 ztvárnila v životopisném snímku \"Fair Game\" osud americké důstojnice Valerie Plameové, opět vedle kolegy Seana Penna, jenž hrál jejího manžela Josepha C. Wilsona.\n\nV roce 2002 ji časopis \"People\" zařadil mezi 50 nejkrásnějších osob. Roku 2006 se pak stala velvyslankyní dobré vůle pro Spojený program HIV/AIDS Organizace spojených národů, která zvyšuje povědomí o otázkách týkajících se AIDS.\n\nNarodila se v roce 1968 v anglickém Shorehamu do rodiny velšské obchodnice se starožitnostmi, kostýmní návrhářky a filmové architekty Myfanwy Edwardsové, rozené Robertsové a Petra Wattse, anglického road manažera zajišťujícího turné kapel, a také mistra zvuku skupiny Pink Floyd. Ve věku jejích čtyř let se rodiče rozvedli. Poté spolu s matkou a bratrem Benem Wattsem, který se stal uměleckým fotografem, žili tři roky u prarodičů Nikki a Hugha Robertsových. S matkou se několikrát stěhovali po Anglii a Walesu, ve většině případů za jejím novým partnerem. Peter Watts ukončil spolupráci s Pink Floyd v roce 1974 a s Myfanwy Wattsovou se usmířil. V srpnu 1976 byl nalezen mrtev ve svém bytu v Notting Hill, zřejmě po předávkování heroinem.\n\nBudoucí herečka poté vyrůstala s matkou a dalšími příbuznými na farmě Llanfawr v severovelšském Anglesey, kde několik let navštěvovala školu vyučující ve velštině Ysgol Gyfun Llangefni. Ambici stát se herečkou získala, podle vlastních slov, po zhlédnutí filmu Watts \"Fame\" z roku 1980. Ve čtrnácti letech se s bratrem a matkou přestěhovali do Austrálie za babičkou z matčiny strany, která byla Australanka. Matka nejdříve pracovala jako stylistka pro televizní reklamy, následně jako módní návrhářka a nakonec také v projektu mýdlové opery \"Return To Eden\".\n\nNaomi Wattsová si vyzkoušela natáčení televizní reklamy a začala navštěvovat hodiny herectví.\n\nStudovala na střední Mosman High School a dívčí škole North Sydney Girls' High School, kde byla její třídní spolužačkou Nicole Kidmanová. Školu však nedokončila a začala pracovat jako kamelotka a obchodní zástupkyně v Delicacies store na severním pobřeží Sydney. V osmnácti letech podepsala smlouvu s modelingovou agenturou, která ji vyslala do Japonska. Po několika neúspěšných konkursech se vrátila zpět do Sydney, kde získala smlouvu na reklamu pro obchodní dům. Tím na sebe upozornila a v časopise \"Follow Me\" nastoupila na pozici asistentky editorky pro módu. Náhodná nabídka spolupracovat na semináři týkajícího se dramatického umění ji přivedla zpět k herectví a rychlému opuštění dosavadního zaměstnání.\n\nVe věci postoje k národnosti prohlásila: „Považuji se za Britku, která má velmi radostné vzpomínky na Spojené království. Prvních 14 let života jsem strávila v Anglii a Walesu a nikdy se mi nechtělo odejít. Když jsem už v Austrálii bydlela, často jsem se do Anglie vracela.“ Také vyjádřila svou náklonnost k australské příslušnosti slovy: „Považuji se za skutečnou Australanku a s Austrálií jsem těsně spojena. Vlastně, když lidé hovoří o tom, kde jsou doma, já uvádím Austrálii, protože odtud mám nejsilnější vzpomínky.“\n\nManiakální smích otce Petra Wattse je slyšet na nahrávkách kapely Pink Floyd ve skladbách „Speak to Me“ a „Brain Damage“ z alba \"The Dark Side of the Moon\".\n\nV 90. letech byl jejím partnerem režisér Stephen Hopkins, poté od srpna 2002 do května 2004 herec Heath Ledger. Od jara 2005 žije ve vztahu s hercem Lievem Schreiberem. V rozhovoru z konce ledna 2009 potvrdila, že od něj dostala prsten, ale nikdo z dvojice do manželství nespěchá. Schreiber je známý svou mystifikací medií. V roce 2007 označil svou přítelkyni již za manželku, ale následně prohlásil, že se jednalo pouze o vtip.\n\nV Los Angeles se 25. července 2007 narodil jejich první syn Alexander „Sasha“ Pete. Druhý potomek Samuel Kai přišel na svět 13. prosince 2008 v New York City. Po dočasné mateřské pauze se k herectví vrátila snímkem z roku 2009 \"International\", kde se objevila po boku Cliva Owena. V dubnu 2010 prohlásila, že by chtěla třetí dítě, pokud by existovala záruka, že se bude jednat o holčičku. Wattsová se Schreiberem oznámili rozchod 26. září 2016 po jedenácti letech vztahu.\n\nBěhem natáčení filmu \"Barevný závoj\" se začala zajímat o buddhismus, ke kterému poté konvertovala. Svou náboženskou víru vyjádřila slovy: „V něco věřím, ale nejsem striktní buddhista či cokoli jiného.“\n\n"}
{"id": "755371", "url": "https://cs.wikipedia.org/wiki?curid=755371", "title": "Sübetej", "text": "Sübetej\n\nSübetej (též Sübeetej, Sübeetej-baatur; , klasickou mongolštinou: \"Sübügätäi\" nebo \"Sübü'ätäi\"; cca 1175–1248) byl mongolský vojenský stratég a generál armád Čingischána a Ögedeje.\n\nVedl více než 20 kampaní, při nichž porazil nebo si podrobil 32 národů a etnik, zvítězil v 65 bitvách. Během těchto tažení dobyl a zabral větší území než kterýkoli jiný velitel před ním. Vítězství získával svou propracovanou taktikou i strategickou představivostí, často pomocí koordinovaných přesunů a pohybů svých vojsk, mnohdy od sebe stovky kilometrů vzdálených.\n\nV Evropě je znám především jako jeden z velitelů tří mongolských armád (fakticky vedl centrální armádu), které prakticky simultánně rozdrtily uherská a polská vojska u Mohi a Lehnice v dubnu 1241. Ačkoli velitelem \"de iure\" byl chán Bátú, Sübetej byl výkonným velitelem, který určoval strategii a taktický postup v bitvách.\n"}
{"id": "755372", "url": "https://cs.wikipedia.org/wiki?curid=755372", "title": "Andersenova letecká základna", "text": "Andersenova letecká základna\n\nAndersenova letecká základna ( Andersen Air Force Base; kód IATA je UAM, kód ICAO PGUA, kód FAA LID UAM) je vojenská letecká základna letectva Spojených států amerických nacházející se 6,4 kilometru severovýchodně od vesnice Yigo na Guamu, což je ostrovní území Spojených států. Je domovskou základnou 36. křídla (36th Wing; 36 WG), která spadá pod Velitelství vzdušných sil v Pacifiku (Pacific Air Forces; PACAF). I když má ve svém názvu slovo „křídlo“, jedná se ve skutečnosti o pozemní jednotku, jejímž primárním úkolem je technická a logistická podpora leteckých jednotek Spojených států a jejich spojenců, které jsou na Andersenově základně dislokovány.\n\nTato základna byla zprovozněna v roce 1944, tehdy ještě pod názvem North Field. Později byla pojmenována na počest brigádního generála Jamese Roye Andersena.\n\n"}
{"id": "755376", "url": "https://cs.wikipedia.org/wiki?curid=755376", "title": "Malá Miss Sunshine", "text": "Malá Miss Sunshine\n\nMalá Miss Sunshine (v anglickém originále Little Miss Sunshine) je komediální drama a road movie debut amerických režisérů Jonathana Daytona a Valerie Faris. Scénář napsal jako svoji prvotinu Michael Arndt. Ve filmu hrají Greg Kinnear, Steve Carell, Toni Collette, Paul Dano, Abigail Breslin a Alan Arkin.\n\nSnímek obdržel dva Oscary, a sice za nejlepší mužský výkon ve vedlejší roli (oceněn byl Alan Arkin) a za nejlepší scénář. Dále byl ještě dvakrát nominován, a to za nejlepší film a za nejlepší ženský herecký výkon v hlavní roli – Abigail Breslin.\n\n\nFilm vydělal 59,8 milionů dolarů v Severní Americe a 40,6 milionů dolarů v ostatních oblastech, celkově tak vydělal 100,5 milionů dolarů po celém světě. Rozpočet filmu činil 8milionů dolarů. V Severní Americe byl uveden limitovaně 26. července 2006, poté byl uveden do více kin dne 18. srpna 2006. Za první víkend vydělal ze sedmi kin 370 998 dolarů, za první víkend po uvedení do více kin vydělal přes 5 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 211 započtených recenzí 91 procent s průměrným ratingem 7,7 bodů z deseti. Na serveru Metacritic snímek získal z 36 recenzí 80 bodů ze sta. Na Česko-Slovenské filmové databázi si snímek drží 78 procent.\n"}
{"id": "755378", "url": "https://cs.wikipedia.org/wiki?curid=755378", "title": "Pavol Pláňovský", "text": "Pavol Pláňovský\n\nPavol Pláňovský (11. února 1912 - 22. února 1984 Montréal) byl slovenský a československý politik a poválečný poslanec Prozatímního Národního shromáždění a Slovenské národní rady za Demokratickou stranu. Po roce 1948 žil v exilu.\n\nVystudoval učitelský ústav a za světové války studoval na Slovenské univerzitě v Bratislavě. V roce 1945 působil jako předseda Místního národního výboru (starosta) v Prešově. Tuto funkci zastával do roku 1947.\n\nOd jara 1946 zasedal, na základě nových poměrů po podpisu \"aprílové (dubnové) dohody\", v níž Demokratická strana programově a personálně vyšla vstříc katolickému politickému táboru, v užším předsednictvu Demokratické strany. Sjezd Demokratické strany v lednu 1948 ho zvolil do výkonného výboru jako zástupce Prešovska.\n\nV letech 1945-1946 byl poslancem Prozatímního Národního shromáždění za Demokratickou stranu. V Národním shromáždění setrval do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\nPo únorovém převratu v roce 1948 byl rozhodnutím akčního výboru zbaven mandátu v SNR a vyloučen ze strany. Odešel do exilu, kde se podílel na aktivitách exilové Demokratické strany. Od roku 1949 byl členem Rady svobodného Československa.\n\nZemřel v únoru 1984 v Kanadě.\n\n"}
{"id": "755381", "url": "https://cs.wikipedia.org/wiki?curid=755381", "title": "Glee: The Music, Volume 4", "text": "Glee: The Music, Volume 4\n\nGlee: The Music, Volume 4 je soundtrackové album amerického televizního seriálu \"Glee\". Obsahuje cover verze písní, které zazněly v první polovině druhé série seriálu, kromě epizody \"Rocky Horror Glee Show\". Album vyšlo 26. listopadu 2010 přes vydavatelství Columbia Records ve Spojených státech.\n\nV roce 2011 bylo album nominováno na cenu Grammy v kategorii \"Nejlepší kompilační soundtrack pro vizuální médium\".\n\n\n\n"}
{"id": "755383", "url": "https://cs.wikipedia.org/wiki?curid=755383", "title": "Mistrovství světa v pozemním hokeji mužů 1982", "text": "Mistrovství světa v pozemním hokeji mužů 1982\n\n5. mistrovství světa v pozemním hokeji mužů se odehrálo ve dnech 29. prosince 1981 až 12. ledna 1982 na Mahindra Hockey Stadium, který je v těsném sousedství s větším kriketovým stadionem Wankhede Stadium v indické Bombaji. Tento turnaj byl také posledním mistrovstvím světa v pozemním hokeji, které se hrálo na přírodní trávě.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n9. ledna se odehrály oba zápasy o 9. až 12. místo a oba zápasy o 5. až 8. místo. 10. ledna se odehrály zápasy o 11. místo, o 7. místo a obě semifinále. 11. ledna se odehrály zápasy o 9 místo a o 5. místo. 12. ledna se odehrál zápas o 3. místo a finále.\n"}
{"id": "755384", "url": "https://cs.wikipedia.org/wiki?curid=755384", "title": "COPII", "text": "COPII\n\nCOPII (COP II, z angl. coat protein) je proteinový komplex, který umožňuje pučení váčků z endoplazmatického retikula, aby mohly být následně směrovány do Golgiho aparátu. Svou funkcí se tedy řadí po bok klathrinových a COPI komplexů.\n\nMechanismus vzniku COPII komplexů a odštěpování COPII váčků je v základních obrysech dobře znám. Nejprve dochází k aktivaci Sar1 cytosolického proteinu pomocí Sec12 GEFu, a to tak, že se vymění jeho GDP za GTP. Sar1 se díky tomu svým N-koncem upevní do membrány endoplazmatického retikula. Sar1 zde slouží jako vazebné místo pro komplex Sec23/Sec24. Tento komplex má speciální vazebná místa pro tzv. cargo proteiny, které rozeznávají signální sekvenci všech bílkovin, jež jsou určené pro export do Golgiho aparátu. K dokončení COPII komplexu zbývá ještě navázat další dvojici bílkovin, Sec13/Sec31. V tomto bodu dochází k vypučení váčku. Konečným procesem je hydrolýza GTP v Sar1 proteinu pomocí Sec23, což způsobí rozvolnění a rozpad celého COPII komplexu. Jednotlivé jeho bílkovinné součásti mohou být recyklovány.\n"}
{"id": "755385", "url": "https://cs.wikipedia.org/wiki?curid=755385", "title": "Letecká základna Grand Forks", "text": "Letecká základna Grand Forks\n\nLetecká základna Grand Forks ( Grand Forks Air Force Base; kód IATA je RDR, kód ICAO KRDR, kód FAA LID RDR) je vojenská letecká základna letectva Spojených států amerických nacházející se 26 kilometrů západně od města Grand Forks ve státě Severní Dakota. Je domovskou základnou 319. křídla týlové služby letištní základny (319th Air Base Wing; 319 ABW), které je podřízeno Velitelství vzdušné přepravy (Air Mobility Command). Jeho hlavním úkolem je poskytovat tankování za letu prostřednictvím tankovacích letounů Boeing KC-135 Stratotanker.\n\n"}
{"id": "755388", "url": "https://cs.wikipedia.org/wiki?curid=755388", "title": "Úschova", "text": "Úschova\n\nÚschova (latinsky \"depositum\") je typ závazkového právního vztahu, který vznikne uzavřením \"smlouvy o úschově\". Smluvní strany jsou značeny jako schovatel a uschovatel. V jejím rámci se \"schovatel\" zavazuje převzít od \"uschovatele\" věc, aby ji pro něj opatroval. V českém právu je úschova upravena v § 2402–2414 občanského zákoníku. Speciálně je upravena úschova cenných papírů (v § 2409–2414 občanského zákoníku).\n\nÚschova může být úplatná i bezúplatná, a forma ujednávání může být písemná, ústní i jen konkludentní. Již se nejedná o reálný kontrakt, který vznikne až samotným předáním věci ( jež ovšem může proběhnout i prostřednictvím mechanických prostředků (např. schránka v bance, do které si klient – uschovatel může uložit cennosti, peníze atd.)), ale o kontrakt konsensuální, který vzniká dohodou na obsahu. Předmětem úschovy může být jak věc ve vlastnictví uschovatele, tak věc cizí.\n\nSmlouva o úschově nemá zákonem předepsanou písemnou formu a jako reálná vzniká převzetím věci do úschovy. Avšak pro vznik smlouvy není podmínkou převzetí věci od uschovatele, protože souhlas s úschovou takové věci může být dán i poté, co se věc už u schovatele nachází (často se děje mezi podnikateli). Vlastnické právo uschovatele k převzaté věci také není podmínkou smlouvy o úschově, postačí oprávnění uschovatele s věcí nakládat. Schovatel může přijmout do úschovy i věc vlastní, má-li uschovatel titul k detenci. Je důležité odlišovat smlouvu o úschově od jiných smluv jí podobných a to hlavně od smlouvy o skladování. Základním rozdílem je už ten fakt, že smlouva o úschově je bezúplatná, pokud úplata není sjednána nebo neplyne-li to ze zvyklostí a předchozího styku stran nebo z předmětu činnosti schovatele.\n\nSchovatel je povinen opatrovat převzatou věc tak, aby na ní nevznikla škoda, a po uplynutí doby úschovy je povinen vrátit uschovanou věc i s tím, co k ní přibylo. Protože předmětem úschovy není uschovanou věc užívat, nedá se uvažovat o opotřebení této věci. Naopak, schovatel má pečlivě věc opatrovat, aby zabránil jakékoliv změně.\n\nStandardně vrací schovatel převzatou věc uschovateli po uplynutí doby úschovy. Může se ale stát, že uschovatel bude chtít vrátit věc dříve. V tomto případě mu schovatel věc vrátí. Schovatel však nemá právo sám od sebe věc před uplynutím doby úschovy vrátit. Výjimkou je, pokud schovatel není schopen pro nepředvídatelnou okolnost věc bezpečně nebo bez vlastní škody opatrovat.\n\nJe možné, že nastane i takový případ, kdy z jednání obou stran, ani z jiných okolností nelze dovodit konsensus stran ohledně doby úschovy. V tomto případě je možné, aby uschovatel kdykoli bez udání jakéhokoliv důvodu žádal vrácení věci a schovatel může věc kdykoli vrátit. I v tomto případě se musí navrátit uschovaná věc ve stejném stavu, ve kterém byla schovateli předána. Pokud tomu tak není a schovatel není schopen vydat věc ve stejném stavu, jako mu byla předána do úschovy, je odpovědný za vzniklé škody.\n\nSchovatel je povinen nahradit škodu, pokud vznikla užitím věci schovatelem, umožněním užití věci třetí osobou, předáním věci do úschovy jinému bez předchozího nebo následného souhlasu uschovatele či chybí-li k tomu nezbytná potřeba, v tomto okamžiku tedy na něj jako sankční opatření přechází nebezpečí vzniku škody. Schovatel je povinen nahradit škodu i ušlý zisk, který měl po dobu úschovy vzniknout. Schovatel nahradí uschovateli i nahodilou škodu.\n\nPovinnost schovatele k náhradě škody je koncipována jako objektivní a schovatel se jí zprostí jen tehdy, když bude prokázáno, že by škoda vznikla i jinak, kdyby schovatel neporušil své povinnosti nebo kdyby věc nebyla do úschovy převzata.\n\nNamístě je zmínit i otázku náhrady škody na odložené věci, která se neřídí ustanovením občanského zákoníku o smlouvách o úschově, ale § 2945 o. z. Dle tohoto ustanovení je důležité, aby věc byla uložena na místo tomu určené, nebo sekundárně (neexistuje-li místo určené) na místě kam se takové věci obvykle ukládají. Příkladem může být v divadle odkládání kabátů do šatny nebo v šatně na věšák. V tomto případě poškozený musí uplatnit právo na náhradu vzniklé škody bez zbytečného odkladu, nejpozději však do 15 dnů po dni, kdy se o škodě musel dozvědět.\n\nZákon odlišuje náhradu nezbytných nákladů schovateli a odměnu (úplatu) schovateli. Schovatel má ze zákona právo na zaplacení nezbytně vynaložených nákladů. Příkladem je uhrazení ceny za udržování teploty v místnosti, ve které jsou uschovány obrazy. Úhrada jiných než nezbytných nákladů může být požadována jen v případě, je-li tak ujednáno ve smlouvě. Právo na úplatu musí být sjednáno ve smlouvě nebo musí vyplývat ze zvyklostí z předchozího styku nebo z předmětu činnosti schovatele. Výjimkou je nepřikázané jednatelství (§ 3006 až 3011 občanského zákoníku). V tomto případě má nepřikázaný jednatel právo na úhradu účelně vynaložených nákladů, jestliže odvracel hrozící škodu. Právo na náhradu těchto škod musí schovatel prokázat a vysvětlit okolnosti vzniku.\nK promlčení práva na náhradu škody nebo práva na zaplacení úplaty nebo nákladů dochází neuplatněním práva v promlčecí lhůtě tří měsíců. Podmínkou pro počátek běhu této promlčecí lhůty je, že došlo k vrácení věci. Toto vrácení musí být prokazatelné. Ostatní, zde neuvedená práva, se řídí obecným ustanovením občanského zákoníku o promlčecích lhůtách.\nObecně má schovatel za povinnost vést evidenci o cenném papíru a držet cenné papíry v úschově odděleně od vlastních cenných papírů a cenných papírů jiných uschovatelů. Pokud však bylo se schovatelem ujednáno jinak či se jedná o hromadnou úschovu, tak cenné papíry nemusí být uschovány odděleně. Úschova cenných papírů je spojena s některými zvláštními instituty (hromadná úschova, druhotná úschova, imobilizace) a vyžaduje i v jiných směrech zvláštní úpravu. Občanský zákoník neklade na uschovatele cenného papíru specifické požadavky.\n\nJe možné rozlišovat úschovu samostatná a hromadná a dále úschovu prvotní a druhotnou.\n\nU samostatné úschovy se uschovává cenný papír uschovatele odděleně od cenných papírů jiných uschovatelů. Tímto způsobem se zabrání riziku vrácení nesprávného cenného papíru. Schovatel má u tohoto druhu úschovy povinnost vrátit uschovateli právě jen ten cenný papír, který mu byl do úschovy uschovatelem svěřen.\n\nV hromadné úschově se uschovávají cenné papíry uschovatele společně s cennými papíry jiných uschovatelů, ale odděleně od cenných papírů schovatele. Tato možnost společného uschovávání je dána tím, že při tomto druhu úschovy cenných papírů není zapotřebí rozlišovat, kdo byl v rámci společně uschovaných cenných papírů původně vlastníkem (uschovatelem). Takto mohou být vždy uloženy jen zastupitelné cenné papíry, mezi kterými není nutné rozlišovat (zastupitelné cenné papíry).\n\nCenné papíry v této úschově náleží všem uschovatelům společně. Každý z uschovatelů má nárok na vrácení svého cenného papíru bez souhlasu ostatních uschovatelů. Dokud závazek k úschově trvá, může si cenný papír vyzvednout a poté ho zpět navrátit do úschovy. Jestliže budou vyzvednuty všechny cenné papíry, závazek k úschově zaniká, pokud nebylo ujednáno jinak.\n\nSchovatel může převzatý cenný papír předat i bez souhlasu uschovatele do tzv. druhotné úschovy u jiného schovatele; práva a povinnosti uschovatele vůči prvnímu schovateli tímto nejsou dotčena. Schovatel v druhotné úschově cenné papíry přímo neopatruje, ale realizuje opatrovnictví cenných papírů pomocí druhotné úschovy. I v případě druhotné úschovy má uschovatel nárok na vrácení svých cenných papírů svěřených schovateli do úschovy a má zachována i jiná práva a povinnosti vyplývající pro něj ze smlouvy o úschově uzavřené se schovatelem.\n\nImobilizace cenných papírů spočívá v tom, že emitent cenného papíru předá schovateli do úschovy listinný cenný papír ve prospěch jeho vlastníka, který je oprávněn na emitentovi požadovat, aby mu cenný papír při splnění emisních podmínek vydal. Schovatel před vydáním cenného papíru z úschovy doplní na cenném papíru na jméno nebo na řad jméno jeho vlastníka.\n\nV rámci právního řádu České republiky se lze setkat i s dalšími typy úschov, jako je např. notářská úschova nebo advokátní úschova, které se mohou řídit speciální právní úpravou (v daném případě notářským řádem nebo zákonem o advokacii). Tato speciální právní úprava má přednost před obecnou úpravou obsaženou v občanském zákoníku.\n\nZvláštním druhem úschovy je také soudní úschova.\n"}
{"id": "755391", "url": "https://cs.wikipedia.org/wiki?curid=755391", "title": "Emanuel Šmejkal", "text": "Emanuel Šmejkal\n\nEmanuel Šmejkal (1. března 1911 – 30. září 1949) byl český fotbalista, obránce a útočník.\n\nHrál za AFK Kolín a SK Kladno. V lize odehrál 158 utkání a dal 9 gólů. Ve Středoevropském poháru nastoupil v roce 1938 ve 4 utkáních za SK Kladno proti Juventusu a HAŠK Záhřeb.\n\nZemřel při fotbalovém zápasu na hřišti poté, co schytal ránu do hrudi, která mu znemožnila dýchat.\n\n\n"}
{"id": "755398", "url": "https://cs.wikipedia.org/wiki?curid=755398", "title": "Stil TV", "text": "Stil TV\n\nStil TV byla česká televizní stanice. Její vysílání bylo zahájeno v kabelových sítích UPC v říjnu 2011, v noci z 2. na 3. ledna 2012 pak bylo zahájeno vysílání na satelitu, odpoledne 3. ledna v Regionální síti 1 a 18. února v multiplexu ReVi (DVB-T). Televize Stil byla přímým nástupcem zkrachovalé stanice Public TV. Vysílání probíhalo formou inzertních bannerů na podkladu, který obsahoval tematicky zaměřené programové bloky v délce 6 až 8 hodin. Šlo zejména o hudbu, zpravodajství, cestování, sport a motorismus, domácnost, hobby, životní styl, interaktivní formáty a reklamu. Přispívalo například i vydavatelství Česká muzika. Nástupcem Stil TV je od srpna 2012 Šlágr TV.\n\nŘádný držitelem licence Stil TV byla společnost TPMC s.r.o., které byla přidělena licence na základě rozhodnutí RRTV ze dne 22. 1. 2008.\n\n"}
{"id": "755400", "url": "https://cs.wikipedia.org/wiki?curid=755400", "title": "Tofalaři", "text": "Tofalaři\n\nTofalaři nebo Karagasové (nebo v tofalarštině: Тофалары, rusky: Tофа (Tofa), tur.: Karagaslar (tj. \"Černá husa\"), dnes známí jako \"Tofalari\" (tj. \"Lid\"), dříve známí jako “карагасы“, nebo “karagas“) jsou jedním z Turkických národů, který žije v Ruské Irkutské oblasti. Příslušníci národa jsou malého vzrůstu – muži dorůstají 160-164 cm, mají tmavou pleť, ploché čelo, úzké rty a nepříliš výrazné tváře. Podle V. Rassadina musejí pocházet z ketského kmene, který mezi 6. až 8. stoletím převzal turkický jazyk. Podle jiných názorů měli na jejich etnogenezi rozhodující podíl samojedské kmeny.\n\nRaná historie tofalarského národa je málo známá. Pod ruský vliv se dostali po založení města Ulan-Ude (Udinsk) v roce 1666, nicméně až do roku 1917 vedli kočovný život v tajze, kde se živili lovem a chovem sobů. Část tajgy, kterou obývali, se rozkládá ve vysokohorském pásmu od 2200 do 2600 m nad mořem. V době příchodu prvních kozáků do údolí řeky Udy byli Tofalaři známi jako \"Karagasové\".\n\nJejich původ, jazyk, a kultura mají blízko k východním Tuvincům-Todžhinům. V roce 1932 byli Tofalaři Sovětskou vládou přesídleni. V polovině roku 1980 činil počet jedinců hovořících tofalarsky v jižní Sibiři asi 800. V roce 2001 však tofalaršinu ovládalo pouze posledních asi 30 lidí nejstarší generace a jezyk je blízký vymření.\n\n"}
{"id": "755403", "url": "https://cs.wikipedia.org/wiki?curid=755403", "title": "Vladimír Podborský (politik)", "text": "Vladimír Podborský (politik)\n\nVladimír Podborský (21. září 1900 – ???) byl český a československý politik, poslanec Prozatímního a Národního shromáždění ČSR za Československou sociální demokracii, po roce 1948 za Komunistickou stranu Československa\n\nV letech 1945-1946 byl poslancem Prozatímního Národního shromáždění za sociální demokraty. V parlamentu setrval do parlamentních voleb v roce 1946.\n\nBěhem únorového převratu v roce 1948 patřil k frakci loajální vůči KSČ, která v sociálně demokratické straně převzala moc. Byl odborovým předákem (Revoluční odborové hnutí) a patřil mezi hlavní postavy prokomunistické frakce na Brněnsku. 24. února 1948 usedl jako místopředseda do Akčního výboru Národní fronty města Brna. V následujících týdnech se pak podílel na přebírání moci v sociální demokracii a na čistkách odpůrců spolupráce s KSČ. V souvislosti se sloučením ČSSD s KSČ byl v červnu 1948 kooptován do ÚV KSČ.\n\nDo nejvyššího zákonodárného sboru se vrátil po volbách do Národního shromáždění roku 1948, kdy kandidoval za sociální demokraty ve volebním kraji Brno. V červnu 1948 po sloučení sociální demokracie s KSČ přešel do poslaneckého klubu komunistů. Mandátu se vzdal v květnu 1952. Jako náhradník místo něj nastoupil Pavel Hron.\n\n"}
{"id": "755404", "url": "https://cs.wikipedia.org/wiki?curid=755404", "title": "Vladimír Podborský", "text": "Vladimír Podborský\n\nJméno a příjmení Vladimír Podborský má více nositelů:\n\n"}
{"id": "755407", "url": "https://cs.wikipedia.org/wiki?curid=755407", "title": "Scrolls", "text": "Scrolls\n\nScrolls je RPG, vyvíjená firmou Mojang, která kombinuje prvky tradičních karetních a stolních her, ve zvláštním žánru. \"Scrolls\" byla od počátku koncipována a vyvíjena Jakobem Porserem spolu s Markusem Perssonem jako hra chybějící na trhu. Hra je vyvíjena s použitím enginu Unity, který umožňuje hraní na mnoha různých platformách. Hra byla oznámena 2. března 2011 jako druhá hra společnosti \"Mojang\".\n\nJakob Porser na webu hry píše, že nabízí \"\"novou a unikátní hru, kde budete bojovat a snažit se přechytračit svého soupeře na bitevním poli s použitím destruktivní síly ve své sbírce magických svitků\"\".\n\nMarkus \"Notch\" Persson a Jakob Porser se nechali inspirovat chybějícím žánrem — chtěli vytvořit nový typ hry. Jakob a Markus si představovali hru, která by obsahovala prvky sběratelských karetních her stejně jako tradičních stolních her. Jednalo by se o strategickou hru s pevnými základy v taktických hrách, ale s nádechem náhody a šance.\n\nV roce 2011 proběhl právní správní spor mezi firmou Mojang a Bethesda Softworks z důvodu používání názvu \"Scrolls\", kteří tvrdili, že název bude vést k záměně s jejich sérií The Elder Scrolls. Došlo k dohodě: Mojang může použít název \"Scrolls\" pro svou hru, ale nebude tento název používat pro pojmenování případných pokračování této hry.\n\n"}
{"id": "755410", "url": "https://cs.wikipedia.org/wiki?curid=755410", "title": "Letecká základna Seymoura Johnsona", "text": "Letecká základna Seymoura Johnsona\n\nLetecká základna Seymoura Johnsona ( Seymour Johnson Air Force Base; kód IATA je GSB, kód ICAO KGSB, kód FAA LID GSB) je vojenská letecká základna letectva Spojených států amerických nacházející se severovýchodně od města Goldsboro ve státě Severní Karolína. Je domovskou základnou 4. stíhacího křídla (4th Fighter Wing), které je podřízeno Velitelství vzdušného boje (Air Combat Command) a dále 916. tankovacího křídla (916th Air Refueling Wing; 916 ARW), spadajícího pod Velitelství leteckých záloh (Air Force Reserve Command). 4. stíhací křídlo je jedním z nejuznávanějších v celém americkém letectvu, jelikož bylo bojově nasazeno v korejské válce, ve válce ve Vietnamu, ve válce v Zálivu a bylo též nasazeno ve válce v Iráku. Tato základna byla pojmenována podle místního rodáka, Seymoura Johnsona, zkušebního pilota amerického námořnictva, který zemřel při leteckém neštěstí v roce 1940.\n\n"}
{"id": "755413", "url": "https://cs.wikipedia.org/wiki?curid=755413", "title": "Milan Polák", "text": "Milan Polák\n\nMilan Polák (17. srpna 1897 Čadca – 2. srpna 1951 mezi obcemi Kostolná a Záblatie) byl slovenský a československý voják, účastník slovenského národního povstání, politik, poválečný poslanec Prozatímního Národního shromáždění, Slovenské národní rady a Ústavodárného Národního shromáždění za Demokratickou stranu. Po roce 1948 poslanec Národního shromáždění ČSR a funkcionář Strany slovenské obrody coby loajální součásti komunistického režimu. V letech 1948-1951 pověřenec zdravotnictví.\n\nAbsolvoval obecnou a měšťanskou školu v Žilině a učitelský ústav Ostřihomi. Působil jako učitel, později jako vládní úředník. V meziválečném Československu se angažoval v Republikánské straně zemědělského a malorolnického lidu (agrárníci). Po Mnichovu se v říjnu 1938 podílel za slovenské agrárníky na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze.\n\nZa druhé světové války působil v odboji, podílel se na přípravě slovenského národního povstání. Ještě před vypuknutí povstání se stal členem Slovenské národní rady, která sdružovala komunistické a nekomunistické špičky odboje. Působil jako kapitán na velitelství pozemních vojsk v povstaleckém centru v Banské Bystrici. Byl pobočníkem Jána Goliana. Zastával post pověřence pro zdravotnictví. Byl mu udělen roku 1945 Řád Slovenského národního povstání a roku 1969 \"in memoriam\" Řád Rudé hvězdy.\n\nPatřil mezi zakladatele Demokratické strany jako hlavní politické síly nesocialistického odboje. Na sjezdu DS v dubnu 1945 byl zvolen jedním z jejích místopředsedů. Ve funkci ho potvrdil sjezd v červenci 1945. Předsedal vlivnému Svazu vojáků Slovenského národního povstání. Účastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice.\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně zasedal až do voleb roku 1948 a kde měl funkci místopředsedy. Zároveň byl v srpnu 1945 delegáty národních výborů zvolen za poslance Slovenské národní rady. Zasedal zde do roku 1946. Pak byl na základě výsledků parlamentních voleb roku 1946 opětovně zvolen do Slovenské národní rady.\n\nUž na podzim 1947 patřil v rámci Demokratické strany k opoziční frakci, která kritizovala její vedení a žádala důslednější očistu strany. Spolustraníci uváděli zpětně, že věděli již roku 1947, že tajně spolupracuje s komunisty. Během únorového převratu v roce 1948 pak zaujal postoj vstřícný spolupráci s KSČ. Stal se předsedou Akčního výboru Národní fronty v Demokratické straně a podílel se na čistkách a vylučování protikomunistických politiků. Zapojil se potom do budování Strany slovenské obrody jako loajální součásti komunistického režimu. Stal se jejím úřadujícím předsedou. V rámci této strany vedl spory s křídlem okolo Jána Ševčíka. Státní bezpečnost ve svém hlášení označovala Ševčíkovu frakci za skutečně loajální vůči státu a KSČ, zatímco Poláka a jemu blízké považovala za skryté stoupence Jozefa Lettricha. Polák měl být dokonce dohodnut s Lettrichem, že zůstane na Slovensku.\nV 8. Sboru pověřenců působil v letech 1947-1948 jako jeho místopředseda. Po únorovém převratu zastával v 10. Sboru pověřenců v letech 1948-1951 až do své smrti funkci pověřence zdravotnictví. Zemřel při automobilové nehodě.\n\nVe volbách do Národního shromáždění roku 1948 získal mandát v parlamentu za volební kraj Trenčín. Zde zasedal do své smrti v roce 1951. Pak ho nahradil Pavel Kaniansky.\n\n"}
{"id": "755418", "url": "https://cs.wikipedia.org/wiki?curid=755418", "title": "Anosmie", "text": "Anosmie\n\nAnosmie (též čichotupost či ztráta čichu) je zdravotní handicap, který se vyznačuje ztrátou schopnosti vnímat čichové vjemy (pachy, vůně). Jedná se o méně závažný handicap, který člověka omezuje velmi málo, ale přesto se o handicap jedná. Čichotupý člověk nemůže vnímat žádný pach a nedokáže rozpoznat jak vůně, tak i pachy některých škodlivých látek (např. čpavku), které jej mohou ohrozit na životě. Ztráta čichu je také příznakem nemocí jako jsou zánět dutin a nosní polypy. Může také předznamenávat nádorové onemocnění mozku, zvláště pokud je jednostranná. Nádorové onemocnění může totiž i trvale poškodit čichový nerv, který posléze vede k trvalé čichotuposti. Rovněž také může znamenat onemocnění deviace nosního septa.\n\nZa čichotupého lze označit člověka, který nemůže vnímat ani ty nejaromatičtější a nejvýraznější pachy, včetně vůně jídla, parfémů, ale i smradu. Čichotupost může mít člověk buď vrozenou nebo získanou. Čichotupý může být člověk i dočasně, příčinou dočasné čichotuposti bývají těžké rýmy nebo záněty dutin. Tu lze odléčit nosními kapkami, v horším případě punkcí nosní dutiny.\n\n\nPro psa nebo jiná zvířata, která se řídí převážně čichem, znamená čichotupost výrazný handicap, který vede často k jejich úmrtí, protože si nebyli schopni obstarat potravu. U psů domácích není čichotupost tak závažná, ale přesto je hodně odděluje od okolních psů, kteří cítí. Pro slepeckého či policejního psa znamená ztráta čichu neschopnost vykonávat svoji práci a musí být vyřazeni. U psů se také může vyskytnout i získaná čichotupost jako důsledek stáří.\n\nČichotupí lidé nejsou schopni vnímat žádné pachy, včetně škodlivých, které je třeba zaznamentat. Další je možná nechuť k jídlu a částečná neschopnost uplatnit se na trhu práce. Čichotupí nemohou pracovat v určitých oborech, jako jsou parfumerie, gastronomie apod., v níž se čichový smysl uplatňuje. Přesto je ale ztráta čichu jen malý handicap a neničí nemocným kvalitu života jako třeba hluchota nebo slepota.\n"}
{"id": "755426", "url": "https://cs.wikipedia.org/wiki?curid=755426", "title": "Sheppardova letecká základna", "text": "Sheppardova letecká základna\n\nSheppardova letecká základna ( Sheppard Air Force Base; kód IATA je SPS, kód ICAO KSPS, kód FAA LID SPS) je vojenská letecká základna letectva Spojených států amerických nacházející se osm kilometrů severně od města Wichita Falls ve státě Texas. Jedná se o nejrozsáhlejší a nejvíce diverzifikovanou výcvikovou základnu spadající pod velení Leteckého výukového a tréninkového velitelství USAF, přičemž sdílí jednu z ranvejí s civilním letištěm „Wichita Falls Municipal Airport“. Základna byla pojmenována podle amerického senátora Morrise Shepparda, někdejšího zastánce důkladných vojenských příprav před vstupem Spojených států do druhé světové války.\n\nJe domovskou základnou 82. cvičného křídla (82d Training Wing; 82 TRW), které poskytuje technický, zdravotnický a bojový výcvik zaměstnanců ze všech armádních složek. 80. cvičné křídlo, které zde též sídlí, zajišťuje společný výcvikový program bojových pilotů amerického letectva a pilotů spojeneckých zemí Severoatlantické aliance (NATO). Jedná se tak o jediný výcvik svého druhu na světě, jehož úkolem je „produkce“ dobře vycvičených pilotů pro USAF i NATO.\n\nK červnu 2010 byl velícím důstojníkem 82. cvičného křídla brigádní generál Darryl W. Burke, ten je současně i velitelem celé Sheppardovy letecké základny. Velitelem 80. cvičného křídla je plukovník letectva Kevin B. Schneider.\n\n"}
{"id": "755432", "url": "https://cs.wikipedia.org/wiki?curid=755432", "title": "Meir Kohn", "text": "Meir Kohn\n\nMeir Gregory Kohn (* 23. září 1946 Československo) je profesor ekonomie na Dartmouth College. Vyučoval také na Hebrejské univerzitě v Jeruzalémě, na University of California v Berkeley, na Boston University, na University of Western Ontario a na UCLA. Jeho práce se zaměřuje na finanční systém, měnovou teorii a makroekonomii. Je členem poradního grémia bostonského Fedu a redakční rady American Economic Review. Rozsáhle publikuje v odborných periodikách a je také autorem úspěšné učebnice \"Financial Institutions and Markets\".\n\nV letech 1965–1970 Meir Kohn studoval na Hebrew University of Jerusalem. Zde získal v roce 1969 bakalářský titul (B.Sc., obor zemědělská věda) a v roce 1970 magisterský titul (M.Sc., obor zemědělská ekonomie).\nDoktorát (Ph.D., obor ekonomie) získal v roce 1973 na MIT.\n\n\n"}
{"id": "755433", "url": "https://cs.wikipedia.org/wiki?curid=755433", "title": "František Treybal", "text": "František Treybal\n\nFrantišek Treybal (24. prosince 1882 – 5. října 1947 Praha) byl český šachista.\n\nV roce 1907 se umístil na 2. místě v Českém šachovém šampionátu v Brně. V roce 1907 dále zvítězil v Berlíně a získal společné 5. až 6. místo v Praze (zvítězil Oldřich Duras). V roce 1908 se v Praze umístil na 20. místě (Duras a Carl Schlechter zvítězili). V roce 1909 obsadil v Praze 4. místo (zvítězil Duras). V roce 1910 v Praze obsadil společné 1. a 2. místo s Ladislavem Prokešem. V roce 1913 zvítězil v Berlíně a obsadil 2. místo za Karlem Hromádkou v 5. českém šampionátu v Mladé Boleslavi. \n\nPo 1. světové válce hrál v několika turnajích v Praze. V roce 1921 obsadil společné 1. a 2. místo s Hromádkou. V roce 1924 obsadil společné 4. a 5. místo (zvítězil Jan Schulz). V roce 1927 obsadil společné 5. až 8. místo (zvítězil Hromádka). V roce 1929 obsadil 2. místo za Salo Flohrem. \n\nByl starším bratrem Karla Treybala.\n"}
{"id": "755435", "url": "https://cs.wikipedia.org/wiki?curid=755435", "title": "Mistrovství světa v pozemním hokeji žen 1981", "text": "Mistrovství světa v pozemním hokeji žen 1981\n\n4. mistrovství světa v pozemním hokeji žen se uskutečnilo ve dnech 27. března až 5. dubna 1981 v argentinském hlavním městě Buenos Aires.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n\n\n3. dubna se odehrály oba zápasy o 9. až 12. místo, oba zápasy o 5. až 8. místo i obě semifinále. 5. dubna se odehrály zápasy o 11. místo, o 9. místo, o 7. místo, o 5. místo, o 3. místo i finále.\n"}
{"id": "755438", "url": "https://cs.wikipedia.org/wiki?curid=755438", "title": "Vklad", "text": "Vklad\n\nVklad je typ závazku, který vznikne uzavřením smlouvy o jednorázovém vkladu. Vkladatel, kterým může být fyzická i právnická osoba, se zavazuje složit peněžní vklad u peněžního ústavu, ten jej chce přijmout a později ho i se sjednaným úrokem vrátit. Právně je vklad upraven v ustanoveních § 2680 a 2681 občanského zákoníku. \n\nPeněžním ústavem zde může být zejména banka (bankovní vklad), ale třeba také družstevní záložna. Smlouva o vkladu je protipólem smlouvy o bankovním účtu, od níž se liší tím, že díky jednorázovosti vkladu nedochází ke změně výše vložených finančních prostředků. Od smlouvy o úschově se zase liší tím, že předmětem vkladu není nějaká konkrétní věc, ale peníze. V praxi mohou být vklady označovány také jako \"jednorázové termínované vklady\".\n\nVkladatel má právo na nakládání s vkladem, to však může být podmíněno předložením dokladu potvrzujícího vklad a jeho výši, jímž je vkladní list.\nDále má právo na úroky, případně další majetkové výhody (např. náhodná výhra či pravidelná prémie) plynoucí z toho, že s peněžním vkladem disponuje peněžní ústav. Výše úroků či další majetkové výhody se sjednávají ve smlouvě o vkladu. Nakládání s vkladem je možno \"vinkulovat\" určením hesla nebo jiné podmínky, např. jen se souhlasem třetí osoby nebo až od určitého dne.\n\nVkládat lze nejen na vlastní účet, nýbrž i na cizí účet: Taková platba či operace je označována jako direct deposit nebo direct credit. Tato platební metoda plní stejné účely jako peněžní převod, trvá však kratší dobu: Okamžitě. Zato však jde o osobní hotovostní akt na pobočce vedoucí daný účet, i na cizí účet, i u cizí banky. Pokud by šlo o stejnou banku, kdy oba, plátce i příjemce, mají účty vedeny ve stejné bance, přímý vklad na cizí účet pak už, oproti převodu peněz mezi účty, žádné výhody nepřináší: Dnes už se vnitrobankovní převody provádějí okamžitě. Naopak, nevýhodou jsou vyšší poplatky: Je totiž nutná obsluha zaměstnancem banky, manipulace fyzickými penězi atp.\n"}
{"id": "755439", "url": "https://cs.wikipedia.org/wiki?curid=755439", "title": "Josef Polomský", "text": "Josef Polomský\n\nJosef Polomský (5. března 1901 Frýdek – 1. ledna 1973 Frýdek-Místek) byl český a československý odborář, politik a poválečný poslanec Prozatímního a Ústavodárného Národního shromáždění za Československou stranu lidovou.\n\nVyučil se mostním zámečníkem. Po celý život pracoval jako hutník, nástrojař a mostní dělník na Ostravsku. Do křesťanského odborového hnutí se zapojil už za 1. světové války. Roku 1919 spoluzakládal organizaci Orla ve Frýdku, do ČSL vstoupil v roce 1924. Koncem 20. let přestoupil do strany Antonína Čuříka (Československá strana křesťansko-sociální), za kterou úspěšně kandidoval do frýdeckého obecního zastupitelstva. Po osvobození se zapojil do obnovy ČSL na Ostravsku a stal se místopředsedou okresní organizace ČSL ve Frýdku, stranu zastupoval v ONV.\n\nV letech 1945–1946 byl poslancem Prozatímního Národního shromáždění za ČSL. V parlamentních volbách v roce 1946 se stal za lidovce poslancem Ústavodárného Národního shromáždění. Setrval zde formálně do voleb do Národního shromáždění roku 1948.\n\nJako odborář byl pokládán za levicově smýšlejícího lidovce, a proto vůči němu v únoru 1948 nebyly na půdě parlamentního akčního výboru vzneseny námitky. Zpočátku se hlásil k novému vedení v čele s Aloisem Petrem a Josefem Plojharem. Na podzim 1949 mu ale závodní buňka KSČ zabránila ve vstupu do „obrozené“ ČSL, současně byl přeřazen na méně kvalifikovanou a hůře placenou práci. Mnohem hůř byl postižen jeho syn, za něhož osobně intervenoval u předsedy vlády Antonína Zápotockého, se kterým se znal ze své odborářské minulosti. Poté pracoval manuálně v mostárně ve Frýdku-Místku a v roce 1961 odešel do penze. V roce 1968 se snažil o rehabilitaci a náhradu škody za přeřazení na horší práci. Dočkal se však pouze medaile od podnikové rady k 50. výročí vzniku ČSR.\nJeho syn Josef Polomský mladší (1924–1951) byl popraven komunistickým režimem v 50. letech.\n\n"}
{"id": "755444", "url": "https://cs.wikipedia.org/wiki?curid=755444", "title": "Mária Poloncová", "text": "Mária Poloncová\n\nMária Poloncová (23. ledna 1900 Košťany nad Turcom – 13. července 1989) byla slovenská a československá politička a poválečná poslankyně Prozatímního Národního shromáždění za Demokratickou stranu, po únoru 1948 za Stranu slovenské obrody.\n\nV letech 1945-1946 byla poslankyní Prozatímního Národního shromáždění za Demokratickou stranu, respektive za Zväz slovenských žien. V Národním shromáždění setrvala do parlamentních voleb v roce 1946. Na základě výsledků parlamentních voleb roku 1946 byla zvolena do Slovenské národní rady.\n\n"}
{"id": "755450", "url": "https://cs.wikipedia.org/wiki?curid=755450", "title": "John Bayard Anderson", "text": "John Bayard Anderson\n\nJohn Bayard Anderson (15. ledna 1922, Rockford, Illinois – 3. prosince 2017) byl americký politik, člen Sněmovny reprezentantů v letech 1961–1981 a kandidát na prezidenta v roce 1980.\n\nPochází z rodiny maloobchodníka švédského původu. Zúčastnil se 2. světové války, pak vystudoval práva na University of Illinois a v roce 1956 byl zvolen návladním. V roce 1961 se stal kongresmanem za republikány. Zpočátku byl řazen ke konzervativním poslancům, když neúspěšně navrhl ústavní dodatek vyhlašující nejvyšší svrchovanost Ježíše Krista nad Spojenými státy. Postupně se ale posunul doleva, byl kritikem války ve Vietnamu a Richarda Nixona. V roce 1980 oznámil kandidaturu na prezidenta. Poté, co ho v republikánských primárkách porazil Ronald Reagan, rozhodl se kandidovat jako nezávislý. Podle prvních průzkumů měl podporu čtvrtiny voličů, ale nakonec získal jen 7 % hlasů a žádného volitele.\n\nPo odchodu z politiky se živil přednáškami na vysokých školách, v roce 1992 založil hnutí FairVote, usilující o to, aby bylo v amerických volbách zavedeno alternativní hlasování.\n\n"}
{"id": "755451", "url": "https://cs.wikipedia.org/wiki?curid=755451", "title": "Avenue Foch", "text": "Avenue Foch\n\nAvenue Foch (\"Fochova avenue\") je ulice v Paříži. Nachází se v 16. obvodu. Se svými 120 m šířky je nejširší ulicí v Paříži.\n\nUlice začíná na náměstí \"Place Charles-de-Gaulle\" a končí na náměstí \"Place du Maréchal-de-Lattre-de-Tassigny\" u křižovatky s \"Boulevardem Lannes\". Ulice je orientována zhruba od východu na západ.\n\nUlice byla otevřena v roce 1854 pod názvem \"Avenue de l'Impératrice\" (avenue Císařovny) na počest Evženie de Montijo, manželky Napoleona III., později se nazývala po generálu Uhrichovi \"Avenue du Général-Uhrich\" a po pádu Druhého císařství byla v roce 1875 přejmenována na \"Avenue du Bois-de-Boulogne\" podle sousedícího Boulogneského lesa. Dne 29. března 1929 byla avenue pojmenována na počest generála a francouzského maršála Ferdinanda Focha, který zemřel toho roku. Během okupace Paříže se nazývala \"Avenue Boche\".\n\n\n\n"}
{"id": "755454", "url": "https://cs.wikipedia.org/wiki?curid=755454", "title": "Bedřich Procházka (politik)", "text": "Bedřich Procházka (politik)\n\nBedřich Procházka (20. května 1898 – ???) byl český a československý politik; poválečný poslanec Prozatímního Národního shromáždění za Komunistickou stranu Československa.\n\nV roce 1917 pracoval v Poldině huti v Kladně. V roce 1921 byl mezi zakládajícími členy KSČ. V roce 1929 podpořil v rámci strany bolševické křídlo okolo Klementa Gottwalda. V meziválečném období byl jeho politickým vzorem Antonín Zápotocký a komunistická senátorka Rozálie Hajníková. V parlamentních volbách roku 1935 neúspěšně kandidoval do Národního shromáždění za KSČ (horník, bytem Motyčín, čp. 192).\n\nV roce 1945 se profesně uvádí jako horník a předseda krajské odborové rady v Kladně. Byl bývalým politickým vězněm. Byl vězněn v koncentračním táboře.\n\nV letech 1945-1946 byl poslancem Prozatímního Národního shromáždění za KSČ. V parlamentu setrval do parlamentních voleb v roce 1946.\n\nPo roce 1968 podpořil normalizaci. V roce 1973 mu byl na středočeské konferenci KSČ udělen Řád Vítězného února.\n\n"}
{"id": "755456", "url": "https://cs.wikipedia.org/wiki?curid=755456", "title": "Karel Procházka (politik ČSL)", "text": "Karel Procházka (politik ČSL)\n\nKarel Procházka (11. dubna 1908 Dobruška – 27. dubna 1974 Opočno) byl český a československý politik a poválečný poslanec Prozatímního Národního shromáždění za Československou stranu lidovou. Po roce 1948 politicky pronásledován a vězněn.\n\nPo absolvování obecné školy vystudoval učitelský ústav v Hradci Králové. Působil na řadě míst východních Čech jako učitel dějepisu a zeměpisu. Od roku 1941 řídíci učitel ve Skalce u Dobrušky. Od roku 1933 byl členem ČSL. Za války se účastnil domácího odboje. Po válce se stal předsedou krajské organizace ČSL.\n\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946.\n\nPo únoru 1948 byl propuštěn ze školy a politicky pronásledován. Krátce pracoval jako dlaždič. Komunisté na něj nasadili konfidenta, který jej přesvědčil, aby se pokusil emigrovat. Při ilegálním pokusu o překročení hranic byl zadržen. V létě 1949 odsouzen pro trestný čin velezrady a vyzvědačství na třicet let odnětí svobody. Prošel řadou věznic (Bory, Leopoldov, Valdice). V květnu 1960 propuštěn na amnestii. Vrátil se do Dobrušky a následně byl zaměstnán u Okresního stavebního podniku jako skladník a pak u ČSAD jako vrátný a pumpař.\nFilcunk\n\nVšechno mně vyfilcli,\nuž nemám nic!\nI Písmo,\nrůženec,\nfotku – teplý dech života –\nnakonec i víčko od krabičky\nzápalek\ns obrázkem bílé holubičky,\npodle té od Picassa –.\nTo nebyla holubička,\nbyl to pták\nOhnivák,\nvolného letu krása\nze světa bez mříží –\nbyl to obrázek mé ženy,\njak bílá a úsměvem zlatá,\noči oblohou otevřeny,\nzda už se navracím vyhlíží,\nbyl to obraz dcerek,\njak je vidí táta –\nobrázek – větvička naděje,\nže vlny opadnou a duha se zaskvěje –\nbílá holubice\nznamená taky DUCHA,\nkterý přijde\na obnoví tvářnost\nmé milované země!\n\n\n"}
{"id": "755457", "url": "https://cs.wikipedia.org/wiki?curid=755457", "title": "Karel Procházka", "text": "Karel Procházka\n\nJméno a příjmení Karel Procházka má více nositelů:\n"}
{"id": "755462", "url": "https://cs.wikipedia.org/wiki?curid=755462", "title": "Jenom sympaťáci...", "text": "Jenom sympaťáci...\n\nJenom sympaťáci… (anglicky \"Only the Good…\") je osmá epizoda osmé série (a celkově padesátá druhá v rámci seriálu) britského kultovního sci-fi seriálu / sitcomu \"Červený trpaslík\".\n\nScénář napsal Doug Naylor, režie Ed Bye. Epizoda byla poprvé odvysílána na kanále BBC2 5. dubna 1999.\n\nPůvodní parta kosmických dobrodruhů (Lister, Rimmer, Kocour, Kochanská, Kryton) si odpykává trest, musí plnit různé úkoly. Poté, co Rimmer a Lister vypijí Baxterovu pálenku, hrozí jim od něj nebezpečí pomsty. Červeného trpaslíka napadl chameleónský korozivní virus, který loď postupně rozežírá. Protilátka se nachází v zrcadlovém vesmíru, kam se přátelé chtějí společně vydat, nakonec se to podaří pouze Rimmerovi.\n\nKosmickou loď SS Hermes opouští záchranný modul s poselstvím:\n\nO 6 hodin později jej zachytí Červený trpaslík. V modulu je vyleptána velká díra.\n\nArnold Rimmer je v podmínce a obsluhuje nemocného kapitána Hollistera. Nese mu několik formulářů k podpisu, mezi nimi i svůj propouštěcí rozkaz. Hollister si toho všimne a v následné debatě se Rimmer přizná, že touží být jednou důstojníkem, potažmo kapitánem a mít vlastní loď. Kapitán Hollister Rimmerovi otevřeně řekne, že na to nikdy mít nebude, ať se raději zaměří na něco jiného. Do kajuty vstoupí Talia a Rimmer je poslán pryč. Při odchodu si neodpustí jedovatou poznámku, zda nemá přinést čaj, kávu či balíček kondomů.\n\nNaštvaný Rimmer to nemůže překousnout a ukradne čokoládovou tyčinku z výdejního automatu. Automat spustí poplach a Arnold se s ním chvíli dohaduje. Automat mu slibuje pomstu. Rimmer reaguje slovy, že až se tak stane, bude on kapitánem Červeného trpaslíka.\n\nKocour si stěžuje ostatním, že vykonává namáhavou práci, na kterou není zvyklý. Nahrává hudební desky do palubního rádia a každých 45 minut musí desku vzít a vyměnit za jinou.\nDave Lister poradí Krytonovi dárek pro Kochanskou, která má zrovna menzes. Kryton jí přichystá bombastické uvítání a ozdobený tampon jako dárek. Když Kristina neprojevuje očekávané nadšení, Krytonovi dojde, že si z něj Lister vystřelil. Společně s Kochanskou zosnovují odvetu.\n\nRimmer a Lister sedí v cele a hrají dámu. Holly jim oznámí, že během deseti minut bude kontrola cel. Jen co to dořekne, vstoupí do cely dozorce a sdělí totéž. Lister je upozorněn na vzkaz od Krytona. Stojí v něm, že ukradl Baxterovi načerno pálenou kořalku a ukryl ji v jejich společné cele ve sprše.\nZděšený Rimmer se s Listerem přesvědčí, že Kryton nelže, odhalí tři velké plné nádoby. Pokusí se je vylít do odpadu. Po vylití objemu jedné láhve je nádrž plná. Jelikož nechtějí být během prohlídky přistiženi s načerno vypáleným alkoholem, rozhodnou se zbývající láhve vypít.\nSprávce vězeňského patra Ackerman provádí kontrolu cel. Rimmer a Lister jsou silně opilí. Ackerman je nechá odeslat do nemocniční sekce na vypumpování žaludku.\n\nBaxter se svými kumpány přistoupí ke Kocourovi, Kochanské a Krytonovi. Vezme do rukou jejich koblihy a rozmačká je, aby jim ukázal, co čeká Listera s Rimmerem za to, že mu ukradli pálenku. Kocour to nepochopí:\nKryton má špatné svědomí. Možné řešení je útěk. Kochanské s Krytonem se podaří dostat na ošetřovnu a domlouvají s Listerem a Rimmerem únik z lodi. Kocour se objeví za chvíli a nyní se může pětice pokusit utéct. Na útěku odhalí ve vzdálené chodbě účinky chameleonského viru, jenž postupně rozežírá loď. Lister navrhuje návrat, aby mohli upozornit na nebezpečí kapitána. Jediný Rimmer nesouhlasí.\n\nKapitán Hollister má proslov k nastoupeným vězňům. Informuje je o stavu, v jakém se loď nachází. Většina vězňů zemře, protože kosmické plavidlo nemá dostatek evakuačních člunů.\n\nČluny opouští Červeného trpaslíka. Kryton odebere vzorek viru do skleněné zkumavky. Zkumavka se nerozleptá. Kochanskou napadne, že by mohli nalézt potřebnou protilátku v zrcadlovém vesmíru.\n\nKryton otevře portál do opačného vesmíru přístrojem v kapitánově kajutě. Rimmer jde se vzorkem viru první, vzápětí se přístroj porouchá a portál se uzavře. Android odhaduje, že mu zabere 20 minut, aby uvedl zařízení zpět do provozu.\n\nV zrcadlovém vesmíru je nyní Rimmer kapitánem kosmické lodi a Hollister hraje roli Rimmera. Kristina Kochanská je blondýnou a Kocour geniálním profesorem. Napíše Rimmerovi vzorec látky na papír.\n\nRimmer se vrací zrcadlem zpět do svého vesmíru. Loď se hroutí a všichni jsou pryč. Jídelní automat mu prozradí, že všichni přešli do zrcadlového vesmíru a on je nyní na lodi důstojník s nejvyšší hodností a přebírá funkci kapitána. Rimmer potřebuje vyrobit protilátku ze získaného vzorce, avšak automat jej vyvede z omylu: vzorec protilátky se změnil zpět na vzorec viru. Vypálí plechovku nápoje a zasáhne Rimmera do hlavy. Pomsta, kterou Rimmerovi sliboval je dokonána. Zničený Rimmer se hroutí na zem, zdá se, že vše je ztraceno.\n\nK Rimmerovi přistoupí postava v rouchu a s kosou na rameni. Pomůže Rimmerovi na nohy.\nRimmer postavu nakopne do rozkroku a se slovy „\"Dneska ne, kamaráde. Jenom sympaťáci umírají mladí!\"“ se otočí a mizí pryč.\nSmrtka se obtížně zvedá a láteří:\n\nTHE END? THE SMEG IT IS…\n\nKONEC?…TO URČITĚ!\n\nTato epizoda byla vícekrát přepisována ve scénáři a také přetáčena. Původní vyvrcholení epizody titulované „Země“ (angl. Earth) mělo být nouzové přistání posádky Červeného trpaslíka na Zemi. Takový scénář však byl posouzen jako příliš nákladný pro nafilmování a tak se závěr přepisoval. Jednou z alternativ byl návrat hrdinného Rimmerova alter-ega Eso Rimmera – ale ani ta nebyla natočena. V konečné fázi epizody se nakonec představila postava Smrtky.\n\nZávěr epizody je tzv. cliffhanger (otevřený, nevyjasněný konec).\n\nAlternativní závěr epizody (v němž posádka Červeného trpaslíka přežije), k němuž se napsal scénář a natočil se, byl vystřižen na poslední chvíli. Tuto část lze zhlédnout na DVD 8. série („Special Features“) a na YouTube.\n\nV této verzi si Rimmer zapamatuje protilátku k viru, jenž požírá Červeného trpaslíka. Zabere mu 2 hodiny, než si zapamatuje její název (musí často přeskakovat do zrcadlového vesmíru, neboť v běžném vesmíru se chemický vzorec protilátky ihned změní na chem. vzorec viru). Nakonec to Rimmer stihne v pravý čas a Kryton vyrobí potřebnou protilátku.\n\nTěžařská loď je zachráněna a Rimmer se usídlí v kapitánově kajutě. Lister, Kocour a Kochanská oslavují přežití. Už nejsou vězni a mohou se volně pohybovat po lodi. Kryton se opět ujme žehlení.\n\nMezitím kapitán Hollister a zbytek důstojníků bezmocně sleduje mateřskou loď ze svých Kosmiků a Modrých skrčků (menší planetární a úniková plavidla), kterými se evakuovali z rozkládajícího se obřího plavidla. Kryton se mrkne na jejich početnou flotilu a zeptá se Rimmera, jestli by nemohli zpomalit, aby se flotila s důstojníky mohla zpátky nalodit. Rimmer, v narážce na Horatia Nelsona v bitvě u Kodaně odpoví: „\"Motory na plný výkon, pane Krytone, žádné lodě nevidím!\"“\n\nAlternativní verze končí v momentě, kdy se Rimmer snaží srovnat u výdejního automatu dluh z minulosti. Ten po něm vystřelí plechovku, která jej trefí do zátylku a Rimmer upadne do bezvědomí.\n\n\nV epizodě „Jenom sympaťáci..“ vystupují mimo stálé herce i další, z nichž někteří se účastnili již natáčení v předchozích dílech, kde ztvárnili posádku Červeného trpaslíka.\n\n\n"}
{"id": "755463", "url": "https://cs.wikipedia.org/wiki?curid=755463", "title": "Bealeova letecká základna", "text": "Bealeova letecká základna\n\nBealeova letecká základna ( Beale Air Force Base; kód IATA je BAB, kód ICAO KBAB, kód FAA LID BAB) je vojenská letecká základna letectva Spojených států amerických nacházející se třináct kilometrů východně od městečka Marysville ve státě Kalifornie. Je domovskou základnou 9. průzkumného křídla (9th Reconnaissance Wing; 9 RW).\n\n9. průzkumné křídlo je podřízeno Velitelství vzdušného boje (Air Combat Command). Hlavním úkolem křídla je shromažďování a třídění zpravodajských informací, důležitých pro rozhodování amerického prezidenta a Kongresu v případě vážného ohrožení národní bezpečnosti. Je proto vybaveno jednak výzvědnými letouny Lockheed U-2 „Dragon Lady“ a dále pak bezpilotními letouny RQ-4 Global Hawk a MC-12 Liberty.\n\nKřídlo je neustále udržováno na vysokém stupni bojové pohotovosti pro eventuální případ nutnosti neprodleného operačního nasazení v odpovědi na jakoukoli bezpečnostní hrozbu. Velitelem 9. průzkumného křídla je brigádní generál Paul H. McGillicuddy, velitelem Bealovy základny je CMSgt Robert White.\n\nTato základna byla zprovozněna roku 1942, tehdy pod názvem Camp Beale. Pojmenována byla podle diplomata a poručíka amerického námořnictva Edwarda Fitzgeralda Bealea (1822–1893).\n\n"}
{"id": "755469", "url": "https://cs.wikipedia.org/wiki?curid=755469", "title": "Dohodový dub", "text": "Dohodový dub\n\nDohodový dub (francouzsky Le chêne de la Petite Entente) je památný strom, který roste v lánské oboře. Je památný v historickém smyslu, ochrana v souladu se zákonem č. 114/1992 Sb. vyhlášena nebyla (chráněný je jako součást CHKO Křivoklátsko).\n\n\nStrom v minulosti přišel o vrchní část kmene s korunou. Zůstalo pouze torzo kmene se dvěma původními větvemi, které obrostlo mladšími výhony.\n\nLánská obora se 21. července 1921 spolu se zámkem stala majetkem československého státu. Jelikož zámek sloužil jako letní sídlo prezidenta, byla obora využívána i k reprezentačním účelům pro zahraniční návštěvníky. Traduje se, že pod starým dubem podepsal prezident Masaryk roku 1922 (uváděno i 1924 nebo 1925) Malou dohodu za přítomnosti rumunského krále Karla II. (ten se ovšem stal králem až v roce 1930) nebo jugoslávského krále Alexandra.\n\nTomáš Garrigue Masaryk se u dubu scházel i s pátečníky, mezi něž patřil například Josef Čapek a Karel Čapek.\n\nDohodovému dubu byl věnován prostor v pořadu České televize Paměť stromů, konkrétně v dílu č. 8: Stromy královské. V jeho blízkosti byla natáčená i \"Rajská sonáta\", sekvence z filmu Markéta Lazarová (1966-1967).\n\n\n\n"}
{"id": "755472", "url": "https://cs.wikipedia.org/wiki?curid=755472", "title": "Vladimíra Přibylová", "text": "Vladimíra Přibylová\n\nVladimíra Přibylová (11. března 1904 – ???) byla česká a československá politička a poslankyně Prozatímního Národního shromáždění za Československou sociální demokracii.\n\nProfesně se roku 1945 uvádí jako textilní dělnice z Hradce Králové.\n\nV letech 1945-1946 byla poslankyní Prozatímního Národního shromáždění za sociální demokraty. V parlamentu setrvala do parlamentních voleb v roce 1946.\n\n"}
{"id": "755474", "url": "https://cs.wikipedia.org/wiki?curid=755474", "title": "2012 ve sportu", "text": "2012 ve sportu\n\nToto je přehled sportovních událostí konaných v roce 2012.\n\nV Londýně se mezi 27. červencem až 12. srpnem konaly XXX. letní olympijské hry. Na ně pak v srpnu a v září navázaly Letní paralympijské hry 2012.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "755477", "url": "https://cs.wikipedia.org/wiki?curid=755477", "title": "Nova Kachovka", "text": "Nova Kachovka\n\nNova Kachovka (, ) je město na levém břehu Dněpru v Chersonské oblasti na jihu Ukrajiny. Město se začalo stavět pro ubytování pracovníků na výstavbě Kachovské přehrady roku 1950 na místě vsi Ključevo. Nový název (dle nedalekého staršího města Kachovka) mu byl přidělen 28. února 1952. K 1. lednu 2011 ve městě žilo 48 298 obyvatel.\n"}
{"id": "755479", "url": "https://cs.wikipedia.org/wiki?curid=755479", "title": "Sean Collins", "text": "Sean Collins\n\nSean P. Collins (* 30. října 1983, Troy, Michigan) je bývalý americký hokejový obránce.\n\nSvou juniorskou kariéru zahájil v ročníku 2000/2001 za klub Cleveland Barons hrající v lize North American Hockey League. V klubu působil do konce sezóny 2001/2002. Poté přestoupil do týmu Sioux City Musketeers (USHL), kde odehrál jeden ročník. Poslední štaci v juniorské lize sehrál za klub Ohio State University v období 2003–2007.\n\nDne 19. března 2007 podepsal smlouvu jako volný hráč s klubem Washington Capitals, ale debut v seniorském hokeji zaznamenal na jejich farmě v Hershey Bears (AHL), za klub stihl odehrát v sezóně 2006/07 tři zápasy. Následující sezónu hrával častěji na druhé farmě Capitals v South Carolina Stingrays (ECHL), kde odehrál celkem s playoff 51 zápasů v Hershey Bears 12 zápasů.\n\nV sezóně 2008/09 se dostal do základní sestavy Hershey Bears a nastupuje pravidelně za klub, v ročnících 2008/09 a 2009/10 pomohl vyhrát Calder Cup. Dne 6. prosince 2008 byl povolán do hlavního týmu Washington Capitals na zápas proti Toronto Maple Leafs, což bylo pro něho debut v National Hockey League. Za Capitals sehrál v sezóně celkem 15 zápasů a rovněž zaznamenal první body v lize NHL. Sezónu 2009/10 hrával jenom na farmě v Hershey Bears. V následující sezóně 2010/11 opět hrával převážně za klub Hershey Bears, za hlavní tým Capitals odehrál čtyři zápasy v základní části, kde zaznamenal jednu branku a jeden zápas odehrál v playoff.\n\n\n\n"}
{"id": "755480", "url": "https://cs.wikipedia.org/wiki?curid=755480", "title": "Ján Púll", "text": "Ján Púll\n\nJán Púll (2. července 1914 Myjava – 22. prosince 1988 Praha) byl slovenský a československý politik Komunistické strany Slovenska, ve 40. a 50. letech člen Sboru pověřenců (v letech 1950-1954 jeho 1. místopředseda), poslanec Prozatímního Národního shromáždění, Ústavodárného Národního shromáždění a Národního shromáždění ČSR.\n\nPůsobil jako právník. Za druhé světové války se podílel na odboji. Byl účastníkem Slovenského národního povstání. Ještě před povstáním se stal členem odbojové Slovenské národní rady za komunisty. A zastával posty v povstaleckém Sboru pověřenců. V 1. Sboru pověřenců to byla funkce pověřence pro věci hospodářské a zásobovací (společně s Jánem Ursínym), ve 2. Sboru pověřenců byl zástupcem Jána Ursínyho na tomto postu.\n\nVe vysokých politických funkcích se udržel i po skončení války. V 3. Sboru pověřenců na osvobozeném území Slovenska byl pověřencem vnitra (společně s Štefanem Kočvarou). V následném 4. Sboru pověřenců přešel na post pověřence pro průmysl, živnosti a zásobování (společně s Peterem Zaťkem). Na této funkci setrval až do roku 1947 i v 5. Sboru pověřenců, 6. Sboru pověřenců a 7. Sboru pověřenců (oficiálně pověřenec pro průmysl a obchod). Svůj post využíval k posilování socializačních tendencí v slovenské ekonomice. Ačkoliv se na celostátní úrovni komunisté koncem roku 1945 zavázali, po schválení rozsáhlého znárodnění, že již nebudou žádat další znárodňovací posuny, Púll fakticky tento slib na Slovensku porušoval, respektive aplikoval politiku nevydávání nových živnostenských koncesí a oprávnění. V říjnu 1947 podal spolu s dalšími komunistickými pověřenci demisi v rámci eskalace tlaku KSS na změnu silových poměrů ve Sboru pověřenců. V rekonstruovaném 8. Sboru pověřenců byl potom pověřencem sociální péče.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946.\n\nVe funkcích se udržel i po únorovém převratu v roce 1948. Během samotného převratu převzal spolu s dalšími komunistickými politiky vedení jednoho z pověřenctví poté, co dosavadní pověřenec podal v rámci vlny demisí nekomunistických ministrů rezignaci. V prvním poúnorovém 9. Sboru pověřenců i 10. Sboru pověřenců byl od roku 1948 pověřencem financí. Během funkčního období 10. Sboru pověřenců přešel v květnu 1950 na post 1. místopředsedy Sboru pověřenců a tuto pozici zastával do konce funkčního období, tedy do roku 1954.\n\nNa IX. sjezdu KSS v květnu 1950 měl projev o významu Slovenského národního povstání a byl zvolen do předsednictva ÚV KSS a hned poté se stal i místopředsedou Sboru pověřenců. IX. sjezd KSČ ho zvolil za člena Ústředního výboru Komunistické strany Československa.\n\nDlouhodobě byl rovněž členem nejvyššího zákonodárného sboru Československa. V letech 1945–1946 jako poslanec Prozatímního Národního shromáždění za KSS. Po parlamentních volbách v roce 1946 se stal poslancem Ústavodárného Národního shromáždění, opět za KSS. Ve volbách do Národního shromáždění roku 1948 se stal poslancem Národního shromáždění za KSS zvoleným ve volebním kraji Bratislava. Mandát si podržel až do voleb v roce 1954.\n\nJeho kariéra skončila náhle roku 1954. Tehdy skončil na postu 1. místopředsedy Sboru pověřenců i poslance Národního shromáždění. Důvodem byla aféra okolo analýzy nazvané Rezoluce o situaci v rozvoji strojírenství na Slovensku, kterou v únoru 1954 odsouhlasilo předsednictvo ÚV KSS. V materiálu se kritizovaly některé chaotické a nereálné projevy budování těžkého průmyslu na Slovensku a jako východisko se zmiňovalo zřízení slovenského ústředí pro plánování tohoto průmyslového odvětví. Na zprávu ale ostře reagoval politický sekretariát celostátního ÚV KSČ, který ji označil za projev slovenského separatismu a \"buržoazního nacionalismu\". Vzhledem k tomu, že v této době právě vrcholil zmanipulovaný proces s buržoazními nacionalisty, v němž byla souzena skupina předních slovenských komunistů, se ÚV KSS od zprávy rychle distancoval a svůj post musel opustit předseda Slovenského plánovacího úřadu Július Bránik a místopředseda Sboru pověřenců Ján Půll.\n\nPo svém odvolání z veřejných funkcí v roce 1954 žil v Praze.\n\n"}
{"id": "755482", "url": "https://cs.wikipedia.org/wiki?curid=755482", "title": "Eielsonova letecká základna", "text": "Eielsonova letecká základna\n\nEielsonova letecká základna ( Eielson Air Force Base; kód IATA je EIL, kód ICAO PAEI, kód FAA LID EIL) je vojenská letecká základna letectva Spojených států amerických nacházející se přibližně 42 kilometrů jihovýchodně od města Fairbanks na Aljašce. Je domovskou základnou 354. stíhacího křídla (354th Fighter Wing; 354 FW), které je podřízeno Velitelství vzdušních sil v Pacifiku (Pacific Air Forces; PACAF). Hlavním úkolem tohoto křídla je organizace a podpora desetidenního ostrého bojového cvičení amerických vzdušných sil s názvem „Red Flag – Alaska“ ( „Rudá vlajka – Aljaška“), které se za mezinárodní účasti koná čtyřikrát do roka. To má za úkol simulovat případný střet s rozsáhlým nepřátelským vzdušným útokem a piloty má též naučit, jak lze nepřátelským letadlům účinně odříznout návratové trasy.\n\nTato základna byla zprovozněna v roce 1943, tehdy pod názvem „Mile 26 Satellite Field“. Později byla pojmenována na počest letce a polárního průzkumníka Carla Bena Eielsona (1897–1929).\n\n"}
{"id": "755488", "url": "https://cs.wikipedia.org/wiki?curid=755488", "title": "Rusko (hudebník)", "text": "Rusko (hudebník)\n\nChristopher William Mercer, vystupující pod přezdívkou Rusko (* 26. ledna 1985, Leeds, Anglie), je anglický dubstep producent a DJ.\n\n\n\n"}
{"id": "755491", "url": "https://cs.wikipedia.org/wiki?curid=755491", "title": "Třtina rákosovitá", "text": "Třtina rákosovitá\n\nTřtina rákosovitá (\"Calamagrostis arundinacea\") je druh rostliny z čeledi lipnicovité (\"Poaceae\")\n\nJedná se o vytrvalou trsnatou trávu, dosahující výšky nejčastěji 60−150 cm. Oddenky jsou krátké s krátkými výběžky. Stébla mají 2−3 kolénka, pod latou jsou slabě drsná. Listy jsou střídavé s listovými pochvami, které jsou slabě drsné, dolní krátce srstnaté. Čepele jsou čárkovité, asi 4−7 (řidčeji až 12 mm) široké, ploché, drsné, na bázi chlupaté. Jazýček je 2–4 mm dlouhý, tupý až uťatý. Květenstvím je lata, která se skládá z mnoha klásků, celá lata je víceméně přímá, relativně hustá, v obrysu kopinatá, asi 10–25 cm dlouhá a cca 5 cm široká, po odkvětu stažená. Klásky jsou jednokvěté (s rudimentem druhého květu), světle hnědé až nachově fialové, za zralosti pak slámově žluté, plevy jsou víceméně stejné, 5–6 mm dlouhé, na kýlu drsné, chlupy bazálního věnečku jsou velmi krátké, dosahují jen do čtvrtiny délky pluchy. Plucha je kratší než pleva, je dvouklaná, pětižilná, osina je asi 2x delší než plucha, z klásku zřetelně vyčnívá, je dole zkroucená a kolénkatě vyhnutá, nasazená v dolní části pluchy.\nTyčinky jsou 3. Plodem je obilka. Počet chromozómů je 2n=28.\n\nTřtina rákosovitá je přirozeně rozšířena ve velké části střední, východní a jižní Evropy, v západní a jihozápadní Evropě se vyskytuje jen málo nebo chybí, stejně jako v severnější Skandinávii a jihovýchodní Evropě. Dále je rozšířena na Kavkaze a Asií na východ přes jižní Sibiř až po Japonsko, i když ve východní Asii jsou jisté taxonomické obtíže.\n\nV ČR je to na většině území běžná rostlina, vyskytuje se od nížin do subalpínského stupně.\nVyhledává spíš nevápnité podklady, ale není tak výrazným acidophytem a vyžaduje spíš živnější substrát. Častá je v lesích, např. živnějších acidofilních bučinách, živnějších horských smrčinách, např. u lavinových drah. V subalpínském stupni ji najdeme ve vysokobylinné subalpínské vegetaci, opět na živnějších místech v karech a u lavinových drah, tato společenstva s třtinou rákosovitou bývají často bohatá (oproti porostům s dominancí třtiny chloupkaté).\n\n\n \n"}
{"id": "755493", "url": "https://cs.wikipedia.org/wiki?curid=755493", "title": "Clam AntiVirus", "text": "Clam AntiVirus\n\nClam AntiVirus (ClamAV) je svobodný, multiplatformní antivirový balíček schopný odhalit mnoho druhů škodlivého softwaru, včetně virů. Jedním z jeho hlavních způsobů využití je virový skener e-mailů na straně poštovních serverů. Aplikace byla vyvinuta pro Unix a existují verze pro AIX, BSD, HP-UX, Linux, Mac OS X, OpenVMS, OSF (Tru64) a Solaris. Od verze 0.96 běží ClamAV i na systémech Microsoft Windows. Jak ClamAV, tak i jeho aktualizace jsou dostupné zdarma.\n\nSourcefire, výrobce produktů zabývající se systémy pro odhalení průniku (tzv. Intrusion Detection System) a vlastník Snort, oznámil 17. srpna 2007, že získal ochranné známky a autorská práva na ClamAV od pěti klíčových vývojářů.\n\nClamAV obsahuje řadu nástrojů: skener pro příkazovou řádku, automatickou aktualizaci databáze a nastavitelný více-vláknový démon, který běží na antivirovém enginu ze sdílené knihovny.\n\nAplikace také obsahuje rozhraní mailového filtru pro sendmail a skenování na vyžádání (on-demand). Podporuje formáty Zip, RAR, Tar, Gzip, Bzip2, OLE2, Cabinet, CHM, BinHex, SIS, většinu mailových formátů, ELF a soubory Portable Executable (PE) komprimované skrze UPX, FSG, Petite, NsPack, wwpack32, MEW, Upac. Podporuje také mnoho formátů dokumentů, včetně Microsoft Office, HTML, Rich Text Format (RTF) a Portable Document Format (PDF).\n\nVirová databáze ClamAV je aktualizována několikrát za den a od 30. října 2011 obsahuje 1 063 024 virových signatur.\n\nClamAV je v současné době testován každý den ve srovnávacích testech s jinými antivirovými produkty na Shadowserver. V roce 2010 Shadowserver testoval ClamAV a mnoho dalších antivirových produktů na 22 miliónech virových kodů. ClamAV zaznamenal úspěšnost 76,64 %, tj. 9. místo z 19 dále testovaných softwarů, a měl tedy mnohem lepší hodnocení než někteří mnohem zavedenější konkurenti.\n\nV šestiměsíčním testu Shadowserveru mezi červnem a prosincem 2011 ClamAV detekoval více než 75,45 % všech testovaných virů a zařadil se tak na čtvrté místo za produkty AhnLab, Avira, BitDefender a Avast. AhnLab, nejlepší antivirus, detekoval 80,28 %.\n\nClamAV je k dispozici pro Linux a operační systémy BSD. Ve většině případů je k dispozici přímo v jejich repozitářích.\n\nNa linuxových serverech může být spuštěn ClamAV v režimu démona, obsluhující požadavky na skenování souborů odeslaných z jiných procesů. Mohou jimi být poštovní klienti nebo pakety dat, které procházejí přes proxy server.\n\nV Linuxu a BSD ClamAV poskytuje na vyžádání skenování jednotlivých souborů, adresářů nebo celého PC.\n\nApple Mac OS X Server obsahuje ClamAV od verze 10.4. Je využíván uvnitř e-mailové služky operačního systému. Grafické uživatelské rozhraní je k dispozici ve formě ClamXav. Dále je podporován v platformách Fink a MacPorts.\n\nDalší program, který využívá engine ClamAV na Mac OS X je Counteragent. Pracuje společně s programem Eudora Internet Mail Server. Counteragent za pomoci ClamAV skenuje e-maily a volitelně nabízí filtraci spamu skrze SpamAssassin.\n\nClamAV pro OpenVMS je k dispozici pro platformy DEC Alpha a Itanium. ClamAV je jednoduchý, nabízí základní funkce, obsahující: knihovnu zajišťující kontrolní činnost, skenovací program clamscan, démona cland a aktualizátor freshclam.\n\nClamAV pro Windows je společným projektem ClamAV a Immunet, který zajišťuje podporu pro Windows XP, Windows Vista a Windows 7. Obsahuje skenování skrze cloud computing, které snižuje paměťové nároky.\n"}
{"id": "755497", "url": "https://cs.wikipedia.org/wiki?curid=755497", "title": "Dynamická webová stránka", "text": "Dynamická webová stránka\n\nDynamická webová stránka je druh webové stránky, jejíž obsah byl vygenerován aktuálními informacemi pro každé individuální zobrazení. Nejedná se o statickou webovou stránku, neboť její obsah se mění v závislosti na čase (např. blog), uživateli (např. přihlášení uživatele pomocí session), uživatelské interakci (např. online počítačová hra), kontextu (např. přizpůsobení pomocí parametrů) nebo jakékoli kombinaci předchozího.\n\nSkriptování na straně klienta je využíváno pro změnu obsahu webové stránky tak, že příslušný kód je \"uvnitř\" webové stránky a reaguje na události generované z klávesnice nebo myši. V tomto případě dynamické chování spočívá v uživatelském rozhraní.\n\nTakové webové stránky používají prezentační technologii nazývanou Rich Internet application. Pro zpracování a uspořádání různých typů médií (zvuk, animace, měnící se text, …) se používají skriptovací jazyky na straně klienta jako JavaScript nebo ActionScript. Skriptování často umožňuje použití vzdáleného skriptování, což je způsob, kterým dynamické webové stránky požadují dodatečné informace od serveru pomocí skrytých rámců, rozhraní XMLHttpRequest nebo webové služby.\n\nObsah na straně klienta je generován na počítači uživatele. Prohlížeč nejprve obdrží webovou stránku od serveru, poté provede kód umístěný uvnitř stránky (často napsaný v JavaScriptu) a zobrazí vygenerovaný obsah uživateli.\n\nExistují také utility a frameworky pro převod HTML souborů na soubory JavaScriptu, např. webJS používá vlastnosti innerHTML pro renderování stránek z převedených HTML na straně klienta.\n\nPrvní široce rozšířená verze JavaScriptu byla 1996 (s prohlížečem Netscape standard ECMAScript).\n\nPro skriptování a vytváření obsahu na straně serveru je používán program běžící na serveru (skriptování na straně serveru) pro změnu webového obsahu na různých webových stránkách či pro uspořádání nebo znovunačtení webových stránek. Odpovědi od serveru mohou být závislé na POST datech, parametrech v URL, typu použitého webového prohlížeče, čase nebo stavu databáze či serveru.\n\nTakové webové stránky jsou často vytvářeny pomocí jazyků na straně serveru, jako např. ASP, ColdFusion, Perl, PHP. Tyto jazyky často používají Common Gateway Interface (CGI) k vyprodukování \"dynamických webových stránek\". Dvěma významnými výjimkami jsou ASP.NET a JSP, které používají konceptu CGI ve svých vlastních API, ale ve skutečnosti odešlou všechny webové požadavky do sdíleného virtuálního stroje.\n\nDynamické stránky na straně serveru mohou rovněž používat první druh dynamického obsahu na straně klienta.\n\nAJAX je technologie vývoje webových stránek pro dynamickou výměnu obsahu se stranou serveru bez nutnosti znovunačíst webovou stránku. Příkladem webových aplikací používající AJAX technologii a databázi jsou Google mapy.\n\nZ důvodu skrytí zdrojového kódu aplikací koncovému uživateli je upřednostňováno programování na straně serveru. Tato metoda bývá často přijata z důvodu zvýšení bezpečnosti webových stránek a z důvodu zabránění zkopírování zdrojového kódu jinými webovými vývojáři.\n\nInternetové vyhledávače vytvářejí indexy publikovaných HTML webových stránek, které byly v prvopočátku statické. S nástupem dynamických webových stránek, často tvořených ze soukromých databází, je obsah méně viditelný. Pokud tento obsah není nějakým způsobem duplikován (např. jako skupina extra statických stránek na stejné internetové stránce), vyhledávaní nemusí najít hledanou informaci. Je nemyslitelné předpokládat, aby internetové vyhledávače měli přístup do komplexních databázových struktur, přičemž mnoho databází může být zabezpečena.\n\nNelze přesně určit vznik dynamických webových stránek, protože jejich koncept dává smysl jen po obecně rozšířeném vývoji webových stránek: HTTP je používán od roku 1990, HTML, jako standard, od roku 1996. Rozšíření webových prohlížečů odstartovalo s prohlížečem Mosaic v roce 1993. Je však jasné, že koncept dynamicky řízených webových stránek předchází vzniku internetu i HTML.\n\n\n"}
{"id": "755498", "url": "https://cs.wikipedia.org/wiki?curid=755498", "title": "Dyessova letecká základna", "text": "Dyessova letecká základna\n\nDyessova letecká základna ( Dyess Air Force Base; kód IATA je DYS, kód ICAO KDYS, kód FAA LID DYS) je vojenská letecká základna letectva Spojených států amerických nacházející se přibližně jedenáct kilometrů jihozápadně od města Abilene ve státě Texas. Je domovskou základnou 7. bombardovacího křídla (7th Bomb Wing; 7 BW), které spadá pod Velitelství vzdušného boje (Air Combat Command). 7 BW je jedním z pouhých dvou bombardovacích křídel, vybaveným strategickým bombardérem Rockwell B-1 Lancer, přičemž druhým takovým je 28. bombardovací křídlo (28th Bomb Wing; 28 BW) z Ellsworthovy letecké základny v Jižní Dakotě.\n\nDyessova základna byla zprovozněna roku 1942, tehdy pod názvem „Abilene Army Air Base“. Později byla přejmenována na počest texaského rodáka, podplukovníka Williama Dyesse z řad již zaniklých United States Army Air Forces, přeživšího Bataanský pochod smrti za druhé světové války.\n\n"}
{"id": "755501", "url": "https://cs.wikipedia.org/wiki?curid=755501", "title": "Římskokatolická farnost Mutěnice", "text": "Římskokatolická farnost Mutěnice\n\nŘímskokatolická farnost Mutěnice je územní společenství římských katolíků v děkanátu Hodonín s farním kostelem sv. Kateřiny.\n\nPrvní písemný doklad o Mutěnicích pochází z roku 1349. V tuto dobu zřejmě existovala v obci komenda (klášter) řádu johanitů, která měla v čele představeného – komtura. Tehdejší duchovní správa byla tedy pravděpodobně vedená kněžími johanitského řádu. Během husitských válek Mutěnice velmi trpěly probíhajícími boji válkami. Za třicetileté války zde zanikla farnost i škola a kostel byl zcela zpustošen. V roce 1624 se do sousedních Čejkovic přestěhovali olomoučtí jezuité. Do své pastorace převzali nejen Čejkovice, ale i Mutěnice, Kobylí, Bořetice a Hovorany, kde katolická duchovní správa vůbec nebyla. V následujících desetiletích (do roku 1718) byly Mutěnice spravovány z Kyjova a Hodonína. \n\nZakládací listina duchovní správy v Mutěnicích je datována 5. dubna 1718, kdy zde vznikla Capellania localis, původně pouze expozitura. V březnu 1785 byla v Mutěnicích zřízena samostatná duchovní správa, tzv. Curatia localis (místní duchovní správce již nebyl závislý na hodonínském faráři). V roce 1769 dala císařovna Marie Terezie jako patronka hodonínského panství svým nákladem v Mutěnicích postavit na místě původního zchátralého kostela nový farní chrám. Ke vzniku farnosti v Mutěnicích došlo 23. srpna 1845, kde byla lokálie povýšena na farnost. \n\nPrvním farářem byl roku 1845 jmenován a instalován dosavadní lokalista P. Maxmilian Strobl, rodák z blízkého Starého Poddvorova. Od srpna 2011 je farářem R. D. Mgr. František Putna.\n\nK prosinci 2017 pochází z farnosti 14 kněží, 2 řeholníci a 7 řeholních sester. \nFarnost pořádá postní duchovní obnovu, letní dětský tábor. Na začátku školního roku se koná bohoslužba mše svatá za školáky s požehnáním školních pomůcek.\n\nNa 22. říjen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 15. srpna.\n\nVe farnosti se pravidelně pořádá tříkrálová sbírka. V roce 2014 se při ní vybralo 55 095 korun, o rok později 75 967 korun. V roce 2016 se při sbírce vybralo 75 227 korun. Výtěžek sbírky v roce 2019 dosáhl 97 948 korun. \n\nFarnost se pravidelně zapojuje do projektu Noc kostelů. \n\n"}
{"id": "755502", "url": "https://cs.wikipedia.org/wiki?curid=755502", "title": "Seznam českých představitelů pohádkových princů", "text": "Seznam českých představitelů pohádkových princů\n\n\n"}
{"id": "755503", "url": "https://cs.wikipedia.org/wiki?curid=755503", "title": "Mistrovství světa v pozemním hokeji žen 1978", "text": "Mistrovství světa v pozemním hokeji žen 1978\n\n3. mistrovství světa v pozemním hokeji žen se uskutečnilo ve dnech 16. až 24. září 1978 v Madridu.\n\nTurnaje se zúčastnilo 10 týmů, které byly rozděleny do 2 pětičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. místě sehrály zápas o 9. a 10. místo.\n\n23. září se odehrály oba zápasy o 5. až 8. místo a obě semifinále. 25. září se odehrály zápasy o 9. místo, o 7. místo, o 5. místo, o 3. místo a finále.\n"}
{"id": "755504", "url": "https://cs.wikipedia.org/wiki?curid=755504", "title": "Třtina chloupkatá", "text": "Třtina chloupkatá\n\nTřtina chloupkatá (\"Calamagrostis villosa\") je druh rostliny z čeledi lipnicovité (\"Poaceae\").\n\nJedná se o vytrvalou víceméně netrsnatou výběžkatou trávu, dosahující výšky nejčastěji 50−120 cm. Oddenky jsou plazivé s dlouhými výběžky. Stébla mají 4−5 kolének, jsou hladká, hlavně na bázi načervenalá. Listy jsou střídavé s listovými pochvami, které jsou lysé až pýřité, na rozhraní mezi čepelí a pochvou jsou postranní svazečky chloupků. Čepele jsou čárkovité, asi 3−8 mm široké, ploché nebo svinuté, na líci drsné, tmavozelené. Jazýček je 3–5 mm dlouhý, dřípený. Květenstvím je lata, která se skládá z mnoha klásků, celá lata je víceméně přímá, za plodu pak převislá, poměrně řídká, asi 10–20 cm dlouhá a za květu cca 6 cm široká. Klásky jsou jednokvěté, hnědé až nachové, plevy jsou víceméně stejné, 5–6 mm dlouhé, na hřbetě bez kýlu, chlupy bazálního věnečku jsou asi stejně dlouhé jako plucha. Plucha je kratší než pleva, je čtyř až pětižilná, osina je nasazená v dolní polovině až polovině pluchy a je celkem krátká, pluchu jen sotva přesahuje. Tyčinky jsou 3, prašníky jsou fialové. Plodem je obilka. Počet chromozómů je 2n=28, 56 nebo 70.\n\nTřtina chloupkatá je přirozeně rozšířena především v horských oblastech střední až jižní Evropy, od Francie, přes Německo, v Alpách, horách hercynské oblasti, Karpatech a horách Balkánu. Severní hranice rozšíření leží ve střední Evropě, dál na sever, např. do Skandinávie, už nezasahuje.\n\nV ČR je hojná především ve vyšších polohách a horských oblastech. Naopak v nižších polohách je vzácnější nebo i chybí. Vyhledává kyselý substrát. Zdá se že na většině území ČR to je alpský migrant a výskyt třtiny chloupkaté dosti koresponduje s výskytem původního smrku ztepilého. Proto je velmi vzácná až chybí např. v nižších polohách jižní Moravy nebo tam, kde převažují bazické substráty, málo se vyskytuje také v nižších moravských Karpatech. Naopak velice běžná je ve vyšších polohách hercynských pohoří. Je častou dominantou horských smrčin (as. Calamagrostio villosae-Piceetum), hojná je v horských acidofilních bučinách (as. \"Calamagrostio villosae-Fagetum\"). Dominantu tvoří také v některých typech druhově chudých vysokobylinných subalpínských trávníků (as. \"Crepido-Calamagrostietum villosae\"). Jako expanzívní druh se místy šíří na nekosených loukách vyšších horských poloh.\n\n \n"}
{"id": "755508", "url": "https://cs.wikipedia.org/wiki?curid=755508", "title": "Afthitalit", "text": "Afthitalit\n\nAfthitalit (Beudant, 1832), chemický vzorec (K,Na)Na(SO), je klencový minerál.\nNázev pochází z řeckých slov \"άφθητος\" (afthitos) = neměnný a \"άλας\" (alas) = sůl v narážce na jeho stabilitu na vzduchu.\n\n\nKrystaly mají tvar tenkých až silných tabulek ve směru {0001} o velikosti do 7 cm. Tvoří lupenité nebo masivní agregáty a krusty.\n\nŘídce se vyskytující minerál.\n\n\n\n"}
{"id": "755514", "url": "https://cs.wikipedia.org/wiki?curid=755514", "title": "Ambróz Lazík", "text": "Ambróz Lazík\n\nAmbróz Lazík (7. prosince 1897, Trstín – 20. dubna 1969, Trnava) byl slovenský římskokatolický kněz a od roku 1947 apoštolský administrátor trnavské apoštolské administratury; v roce 1949 byl jmenován titulárním biskupem appijským. V době politického uvolnění v roce 1968 se zásadním způsobem přičinil o provedení liturgické reformy na Slovensku.\n\nNarodil se v rodině Jozefa Lazíka a Márie rozené Hrabovcové jako jejich druhé dítě a již den po svém narození byl pokřtěn trstínským farářem Martinem Kollárem. Vystudoval malý seminář v Trnavě a po maturitě absolvoval v letech 1917–1919 základní vojenskou službu, během níž byl na východní frontě zajat. Teologické studium dokončil v Nitře, kde také 29. června 1922 přijal kněžské svěcení. Následně působil jako kaplan ve Dvorech nad Žitavou a Nových Zámcích, a to až do roku 1925, kdy se stal archivářem trnavské kurie; později byl jmenován kancléřem.\n\nJako blízký spolupracovník biskupa Jantausche se významně podílel na řešení problémů vyvolaných oddělením trnavské apoštolské administratury od ostřihomské diecéze. V roce 1933 získal doktorát teologie, od roku 1936 působil jako generální vikář trnavské apoštolské administratury a v roce 1938 byl jmenován apoštolským protonotářem, kanovníkem bratislavské kapituly a rektorem kněžského semináře v Bratislavě. Úřadu generálního vikáře byl zproštěn v roce 1940, rektorem semináře zůstal až do roku 1942, kdy se stal farářem městské farnosti v Trnavě a kanovníkem tamní kapituly. Jako trnavský městský farář redigoval farní časopis Trnavská rodina, v němž vycházela řada článků o mariánských slavnostech.\n\nPo skončení druhé světové války se v roce 1945 vrátil na post generálního vikáře. Když v roce 1947 zemřel apoštolský administrátor ThDr. Pavol Jantausch, byl Lazík 8. července jmenován jeho nástupcem, a 25. července 1949 se stal také titulárním biskupem appijským (biskupské svěcení přijal 14. srpna 1949 z rukou arcibiskupa Matochy). Jako biskupské heslo si zvolil „Ave crux“ (česky „Kříž buď pozdraven“). Během komunistického režimu byl pod neustálou kontrolou ze strany státu a nucený ke kompromisům, období let 1950 až 1951 strávil v izolaci ve své rezidenci.\n\nV roce 1960 vyzval kněží mimořádným pastýřským listem k organizování výuky náboženství v kostelích. Spolu s dalšími dvěma slovenskými biskupy Eduardem Nécseyem a Róbertem Pobožným se zúčastnil druhého vatikánského koncilu, a to všech jeho zasedání. Stál také v čele delegace reprezentující Československo na 38. mezinárodním eucharistickém kongresu, který se konal v listopadu 1964 v Bombaji. V roce 1965 se stal předsedou nově vzniklé Celostátní liturgické komise, jejímž úkolem bylo provedení liturgické reformy, a také předsedou její slovenské subkomise (v čele české subkomise stál František Tomášek); zásadním způsobem se tak zasloužil o realizaci reformy na Slovensku, k níž došlo po několika letech příprav v roce 1969.\n\nKdyž byl v lednu 1968 prvním tajemníkem ÚV KSČ zvolen Alexander Dubček a očekávalo se určité uvolnění poměrů, Lazík nejprve vyčkával, ačkoliv byl věřícími vyzýván k aktivitě; to se do určité míry změnilo v březnu, kdy už se mohl k situaci svobodně a bez cenzury vyjadřovat (ačkoliv formálně byla cenzura zrušena až v červnu 1968). Požadavky na sesazení tzv. mírových kněží z významných pozic a aktivní podporu činnosti kněží dosud pronásledovaných komunistickým režimem však zrealizoval jen zčásti, neboť zastával názor, že by církvi mělo jít o obnovu a nikoliv o pomstu. Aktivity Vladimíra Jukla, Silvestra Krčméryho a dalších, kteří usilovali o odstranění všech kněží jakkoliv spolupracujících s komunistickým režimem, by podle něj mohly ohrozit vztahy mezi státem a církví. Za tento svůj postoj byl některými kněžími i laiky kritizován a objevily se i hlasy žádající jeho rezignaci.\n\nV polovině dubna 1968 se spolu s nitranským biskupem Eduardem Nécseyem setkal s představiteli státu v čele s místopředsedou vlády Gustávem Husákem, kteří vyslovili ochotu řešit problémy konkretizované biskupem Nécseyem – zrušení podmínky státního souhlasu k výkonu duchovenské činnosti, navrácení pravomocí biskupům, návrat kněží vykonávajících nuceně dělnická povolání do pastorace, obnovení činnosti církevních řádů a řeckokatolické církve a další. Nedlouho poté odjel Lazík do Říma, kde se těšil velkému zájmu médií. Na ustavujícím sněmu Díla koncilové obnovy, který se konal 13. a 14. května 1968 na Velehradě a jehož se vedle Lazíka zúčastnilo ještě dalších patnáct biskupů, se stal místopředsedou celostátního výboru DKO a současně stanul v čele slovenské části tohoto hnutí.\n\nPo sovětské invazi se Lazík ještě zúčastnil oslav, které byly v únoru 1969 uspořádány v Římě při příležitosti 1100. výročí úmrtí svatého Cyrila, avšak 20. dubna 1969 v Trnavě umírá. Byl pohřben ve svém rodišti.\n\n"}
{"id": "755515", "url": "https://cs.wikipedia.org/wiki?curid=755515", "title": "Prosinec 2011", "text": "Prosinec 2011\n\n\n\n\n\n\n"}
{"id": "755516", "url": "https://cs.wikipedia.org/wiki?curid=755516", "title": "Metro (návrhový jazyk)", "text": "Metro (návrhový jazyk)\n\nMetro (oficiálně Microsoft design language nebo MDL) je v informatice označení pro návrhový jazyk () vytvořený formou Microsoft. Návrhový jazyk je zaměřen na typografii a zjednodušené fonty, odstranění nepořádku, zaměření na obsah a jednoduché geometrické prvky. Rané příklady principů Metra mohou být nalezeny v \"Encarta 95\" and MSN 2.0. Metro je hlavním návrhovým jazykem (a tedy i designem) pro tvorbu rozhraní Windows aplikací (resp. UWP, moderních aplikací atp.).\n\nNávrhový jazyk se vyvíjel v Windows Media Center a Zune a formálně byl představen při uvedení systému Windows Phone 7. Od té doby byl integrován do mnoha jiných firemních produktů, jako je Xbox 360, Xbox One, Windows 8, Windows Phone a Outlook.com. Před uvedením oficiálního názvu ho Qi Lu v úvodní přednášce MIXX konference prezentoval jako \"modern UI\".\n\nPodle firmy Microsoft bylo označení \"Metro\" pouze kódovým názvem a nikoliv oficiálním označením, ale zpravodajské servery připisují změnu názvu potížím s ochrannou známkou (označení \"Metro\" je ochranná známka německé firmy Metro AG).\n\nMicrosoft Design Language 2 (MDL2) byl vyvinut pro Windows 10.\nPozději ho dále rozšířil návrhový jazyk Fluent Design.\n\nOznačení „Microsoft design language“ bylo v září 2012 přijato jako oficiální označení návrhového jazyka (designového stylu). Tento termín byl použit v dokumentaci na stránkách Microsoft Developer Network a v roce 2012 byl na Build konferenci odkazován jako návrhový jazyk.\n\n"}
{"id": "755517", "url": "https://cs.wikipedia.org/wiki?curid=755517", "title": "Barsilové", "text": "Barsilové\n\nBarsilové nebo Bersilové, \"Basli\" nebo \"Baysi\", \"Barsiller\") byl polo-kočovný středověký Euroasijský kmen tureckého původu, pravděpodobně identický s Bagrasiky. Barsilové jsou nejprve uvedeni v čínských análech jako patnáctí z 15 Turkických Tielských kmenů . Čínské záznamy o Západoturkutském kaganáte z roku 630, se zmiňují o chanu Barsilů (: leopard), jednoho z pěti kmenů On-oků (staroturecky: \"Ongšadapyt\", ), pravého křídla kmene, pod názvem Tun-ašpa ra-erkin. Byl jedním z kmenů úzce spjatých s Protobulgary, příbuzným s Chazary a patřil do Ogurské větve Bulgarů. Kromě etnonyma \"Barsil\" je středověcí historici znají také jako zemi \"Bersilia\" nebo v Arabském variantě Al-Baršaliju, která vystupuje jako výchozí bod expanze Chazarů v Evropě.\n\nS ohledem na etnickou příslušnost Barsilů v historiografii, existují dva názory. Ve prospěch obou jsou věcné důvody, avšak v důsledku nedostatku dějinných a absence lingvistických materiálů s konečnou platností upřednostnit jeden z nich není možné:\n\nPo rozpadu Attilovských Hunů (455) se Barsilové stávají známými v Předkavkazsku. V dokumentech byzantského autora Teofylakta Simocatta se poprvé uvádějí až v druhé polovině 6. století po Kr., v souvislosti s migrací Avarů (také \"Pseudoavaři\") přes východoevropské stepi na západ. Vzpomínají se jako národ, který se podřídil Avarům. Podle Simocatta, když se v roce 555 Avaři objevili v jejich zemi\"\"... Barsilt (Barsilové), Onoguri a Sabiři byli zasaženi hrůzou ... a uctili příchozí skvělými dary ...\"\". Arménští autoři vzpomínají Barsili jako největší nepřátele kavkazské Albánie v souvislosti s událostmi z 2. až 4. století po Kr. Hodnověrnost těchto událostí nepřipouštějí všichni historici. Archeologické materiály z relevantního období této oblasti poukazují na přítomnost stálé populace, která žila v trvalých sídlech a vytvářela impozantní pevnosti a města.\n\nV syrském překladu Byzantského autora Zachariáše Rétora, jsou etničtí Bagrasikové zahrnuti v seznamu stepních národů žijících severně od Derbendu. Nejpravděpodobněji představují jejich etnický název. Tentýž názor vyslovil i arabský historik Al-Belazuri. Nejpodrobnější vysvětlení o jejich poloze je od historika Michala Syrského z 12. století po Kr. Uvádí:\n\n\n"}
{"id": "755518", "url": "https://cs.wikipedia.org/wiki?curid=755518", "title": "Hackerská skupina", "text": "Hackerská skupina\n\nHackerské skupiny začaly vzkvétat na začátku 80. let spolu s příchodem domácích počítačů. Před tím byl termín hacker označení pro jakéhokoliv počítačového fandu. Každá skupina si chtěla udělat jméno, což bylo často urychleno jejich vlastním časopisem. Byly to zlaté časy pro hacking – v době, kdy ještě nebylo mnoho zákonů proti počítačové kriminalitě. Hackerské skupiny také nabízely přístup k informacím, zdrojům a místo, kde se dalo učit od ostatních členů. Hackeři si také mohli udělat jméno a získat respekt tím, že byli spojeni s nějakou elitní skupinou. Jména hackerských skupin často parodovaly velké společnosti, vlády, policii i kriminálníky. Často také používali specializované zkomoleniny pravopisu.\n\n"}
{"id": "755522", "url": "https://cs.wikipedia.org/wiki?curid=755522", "title": "Ben Cristovao", "text": "Ben Cristovao\n\nBen da Silva Cristóvão, známý jako Ben Cristovao nebo Benny Cristo (* 8. června 1987 Plzeň), je český zpěvák, textař, sportovec, písničkář a herec. V květnu 2020 bude reprezentovat Česko na Eurovision Song Contest v Rotterdamu s písní „Kemama“, se kterou vyhrál české národní kolo této soutěže. Cristovao zpívá v češtině a angličtině, aktivně vystupuje v Česku a na Slovensku.\n\nV roce 2009 byl finalistou talentové soutěže \"Česko Slovenská Superstar\", kde skončil na 7. místě.\n\nZkušenosti získané účinkováním v této soutěži jej motivovaly k dalšímu zaměření na svou pěveckou kariéru. V roce 2010 vydal debutové album \"Definitely Different\", nejúspěšnějšími singly alba jsou písně „Give Me Some More“ a „Put It On Me“. Rok poté v roce 2011 vyšlo jeho druhé studiové album \"Benny Cristo\". Deska obsahuje píseň s Monikou Bagárovou „Chci“ a skladbu „Na zdraví“. Coby předskokan vystupoval například před americkou elektro-popovou skupinou Far East Movement či kubánsko-americkým rapperem Pitbullem. \n\nV roce 2013 byl Ben Cristovao a jeho videoklip k písni „Bomby“ (režie Tomáš Kasal) nominován v kategorii videoklip roku v anketě Český slavík. V tomto roce vydal kromě singlu „Bomby“ také píseň „Tělo“ a „Stop“. Ben Cristovao se také (společně s dalšími hudebníky jako například David Koller, Dan Bárta, Michael Kocáb, Vojta Dyk) zapojil do projektu občanské aktivity Nikagda nězabuděm, která vyzývala k účasti ve volbách 2013 a varovala před návratem komunistů a inklinací k Rusku.\n\nV roce 2013 vydal své třetí řadové album \"Made In Czechoslovakia\". Album obsahuje celkem 16 skladeb, mezi nimi například například skladby „Bomby“, „Sweet Chilli“, „Instagram“, „Molly (feat. Ego)“ a „Tělo (feat. Supa)“. \n\nV roce 2015 vystoupil Ben Cristovao ve vyprodaném Foru Karlín.\n\nV roce 2016 získal ocenění Český slavík, a to v kategorii „nejstreamovanější česká skladba“ za píseň „ASIO“. Cenu nepřevzal osobně a pro média se vyjádřil tak, že nechce být v jednom sále s kapelou Ortel, kvůli jejím xenofobním textům. V tomto roce nahrál cover skladby „Nic není nastálo“ Davida Kollera. Píseň byla vydána společně s dalšími skladbami od interpretů jako Katarzia, Kato, Mucha, Vladimír 518) na nahrávce Davida Kollera \"David Koller & Friends\".\n\nV roce 2017 vydal své album \"Poslední\". Toto album nevyšlo na klasickém CD nosiči, ale fanoušci si jej mohli stáhnout prostřednictvím QR kódu na tričku se speciální grafikou. Hlavním motivem celé grafiky byl obraz \"Racek v moři\", který namaloval přímo Cristovao. Z alba pochází například skladba „Program“, videoklip k ní natočil Tomáš Kasal. V září 2017 uskutečnil Ben Cristovao koncert v pražských Žlutých lázních pro 7000 lidí. Záznam několika písní z tohoto koncertu vyšel ve videopodobě prostřednictvím VR brýlí. \n\nV roce 2018 vystoupil Ben Cristovao na předávání Hudebních cen Anděl s písní „Nohy“, hostem vystoupení byl Jiří Korn. V tomto roce připravil společně s Márií Čírovou (v produkci The Glowsticks) ústřední píseň „Padam“ k tanečnímu česko-slovenskému filmu \"Backstage\" režisérky Andrey Sedláčkové. Ve filmu má Ben Cristovao také roli porotce taneční soutěže. Téhož roku se stal porotcem talentové soutěže Česko Slovenská Superstar.\n\nV roce 2019 vydal EP \"Kontakt\" o šesti skladbách. Digitálnímu releasu předcházel unikátní streaming alba v Praze, Brně a Českých Budějovicích. Na náměstích zmíněných měst byly umístěny streamovací monolity, na kterých bylo možné si celé album poslechnout. U příležitosti deseti let na hudební scéně odehrál v roce 2019 svůj koncert v pražské O2 areně, kterou navštívilo téměř 15 000 lidí. V říjnu vystoupil ve Foru Karlín na benefičním koncertě pro Paměť národa. Uspořádala jej organizace Post Bellum u příležitosti dvou významných výročí: 101 let od vzniku republiky a 30. výročí sametové revoluce. \n\nV roce 2020 se stal s písní „Kemama\" vítězem národního kola Eurovision Song Contest a bude Česko reprezentovat v Rotterdamu. 31. března bude vystupovat na předávání hudebních cen Anděl Coca-Cola 2019. V září (26. 9. 2020) hodlá zopakovat koncert v O2 areně.\n\nBen Cristovao je aktivním veganem a zastáncem práv zvířat obecně. Aktivně se účastní různých akcí a kampaní podporujících tuto myšlenku. V roce 2018 se například spojil s organizací Obránci zvířat (OBRAZ), kdy nahrál voice over pro jedno z jejich kampaňových videí s názvem \"Jak to snáší\". To se zabývalo problematikou klecových chovů slepic. Několik let byl tváří projektu Seznam se bezpečně. Návštěvami na základních školách aktivně varoval studenty před nástrahami internetu a také radil jakým způsobem řešit případné problémy. Je také ambasadorem iniciativy zálohujme.cz, která razí myšlenku zálohovaných PET lahví.\n\nKromě hudební kariéry je Ben aktivním sportovcem, v posledních letech se věnuje na vrcholové úrovni brazilskému jiu-jitsu a účastní se turnajů po celém světě. 10. září 2016 získal bronzovou medaili ve středně těžké váze (do 88 kg) v souboji zápasníků s bílým pásem na mistrovství Asie. 20. listopadu 2016 získal zlato ve stejné kategorii na prestižním mezinárodním turnaji Madrid Open, opět v kategorii mezi bílými pásy ve středně těžké váze (do 88 kilogramů i s kimonem). V roce 2017 v jitsu získal titul mistra Evropy (bílé pásy).\n\nBen Cristovao reprezentuje akademie Jungle BJJ, kterou v Praze vede trenér Fernando Nascimento Araujo, držitel černého pásu čtvrtého stupně.\n\nV minulosti se profesionálně věnoval snowboardingu. Jeho největším úspěchem bylo první místo na Českém poháru série 4x4 v roce 2006. \n\nJeho matka pochází z Česka, otec z Angoly. Jeho mladší sestrou je stand-up komička Bianca Cristovao.\n\n\n\n\n\nNa album coverů Davida Kollera \"David Koller & Friends\" (2016) nahrál píseň \"Nic není nastálo.\"\n\n\n"}
{"id": "755526", "url": "https://cs.wikipedia.org/wiki?curid=755526", "title": "Věštkyně (Kytice)", "text": "Věštkyně (Kytice)\n\nVěštkyně je třináctá balada ve sbírce Karla Jaromíra Erbena \"Kytice\".\n\nJedná se o závěrečnou báseň sbírky, je považována za její myšlenkový vrchol. Ožívají v ní dávná proroctví, pojednává o budoucnosti českého národa, o věštkyni, která věští o Přemyslu Oráčovi, Libuši a jiných historických událostech českého národa. Ve sbírce je tematicky blízko první básni \"Kytice\", jako vlastenecká báseň s výrazným prvkem lidové slovesnosti vytvářející rámec díla. \n\n"}
{"id": "755532", "url": "https://cs.wikipedia.org/wiki?curid=755532", "title": "Hans G. Conrad", "text": "Hans G. Conrad\n\nHans G. Conrad (* 11. června 1926 Remetschwil jako Johann Gerold Konrad – 26. prosince 2003 Köln) byl vlivný fotograf a designér 20. století.\n\nHans G. Conrad vyrůstal ve skromných poměrech, vystudoval školu \"Brown, Boveri & Cie.\" ve švýcarském Badenu. Na konci 40. let přišel v Curychu do kontaktu s umělcem, architektem, designérem a publicistou Maxem Billem. \n\nConrad pro Billa též pracoval, například byl pověřen navrhnout švýcarský pavilon na milánském Triennale 1951. Během této doby Conrad pracoval také pro švýcarského architekta a designéra Alfreda Rotha (putovní výstava současného švýcarského architektury 1951). V letech 1952-54 navrhl reklamu určenou pro německo-amerického výrobce nábytku Knoll International majitelů Florence a Hanse Knolla.\n\nDíky Maxu Billovi, který byl spolu s Otlem Aicherem a Inge Aicher-Schollovou hlavním spoluzakladatelem Vysoké školy Designu v Ulmu, se Conrad dostal již během prvních dnů, pravděpodobně 1. prosince 1952, do Ulmu. Byl jedním z prvních studentů HfG: jeho studentský průkaz byl platný od 1. ledna 1953, i když oficiální vyučování začalo až 3. srpna 1953.\n\nNejprve studoval produkční design, potom vizuální komunikaci. V Ulmu Conrad poznal svou první manželku, spolužačku Evu-Marii Kochovou. Spolu s Otlem Aicherem vyvinuli výstavní systém pro výrobce elektrických spotřebičů Maxe Browna, který byl poprvé použit v roce 1955 na německé výstavě Rundfunk-, Phono- und Fernseh-Ausstellung v Düsseldorfu. V rámci tohoto projektu bylo v roce 1956 představeno kombinované rádio Phono-Radio-Kombination Phonosuper \"Braun SK 4\" považované za významný počin ve vývoji designu 20. století (návrh: Hans Gugelot Dieter Rams, Otl Aicher). Conradův návrh výstavního autobusu Brown však realizován nebyl.\n\nOd roku 1958 pracoval Conrad pro Brauna jako vedoucí veletržního a výstavního oddělení. V roce 1962 získal pozici šéfa reklamy pro německou Lufthansu. Díky tomuto místu pověřil Otlu Aichera a tým E5 na HfG Ulm, vizuálním návrhem pro Lufthansu.\n\nV letech 1969-72 byl Conrad Mitglied členem výboru pro vizuální design na olympijských hrách v Mnichově (předsedající: Anton Stankowski), vedoucí oddělení vizuálního designu byl Otl Aicher.\n\nOd roku 1970 pracoval jako šéfredaktor kolínského vědeckého časopisu Capital (na pozici kreativního ředitele). Vydavatelem časopisu byl Adolf Theobald, šéfredaktorem do roku 1974 Ferdinand Simoneit, po něm Johannes Gross. Časopis se pod jejich vedením dostal na pozici jednoho z předních (názorových) médií v Německu.\n\nV lednu 1989 z magazínu Capital odešel. V říjnu 1992 jej postihla mrtvice. Zemřel po dlouhé nemoci 26. prosince 2003 v domě s pečovatelskou službou v Kolíně nad Rýnem Rodenkirchenu.\n\n\n\n"}
{"id": "755540", "url": "https://cs.wikipedia.org/wiki?curid=755540", "title": "Českomoravská unie středu", "text": "Českomoravská unie středu\n\nČeskomoravská unie středu (ČMUS) byla moravistická politická strana. Vznikla v únoru 1996 sjednocením čtyř politických stran. Tři z těchto stran – Zemědělská strana (ZS), Liberálně sociální unie (LSU) a Hnutí za samosprávnou demokracii – Společnost pro Moravu a Slezsko (HSD-SMS, v roce 1994 přejmenována na Českomoravskou stranu středu – ČMSS), byly zastoupeny v Poslanecké sněmovně Parlamentu České republiky. Do Českomoravské unie středu vplynula i členská základna Křesťanskosociální unie (KSU), odštěpené malé strany od KDU-ČSL.\n\nPředsedou byl zvolen JUDr. Ing. Jan Jegla (ČMSS), 1. místopředsedou Ing. Radek Navrátil (ZS), dalšími místopředsedy JUDr. Jan Kryčer (ČMSS), Ing. Miloš Petera (LSU) a Ing. Josef Kapsa (KSU). ČMUS byla členěna na tři zemské organizace – českou, moravskoslezskou a pražskou. Hlásila se k politice tzv. čistého středu, mezi KDU-ČSL a ČSSD.\n\nV Poslanecké sněmovně měl klub ČMUS v letech 1995-1996 15 členů, ostatní poslanci zvolení v roce 1992 za LSU a HSD-SMS přešli k jiným poslaneckým klubům (původně měly oba kluby celkem 30 poslanců). I přes stále poměrně významné zastoupení ČMUS v Poslanecké sněmovně dosáhla ve volbách v roce 1996 jen 0,45 % hlasů a do Poslanecké sněmovny se nedostala. Po volbách byl zvolen předsedou ČMUS exposlanec Dalibor Štambera. 11. července 1996 v ČMUS vznikla frakce, která své členy a příznivce (zejména bývalé členy HSD-SMS) vyzvala k odchodu do ČSSD a založení neformální moravské platformy v rámci ČSSD, která tehdy ve volbách uspěla a získala 26,44 % hlasů a přetáhla na svou stranu většinu hlasů bývalé LSU a HSD-SMS. ČMUS se v dubnu 1997 sloučila s Moravskou národní stranou a vznikla Moravská demokratická strana, která se v roce 2005 integrovala do strany Moravané.\n"}
{"id": "755544", "url": "https://cs.wikipedia.org/wiki?curid=755544", "title": "Ivan Roháľ-Iľkiv", "text": "Ivan Roháľ-Iľkiv\n\nIvan Roháľ-Iľkiv (16. února 1917 Lukov – 3. února 2002 Bratislava) byl československý politik ukrajinské národnosti (respektive rusínské národnosti), poslanec Prozatímního Národního shromáždění za Ukrajinskou národní radu Prjaševčiny a poslanec Slovenské národní rady a Nár. shromáždění ČSR za Komunistickou stranu Slovenska (respektive KSČ).\n\nRoku 1937 složil maturitu na reálném gymnáziu v Prešově. V letech 1937–1942 studoval práva, nejprve na Univerzitě Karlově v Praze, po uzavření českých vysokých škol pokračoval v studiích na univerzitě v Bratislavě. Roku 1942 pracoval jako úředník ve Slovenské národní bance, od roku 1942 do roku 1944 byl úředníkem v úřadu pro zásobování v Bratislavě.\n\nV letech 1945-1946 byl poslancem Prozatímního Národního shromáždění za Ukrajinskou národní radu Prjaševčiny. V parlamentu setrval do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\nVe volbách roku 1948 byl zvolen do Slovenské národní rady. Zároveň se ve volbách do Národního shromáždění roku 1948 vrátil do celostátního zákonodárného sboru. Nyní jako komunistický poslanec zvolený ve volebním kraji Prešov. Setrval zde do prosince 1949, kdy se vzdal mandátu. Jako náhradník místo něj nastoupil František Haduch.\n\nV březnu 1945 se podílel na vzniku Ukrajinské národní rady. Byl tehdy zvolen jejím generálním tajemníkem. Po únorovém převratu roku 1948 se zapojil do mocenského boje v Ukrajinské národní radě, v níž v září 1948 jako zástupce komunistického křídla obvinil funkcionáře okolo Vasila Karamana z buržoazního nacionalismu kvůli jejich požadavkům na politickou autonomii Ukrajinců na Slovensku. Roháľ-Iľkiv byl pak pověřen provést transformaci a faktickou likvidaci Ukrajinské národní rady. Jako funkcionář Ukrajinské národní rady se podílel rovněž na persekucích řeckokatolické církve a násilném zavádění pravoslaví na severovýchodním Slovensku. V roce 1950 je uváděn jako předseda Ukrajinské národní rady.\n\n"}
{"id": "755545", "url": "https://cs.wikipedia.org/wiki?curid=755545", "title": "Bohumil Rolek", "text": "Bohumil Rolek\n\nBohumil Rolek (9. ledna 1903 Moravská Ostrava – 16. května 1961 Ostrava) byl český a československý politik a poválečný poslanec Prozatímního Národního shromáždění za Československou stranu lidovou. Po roce 1948 politicky pronásledován.\n\nPo maturitě na obchodní akademii začal pracovat jako bankovní úředník (později prokurista městské spořitelny v Ostravě). Od roku 1922 byl členem ČSL a aktivním členem Orla (dlouholetý starosta místní jednoty). V letech 1934-1938 zasedal v městském zastupitelstvu a v letech 1938-1939 byl místostarostou (prvním náměstkem starosty) Ostravy. Za druhé světové války byl aktivní v odboji. V letech 1940-1941 ho věznilo gestapo. Propuštěn byl podmínečně v roce 1941. Perzekuce zasáhla celou jeho rodinu. Jeho manželka byla zatčena a odvezena do koncentračního tábora Osvětim, kde v listopadu 1943 zemřela, švagr dr. Antonín Fraš byl zatčen a později zemřel v koncentračním táboře Mauthausen. Po osvobození se Bohumil Rolek stal ředitelem městské spořitelny v Ostravě a místopředsedou MNV v Moravské Ostravě.)\nV letech 1945–1946 byl poslancem Prozatímního Národního shromáždění za ČSL. Setrval zde do parlamentních voleb v roce 1946.\n\nV květnových volbách roku 1946 již nebyl zvolen a zůstal aktivní pouze na komunální úrovni, kde předsedal krajské organizaci ČSL. Po únoru 1948 politicky pronásledován. Musel opustit všechny politické funkce i místo ředitele spořitelny. Neunesl tíhu perzekuce a roku 1961 spáchal sebevraždu.)\n\n"}
{"id": "755550", "url": "https://cs.wikipedia.org/wiki?curid=755550", "title": "Jaroslav Řehulka", "text": "Jaroslav Řehulka\n\nJaroslav Řehulka (31. prosince 1886 Osek nad Bečvou - 20. ledna 1961 Osek nad Bečvou)) byl český a československý právník, spisovatel, katolický politik a poválečný poslanec Prozatímního a Ústavodárného Národního shromáždění za Československou stranu lidovou.\n\nJeho otec Josef Řehulka byl místním vzdělancem, učitelem, měl patentovánu řadu vynálezů a získal ocenění za studie o aeronautice. Jaroslav Řehulka absolvoval základní školu v Lipníku nad Bečvou a gymnázium v Přerově. Pak vystudoval Právnickou fakultu Univerzity Karlovy v Praze a zároveň Umělecko-průmyslovou školu v Praze. Během studií se zabýval malováním i žurnalistikou. Na právech promoval v roce 1911 a pracoval jako advokát v Lipníku nad Bečvou, Přerově a od roku 1912 v Olomouci. Začal se zabývat publicistikou. V roce 1912 publikoval řadu humoresek z ministrantského života, v nichž popsal skutečné obyvatele rodného Oseka. Jeho uměleckým pseudonymem byl Venca Vincórek. Publikace se dočkala i další jeho povídková díla (\"Zelené mládí\", \"Karlův román\", \"Hřbitovy\", \"Malíř barevných harmonií\"). Působil také coby stálý dopisovatel listu \"Našinec\". V roce 1913 spoluzakládal platformu Družina literární a umělecká. Psal její stanovy a trvale zasedal v jejím vedení.\n\nOd roku 1912 byl členem katolických politických stran (Katolická strana národní na Moravě, Moravsko-slezská křesťansko-sociální strana na Moravě), po vzniku Československa se pak angažoval v ČSL. V zemských volbách v roce 1928 byl zvolen do Moravskoslezského zemského zastupitelstva. Po roce 1945 vedl krajskou lidovou radu (krajskou stranickou organizaci ČSL) v Olomouci.\n\nV letech 1945–1946 byl poslancem Prozatímního Národního shromáždění za ČSL. Po parlamentních volbách v roce 1946 se stal poslancem Ústavodárného Národního shromáždění, kde setrval formálně do voleb roku 1948.\n\nPo únorovém převratu v roce 1948 byl z politických důvodů zbaven práva vykonávat advokátskou profesi. V 50. letech pak musel dojíždět z Oseka do Ostravy, kde dostal přidělenou práci.\n\n"}
{"id": "755551", "url": "https://cs.wikipedia.org/wiki?curid=755551", "title": "Suchopýr pochvatý", "text": "Suchopýr pochvatý\n\nSuchopýr pochvatý (\"Eriophorum vaginatum\") je rostlina z čeledí šáchorovité. Je charakteristickou rostlinou vrchovišť a přispívá svými vláknitě se třepícími pochvami k tvorbě rašeliny. Dlouhé okvětní chlupy všech suchopýrů zůstávají přisedlé na plodu i po dozrání a vytvářejí tak létací, případně plovací aparát k lepšímu rozšiřování semen vzduchem a vodou.\n\nVytváří hustě trsnaté porosty. Lodyhy jsou přímé, 30–60 cm, dole oblé, nahoře 3hranné, v dolní polovině pochvaté a listnaté. Listy jsou vzpřímené, štětinovité, 3hranné, 1 mm široké, žlábkovité, kratší než lodyhy. Lodyžní listy mají silně nafouklé pochvy a čepel zakrnělou v blanitou čepičku, bez jazýčku. Vytváří jeden vejčitý klásek v době květu 2 až 3 cm dlouhý, složený z mnoha desítek květů, bez listenů, plevy jsou vejčitě kopinaté, dlouze zašpičatělé, jednožilné, šedé, prosvítavé, dolní pluchy tmavé, jalové, za květu dolů skloněné, P chlupy 25 mm dlouhé, bílé, prašníky 2,5–3 mm, čárkovité. Kvete od března do června. Nažky 2–3 mm, vejčité, sytě hnědé.\n\nSuchopýr pochvatý je boreální druh rostoucí v celé Evropě, ve střední a severní části Asie a v Severní Americe. V Česku roste od pahorkatin po vysoká pohoří na celém území. Na Slovensku je výškové rozšíření podobné, ale neroste v nejvyšších částech vysokých hor. Jeho výskyt je vázaný na kyselé půdy rašelinišť a vrchovišť, na rašelinné smrčiny a rašelinné bory.\n\nNa Slovensku je suchopýr pochvatý z hlediska ohrožení zařazen ke zranitelným druhům, je zde také chráněn zákonem (VU/§).\n\n\n \n"}
{"id": "755553", "url": "https://cs.wikipedia.org/wiki?curid=755553", "title": "Oborová brána Technika", "text": "Oborová brána Technika\n\nOborová brána Technika (TECH, nástupce Portálu STM) je internetový portál nabízející jednotný přístup do českých i zahraničních odborných zdrojů (katalogů knihoven, databází, odborně zaměřených portálů) především z oblasti techniky, přírodních a aplikovaných věd. \n\nZdroje (katalogy knihoven, databáze, odborně zaměřené portály) jsou rozděleny na volně dostupné a licencované. Volně dostupné zdroje může využívat kdokoliv (katalogy českých i zahraničních knihoven, odborně zaměřené portály či volně přístupné bibliografické i plnotextové databáze). Licencované elektronické zdroje jsou databáze, které jsou až na úroveň plného textu (pokud je příslušná kolekce předplacena) zpřístupněny pouze registrovaným čtenářům Národní technické knihovny.\n\n\n\nTento modul Oborové brány TECH umožňuje vyhledávat současně v katalozích českých a zahraničních odborných knihoven včetně souborných katalogů, dále v bibliografických a plnotextových databázích, digitálních knihovnách a portálech dostupných prostřednictvím internetu. Toto paralelní (federativní) vyhledávání v několika zdrojích najednou slouží těm uživatelům, kteří by rádi získali ucelenější přehled publikované literatury na dané téma či chtějí získat informaci o dostupnosti publikace.\n\nMezi volně dostupné zdroje patří databáze, portály, elektronické časopisy, e-knihy, webové stránky organizací, encyklopedie a slovníky z oboru techniky, přírodních a aplikovaných věd a lékařství. Všechny zdroje jsou ověřené a volně dostupné on-line, pouze pro přístup k plným textům může být u některých zdrojů vyžadována bezplatná registrace. \n\nProfesionální zdroje obsahují přehled klíčových elektronických informačních zdrojů z oboru techniky, přírodních a aplikovaných věd a lékařství. Mezi tyto zdroje patří oblast vědy a výzkumu, normy a patenty, šedá literatura, seznam technických vysokých škol v ČR, granty a zakázky a další.\n\nProfesionální zdroje:\n\nTento adresář obsahuje informace o výzkumných ústavech a jiných odborných institucích z ČR, USA a EU.\n\nOborová brána Technika (TECH) je součástí projektu Jednotné informační brány (JIB) jako národního portálu pro výzkum a vývoj se záměrem vybudovat oborové informační brány pokrývající celé universum.\n\nOborová brána využívá vyhledávač Summon pro prohledávání nejrůznějších informačních zdrojů, včetně plnotextových, a dále vyhledávač Metalib pro prohledání katalogů knihoven. Uživatelské rozhraní oborové brány je vytvořeno prostřednictvím redakčního systému Plone. Grafické přizpůsobení i možnost využívat interních funkcí Summonu a MetaLibu jinými systémy je nezávislé na webovém rozhraní. Jednotné vyhledávácí rozhraní umožňuje také prohledávat všechny volné zdroje v TECH. \n\nUživatelům přináší oborová brána jednotné vyhledávací prostředí, které dokáže prohledat mnoho heterogenních zdrojů najednou (ve zdrojích, které to umožňují, nabízí i možnost fulltextového prohledávání). Systém podporuje stahování záznamů, další práci s výsledky a využití navazujících služeb typu SFX.\n\nVstup do licencovaných zdrojů je zajištěn připojením autentikačního systému podporujícího LDAP (Lightweight Directory Access Protocol). Možnost registrace s sebou přináší i další výhody – personalizace a tím i vytvoření vlastního prostoru uživatele, kde si může vytvářet své skupiny zdrojů, seznamy oblíbených titulů, schraňovat vyhledávací dotazy, ukládat výsledky vyhledávání apod. \n\nDo budoucna bude brána TECH i nadále mapovat informační zdroje z oblasti techniky a aplikovaných přírodních věd, a to v souladu s požadavky na jejich aktuálnost a odbornost. Brána TECH si rovněž klade za cíl vylepšovat funkčnost, obsahovou kvalitu a navazovat formy spolupráce s technicky zaměřenými institucemi.\n\n\n"}
{"id": "755554", "url": "https://cs.wikipedia.org/wiki?curid=755554", "title": "Pavel Sajal", "text": "Pavel Sajal\n\nPavel Sajal (2. května 1898 Praha – 23. května 1956 Praha) byl český a československý politik; poválečný poslanec Prozatímního a Ústavodárného Národního shromáždění a Národního shromáždění ČSR za Československou sociální demokracii, po roce 1948 za Komunistickou stranu Československa.\n\nByl vyučen zámečníkem. Od 1927 měl živnost na výrobu kovového zboží a železářský obchod na Žižkově. V letech 1918–1919 bojoval jako dobrovolník na Slovensku proti maďarské armádě. Od roku 1918 byl členem sociální demokracie. V době rozkolu ve straně se přiklonil k levicovému marxistickému křídlu. Od roku 1921 až do roku 1926 byl členem KSČ. V komunistické straně zastával funkci župního důvěrníka mládeže. V roce 1926 se vrátil do sociální demokracie. Ve straně působil v odborovém hnutí a v Jednotném svazu sociálně demokratických živnostníků. Byl vedoucím funkcionářem Svazu stavebních živností a Ústředny pro kovodělné živnosti. Za druhé světové války se podílel na odboji.\n\nPo osvobození se opět zapojil do politického dění. Roku 1945 se stal předsedou Ústředního svazu československých řemesel. V letech 1945-1946 byl poslancem Prozatímního Národního shromáždění za sociální demokraty, respektive za Ústřední svaz řemesel. Po parlamentních volbách v roce 1946 usedl za sociální demokracii do Ústavodárného Národního shromáždění.\n\nBěhem únorového převratu v roce 1948 patřil k frakci loajální vůči KSČ, která v sociálně demokratické straně převzala moc. Podílel se na fúzi ČSSD s komunisty. Ve volbách do Národního shromáždění roku 1948 byl zvolen za ČSSD ve volebním kraji Mladá Boleslav. V červnu 1948 po sloučení sociální demokracie s KSČ přešel do poslaneckého klubu komunistů. V parlamentu zasedal do roku 1954.\n\nPřispíval do odborných a politických periodik. Napsal příručku \"Stavební zámečnictví\" a byl spoluautorem několika národohospodářských spisů: \"Blahobyt všem\" (1938), \"Jak budovat hospodářství v nové republice\" (1945).\n\n"}
{"id": "755555", "url": "https://cs.wikipedia.org/wiki?curid=755555", "title": "Křížová cesta (Nejdek)", "text": "Křížová cesta (Nejdek)\n\nKřížová cesta v Nejdku na Karlovarsku je unikátní nejen svou délkou 1.600 metrů, ale také polohou, protože se nachází téměř uprostřed města na západním svahu Křížového vrchu (původně Střeleckého) obklopeného ze tří stran městskou zástavbou. Byla vybudována v letech 1851 až 1858 a po jejím chátrání ve druhé polovině 20. století obnovena v roce 2008.\n\n1. dubna 1840 zemřela Anna Marie Häcklová, majetná nejdecká vdova, která nezanechala žádné přímé dědice. Ještě za svého života, dne 26. března 1840, si k sobě pozvala čtyři místní občany, aby před nimi učinila ústní závěť, v níž odkázala 28 tisíc zlatých vídeňské měny na vybudování křížové cesty na Střeleckém vrchu. Městský soudce Franz Waldöstl se stal vykonavatelem této poslední vůle. Následně byla zřízena Nadace křížové cesty a v roce 1851 se začal realizovat plán.\n\nPro budování širokých terasovitých cest v prudkém svahu museli stavitelé použít velké množství kamene na opěrné zdi o různé výšce v celkové délce 1300 metrů, některé skály naopak museli ve vytyčené trase vylámat v celkové délce 180 metrů. Kameníci začali stavět 14 kapliček zastavení křížové cesty z tesaných žulových kvádrů. Chodníky křížové cesty byly chráněny proti přívalovým dešťům podélnými příkopy. V místech, kde příkrý svah tvořil úžlabinu, byly pod cestou vyzděny propustky. Nakonec bylo podél serpentinovitě vedených cest vysázeno na 250 stromů, ponejvíce buků. Dne 24. října 1858 proběhlo slavnostní vysvěcení křížové cesty páterem Richardem Gürtlerem z chebského konventu františkánů.\n\nV roce 1860 byla před prvním zastavením na křížové cestě postavena kaple Olivetské hory do které byly přeneseny sochy umístěné pod nejdeckou skálou. V letech 1862 - 1863 byla postavena kaple Božího hrobu na konci cesty na vrcholu Křížového vrchu. Přibližně v téže době byla v mohutné skále naproti kříži vytesána výklenková kaplička a v ní usazena socha Kristus ve vězení. V roce 1863 zhotovil nejdecký truhlářský mistr Wenzel Waldöstl (1816 - 1866) dřevěný kříž, kterým byl osazen skalnatý vrchol Křížového vrchu. Roku 1897 původní dřevěný kříž nahradil sedmimetrový železný krucifix, který navrhl a odlil ve spolupráci s nejdeckými železárnami klempíř a kovářský mistr Waldöstl, bratr autora dřevěného kříže, a který vyšel na 355 zlatých rakouské měny.\n\nKřížová cesta nebyla nikdy majetkem církve. Věřícími však byla hojně navštěvovaná, například roku 1913 je zaznamenáno procesí věřících, které se konalo u příležitosti 50. výročí postavení kaple Božího hrobu na vrcholu Křížového vrchu, kde poté byla sloužena slavnostní mše. V nejdecké kronice se k roku 1923 píše: „V říjnu 1923 byla dokončena instalace elektrického osvětlení na jednotlivých zastaveních křížové cesty. Již nyní svítí celkem 20 lamp, které jsou umístěny jak na kapličkách, tak i venku a uvnitř Olivové kaple a nahoře na kříži. Do kaple pod vrcholem byl obstarán malý lustr. Pro toto osvětlení bude v elektrárně zavedeno vlastní konto. Náklady na zařízení jsou zčásti kryty nadačními příspěvky zemřelé slečny Magdaleny Kernové, pana Franze Brandnera a taktéž sbírkami místních občanů a přičiněním zdejších železáren. Díky finančním prostředkům, které směřují tímto způsobem na křížovou cestu, bude smazán zbytek dluhu za zřízení osvětlení. Za několik let lze počítat s tím, že čistý výtěžek poputuje ke zkrášlení Křížového vrchu.“\n\nZa první republiky byly na křížové cestě u každého zastavení zřízeny dřevěné lavičky, které však byly během 2. světové války zničeny. Po roce 1945 a zejména v 50. letech 20. století křížová cesta zpustla a dřevěné polychromované reliéfy se známými výjevy z posledních hodin Kristova života byly zničeny nebo rozkradeny.\n\nKřížová cesta, dlouhá 1.600 metrů, stoupá v prudkém svahu a překonává převýšení 110 metrů. Na mnoha místech je vedena po kamenných terasách a díky serpentinám je stoupání velmi pozvolné. Navíc jsou cesty široké. Opěrné zdi o různé výšce dosahují celkové délky 1300 metrů. Chodníky křížové cesty byly chráněny proti přívalovým dešťům podélnými příkopy. V místech, kde příkrý svah tvoří úžlabinu, byly pod cestou vyzděny propustky.\n\nVlastní křížovou cestu tvoří 14 zastavení v podobě kamenných neomítaných hranolových výklenkových kapliček. Ty jsou stavěny na obdélném podélném půdorysu z tesaných žulových kvádrů. Kapličky jsou 3,5 metru vysoké, 1,75 metry široké a 85 cm hluboké. Jsou završeny trojbokým štítem s profilovanou krycí deskou původně s hvězdovým křížem z černé litiny, později se zdobeným kamenným křížkem na vrcholu. Na jejich čelní straně byly původně připevněny nahoře i dole ornamentální vlysy, dále dvojice rozet a dvojice hlavic, vše z černé litiny. Později byly kapličky ozdobeny rozetami, hlavicemi a ornamentálními vlysy. Na přední straně kapliček jsou obdélné, polokruhově zakončené výklenky ve tvaru románského okna. Niky jsou 171 cm vysoké, 93 cm široké a 42 cm hluboké. Ve výklencích bývaly původně umístěny 140 cm vysoké dřevěné polychromované reliéfy neznámého řezbáře. Koncha niky byla ještě zdobena malým křížem a příslušným číslem zastavení na křížové cestě. Při obnově cesty sem byly umístěny patinované umělecké reliéfy odlité z umělé pryskyřice a patinováné různými odstíny hnědi o rozměrech 170 x 90 cm od Heřmana Kouby a Michala Špory, představující tradiční výjevy podle římskokatolického kánonu zpracované v duchu původních odcizených reliéfů v nazarénském stylu. K výklenkům vedou dva stupně.\nI. Ježíš souzen Pilátem, II. Ježíš přijímá kříž, III. Ježíš padá pod křížem, IV. Ježíš potkává svou matku, V. Šimon pomáhá nést kříž, VI. Veronika podává roušku, VII. Ježíš podruhé padá, VIII. Ženy pláčí nad Ježíšem, IX. Ježíš padá potřetí, X. Ježíš zbaven šatu, XI. Ježíše přibíjejí na kříž, XII. Ježíš na kříži umírá, XIII. Ježíšovo tělo sňato z kříže, XIV. Ježíšovo tělo položeno do hrobu.\nSoučástí Křížové cesty byla kaple Božího hrobu, postavená v letech 1862 - 1863 na vrcholu za posledním zastavením. Byla to obdélná kamenná stavba s malým půlkruhovým apsidálním presbytářem, krytá plechovou sedlovou střechou. Vstupní západní průčelí kaple bývalo zakončeno trojúhelníkovým štítem s malou zděnou zvoničkou. Před vstupem do kaple byla přistavěna obdélná předsíňka s obdélným, polokruhově zakončeným vchodem. Podélné stěny kaple byly prolomeny po dvou úzkých, polokruhově zakončených oknech. Vnější stěny kaple byly hladké, bez členění. Kaple měla malý zvon, který byl ke konci 1. světové války zabrán a roztaven pro válečné účely. V říjnu 1923 byla v rámci elektrifikace křížové cesty do kaple zavedena elektřina a obstarán malý lustr. Po nuceném vysídlení německého obyvatelstva na konci 2. světové války nebyla již opuštěná kaple opravována a po roce 1950 se začala měnit v ruiny. Počátkem 21. století byla již kaple značně rozvalena. Dochovalo se pouze zdivo do výše přibližně 2,5 metru, lépe zachované na severní straně. Dne 30. června 2010 bylo rozhodnuto o demolici zbytků kaple, mezi červencem a zářím 2010 byly pozůstatky kaple strženy a trosky následně rozhrnuty po okolí.\n\nV září roku 2000 byla obnovena první dvě zastavení z iniciativy nejdeckého občana pana Jiřího Pichla. Reliéfy tehdy vytvořila kamenosochařka z Hořic, Markéta Horňáková. Její ničím nechráněné reliéfy a zdobné prvky byly již po týdnu napadeny vandaly. Velkou obnovu křížové cesty poté iniciovalo a započalo občanské sdružení „Jde o Nejdek“. Nové umělecké reliéfy navrhl a vytvořil v letech 2002 — 2006 nejdecký výtvarník Heřman Kouba, člen Unie výtvarných umělců, z matriční řezby je odlil z umělé pryskyřice karlovarský výtvarník Michal Špora. Odlitky patinoval různými odstíny hnědi Heřman Kouba. Doplňky a zdobné prvky kapliček navrhl a vytvořil nejdecký výtvarník Stanislav Nádeníček. Reliéfy jsou chráněny bezpečnostními skly.\n\nV neděli 31. srpna byla Msgre. Františkem Radkovským, biskupem plzeňským podruhé Nejdecká křížová cesta vysvěcena.\n\n\n\n"}
{"id": "755559", "url": "https://cs.wikipedia.org/wiki?curid=755559", "title": "Miroslav Sedlák", "text": "Miroslav Sedlák\n\nMiroslav Sedlák, též Mirko Sedlák (15. dubna 1913 Český Krumlov – 23. ledna 1981 Marietta), byl český a československý politik, poslanec Prozatímního a Ústavodárného Národního shromáždění za Československou sociální demokracii. Po roce 1948 exilový politik.\n\nAbsolvoval střední sociálně pojišťovací školu a pak nastoupil do okresní nemocenské pojišťovně v Českém Krumlově. Od roku 1929 byl župním důvěr­níkem sociálně demokratické mládeže. Ve 30. letech pak zastával na regionální úrovni četné stranické funkce. Na podzim 1938 musel po mnichovské dohodě opustit Český Krumlov a odejít do vnitrozemí. Za druhé republiky se podílel na vytvoření Národní strany práce. Byl zvolen jejím důvěrníkem, tedy krajským předsedou v župě České Budějovice. Za druhé světové války působil v odboji uvnitř organizace Národní hnutí pracující mládeže. Již v září 1939 byl zatčen a roku 1940 odsouzen na čtyři a půl roku káznice. Po vypršení trestu byl vězněn až do konce války v koncentračním táboře Flossenbürg.\n\nPo válce se vrátil do vlasti a zapojil se do veřejného života. V letech 1945–1946 byl předsedou okresní správní komise v Českém Krumlově a v období let 1945–48 působil na postu předsedy jihočes­ké organizace ČSSD, přičemž byl zároveň členem ústředního výkonného výboru strany. V letech 1945–1946 byl poslancem Prozatímního Národního shromáždění za sociální demokraty. Po parlamentních volbách v roce 1946 usedl za sociální demokracii do Ústavodárného Národního shromáždění. Setrval zde formálně do voleb do Národního shromáždění roku 1948.\n\nBěhem únorového převratu v roce 1948 patřil k části ČSSD kritické vůči KSČ, která byla ze sociálně demokratické strany vytlačena a která se stala terčem persekuce. Odešel do emigrace. Jeho cílem bylo nejprve Spojené království. V květnu 1948 se v Londýně podílel na vzniku exilové sociální demokracie. Byl členem jejího ústředního výkonného výboru. Od roku 1950 žil v USA. ČSSD zastupoval v 50. letech v Radě svobodného Československa. V letech 1950–1951 přednášel v rámci akce „Crusade for Freedom\" (ve prospěch Výboru pro Svobodnou Evropu) v USA. V období let 1960–1964 byl členem posádky nemocniční lodi Hope, která vyjížděla do rozvojových zemí jako plovoucí nemocnice a školicí centrum pro místní zdravotnické kádry. Od 1965 pracoval v Atlantě jako ředitel hotelu a předseda místní odborové organizace Banquet Managers Guild sdružující hotelové pracovníky. V roce 1974 těžce onemocněl a po zbytek života pak žil v sanatoriích.\n\n"}
{"id": "755565", "url": "https://cs.wikipedia.org/wiki?curid=755565", "title": "Ladislav Skaunic", "text": "Ladislav Skaunic\n\nLadislav Skaunic, též Vladislav Skaunic (9. června 1899 Brno – 15. července 1976 Hradec Králové), byl český a československý politik; poválečný poslanec Prozatímního a Ústavodárného Národního shromáždění za Československou sociální demokracii.\n\nPůsobil na Brněnsku. Za druhé světové války byl činný v odboji a byl politickým vězněm. Již 1. září 1939 byl zatčen v rámci akce Albrecht der Erste. Byl vězněn v Brně na Špilberku, pak v koncentračních táborech Dachau a Buchenwald. Propuštěn byl v roce 1942.\n\nV roce 1945 se přihlásil do Svazu osvobozených politických vězňů (odbočka Brno-Černá Pole). Tehdy byl registrován jako místoředitel Okresní nemocenské pojišťovny v Brně. Na otázku, zda hodlá ve Svazu aktivněji pracovat, odpověděl: „\"Jsem příliš zaneprázdněn spolkovou a veřejnou činností. Svazu pomohu podle možností, pro členstvo práci konám ve svém zaměstnání\"“. Členem Svazu (později Svaz protifašistických bojovníků) byl až do své smrti. V roce 1946 se uvádí jako úředník.\n\nV letech 1945-1946 byl poslancem Prozatímního Národního shromáždění za sociální demokraty. Po parlamentních volbách v roce 1946 usedl za sociální demokracii do Ústavodárného Národního shromáždění. Setrval zde formálně do voleb do Národního shromáždění roku 1948.\n\nBěhem únorového převratu v roce 1948 patřil k části ČSSD kritické vůči KSČ, která byla ze sociálně demokratické strany vytlačena a která se stala terčem persekuce. V roce 1955 byl odsouzen Krajským soudem v Brně za neoznámení trestného činu v politické kauze související se stíháním jiného člena předúnorové sociální demokracie. V červnu 1968 mu byl udělen Řád republiky.\n\nLadislav Skaunic zemřel v červenci 1976 v Hradci Králové.\n\nJeho manželkou byla Květa Skaunicová-Vaňková (narozena 21. února 1899).\n\n"}
{"id": "755568", "url": "https://cs.wikipedia.org/wiki?curid=755568", "title": "Marie Skuhrovcová", "text": "Marie Skuhrovcová\n\nMarie Skuhrovcová (15. července 1908 Plzeň – 10. prosince 1979 Plzeň) byla česká a československá učitelka, politička a poválečná poslankyně Prozatímního Národního shromáždění za Československou stranu lidovou.\n\nPo studiu na státním ženském učitelském ústavu v Plzni, kde roku 1927 maturovala, učila nejprve v Praze a od roku 1934 v Plzni. Byla aktivní v řadě spolků a organizací (Junák, pěvecké sdružení učitelek z Plzeňska). V letech 1928-1935 zastávala funkci předsedkyně dívčí sekce \"Ústředí katolického studentstva Republiky Československé v Praze\".\n\nV letech 1945–1946 byla poslankyní Prozatímního Národního shromáždění za ČSL. Setrvala zde až do parlamentních voleb v roce 1946.\n\nV květnových volbách roku 1946 již nebyla zvolena a poté se zcela stáhla z veřejného a politického života.\n\n"}
{"id": "755569", "url": "https://cs.wikipedia.org/wiki?curid=755569", "title": "George Hotz", "text": "George Hotz\n\nGeorge Francis Hotz (* 2. září 1989), na Internetu jako geohot, million75 nebo jednoduše mil, je americký\nhacker známý díky odemčení iPhone, který telefonu dovolil využívát jiné operátory, což bylo proti zájmu AT&T a Apple. Je také zodpovědný za hacknutí Sony PlayStation 3, za které ho společnost Sony později žalovala.\n\nHotz vyrůstal v Glen Rock v americkém státě New Jersey. Studoval na Bergen County Academies v oboru AEDT (Academy for Engineering and Design Technology). Hotz je také absolventem programu Talentovaná mládež v Johns Hopkins centru. Později chvíli studoval na Rochester Institute of Technology obor biotechnologie a bioinformatika, ale krátce na to školu opustil.\n\nHotz, dle jeho blogu, vyměnil svůj odemknutý 8 Gb iPhone s Terry Daidonem, zakladatelem společnosti Certicell, za Nissan 350Z a tři 8 Gb iPhony. Hotz řekl,\nže chtěl telefony dát dalším členům svého týmu, kteří se podíleli na vytvoření hacku. Jeho hardwarová metoda odemčení přístroje byla nahrazena softwarovou, která\nnevyžaduje rozmontování samotného přístroje. Hotz vytvořil softwarové k odemčení nového bootloaderu verze 4.6 které bylo dříve možné pouze hardwarovou cestou.\n3. července 2009 oznámil Purplera1n, první veřejný software pro jailbreak iPhone 3GS.\n\n13. října 2009 Hotz zveřejnil Blackra1n, jailbreak pro všechny telefony iPhone a iPod Touch. Jediná nevýhoda byla, že na přístroje iPod Touch třetí generace byla\npotřeba tzv. tethered jailbreak (jailbreak fungoval jen do vypnutí/resetování přístroje, pak se musel provést znovu). 30. října Hotz zveřejnil Blackra1n RC2, update jeho předešlé utility. Tato verze umožňovala jailbreak i uživatelům MC Model iPod Touch 2G (8 Gb iPod Touch třetí generace) a iPhone 3GS s novým bootroomem (pouze tethered jailbreak). O den později Hotz oznámil blížící se zveřejnění Blackra1n RC3, verze obsahující utilitu blacksn0w, umožňující odblokování všech iPhone zařízení používajících blackra1n.\n\nV březnu roku 2010, Hotz vytvořil webovou stránku pro jeho nejnovější jailbreak, limera1n. O tři měsíce později na svém twitter účtu uvedl, že již neplánuje vývoj dalšího jailbreak softwaru. Lidem kteří čekali na další verzi, řekl, aby se zaměřili na Spirit, aktuální program pro 3.1.x jailbreak. Další měsíc však uvedl, že byl schopný odemknout iPhone 4 běžící na iOS verze 4.0. Jako důkaz poskytl fotografii přístroje se spuštěným softwarem \nCydia. 13. července 2010 oznámil definitivní konec vývoje jakéhokoli jailbreaku, s odůvodněním že už to není taková zábava jako bývala, a že lidé berou až moc vážně to co dělá a co sám dělal jenom pro rozptýlení.\n\n8. října 2010 Hotz potvrdil zveřejnění nové utility, plánované na 11. října. Také ukázal fotografii utility limera1n spuštěné na iPhone 3GS, iPod Touch čtvrté generace, iPhone 4 a iPad. O den později vydal limera1n Beta 1 - bez podpory pro iPhone 3GS (kvůli potížím s bootroom). To odložilo vydání Greenpois0n.\nNa webu o limera1n uvedl, že to udělal proto, aby se Chronic Dev team zaměřil na jailbreak Apple zařízení páté generace. Později zveřejnil další tři beta verze, s podporou iPhone 3GS s dalšími opravami a vylepšením stability. Dne 11. října zveřejnil finální verzi jeho jailbreaku (RC1b). O dva týdny později vydal také verzi pro Mac OS.\n\nNa konci roku 2009 Hotz oznámil své zásluhy na hacknutí Sony Playstation 3, konzole, která byla považovaná za jedinou úplně uzamčenou a zabezpečenou. Hotz založil blog, kde dokumentoval výsledky své práce a o pět týdnů později, 22. ledna 2010, oznámil, že úspěšně prolomil ochranu přístroje a získal tak přístup pro čtení a zápis do systémové paměti a hypervisor přístup k procesoru. Hotz také uvedl, že jeho práce by mohla povolit homebrew aplikace a PlayStation 2 emulaci\n(funkce, které Sony odstranila z novějších verzí konzole z důvodu snížení výrobních nákladů). O pár dní později Hotz svůj patch zveřejnil. Byl proveden na původním firmware (OFW) 3.15, který svým kódem předělal na 3.15 CFW, neboli custom firmware. Vyžaduje to podporu jiných operačních systémů na přístroji a obsahuje modul Linux Kernelu pro získání hypervisor přístupu přes sběrnici. Poté uvedl, že Sony bude mít pravděpodobně problém s opravou jeho patche. Na konci března 2010 Sony odpověděla oznámením vydání firmware updatu, který by odstranil podporu více operačních systémů ze všech zařízení, funkce, která už chyběla na novějších\nslim verzích konzole. Následně Hotz oznámil plány pro další custom firmware, umožňující podporu Linuxu a dalších operačních systémů pro PlayStation Portable.\n\n7. května 2010 zveřejnil na internetu video dokazující jeho práci s vlastním custom firmwarem, které ukázalo PlayStation 3 spuštěné s funkcí OtherOS, zapnuté na firmwaru verze 3.21. Svůj vlastní firmware pojmenoval 3.21OO a zmínil, že by mohl fungovat i na novějších, slim verzích Playstation 3. Nezmínil však, jestli pracoval i na custom verzi firmware verze 3.41 (nakonec nebyla nikdy vydána). V červnu téhož roku na svém twitter účtu oznámil, že se již nadále nezabývá cracknutím Sony PlayStation 3. Na začátku roku 2011 zveřejnil na svém webu klíče k PS3, které byly později díky nátlaku Sony odstraněny. O týden později ukázal video kde běžely homebrew aplikace na Playstation 3, firmware verze 3.55 na základě objevu trhliny v zabezpečení, týmu fail0verflow. Dne 11. ledna 2011 Sony Hotze zažalovala. O pár dní později se Hotz objevil v televizi, kde vysvětloval proč odemkl PlayStation 3.\n\nPoté co Hotz zveřejnil klíč k odemčení konzole, Sony Hotze zažalovala. Následovně Hotz zveřejnil na Youtube video, ve kterém zpíval o \"pohromě\" pro Sony. Na základě tohoto videa si Sony vyžádala od sociálních sítí, včetně Youtube, IP adresy lidí, kteří navštívili Hotzovy stránky a zhlédli jeho videa. To se později vztahovalo pouze na ty uživatele, kteří zhlédli video a dokumenty o hacknutí PlayStation 3, stejně jako ti, kteří pod videem a články nechali komentáře.\n\nPayPal umožnil Sony přístup k účtu Hotze a soudce případu dal Sony pouze povolení k prohlížení IP adres všech lidí, kteří navštívili Hotzův web geohot.com. V květnu 2011 Sony stáhla svojí žalobu za podmínky, že se Hotz už nikdy nebude zabývat hackováním jakéhokoli Sony přístroje.\n\nNa konci stejného měsíce se hackeři nabourali do sítě Sony PlayStation a ukradli osobní informace 77 milionů uživatelů. Hotz popřel jakoukoli zodpovědnost za útok a řekl:\"Provozování homebrew aplikací a obcházení zabezpečení na konzolích je fajn. Hackování něčí databáze a krádež uživatelských dat v pořádku není.\"\n\nDne 27. června 2011 bylo oznámeno, že Hotz začal pracovat pro Facebook, ačkoli podle článku CNET nastoupil již v květnu 2011, což později společnost potvrdila. Jeho role ve společnosti je však neznámá. Na začátku roku 2012 se objevily spekulace, že George Hotz společnost Facebook opustil a nadále již pro ni nepracuje.\n"}
{"id": "755570", "url": "https://cs.wikipedia.org/wiki?curid=755570", "title": "Cannonova letecká základna", "text": "Cannonova letecká základna\n\nCannonova letecká základna ( Cannon Air Force Base; kód IATA je CVS, kód ICAO KCVS, kód FAA LID CVS) je vojenská letecká základna letectva Spojených států amerických nacházející se přibližně jedenáct kilometrů jihozápadně od města Clovis ve státě Nové Mexiko. Je domovskou základnou 27. křídla zvláštních operací (27th Special Operations Wing; 27 SOW), které spadá pod Velitelství zvláštních operací vzdušných sil (Air Force Special Operations Command; AFSOC). 27 SOW plánuje a následně provádí vysoce specializované akce za použití pokročilých letounů, taktiky a metod tankování za letu s účelem infiltrovat, zásobovat a po splnění mise evakuovat jednotky z řad zvláštních operací z nepřátelského území. Nad takovými akcemi má zajišťovat dohled a členům zvláštních jednotek poskytovat výzvědné informace za účelem zdárného splnění přidělených úkolů. Křídlo je vybaveno letouny Lockheed MC-130, Lockheed AC-130 \"Gunship\", V-22 Osprey a dále bezpilotními letouny MQ-1 Predator.\n\nTato základna byla zprovozněna v roce 1942, tehdy pod názvem „Army Air Base, Clovis“. Později byla pojmenována na počest generála letectva Johna K. Cannona (1892–1955), někdejšího velitele Amerických vzdušných sil v Evropě.\n\n"}
{"id": "755576", "url": "https://cs.wikipedia.org/wiki?curid=755576", "title": "Seznam partnerských měst v Česku", "text": "Seznam partnerských měst v Česku\n\nToto je neúplný seznam českých měst a obcí, které udržují trvalé vztahy s městy a obcemi v jiných zemích, tudíž jsou partnerská.\n\nBlatná\nČeské Budějovice\nČeský Krumlov\nDačice\nHluboká nad Vltavou\nJindřichův Hradec\nKaplice\n\nKardašova Řečice\n\nKovářov\n\nMilevsko\n\nNová Bystřice\n\nNovosedly nad Nežárkou\n\nPísek\nPrachatice\nSezimovo Ústí\n\nSlavonice\nSoběslav\n\nStrakonice\nSuchdol nad Lužnicí\n\nTábor\nTřeboň\nVeselí nad Lužnicí\nVimperk\n\nVodňany\nBlansko\nBoskovice\nBrno\nBřeclav\nBučovice\n\nBzenec\nHodonín\nHustopeče\nIvančice\nKanice\n\nKuřim\nKyjov\nLanžhot\n\nLetovice\nLužice\n\nMikulov\nPodolí\nRatíškovice\n\nRosice\nSlavkov u Brna\n\nStřelice\nSuchohrdly\n\nŠlapanice\n\nTišnov\nVelké Pavlovice\nVeselí nad Moravou\nVyškov\nZnojmo\nŽidlochovice\n\nAš\nBochov\n\nFrantiškovy Lázně\nCheb\nChodov\nKarlovy Vary\nKraslice\n\nLoket\n\nMariánské Lázně\nNejdek\n\nOstrov\n\nSokolov\nBroumov\nČervený Kostelec\nČeská Skalice\nDobruška\nDvůr Králové nad Labem\nHradec Králové\nHronov\nJaroměř\nJičín\nKostelec nad Orlicí\nLibčany\nNáchod\nNové Město nad Metují\nNový Bydžov\nTrutnov\nTýniště nad Orlicí\n\nVrchlabí\nČeská Lípa\nDoksy\nFrýdlant\nHrádek nad Nisou\nChrastava\nJablonec nad Nisou\nLiberec\nMimoň\nNový Bor\nSemily\nSloup v Čechách\n\nTanvald\nTurnov\nVšeň\n\nŽelezný Brod\nAndělská Hora\n\nBílovec\nBolatice\nBruntál\nBystřice\nČeský Těšín\nFrenštát pod Radhoštěm\nFrýdek-Místek\nFrýdlant nad Ostravicí\nFulnek\nHavířov\nHlučín\nJablunkov\nKarviná\nKopřivnice\nKravaře\nKrnov\nMěsto Albrechtice\nNový Jičín\nOdry\nOpava\nOrlová\nOsoblaha\n\nOstrava\nRýmařov\nTřinec\nVendryně\n\nHranice\nJeseník\nLipník nad Bečvou\n\nLitovel\nMikulovice\nNáměšť na Hané\nOlomouc\nProstějov\nPřerov\nŠternberk\nŠumperk\nUničov\nZábřeh\nZlaté Hory\nČeská Třebová\nHlinsko\nHolice\nChrudim\nKunvald\n\nLanškroun\nLetohrad\nLitomyšl\nMoravská Třebová\nPardubice\nPolička\nSezemice\n\nSvitavy\nÚstí nad Orlicí\nVysoké Mýto\nŽamberk\nBlovice\nBor\nČernošín\n\nDobřany\nDomažlice\nHorní Bříza\n\nHoršovský Týn\nKlatovy\nKlenčí pod Čerchovem\nMýto\n\nNepomuk\nNýřany\n\nPlzeň\nPřeštice\nRokycany\nStříbro\nSušice je členem Douzelage, asociace partnerských měst, sdružující města v rámci celé Evropské unie. Sušice má kromě toho další tři partnerská města: Aarhus, Wenzenbach and Uetendorf.\nPraha\nPraha 1\nPraha 5\nPraha 6\nPraha 7\nPraha 8\n\nPraha 9\n\nPraha 10\nPraha 15\nPraha 16 – Radotín\n\nPraha 18 – Letňany\n\nPraha 20 – Horní Počernice\nBělá pod Bezdězem\nBenátky nad Jizerou\nBenešov\nBeroun\nBrandýs nad Labem-Stará Boleslav\nBuštěhrad\n\nČáslav\n\nČernošice\nDobřichovice\n\nDobříš\nDoksy\n\nHořovice\n\nHradištko\n\nChyňava\n\nKarlštejn\nKladno\nKolín\nKostelec nad Černými lesy\n\nKralupy nad Vltavou\nKutná Hora\nLidice\n\nLysá nad Labem\nMělník\nMilín\n\nMladá Boleslav\nMnichovo Hradiště\nNeratovice\n\nNový Knín\n\nNymburk\nPoděbrady\nPříbram\nPtice\n\nRakovník\nRoztoky\n\nŘíčany\nSedlčany\nSlaný\nŠtěchovice\nBenešov nad Ploučnicí\n\nBílina\nČeská Kamenice\n\nDěčín\nDuchcov\nChomutov\nJirkov\nKadaň\nKlášterec nad Ohří\n\nKrupka\n\nLitoměřice\nLitvínov\nLovosice\n\nLouny\nMost\nPodbořany\nRoudnice nad Labem\nRumburk\n\nTerezín\nÚstí nad Labem\nŽatec\nBystřice nad Pernštejnem\nHavlíčkův Brod\nChotěboř\nJemnice\nJihlava\nJimramov\n\nMoravské Budějovice\nPelhřimov\nTelč\nTřebíč\nTřešť\nVelké Meziříčí\nŽďár nad Sázavou\nŽdírec nad Doubravou\nBystřice pod Hostýnem\nHolešov\nKašava\nKroměříž\nLuhačovice\nNapajedla\nOtrokovice\nRožnov pod Radhoštěm\nSlavičín\nStaré Město\nStrání\n\nUherské Hradiště\nUherský Brod\nValašské Meziříčí\nVsetín\nZlín\nZubří\n"}
{"id": "755578", "url": "https://cs.wikipedia.org/wiki?curid=755578", "title": "Dušan Slávik", "text": "Dušan Slávik\n\nDušan Slávik (10. ledna 1922 Bratislava – 19. dubna 1992 Brno) byl slovenský a československý účastník slovenského národního povstání, politik, poválečný poslanec Prozatímního Národního shromáždění za Demokratickou stranu, pak za Stranu svobody. Po roce 1948 politicky pronásledovaný a vězněný komunistickým režimem. Za normalizace aktivní jako disident.\n\nZa druhé světové války působil v odboji, podílel se na Slovenském národním povstání. Po potlačení povstání byl zajat Němci a odsouzen k trestu smrti, ale díky pomoci přátel se mu podařilo uprchnout.\n\nPo osvobození se zapojil do politického života. V letech 1945–1946 byl poslancem Prozatímního Národního shromáždění za Demokratickou stranu, respektive za Zväz slovenskej mládeže. V dubnu 1946 vystoupil z klubu Demokratické strany a přešel do poslaneckého klubu nově utvořené Strany svobody. V parlamentu setrval do parlamentních voleb v roce 1946.\n\nPo únorovém převratu v roce 1948 byl pronásledovaný komunistickým režimem. V roce 1949 byl zatčen a odsouzen k trestu smrti. Trest mu byl zmírněn na doživotí. Propuštěn byl na amnestii v roce 1960. Nemohl najít práci a hrozilo mu stíhání za příživnictví. Státní bezpečnost ho opakovaně nutila ke spolupráci a uvalovala na něj vazbu. Před propuštěním podepsal závazek spolupráce s StB. Slávikovo jméno se po roce 1989 objevilo mezi agenty Státní bezpečnosti. Následný skandál přispěl k jeho smrti. Po propuštění z věznice vykonával dělnická povolání, od roku 1968 byl právníkem v podniku Investprojekt, odkud musel ovšem znovu odejít po začátku normalizace. Pak byl právníkem sítě dětských vesniček SOS, později zůstal opět bez řádné práce. Během roku 1968 byl zakládajícím členem klubu politických vězňů K 231. Za normalizace se angažoval v disentu.\n\nV prosinci 1989 byl členem přípravného výboru, který se podílel na obnovení Československé sociální demokracie.\n\nByl synem meziválečného politika a ministra vnitra Juraje Slávika.\n\n"}
{"id": "755582", "url": "https://cs.wikipedia.org/wiki?curid=755582", "title": "Letenské sady", "text": "Letenské sady\n\nLetenské sady jsou rozsáhlý pražský park na levém břehu Vltavy a druhý největší park na území městské části Praha 7. Díky své vyvýšené poloze umožňuje výhled na řadu pražských památek a významných míst, mimo jiné Pražský hrad, Staré město a Petřín. Je oblíbeným místem pro procházky a projížďky na kolečkových bruslích a skateboardu. Sousedí s Letenskou plání.\n\nZáklad dnešní podobě sadů položil počátkem 19. století baron Jakub Wimmer z Wimmersbergu, který většinu zdejších pozemků vlastnil. Během 40. let téhož století se pražský místodržící Karel Chotek zasadil o výkup pozemků. V této době byla zahájena rekonstrukce Letné a v průběhu výstavby Letenského zámečku došlo v 60. letech k výsadbě několika tisíc stromů. V roce 1871 byl park na počest návštěvy nástupce rakouského trůnu pojmenován Sady korunního prince Rudolfa. Nejzásadnější úpravy v rámci provedení nového konceptu zdejších sadů byly provedeny koncem 80. let 19. století pod vedením Františka Josefa Thomayera.\n\nV roce 1955 byl na Letné vztyčen obrovský Stalinův pomník, který byl odstraněn v roce 1962. Nyní je na místě pomníku, na původním rozsáhlém mramorovém podstavci, kyvadlo – metronom. Od něj vede rozsáhlé schodiště dolů na břeh Vltavy, které končí u Čechova mostu.\n\nNa místě dnešního obratiště tramvají Špejchar byly postaveny dřevěné domy, které ještě v sedmdesátých letech sloužily jako studentské koleje.\n\nBěhem Sametové revoluce byla přilehlá Letenská pláň místem významných demonstrací proti komunistickému režimu. Ve dnech 25. a 26. listopadu 1989 zde demonstrovalo přes 750 000 lidí. Tyto protesty následovala generální stávka 27. listopadu 1989.\n\n"}
{"id": "755585", "url": "https://cs.wikipedia.org/wiki?curid=755585", "title": "Jiří Hladík", "text": "Jiří Hladík\n\nJ.M. can. Mgr. Jiří Hladík OCr, prelát (7. prosince 1953 Rumburk) je český římskokatolický kněz, člen řádu křižovníků s červenou hvězdou a od 14. února 2011 probošt litoměřické kapituly.\n\nPochází z pražské rodiny, která se přištěhovala do severočeského pohraničí, do šluknovského výběžku, v roce 1946. Narodil se 7. prosince 1953 v Rumburku. Jeho otec pracoval jako údržbář v domě u řádových sester sv. Cyrila a Metoděje, později i v ústavu sociální péče v Krásné Lípě (tzv. Palmovka), kde byly řádové sestry Vincentky - Dcery křesťanské lásky, které se staraly o mentálně postižené a staré lidi umístěné tehdejším komunistickým režimem do pohraničí. Blízkost řádových sester, mezi nimiž vyrůstal, na něho měla formační vliv vzhledem k budoucímu kněžskému povolání. Řeholní sestry ho také vzdělaly v základech katolické víry a katechismu. Biřmován byl kardinálem Štěpánem Trochtou.\nVyučil se prodavačem smíšeného zboží, poté vystudoval potravinářskou průmyslovsku v Pardubicích. Po vyučení rok pracoval v Plzni jako laborant ve státním veterinárním ústavu, pak odešel studovat ke kněžství do semináře v Litoměřicích.\n\nNa kněze byl vysvěcen 26. června 1981. V kněžské službě působil postupně jako kaplan v Turnově, administrátor farnosti v Bystřici a v Libáni. Dále byl od 1. října 1990 duchovním správcem v Jablonném v Podještědí, a také okrskovým vikářem a děkanem v Turnově. 11. dubna 1995 se stal také sídelním kanovníkem kapituly sv. Štěpána v Litoměřicích s kanonikátem svatoštěpánským II.\n\nV době svého turnovského působení se stal nejprve členem dominikánského řádu a přijal řeholní jméno Václav. Jeho formace v řeholním životě byla předznamenána působením řádových sester v dětství, později se zúčastňoval tajných filosofických přednášek významného dominikána Dr. Metoděje Habáně. Ještě v dětství jezdil do Jablonného v Podještědí, kde je hrob sv. Zdislavy. Zde na něho měl zase formační vliv kněz P. Jindřich Gajzler, OP., který Jiřího Hladíka pro dominikánský řád získal.\n\nPosléze se v roce 1994 stal členem Rytířského řádu křižovníků s červenou hvězdou.\n\nV roce 1995 byl požádán o převzetí děkanství v Karlových Varech s kostelem sv. Máří Magdalény v tehdy nově vzniklé plzeňské diecézi, kde působil 13 let do roku 2008. Závěr jeho působení v lázeňském městě byl negativně zatížen úsilím města vybudovat kolem barokního kostela moderní architekturu, která by znehodnotila původní stavební dispozici Kiliána Ignáce Diezenhofera, stavitele kostela. Tyto městské stavební vize vedly umělecky a esteticky cítícího Hladíka k návratu do litoměřické diecéze.\n\n15. září 2008 se stal farářem katedrály sv. Štěpána v Litoměřicích. Od 1. října 2008 do 31. března 2010 vykonával funkci kancléře litoměřické diecézní kurie. V rámci diecéze se stal od 16. března 2009 členem umělecko-technické rady a členem liturgické komise; v rámci litoměřického vikariátu od 1. ledna 2010 členem vikariátní rady. 12. února 2011 byl zvolen proboštem litoměřické kapituly sv. Štěpána a 14. února 2011 byl litoměřickým biskupem Janem Baxantem do funkce potvrzen s platností do 13. února 2014. Podle stanov litoměřické kapituly (\"Hlava II., čl. 1.\"), schválených dne 11. dubna 1995, mu jakožto proboštovi náleží vlastním právem také titul prelát. 10. února 2014 byl kanovníky opět zvolen na pětileté funkční období. 2. března 2014 byl pak (spolu s J.M. can. Karlem Havelkou, který byl jmenován děkanem litoměřické kapituly) instalován biskupem Mons. Baxantem.\n\n\n"}
{"id": "755590", "url": "https://cs.wikipedia.org/wiki?curid=755590", "title": "Oldřich Smejkal", "text": "Oldřich Smejkal\n\nOldřich Smejkal (22. listopadu 1908 Chroustovice – 15. září 1998 Chrudim) byl český a československý politik, poslanec Prozatímního a Ústavodárného Národního shromáždění za Československou sociální demokracii.\n\nVyučil se tesařem a vedl malé zemědělské hospodářství v Chroustovicích. Od roku 1927 působil v komunální politice, později i na okresní úrovni. Od roku 1932 se angažoval v zemědělském družstevnictví. Ve 30. letech se stal členem agrární strany. V období let 1934–1936 byl předsedou republikánského dorostu v Čechách. Spolupracoval s listem \"Mladý venkov\". Roku 1937 byl delegátem sjezdu mírového hnutí mládeže v Paříži.\n\nV letech 1930-1945 byl tajemníkem a později místostarostou v rodných Chroustovicích. V letech 1950-1966 působil coby režisér ochotnického divadla v Chroustovicích. Vstup do celostátní politiky v roce 1945 mu doporučil Bohumil Laušman. Vzhledem k tomu, že předválečná agrární strana nebyla již po osvobození obnovena, vstoupil roku 1945 do sociální demokracie. V letech 1946–1948 byl členem jejího ústředního výkonného výboru.\n\nV letech 1945-1946 byl poslancem Prozatímního Národního shromáždění za sociální demokraty. Po parlamentních volbách v roce 1946 usedl za sociální demokracii do Ústavodárného Národního shromáždění. Setrval zde formálně do voleb do Národního shromáždění roku 1948. Od roku 1946 zastával post předsedy zemědělského výboru národního shromáždění. Byl též předsedou Rady československých zemědělců. V rámci strany se řadil k centristům okolo Bohumila Laušmana.\n\nPo únorovém převratu 1948 byl vytlačen z politických funkcí. Po dvacet let pracoval jako stavbyvedoucí. Do politiky se zapojil ještě po sametové revoluci. Udržoval kontakty s obnovující se sociálně demokratickou stranou (s Jiřím Horákem), ale členem ČSSD se již nestal. Měl též styky s představiteli exilové agrární strany.\n\n"}
{"id": "755591", "url": "https://cs.wikipedia.org/wiki?curid=755591", "title": "Doprava v Česku", "text": "Doprava v Česku\n\nDopravní síť v Česku je velmi rozvinutá. Z historických důvodů (merkantilistická politika rakouského a rakousko-uherského mocnářství) se to týká především železnice a silnic 1. a 2. tříd. Dálniční síť vzniká od 60. let 20. století a teprve se dobudovává. Vysokorychlostní železniční tratě jsou rovněž teprve ve výhledu. Veřejná správa v Česku proti tomu klade důraz na městskou a příměstskou hromadnou dopravu. Ta pražská, jež jako jediná v zemi užívá systém metra, je hodnocena jako jedna z nejkvalitnějších v Evropě.\n\nÚstředním orgánem státní správy dopravy v Česku je Ministerstvo dopravy.\n\nDélka silniční dopravní sítě v roce 2015 činila 55 737,5 km. Z toho 776 km tvořily dálnice a 6 245 km silnice I. třídy (včetně 459,4 km rychlostních komunikací).\n\nDálniční síť je stále ve výstavbě. Páteřní komunikací bude po svém dokončení dálnice D1, která spojí Prahu, Brno a Ostravu s Polskem (směr Katovice). Již dokončenými komunikacemi jsou dálnice D2, spojující Brno a Bratislavu, dálnice D5 spojující Prahu, Plzeň a Německo (směr Norimberk), dálnice D8 z Prahy přes Ústí nad Labem do Německa (směr Drážďany), dálnice D10 (Praha–Turnov) a dálnice D46 (Vyškov–Olomouc). V různě pokročilém stavu výstavby jsou dále dálnice D0, dálnice D3, dálnice D4, dálnice D6, dálnice D7, dálnice D11, dálnice D35, dálnice D43, dálnice D48, dálnice D49, dálnice D52, dálnice D55 a dálnice D56. Maximální povolená rychlost na dálnici činí 130 km/h. Za užívání dálnic platí motoristé dálniční poplatek.\n\nÚmrtnost na českých silnicích byla v přepočtu na obyvatele v roce 2004 přibližně 1,6× vyšší než v Německu, přestože intenzita dopravy je nižší. Počet 1286 usmrcených z roku 2005 se kolísavě snižuje. V roce 2010 zemřelo na silnicích 802 lidí.\n\nČesko má se svými 9 568 km jednu z nejhustších železničních sítí v Evropě. Z toho je 3 212 km tratí elektrizováno a 1 906 km je dvou- a vícekolejných. Správcem a provozovatelem naprosté většiny železniční infrastruktury je státní organizace Správa železnic České dráhy provozují vysokorychlostní vlaky Pendolino, ale jelikož žádné tratě nejsou vysokorychlostní, je jejich rychlost omezena na 160 km/h.\n\nPřepravní výkon necelých 165 milionů cestujících při 6 590 milionech osobokilometrů i 13 770 milionů tunokilometrů v nákladní dopravě znamená za poslední desetiletí značný pokles.\n\nOd roku 1991 je Česko zapojeno do sítě mezinárodních vlaků EuroCity, od roku 2005 zajišťují některá z mezinárodních spojení i vlaky SuperCity, jejichž těžiště je na lince Praha – Ostrava.\n\nNejvětším železničním dopravcem jsou České dráhy. Nákladní železniční trh je liberalizován, liberalizace v osobní dopravě probíhá. Většina osobní železniční dopravy je podporována z veřejných rozpočtů prostřednictvím dlouhodobých smluv s dopravci.\n\nHlavním železničním uzlem je Hlavní nádraží v Praze. Jeho stará budova je památkově chráněnou secesní stavbou z dílny architekta Josefa Fanty. Mezinárodně využívaný je unikátní Železniční zkušební okruh Cerhenice.\n\nVětšina letecké dopravy se v Česku realizuje přes letiště Václava Havla Praha (Praha-Ruzyně), které ročně přepraví kolem 12 milionů pasažérů. Stavba letiště (nynější Terminál 3 jih) byla zahájena v roce 1933 a od 5. dubna 1937 nahradilo kapacitně nevyhovující letiště ve Kbelích. Konstrukce letiště vyprojektovaná architektem Adolfem Benšem byla na Mezinárodní výstavě umění a techniky v Paříži v roce 1937 oceněna zlatou medailí. Roku 1968 byl otevřen nový Terminál 1 (sever) a roku 2006 Terminál 2. V současnosti letiště spojuje Českou republiku se 111 místy po celém světě. V Česku je celkem 46 letišť se zpevněným povrchem, z nichž 6 vypravuje veřejné mezinárodní lety. Kromě pražského letiště Václava Havla to jsou letiště Brno-Tuřany, letiště Karlovy Vary, letiště Kunovice, letiště Leoše Janáčka Ostrava a letiště Pardubice. Hlavním českým leteckým dopravcem jsou České aerolinie.\n\nVodní doprava v Česku je provozována na řekách Labe a Vltava a dalších uzavřených vodních plochách, pro rekreační účely. Nejvýznamnějším provozovatelem vodní dopravy je Československá plavba labská.\n\nČR disponuje i vlastním přístavním územím v areálu námořního přístavu v Hamburku v Německu. Přístavy Moldauhafen a Saalehafen byly na základě Versailleské smlouvy pronajaty v roce 1929 na 99 let (do roku 2028) Československu. Téhož roku Československo zakoupilo i přístav Peutehafen. Od roku 1993 je spravuje Česko. Přístavy využívala Československá námořní plavba, dnes Česká námořní plavba.\n\nVelkou tradici (již od Jakuba Krčína) má vodohospodářství, splavňování, budování jezů a přehrad. Největšími přehradami v ČR jsou Orlík, Lipno, Švihov (Želivka), Nechranice, Slapy, Slezská Harta, Vranov, Dalešice, Rozkoš a soustava nádrží Nové Mlýny.\n\nV České republice existuje velká tradice městské hromadné dopravy. Systémy MHD se začaly rozvíjet od 60. let 19. století – koněspřežná tramvaj v Brně byla zavedena již roku 1869, v roce 1875 pak v Praze. První parní tramvaj mělo také Brno, do provozu zde byla uvedena roku 1884. Prvenství při zavádění elektrických tramvají si zajistily Teplice, kde elektřinou poháněná tramvaj vyjela na trať roku 1895. Rok poté se přidala Praha (zde již od roku 1891 fungovala převážně předváděcí Křižíkova elektrická dráha na Letné), roku 1897 Liberec, v roce 1899 Olomouc, Plzeň a Ústí nad Labem, 1900 Brno a Jablonec nad Nisou, 1901 Most a Litvínov a Ostrava, 1902 Mariánské Lázně, 1905 Opava, 1909 České Budějovice a Jihlava, 1911 Těšín a 1916 Bohumín.\n\nOd 70. let 20. století funguje v ČR sedm tramvajových systémů: v Praze, Brně, Ostravě, Plzni, Liberci, Olomouci a meziměstská tramvaj mezi Mostem a Litvínovem. Ve 20. století je patrný trend úbytku tramvajové dopravy na úkor autobusové. Autobusová městská doprava se od 90. let integruje s příměstskou, větší roli od začátku 21. století také hraje městská železnice (např. Esko Praha). Okrajovou roli v systému hromadné dopravy hrají lanové dráhy (Karlovy Vary, Praha) či vodní doprava (pět pražských přívozů, doprava na Brněnské přehradě).\n\nJediným městem v ČR, kde byl vybudován systém městské podzemní dráhy, takzvaného metra, je Praha. Provoz pražského metra byl zahájen 9. května 1974. Síť tras k roku 2015 měřila 65,2 km, soupravy zastavovaly v 61 stanicích. Pražské metro přepraví přes 1,6 milionů cestujících denně. Podle hodnocení Mezinárodní automobilové federace z roku 2010 má Praha čtvrtou nejkvalitnější městskou hromadnou dopravu v Evropě (po Mnichovu, Helsinkách a Vídni).\n"}
{"id": "755609", "url": "https://cs.wikipedia.org/wiki?curid=755609", "title": "ADO Den Haag", "text": "ADO Den Haag\n\nADO Den Haag, plným názvem Alles Door Oefening Den Haag, v minulosti také známý jako FC Den Haag, je nizozemský fotbalový klub z města Haag. Založen byl roku 1905, jeho domácím hřištěm je Kyocera Stadion s kapacitou 15 000 místy k sezení.\n\nKlub dvakrát vyhrál nizozemskou ligu (1942, 1943) a dvakrát nizozemský fotbalový pohár (1967/68, 1974/75). Největším mezinárodním úspěchem klubu je čtvrtfinále Poháru vítězů pohárů v sezóně 1975/76 (tehdy nesl název FC Den Haag). V letech 1969–1972 tým vedl český trenér Václav Ježek, v letech 1976–1978 Slovák Anton Malatinský.\n\nKlub v současnosti působí v nizozemské nejvyšší lize Eredivisie, v sezóně 2014/15 skončil na 13. příčce ligové tabulky.\n\n\nK 23. 8. 2016\n\n"}
{"id": "755613", "url": "https://cs.wikipedia.org/wiki?curid=755613", "title": "Alexej Vasiljevič Hanzen", "text": "Alexej Vasiljevič Hanzen\n\nAlexej Vasiljevič Hanzen, rusky Алексей Васильевич Ганзен (2. února 1876, Oděsa, Ruské imperium – 19. října 1937, Dubrovník, Jugoslávie, dnes Chorvatsko) byl ruský malíř; námětem převážné většiny jeho obrazů je moře.\n\nByl vnukem a žákem malíře Ivana Konstantinoviče Ajvazovského (synem jeho druhé dcery Marie). Vystudoval právnickou fakultu Carské Novorossijské univerzity v Oděse. Později studoval Akademii výtvarných umění v Berlíně a Drážďanech u K. Salzmanna, P. Meyergeyma a v Paříži u Roberta-Fleury, E. a J. Lefebvre. Stal se řádným členem Akademie krásných umění v Petrohradě.\n\nByl dvorním malířem cara Nikolaje II., jehož doprovázel na cestách na jachtě \"Standart\" po Severním moři a Baltu. Ze získaných obrazů ruských a evropských umělců otevřel jeho galerii v Oděse (). V roce 1920 emigroval z Ruska a až do své smrti žil ve vlastní vile v Dubrovníku. Jeho manželka byla Olympijada Vladimírovna Vasiljeva. Pohřben byl na tamním ortodoxním hřbitově.\n"}
{"id": "755621", "url": "https://cs.wikipedia.org/wiki?curid=755621", "title": "Marek Smida", "text": "Marek Smida\n\nMarek Smida (29. dubna 1911 Horná Lehota – 24. listopadu 1980 Modra) byl slovenský a československý politik Komunistické strany Slovenska, ministr vlád Československa, poslanec Slovenské národní rady, Prozatímního Národního shromáždění a Národního shromáždění ČSR.\n\nPocházel z dělnické rodiny, sám pracoval coby dělník v dřevařském průmyslu. Od roku 1929 byl členem KSČ. V meziválečné době se angažoval jako organizátor sociálních protestů a stávek v regionu Horehroní. Působil jako právník. Za druhé světové války se podílel na odboji. Byl vězněn v Banské Bystrici a Ilavě v letech 1941–1943. V roce 1944 se podílel na organizování sjednocovacího sjezdu, na kterém se spojili slovenští komunisté a sociální demokraté. Byl člen povstaleckého Ústředního výboru KSS. Byl nositelem četných státních vyznamenání. Získal Leninův řád a sovětský Řád rudé hvězdy.\n\nV letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946. Ve volbách roku 1948 byl zvolen do Slovenské národní rady. Znovu se do nejvyššího celostátního zákonodárného sboru dostal po volbách do Národního shromáždění v roce 1954. V československém parlamentu zasedal do května 1958, kdy rezignoval a jeho místo jako náhradník zaujal Pavol Tonhauser.\n\nNa 9. sjezdu KSČ roku 1949, 10. sjezdu KSČ a 11. sjezdu KSČ byl zvolen členem Ústřední revizní komise KSČ. Na 12. sjezdu v červnu 1958 už zvolen nebyl.\n\nKromě funkcí stranických a poslaneckých zastával i ministerské posty. Ve vládě Antonína Zápotockého byl v letech 1951–1953 ministrem lesů a dřevařského průmyslu a v roce 1953 ministrem státních statků, přičemž post ministra státních statků si podržel do září 1953 i v první vládě Viliama Širokého. Od září 1953 byl v první vládě Viliama Širokého opět ministrem lesů a dřevařského průmyslu. V letech 1954–1955 zastával v druhé vládě Viliama Širokého funkci ministra zemědělství, v letech 1955–1956 pak v této vládě byl ministrem státních statků.\n"}
{"id": "755628", "url": "https://cs.wikipedia.org/wiki?curid=755628", "title": "Youcat", "text": "Youcat\n\nYoucat (zkratka z anglických slov \"\"youth catechism\"\" \"- \"\"katechismus pro mládež\") je oficiální katechismus katolické církve určený pro mládež. Veřejnosti byl představen v roce 2011, na jeho přípravě ale již od roku 2006 pracovala skupina převážně německojazyčných teologů, kněží a mladých křesťanů pod vedením vídeňského arcibiskupa kardinála Christopha Schönborna. Předmluvu napsal papež Benedikt XVI.\n\nNejde o vyčerpávající souhrn KKC, spíše o jakýsi výběr základních otázek s komentářem a dalšími materiály, které usnadňují pochopení tématu a jeho vztahu k vlastnímu životu. Přímé citace z KKC a komentáře autorů Youcatu jsou graficky odlišeny (otázky kurzivou, přímé citace tučně, ostatní materiály na okrajích stran). Akcentována jsou témata, která mají pro mladé čtenáře obzvlášť velký význam (sexualita, sociální nauka církve, konzumní společnost ve vztahu ke křesťanství).\n\nJe sestaven formou otázek a odpovědí, vychází z přímých citací z Katechismu katolické církve i z originálních komentářů autorů, text je doplněn řadou ilustrací, převážně fotografií křesťanského umění a života křesťanské mládeže, ale i kreslených vtipů, k základnímu textu jsou navíc připojeny citace z Bible, spisů svatých a různých spisovatelů, křesťanských i ateistických (Friedrich Nietzsche, Ludwig Feuerbach), také definice základních pojmů a různé zajímavosti.\n\nPrvní část „Čemu věříme“ tvoří komentář k apoštolskému vyznání víry, druhá část „Jak slavíme křesťanská tajemství“ se zabývá liturgií a svátostmi, třetí část „Život v Kristu“ křesťanskou etikou a čtvrtá část „Jak se máme modlit“ modlitbou. Toto rozdělení katechismů má velmi dlouhou tradici, stejně byl rozvržen i Katechismus katolické církve a ještě starší Římský katechismus ze 16. století.\n\nVýchozí německá verze vyšla 25. března 2011 v mnichovském nakladatelství Pattloch, česká verze, která je dílem překladatelky a výtvarnice Jindry Hubkové, vyšla téhož roku v Karmelitánském nakladatelství, celkem existují překlady do více než pětadvaceti jazyků včetně čínštiny a arabštiny. Youcat hrál významnou úlohu na Světových dnech mládeže 2011.\n\nYoucat doplňuje modlitební kniha, vydaná v češtině pod názvem \"Youcat - Modlitební knížka pro mladé\" v roce 2012 Karmelitánským nakladatelstvím.\n\nYouCat obdržel v lednu 2012 cenu za nejlepší německou učebnici roku 2011. Tato cena se uděluje více než dvacet let sdružením „Učit se pro německou a evropskou budoucnost“. Jejími dosavadními držiteli jsou učebnice z různých studijních oborů, avšak převážně z oblasti etiky, religionistiky a německé literatury. \n"}
{"id": "755633", "url": "https://cs.wikipedia.org/wiki?curid=755633", "title": "Lipnice hajní", "text": "Lipnice hajní\n\nLipnice hajní (\"Poa nemoralis\") je rostlina z čeledí lipnicovité.\n\nVíceletá volně trsnatá tráva středního vzrůstu se střední až pozdní raností vývoje. Dorůstá do výšky 30 až 80 cm. Stéblo je středně vysoké, tenké, bohatě olistěné. Vystoupavá kolénka často temně zbarvená.\n\nListy jsou ploché až svinuté, modro- až tmavozelené. Čepel nejvyššího listu od stébla kolmo odstálá, delší nebo stejně dlouhá jako listová pochva. Jazýček velmi krátký, uťatý, většinou chybí. Vernace složená. Květenství tvoří řídká, jemná, rozkladitá lata, po odkvětu úzce stažená a převislá. Kvete od května do června. Plodem jsou žluté, drobné z obou stran zašpičatělé obilky. Pluchy jsou kopinaté, kýlnaté, na kýlech a bázi chlupaté. Tenká dlouhá stopečka zasahuje téměř do poloviny pluchy.\n\nLipnice se vyskytuje v Evropě, mírné zóně Asie a Severní Americe.\n\nV České republice se lipnice hajní vyskytuje od nížin do hor ve světlých listnatých lesích, smíšených lesích, hájích, křovinách a pasekách (subsp. nemoralis). V teplejších oblastech i na suchých stráních, skalnatých a kamenitých svazích a okrajích lesů (subsp. rigidula).\n\nLipnice hajní je typický stínomilný lesní druh indikující čerstvé, vzdušné, neutrální až slabě kyselé půdy.\n\nPočáteční vývoj po výsevu je pomalý a v roce zásevu nemetá. Je ozimného charakteru. Snáší zastínění. Je to přizpůsobivá a nenáročná tráva. Na stinných místech vytváří řídké, často souvislé porosty.\n\nNesnáší sešlapávání. Při třech a více sečích ročně ustupuje z porostu. Nejsou u ní předpoklady k vytváření kvalitního trávníku. V době metání působí vzhledem k vodorovnému postavení listů dekorativně.\n\n\n\n \n"}
{"id": "755648", "url": "https://cs.wikipedia.org/wiki?curid=755648", "title": "Godinje", "text": "Godinje\n\nGodinje (v cyrilici \"Годиње\") je vesnice v Černé Hoře v obci Bar v regionu Crmnica (\"Crmnička nahija\"). Rozkládá se na kopci nad Skadarským jezerem. Pochází odtud černohorské klany Lekovići a Nikač. V roce 2003 zde žilo 60 obyvatel. Zdejší populaci tvoří především Černohorci (75 %) a Srbové (20 %).\n\n"}
{"id": "755649", "url": "https://cs.wikipedia.org/wiki?curid=755649", "title": "Tomáš Oulík", "text": "Tomáš Oulík\n\nTomáš Oulík (* 1953 Praha) je český notář a spisovatel.\n\nNarodil se v Praze jako nejmladší ze čtyř bratrů, vyrůstal v Nuslích. Jeho otec převzal rodinný obchod s dámskými klobouky, ale po roce 1948 se musel přes několik zaměstnání, např. účetního v družstvu nebo řidiče, opět vypracovat k vedoucímu prodejny klobouků.\n\nV roce 1978 vystudoval Právnickou fakultu UK, poté působil jako notářský koncipient a od roku 1981 jako notář na Praze 2. Od roku 1993 je také členem prezidia Notářské komory pro hlavní město Prahu. Kromě činnosti notáře se věnuje i psaní povídek a nejen odborných článků, které publikuje např. v notářském časopisu \"Ad notam\" nebo v deníku \"Právo\". Psát začal již v mládí, ale první knihu vydal až po překročení svých padesáti let. Ač rodilý Pražák, má rád Šumavu. Má dvě dcery, jedna se také stala právničkou, druhá studovala čínštinu.\n\n\n"}
{"id": "755657", "url": "https://cs.wikipedia.org/wiki?curid=755657", "title": "Virpazar", "text": "Virpazar\n\nVirpazar (v cyrilici \"Вирпазар\") je vesnice v Černé Hoře v obci Bar. Je centrem regionu Crmnica (\"Crmnička nahija\") a rozkládá se na březích Skadarského jezera. V roce 2003 zde žilo 337 obyvatel. Prochází tudy železniční trať Bělehrad-Bar, která zde má svou zastávku.\n"}
{"id": "755658", "url": "https://cs.wikipedia.org/wiki?curid=755658", "title": "The Miz", "text": "The Miz\n\nMichael „Mike“ Gregory Mizanin (* 8. října 1980 Parma, Ohio) je americký profesionální wrestler, známější pod ringovým jménem The Miz. V současnosti působí ve společnosti WWE v rosteru RAW. Získal několik individuálních i tag týmových titulů.Získal celkem 13 titulů. Dosavadním největším úspěchem je vítězství v WWE Championship když porazil Randyho Ortona.\n\n\n\n\n"}
{"id": "755683", "url": "https://cs.wikipedia.org/wiki?curid=755683", "title": "Gejza I. Uherský", "text": "Gejza I. Uherský\n\nGejza I. Uherský, \"Géza\" (1045, Polsko – 25. dubna 1077), byl uherský král v letech 1074-1077.\n\nNarodil se roku 1045 v Polsku jako syn uherského krále Bély I. Po Bélově smrti vtrhnul do Uherska německý král Jindřich IV., který Gejzu a jeho bratry Ladislava I. a Lamperta vyhnal do Polska, kde princové požádali o pomoc polské kníže Boleslava II.\n\nKdyž Jindřich Uhersko opustil, Boleslav tam vpadl s celým svým vojskem. Porazil mladého Šalamouna I. (kterého na uherský trůn dosadil Jindřich IV.) a oblast Nitranského knížectví dal do správy právě Gejzovi.\n20. června 1064 byl mezi Šalamounem I. a Gejzou uzavřen Győrský mír.\n\nRoku 1073 se obě strany domluvily na míru, jenže Šalamoun jej porušil a vytáhl na Gejzu, který pobýval v Biharsku. Gejzova armáda byla poražena v bitvě u Kemeje, ale Gejzovi se podařilo uprchnout nazpět do Nitry kde už na něj čekal jeho bratr Ladislav I. s celou armádou, kterou mu propůjčili polští a čeští příbuzní. 14. března 1074 byl Šalamoun poražen v bitvě u Mogyródu. Po tomto vítězství byl Gejza korunován ve Stoličném Bělehradě. Zemřel roku 1077, zanechal po sobě spoustu dětí, známi nám jsou však jen dva synové, Koloman a Almoš.\n"}
{"id": "755688", "url": "https://cs.wikipedia.org/wiki?curid=755688", "title": "Glee: The Music, Journey to Regionals", "text": "Glee: The Music, Journey to Regionals\n\nGlee: The Music, Journey to Regionals je druhé EP amerického televizního muzikálového seriálu \"Glee\". Obsahuje písně z poslední epizody první série s názvem \"Cesta\". Album vyšlo 8. června 2010, ve stejný den, kdy se epizoda poprvé vysílala. Polovina písní na albu jsou cover verze písní od americké rockové hudební skupiny Journey.\n\n\n"}
{"id": "755689", "url": "https://cs.wikipedia.org/wiki?curid=755689", "title": "Mistrovství světa v pozemním hokeji mužů 1978", "text": "Mistrovství světa v pozemním hokeji mužů 1978\n\n4. mistrovství světa v pozemním hokeji mužů se uskutečnilo ve dnech 19. března až 2. dubna 1978 na stadionu Campo Argentino de Polo v Buenos Aires.\n\nTurnaje se po odstoupení výprav Nového Zélandu a SSSR zúčastnilo 14 týmů, které byly rozděleny do 2 sedmičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo, týmy na 5. a 6. místě hrály o 9. až 12. místo a týmy na 7. místě sehrály zápas o 13. a 14. místo.\n\n31. března se hrály oba zápasy o 9. až 12. místo, oba zápasy o 5. až 8. místo a obě semifinále. 1. dubna se hrály zápasy o 13. místo, o 11. místo, o 9. místo, o 7. místo a o 5. místo. 2. dubna se hrál zápas o 3. místo a finále.\n"}
{"id": "755691", "url": "https://cs.wikipedia.org/wiki?curid=755691", "title": "Fibrilace síní", "text": "Fibrilace síní\n\nFibrilace síní je srdeční arytmie, jejímž podkladem je kroužení elektrických vzruchů v obou srdečních předsíních po měnících se okruzích. Důsledkem jsou chaotické, nepravidelné stahy svalových vláken a tím pádem ztráta koordinované činnosti srdečních předsíní, tedy i ztráta jejich čerpací funkce. Krev ze srdečních předsíní do komor proudí při otevřené mitrální chlopni a trikuspidální chlopni pasivně po tlakovém gradientu bez aktivního příspěvku síňového stahu. Na srdeční komory se vzruch šíří nepravidelně převodním systémem (atrioventrikulárním uzlem). U jinak zdravého převodního systému pak dochází k nepravidelné, většinou rychlé srdeční akci.\n\nJe nejčastější významnou srdeční arytmií. Její výskyt stoupá s věkem nemocného – mezi 60 a 70 lety se objevuje v některé své formě u 5 % lidí, u pacientů nad 80 let již u více než 10 % populace.\n\nVýskyt fibrilace síní má v posledních letech až desetiletích vzestupnou tendenci. Podle hospitalizačního registru pacientů v USA došlo v období mezi lety 1985 a 1999 k dvojnásobnému až trojnásobnému zvýšení hospitalizace pro fibrilaci síní. Je pravděpodobné, že stoupající výskyt souvisí se stárnutím populace a delším přežíváním pacientů se srdečními nemocemi.\n\nRozlišuje se idiopatická fibrilace síní, která není spojena se zjevným srdečním onemocněním ani jinými známými vyvolávajícími faktory. Tato se vyskytuje u jinak zdravých, mladších osob, celkem tvoří asi 10 % všech případů fibrilace síní. Rodinný výskyt u části těchto nemocných ukazuje na možné genetické příčiny.\n\nČastěji se fibrilace síní vyskytuje u osob se srdečními nemocemi, zejména těmi, které vedou ke zvětšení objemu levé srdeční předsíně, což bývá spojeno s změnou struktury její stěny, zejména zvýšením obsahu vaziva. Typicky to bývá u chlopenních vad či poruše funkce srdečních komor v důsledku zhoršeného prokrvení (ischemická choroba srdeční) či kardiomyopatiích.\n\nStudie ukazují na zvýšené riziko výskytu této arytmie u nemocných s vysokým krevním tlakem, cukrovkou, obezitou, metabolickým syndromem či poruchami dýchání ve spánku (syndrom spánkové apnoe). Přesný mechanizmus vzniku fibrilace v souvislosti těmito nemocemi zatím není dořešen, ale i u těchto stavů dochází vesměs ke zvýšení objemu levé předsíně.\n\nV menší části případů je fibrilace síní také projevem jiného onemocnění mimo srdce, například při nadměrné činnosti štítné žlázy (thyreotoxikóze), plicní embolii, závažnějších nemocích plic, těžkých celkových infekcích, nadměrném požívání alkoholu či některých otravách.\n\nDalší část případů je zapříčiněna průchodem elektrickým proudem (častěji střídavým, kdy je větší šance \"setkat se\" s T fází) a minimum úderem blesku.\n\nDělení je možné z celé řady hledisek, pro praxi důležité dělení podle příčiny (viz v této části článku) a dělení se podle časového průběhu\n\n\nZákladem pro rozpoznání arytmie je EKG křivka. Typické na ní je chybění P-vlna|P-vln (které odpovídají normální aktivitě předsíní), jež jsou nahrazeny nepravidelnými fibrilačními vlnkami, a nepravidelně se objevující QRS komplexy, které odpovídají aktivitě srdečních komor. Při dostatečné zkušenosti vyšetřujícího lze s velkou pravděpodobností vyslovit podezření na fibrilaci síní již klinickým vyšetřením – poslechem srdečních ozev, pohmatem pulzací tepen a měřením krevního tlaku, kdy je typický zcela nepravidelný různě plněný puls.\n\nK průkazu záchvatovité formy fibrilace síní se používá dlouhodobější monitorování EKG. Nejčastěji jde o 24hodinové monitorování (tzv. EKG Holter), kdy má nemocný nalepené elektrody na hrudníku a snímání je prováděno „krabičkou“ zavěšenou u pasu. Existují také záznamové systémy, které si nemocný přikládá jen v době potíží či implantabilní záznamníky, které se zašijí z malého řezu pod kůži a dovolují monitorování až po dobu tří let. Tyto jsou vhodné zejména u pacientů s řídkým výskytem arytmie.\n\nSoučástí vyšetření zejména u osob s prvně zachycenou arytmií je ultrazvuk srdce, který umožní posoudit strukturální změny na srdci, například chlopenní vady, rozšíření předsíní či poruchu funkce srdečních komor, které bývají častěji spojeny s fibrilací síní. Přesnější zhodnocení včetně průkazu krevních sraženin v předsíních umožní jícnová echokardiografie, kdy se ultrazvuková sonda zavádí do jícnu a je v těsné blízkosti srdečních předsíní. Laboratorní vyšetření krevního vzorku umožní vyloučit thyreotoxikózu – nadprodukci hormonů štítné žlázy, která také bývá možnou příčinou fibrilace síní.\n\nLéčba fibrilace síní především záleží na formě onemocnění (paroxyzmální, perzistující, permanentní) , jejím trvání, případném vyvolávajícím stavu a doprovázejících onemocněních a eventuálních komplikacích arytmie. Na prvním místě je nutno zvážit, zde je fibrilace síní projevem jiného akutního léčitelného onemocnění a začít léčit tuto základní nemoc.\n\nV ostatních případech (což je většina) je obecně snaha o úpravu srdečního rytmu – tedy zrušení fibrilace síní a nastolení normálního (sinusového) rytmu. Tento zákrok se označuje jako kardioverze. V značné části případů k dochází samovolně (spontánní kardioverze), dále ji lze dosáhnout pomocí léků ovlivňujících vznik a šíření srdečního vzruchu (antiarytmik), což je označováno jako medikamentózní kardioverze, či elektrickým výbojem, tedy elektrickou kardioverzí. Elektrická kardioverze se provádí zejména při selhání pokusu o medikamentozní kardioverzi, při delším trvání arytmie či v případě, že nemocný arytmii netoleruje, hrozí srdeční selhání a nutné dosáhnout rychlého efektu. Před kardioverzí, zejména pokud arytmie trvala déle než 48 hodin, je nutné vyloučit přítomnost sraženin v srdečních předsíních, neboť po výkonu hrozí jejich vmetení do krevního oběhu. Alternativou je dostatečně dlouhé předléčení nemocného léky, které snižují srážlivost krve a přispívají k „rozpouštění“ sraženin (tedy pomocí antikoagulancií). Ty je nutno také podávat nějakou dobu po úspěšné kardioverzi. Elektrická kardioverze se provádí v krátkodobém uspání, neboť výboj je pro nemocného velmi nepříjemný.\n\nV další fázi jde o udržení sinusového rytmu – tedy zabránění opakovaného záchvatu arytmie. To je důležité z hlediska předcházení možných komplikací – embolizace i srdečního selhávání. Zde se uplatňují tradičně a na prvním místě antiarytmika (zejména propafenon, amiodaron, sotalol, dronedaron, betablokátory). Léky jsou účinné asi u 70 až 80 % případů. Obecně se však s délkou trvání nemoci efekt antiarytmik snižuje. V poslední době se tak čím dál více uplatňují u nemocných s nedostatečným efektem léků další metody – katetrizační ablace či chirurgické řešení. Při katetrizačních metodách jsou k srdci přes cévy (po jejich napíchnutí v třísle či oblasti krku) zaváděny ohebné nástroje, které umožňují měření elektrické aktivity v srdci i aplikaci vysokofrekvenčního elektrického proudu cíleně do určitého okrsku tkáně. Zahřátí tkáně vede k jejímu zničení. Série aplikací takového proudu umožní elektricky izolovat oblasti, z nichž je nejčastěji arytmie spouštěna, což těmto vzruchům znemožní další šíření po srdci. Touto oblastí je především svalovina v okolí vyústění plicních žil do levé předsíně. Tento katetrizační výkon je složitější než katetrizační léčba jiných arytmií a dochází po něm k opakování fibrilace u 20 až 30 % nemocných. Podle potřeby je možné jej opakovat. Během operace na otevřeném srdci (například při náhradě srdečních chlopní ci operaci srdečního by-passu je možné u pacientů s fibrilací síní provést sérii nářezů na síních, které rozruší dráhy krouživého vzruchu (procedura označovaná jako Cox-maze).. Dnes se tato procedura provádí na většině kardiochirurgických pracovišť rutinně u většiny pacientů, kteří jsou operování z jiných důvodů. Výkon je prováděn nejčastěji pomocí radiofrekvenční energie nebo mražením - kryoablací, neboť takto provedená operace nabízí srovnatelné výsledky při menších komplikacích a kratší délce operačního zákroku.\n\nU řady nemocných je výhodnější ponechat arytmii trvale (permanentní fibrilace) a pouze předcházet komplikacím. Jedná se především o pacienty starší, s dlouhodobým trváním záchvatovité formy, které postupně přestává reagovat na léky a vysoké dávky antiarytmik u těchto nemocných představují riziko komplikací, nebo se u nich již vůbec nepodaří kardioverzí obnovit sinusový rytmus, dále obecně starší pacienti, kteří arytmii vůbec nevnímají. Ponechání fibrilace síní u těchto nemocných je méně rizikové než snaha o udržení sinusového rytmu za každou cenu. V léčbě je pak nutné podávat léky, které zabraňují rychlé srdeční frekvenci tím, že ovlivněním atrioventrikulárního uzlu omezují převod vzruchů z předsíní na komory. Jsou to zejména léky ze skupiny betablokátorů, některé kalciové blokátory či digoxin. U části starších nemocných však i bez této léčby není srdeční akce zrychlená a pak není nutno je podávat. Dále je u nemocných s trvající fibrilací síní potřeba podávat léky ke snížení srážlivosti krve, aby se předešlo embolickým komplikacím. Je nutno zvážit riziko embolizace na jedné straně a riziko krvácení při protisrážlivé léčbě na straně druhé a podle toho nasadit účinnější léčbu antikoagulační, méně účinnou (ale také méně rizikovou) léčbu antiagregační či nemocné s velkým rizikem krvácení ponechat bez protisrážlivé léčby. K odhadu rizika se používá několik škálovacích systému. Z antikoagulancií se používá tradičně warfarin, nově také dabigatran nebo v injekční formě podávané nízkomolekulární hepariny. Z antiagregancií je to především kyselina acetylsalicylová (např. preparát Anopyrin).\n\nU nemocných, u nichž se zjistila souvislost fibrilace síní s jiným vyvolávajícím onemocněním, je nutno řešit základní onemocnění. Také je nutné snažit se ovlivnit rizikové faktory onemocnění.\n\nNemocní s fibrilací síní mají dvojnásobně vyšší úmrtnost než srovnatelní nemocní se sinusovým rytmem. Prognóza může být podstatně ovlivněna léčbou.\n\n"}
{"id": "755692", "url": "https://cs.wikipedia.org/wiki?curid=755692", "title": "Zdeněk Mička", "text": "Zdeněk Mička\n\nZdeněk Angelik Mička, OP, občanským jménem Zdeněk Mička (* 12. května 1945, Mořkov), je český římskokatolický kněz, člen Řádu bratří kazatelů a hudební skladatel.\n\nOtec skladatele byl vesnickým muzikantem a varhaníkem v mořkovském kostele. Dal svému synovi základní hudební vzdělání. V devíti letech začal Zdeněk navštěvovat hudební školu a pokračoval na \"Vyšší hudební škole v Kroměříži\", kterou absolvoval v roce 1964. Již na škole byl známý jako výborný korepetitor. Dále studoval na Janáčkově akademii múzických umění v Brně. Přes velmi nadějnou kariéru houslisty se po roce rozhodl studia hudby přerušit a vstoupil na Cyrilometodějskou bohosloveckou fakultu v Litoměřicích. V roce 1968 se stal členem dominikánského řádu a přijal řádové jméno \"Angelik\". Na kněze byl vysvěcen v roce 1970. Po absolvování teologické fakulty vykonal vojenskou službu v Armádním uměleckém souboru Víta Nejedlého, kde byl koncertním mistrem prvních houslí.\n\nJako kněz působil na farnostech v Malenovicích, ve Zlíně, Mysločovicích a Uherském Brodě a v dominikánských klášterech v Olomouci a v Jablonném v Podještědí. Od roku 2001 byl převorem dominikánského kláštera ve Znojmě a v chrámu sv. Kříže řídil chrámový sbor. Od 1. 10. 2012 působí jako farní vikář a člen dominikánského konventu v Jablonném v Podještědí.\n\nV 70. letech byl členem \"Hudební sekce při liturgické komisi\" a v rámci liturgické reformy konal v olomoucké arcidiecézi liturgicko-hudební školení pro kněze, varhaníky a chrámové zpěváky. Působil jako kolaudátor varhan a v roce 1996 byl jmenován ředitelem \"Katedrálního vzdělávacího střediska liturgické hudby a zpěvu při Metropolitní kapitule sv. Václava v Olomouci\".\n\n\n\n"}
{"id": "755701", "url": "https://cs.wikipedia.org/wiki?curid=755701", "title": "Česká republika (1990–1992)", "text": "Česká republika (1990–1992)\n\nČeská republika byl oficiální název členského státu Československé federativní republiky / České a Slovenské Federativní Republiky, používaný od 6. března 1990, předchozím názvem byl \"Česká socialistická republika\".\n\nČeskoslovensko se stalo federací 1. ledna 1969, kdy nabyl účinnosti ústavní zákon o československé federaci, a skládalo se z České socialistické republiky a Slovenské socialistické republiky.\n\nZánikem České a Slovenské Federativní republiky se Česká republika stala plně svrchovaným a nezávislým státem. Nástupnickými státy České a Slovenské Federativní republiky jsou Česká republika a Slovenská republika.\n\nDne 16. prosince 1992 přijala Česká národní rada Ústavu České republiky, která nabyla účinnosti 1. ledna 1993. Její zákonodárný sbor, Česká národní rada, se tak stala Poslaneckou sněmovnou Parlamentu České republiky.\n\nČeská republika používala v letech 1990-1992 zemské bílo-červené vlajky Čech, znaku Čech (červený štít, na kterém je stříbrný dvouocasý řvoucí lev ve skoku vpravo hledící se zlatými drápy, zlatým vyplazeným jazykem a zlatou heraldickou korunou) jako malého znaku a velkého státního znaku (čtvrcený štít, ve kterém v prvním a čtvrtém červeném poli je stříbrný dvouocasý řvoucí lev ve skoku vpravo hledící se zlatými drápy, zlatým vyplazeným jazykem a zlatou heraldickou korunou. Ve druhém modrém poli je stříbrno červeně šachovaná orlice vpravo hledící se zlatým zobákem, zlatými pařáty a zlatou heraldickou korunou. Ve třetím zlatém poli je černá orlice vpravo hledící s červeným zobákem, červenými pařáty, zlatou heraldickou korunou a stříbrnou pružinou na prsou zakončenou jetelovými trojlístky a uprostřed zdobenou křížkem).\n\n"}
{"id": "755703", "url": "https://cs.wikipedia.org/wiki?curid=755703", "title": "Duby na Pohansku", "text": "Duby na Pohansku\n\nDuby na Pohansku jsou staré památné stromy, které rostou ve východní části území Lednicko-valtického areálu.\n\nOblast je součástí několika se překrývajících chráněných území:\n\nDuby rostou roztroušeně na Pohanských a Lánských loukách (původně součást Pohanského polesí) na rozhraní katastrálních území Břeclav a Lanžhot. V rámci výzkumu Mendelovy univerzity v Brně zde bylo napočítáno několik set stromů. Jsou v různém stavu, mnohé již suché, některé v podobě dožívajících torz. Řada z nich podléhá napadení dřevokazným hmyzem, často ale vzácnými druhy, jako například larvami tesaříka obrovského. Většina stromů nenese žádné specifické označení, některé ale jsou pro svoji výjimečnost uváděny samostatně:\n\nStál na severozápadním konci louky \"Přední pohanská\" až do 28. března 1895, kdy podlehl větru. 32 metrů vysoký strom dosáhl obvodu kmene v prsní výšce 685 cm. V době zániku byl přes 400 let starý. Dřevní hmota byla odhadnuta na 30 m³ až po první rozvětvení a 24 m³ pro větve a ostatní části – celkem tedy 54 m³. Vydal 76 metrů prost. palivového dřeva.\n\nRoste na louce nedaleko archeologického naleziště. Dosáhl obvodu 805 cm, výšky 25 m a odhadovaného věku 500 let (údaje k roku 2011). Kmen je zastíněn menšími keři, což zřejmě pomáhá udržet lepší zdravotní stav stromu.\n\nDosahoval 26 metrů a obvodu kmene v prsní výšce 6 metrů (1908).\n\nPrastarý dub, který rostl u zámku Pohansko byl známý tím, že se v jeho dutině „donedávna“ (informace z roku 1908) zdržoval jelen šestnácterák.\n\nStarý dub, který na vrcholu kmene nesl čapí hnízdo.\n\nDuby na Pohansku zmiňuje již časopis České lesnické rozhledy v roce 1904. Další zmínky uvádí časopis Háj roku 1908 a následně ve svém díle i Jan Evangelista Chadt-Ševětínský.\n\nDubům byl věnován prostor v pořadu České televize Paměť stromů, záběry se objevily v řadě dílů, především pak v č. 1 Stromy se na nás dívají (obraz 16) a č. 3 Slovanská lípa versus germánský dub (obraz 13). Ve svém díle je zachytil i akademický malíř Jaroslav Turek.\n\n\n"}
{"id": "755706", "url": "https://cs.wikipedia.org/wiki?curid=755706", "title": "Slovenská republika (1990–1992)", "text": "Slovenská republika (1990–1992)\n\nSlovenská republika (zkratka: SR, zeměpisný název: Slovensko) byl oficiální název členského státu Československé federativní republiky / České a Slovenské Federativní republiky od 1. března 1990.\n\nČeskoslovensko se stalo federací 1. ledna 1969, kdy nabyl účinnosti ústavní zákon o československé federaci, a skládalo se z České socialistické republiky a Slovenské socialistické republiky. V důsledku komunistického režimu a normalizace v 70. letech zůstala federace pouze na papíře. Až v roce 1990, po sametové revoluci, bylo z názvu republikových celků vynecháno slovo \"socialistická\".\n\n"}
{"id": "755725", "url": "https://cs.wikipedia.org/wiki?curid=755725", "title": "La Degustation", "text": "La Degustation\n\nLa Degustation Bohême Bourgeoise je luxusní restaurace, která nabízí evropskou kuchyni a tradiční českou kuchyni. \n\nNachází se v Haštalské ulici v Praze. Forbes Life ji označil za svoji první volbu pro její poutavá tříhodinová chutná menu o sedmi chodech. V roce 2009 byly vybrána jako nejlepší restaurace v České republice. Získala ocenění Grand Restaurant 2010, které každoročně udílí Česká asociace restaurací. \n\n"}
{"id": "755726", "url": "https://cs.wikipedia.org/wiki?curid=755726", "title": "Nova Borba", "text": "Nova Borba\n\nNova Borba (v srbské cyrilici Нова Борба) byl deník, který vydávali členové informbyrovské emigrace v Praze. Jednalo se o jugoslávské občany, kteří po roztržce mezi Titem a Stalinem nesouhlasili s odklonem země od Moskvy a utekli buď do SSSR, nebo do zemí východního bloku. Hlavní osobou, která stála za novinami, byl Slobodan Ivanović, vlivný člen emigrace.\n\nNázvem deník odkazoval na noviny vydávané jugoslávskými komunisty, odlišoval se ovšem adjektivem „nová“ (původní deník považovali zakladatelé nových novin za zrádce myšlenek revoluce). Již na hlavní straně byla zdůrazněna komunistická hesla, jako např. „Proletáři všech zemí, spojte se“, či „Pod praporem internacionalismu“. První číslo Nové Borby vyšlo 25. září 1948, jen několik měsíců po vypuknutí „války slov“ mezi Bělehradem a Moskvou. V novinách vycházely články ostře napadající jugoslávskou formu socialismu a přebíraly je i některé další československé sdělovací prostředky, pro který byly cenným materiálem v propagandistickém boji.\n\nNoviny byly pašovány jako ilegální tiskoviny do samotné Jugoslávie. Tamním režimem byly články z těchto novin označeny za „pomlouvačné pamflety“, a jejich autoři jako „zrádci“, nebo „dezertéři“ své země. Jugoslávská ambasáda v Praze oficiálně proti těmto novinám protestovala. Za odpovědnou za takový stav označil Bělehrad (a také sám Tito) československou vládu.\n"}
{"id": "755727", "url": "https://cs.wikipedia.org/wiki?curid=755727", "title": "Boulevard Raspail", "text": "Boulevard Raspail\n\nBoulevard Raspail (\"Raspailův bulvár\") je bulvár v Paříži. Probíhá zhruba severo-jižním směrem a zasahuje na území 6., 7. a 14. obvodu. Ulice nese jméno francouzského chemika, biologa, léčitele a politika Françoise Vincenta Raspaila (1794–1878).\n\nUlice, dlouhá téměř 2,4 km, vede od křižovatky s \"Boulevardem Saint-Germain\" a \"Rue du Bac\" přes čtvrť Montparnasse a končí na náměstí \"Place Denfert-Rochereau\".\n\nČást bulváru mezi \"Rue de Varenne\" a \"Rue de Sèvres\" byla proražena v roce 1869. Od roku 1887 nese své současné označení. V roce 1892 byl bulvár rozšířen v úseku \"Boulevard Edgar-Quinet\" a \"Place Denfert-Rochereau\" a zahrnoval bývalý \"Boulevard d'Enfer\". V roce 1933 vzniklo na křižovatce \"Rue du Cherche-Midi\" a \"Boulevard Raspail\" náměstí \"Place Alphonse-Deville\".\n\n\n"}
{"id": "755734", "url": "https://cs.wikipedia.org/wiki?curid=755734", "title": "Goya (filmová cena)", "text": "Goya (filmová cena)\n\nGoya je španělské filmové ocenění udělované nejlepším španělským filmům (je tak ekvivalentem Českých lvů nebo francouzských Cézarů). Uděluje ho \"Academia de las Artes y las Ciencias Cinematográficas\" (Akademie umění a kinematografických věd). Cena je pojmenovaná po španělském malíři Goyovi a představuje jeho bustu.\n\nAkademie byla založena 8. ledna 1986 a od roku 1987 uděluje tuto cenu vždy na počátku roku. Do roku 1999 soutěžily o cenu tři nominované filmy, od tohoto data jsou čtyři.\n\n"}
{"id": "755739", "url": "https://cs.wikipedia.org/wiki?curid=755739", "title": "C. S. Lee", "text": "C. S. Lee\n\nCharles S. „Charlie“ Lee (* 30. prosince 1971, Cheongju, Jižní Korea) známý jako C. S. Lee je americký herec s korejským původem. Jeho nejznámější role je Vince Masuka v seriálu \"Dexter\".\n\nFilmový průmysl se stal jeho vášní už od jeho střední školy, když hrál fotbal za Hudson's Bay High School ve Vancouveru ve Washingtonu. Navštěvoval Cornish College of the Arts, byl na hereckém stipendiu a maturoval s bakalářským titulem. V přípravě na herectví pokračoval na Yale School of Drama, kde po vystudování získal titul magistr umění. Poté strávil osm let v New Yorku, kde hrál v různých divadelních společnostech, regionálních divadlech a také ve filmu a v televizi. Je ženatý s Larou Cho.\n\nLee se proslavil rolí v seriálu \"Dexter\" na televizní stanici Showtime, kde hraje roli Vince Masuky, soudního vědce známého pro jeho prostopášný smysl pro humor.\n\nLee hrál roli Dr. Ba v dramatickém seriálu pro HBO s názvem \"Rodina Sopránů\". V roce 2009 si také zahrál roli lékaře ve filmu \"Nenarození\". Také se objevil jako Harry Tang, Chuckův vlezlý spolubydlící v seriálu NBC, \"Chuck\" a v epizodě seriálu Můj přítel Monk.\n\n\n\n"}
{"id": "755741", "url": "https://cs.wikipedia.org/wiki?curid=755741", "title": "Mistrovství světa v pozemním hokeji žen 1976", "text": "Mistrovství světa v pozemním hokeji žen 1976\n\n2. mistrovství světa v pozemním hokeji žen se uskutečnilo ve dnech 21. až 30. května v Západním Berlíně.\n\nTurnaje se zúčastnilo 11 týmů, které byly rozděleny do jedné pětičlenné a jedné šestičlenné skupiny, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 11. místo.\n"}
{"id": "755749", "url": "https://cs.wikipedia.org/wiki?curid=755749", "title": "Bangarang", "text": "Bangarang\n\nBangarang je čtvrté EP amerického producenta Skrillexe. Vydáno bylo 23. prosince 2011 v on-line obchodu Beatport. Od 27. prosince 2011 je k dispozici i u dalších prodejců hudby ke stažení. Jedná se o kolekci skladeb, které byly všechny (kromě „Right on Time“) v minulosti hrány živě na Skrillexově turné Mothership, které skončilo týden před vydáním alba.\n"}
{"id": "755761", "url": "https://cs.wikipedia.org/wiki?curid=755761", "title": "Meditace (album)", "text": "Meditace (album)\n\nMeditace je debutové album české rockové skupiny The Blue Effect. Vydáno bylo vydavatelstvím Supraphon v roce 1970 s katalogovým číslem 113 0689. Původní české texty pro první čtyři skladby napsal Jaroslav Hutka, podle Supraphonu ale byly ideově nevhodné a nově je musel otextovat Zdeněk Rytíř. Druhá strana původního LP je zpívaná anglicky. V roce 1971 vyšla exportní verze alba pod názvem \"Kingdom of Life\".\n\nNa CD vyšlo album \"Meditace\" poprvé v roce 1994 jako \"The Story of Blue Effect 1 – Meditace\" (Supraphon), podruhé pod svým názvem v roce 1996 (Bonton Music), vždy s bonusy. Třetí CD reedice vyšla v roce 2009 v rámci box setu \"1969–1989 Alba & singly & bonusy\". Roku 2016 vydal Supraphon pro svůj digitální obchod Supraphononline Hi-Res verzi alba (WAV/192 kHz/24 bit).\n\n"}
{"id": "755768", "url": "https://cs.wikipedia.org/wiki?curid=755768", "title": "Ostrov Stavů", "text": "Ostrov Stavů\n\nOstrov Stavů () je argentinský ostrov v jižní části Atlantského oceánu o rozloze 534 km. Na západě sousedí s argentinskou částí Ohňové země, od které ji dělí Lemairova úžina. Na severovýchodě od ostrova se nacházejí Falklandy, které jsou pod správou Velké Británie. Název pochází od holandských objevitelů Willema Schoutena a Jacoba Le Maire, kteří jej nazvali na počest holandských stavů.\n\nOstrov Stavů je součástí argentinské provincie Tierra del Fuego a nemá vlastní samosprávu. Je ekologickou, historickou a turistickou provinciální rezervací s omezeným přístupem. Jediným sídlem na ostrově je námořní stanice Puerto Parry.\n"}
{"id": "755769", "url": "https://cs.wikipedia.org/wiki?curid=755769", "title": "Mistrovství světa v pozemním hokeji mužů 1975", "text": "Mistrovství světa v pozemním hokeji mužů 1975\n\n3. mistrovství světa v pozemním hokeji mužů se odehrálo ve dnech 1. až 15. března na stadionu Merdeka v Kuala Lumpuru.\n\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n12. března se odehrály oba zápasy o 9. až 12. místo a oba zápasy o 5. až 8. místo. 13. března se odehrály obě semifinále. 14. března se odehrály zápasy o 11. místo, o 9. místo, o 7. místo, o 5. místo. 15. března se odehrál zápas o 3. místo a finále.\n"}
{"id": "755776", "url": "https://cs.wikipedia.org/wiki?curid=755776", "title": "PFK Botev Plovdiv", "text": "PFK Botev Plovdiv\n\nPFK Botev Plovdiv, bulharsky ПФК Ботев Пловдив, je bulharský fotbalový klub z Plovdivu, který byl založen 12. března 1912. Svá domácí utkání hraje na stadionu Christo Boteva s kapacitou 22 000 míst. Klubové barvy jsou žlutá a černá.\n\nDvakrát vyhrál bulharskou nejvyšší ligu (1929, 1967) a dvakrát bulharský fotbalový pohár (1962, 1981). Největším mezinárodním úspěchem klubu je čtvrtfinále Poháru vítězů pohárů 1962/63. Založen byl roku 1912. V minulosti nesl též názvy DNV Plovdiv, DNA Plovdiv, SKNA Plovdiv a Trakia Plovdiv.\n\n"}
{"id": "755783", "url": "https://cs.wikipedia.org/wiki?curid=755783", "title": "Edmodo", "text": "Edmodo\n\nEdmodo, někdy také stylizované s malým písmem na začátku edmodo, je sociální síť určená pro komunikaci učitelů, žáků a rodičů.\n\nUživatelské prostředí svým vzhledem připomíná Facebook, a proto i když se služba nabízí jen v angličtině, žáci se v prostředí velmi snadno orientují.\n\nProstřednictvím Edmoda mohou učitelé svým žákům zapisovat známky, zadávat a opravovat úkoly a vytvářet jednoduché on-line testy a hlasování. Žáci mohou přes síť své úkoly odevzdávat, kontrolovat známky a komunikovat prostřednictvím „vzkazů“ se svými učiteli. Učitelé vytváří virtuální třídy, v jazyce Edmoda Groups (skupiny), nad kterými mají plnou kontrolu. (Vidí veškerou komunikaci ve skupině, kontrolují zadávání/odevzdávání úkolů). V případě potřeby mohou svým „členům“ změnit/znovu nastavit přístupová hesla do služby. V rámci skupiny mohou učitelé ze členů tvořit podskupiny, např. menší pracovní týmy pro jednotlivé projekty. Na konci školního roku/semestru učitel uzavře práci skupiny. Pro svou potřebu ji může archivovat, případně ji celou smaže. Na začátku školního roku potom vytvoří skupiny/třídy nové.\n\n"}
{"id": "755786", "url": "https://cs.wikipedia.org/wiki?curid=755786", "title": "TALIS", "text": "TALIS\n\nTALIS je zkratka pro mezinárodní výzkum o vyučování a učení (Teaching And Learning International Survey). Jde o výzkum pomocí dotazníků, ve kterém jsou učitelé a ředitelé škol přímo dotazováni na školní prostředí, kde probíhá vyučování, a na podmínky, ve kterých pracují.\n\n\n\nPrvní vlna průzkumu proběhla v roce 2008 za účasti 24 zemí. Česká republika se první vlny neúčastnila. Forma výzkumu i obsah dotazníků byly podobné, jaké se připravují na druhou vlnu plánovanou v roce 2013. Další šetření proběhne v roce 2018.\n\nPilotáž dotazníků formou focus groups proběhla bez účasti ČR v srpnu 2011.\n\nPředběžné šetření (předvýzkum) na malém vzorku škol: březen až duben 2012\n\nHlavní sběr dat na jižní polokouli: říjen až prosinec 2012\n\nHlavní sběr dat na severní polokouli: březen až květen 2013\n\nV šetření TALIS jsou dotazovány dvě skupiny respondentů – učitelé vyučující na úrovni nižšího sekundárního vzdělávání (ISCED 2) a ředitelé těchto škol. V České republice tento vzorek tvoří učitelé 2. stupně základních škol a odpovídajících ročníků víceletých gymnázií a ředitelé těchto škol. Ve většině zemí by mělo být do výzkumu zapojeno 200 škol, přičemž v každé z těchto škol by měl dotazník vyplnit ředitel a 20 učitelů. Školy i učitelé budou vybráni náhodným výběrem. \n\nKromě toho mají země možnost rozšířit šetření i na učitele 1. stupně základních škol (ISCED 1) a učitele středních škol (ISCED 3). Možné je i propojit šetření TALIS se šetřením PISA tím, že bude provedeno na stejných školách. (V zemích, které se pro toto propojení rozhodnou, budou učitelům matematiky položeny některé dodatečné otázky.)\n\nZ šetření TALIS 2008 např. vyplynulo, že:\n\n"}
{"id": "755793", "url": "https://cs.wikipedia.org/wiki?curid=755793", "title": "Pražská skupina školní etnografie", "text": "Pražská skupina školní etnografie\n\nPražská skupina školní etnografie (zkráceně PSŠE) byla založena v roce 1991 několika psychology, pedagogy a etnology s cílem vstoupit do českých základních škol jako do neznámého či exotického „domorodého“ prostředí a deskriptivně ho zprostředkovat veřejnosti. Šlo o reakci na preskriptivnost v pedagogických výzkumech, zejména ze strany reformních hnutí. Skupina působila jako celek zhruba do roku 2005.\n\nCelkový postoj se opíral o interakcionismus britské školní etnografie (např. Peter Woods navštívil několik škol v terénu skupiny), myšlenkově podstatný byl i vliv americké antropologie výchovy, zdůrazňující zkoumání transmise kultury ve škole bez snahy o explicitní nebo implicitní propagaci sociálních nebo didaktických alternativ. Skupina určitou dobu spolupracovala s francouzským týmem ESCOL (Bernard Charlot, Élisabeth Bautier a Jean-Yves Rochex), během níž se zejména porovnávaly odpovědi českých a francouzských žáků v tzv. poznatkových bilancích. Někteří členové se dnes podílejí na mezinárodních publikacích italské badatelky Francescy Gobbo.\n\nPrvní výzkumná zpráva \"„Co se v mládí naučíš...“\" (Dana Bittnerová, Hana Kasíková, Miroslav Klusák, Miloš Kučera, Karel Pavlica, Miroslav Rendl, Věra Semerádová, Alena Škaloudová, Stanislav Štech, Ida Viktorová) byla publikována v roce 1992. (Pro zjištění posunu ve školách v roce 2004 pak vyšla replika výzkumu jako \"Čeští žáci po deseti letech\", už v jiném složení skupiny.) Chronologicky následovaly \"Typy žáků\" (1993) a výzkum na zadání děkanátu Pedagogické fakulty Univerzity Karlovy \"Pedagogická fakulta očima studentů\" (1994). Do studie \"Stát se učitelem\" (1994) zapojil koordinátor studie Stanislav Štech i badatele mimo skupinu.\n\nOd roku 1993 prováděla skupina longitudinální výzkum (stále týchž) školních dětí, postupujících od své 1. do 9. třídy (3 tříleté projekty GAČR pro skupinu získali nejprve Věra Semerádová a poté Miroslav Rendl). Výroční zprávy z výzkumu byly zveřejňovány na internetu, publikována z nich byla vydavatelstvím Pedagogické fakulty nejdelší \"1. třída (1998)\" a dále \"Profi-volba z deváté třídy\" (2005). Záměrem skupiny bylo etablovat se, nad nálepku představitelů kvalitativní metodologie, jako odborníci na oblasti života dětí ve škole a jejich vývoj.\n\nHlavním výstupem z tohoto výzkumu byla monografie \"Psychický vývoj dítěte od 1. do 5. třídy\" vydaná v Karolinu v roce 2005 (autoři Dana Bittnerová, David Doubek, Lenka Hříbková, Miroslav Klusák, Miloš Kučera, Markéta Levínská, Jan Slavík, Alena Škaloudová a Ida Viktorová), založená jen na původních datech, uspořádaných nejprve podle jednotlivých ročníků (prvňák, druhák… celkově, v inteligenci, gramotnosti, sociálních vztazích…) a poté podle jednotlivých oblastí vývoje za pět let (inteligence, gramotnost, sociální vztahy…), analogicky jako u amerického klasického vývojového psychologa Arnolda Gesella.\n\nOd vydání monografie o psychickém vývoji už skupina neprovádí společný výzkum. K pokračování v jejích intencích či pod její hlavičkou se hlásí trojice Dana Bittnerová, David Doubek a Markéta Levínská, věnující se dlouhodobě v terénním výzkumu Romům zejména z hlediska jejich vztahu ke škole (\"Funkce kulturních modelů ve vzdělávání\", ERMAT 2011), dále Ida Viktorová v textech o gramotnosti (\"Od sedmi do jedenácti: Jak děti mladšího školního věku píší literaturu\", Karolinum 2009) a táž společně s Irenou Smetáčkovou zkoumající i vztah rodiny a školy (\"Žákovská knížka: Prostředník komunikace mezi rodinou a školou\", Vydavatelství Pedagogické fakulty 2011), taktéž Miroslav Klusák ve svém studiu Jeana Piageta a Miloš Kučera při aplikaci psychoanalýzy (\"Formy citů: Lacanovská teorie\", Karolinum 2008), oba společně pak v tématu her (\"Dětské hry-games\", Karolinum 2010). Stanislav Štech organizuje se studenty sběr poznatkových bilancí po 20 letech.\n\nProbíhá digitalizace vybraných publikací, které budou dostupné na domovských stránkách PSŠE\n\n\n\n\n"}
{"id": "755799", "url": "https://cs.wikipedia.org/wiki?curid=755799", "title": "Slovo roku", "text": "Slovo roku\n\nSlovo roku ve smyslu \"výraz roku\" je typ ankety či rozhodnutí odborné poroty, která vybírá slovo či výraz, který je typický v daném jazyku pro uplynulý rok či který definuje onen rok. Často se jedná o neologismy či o slangová slova, která ale často díky rozšířenému či posunutému používání získají nový význam a stávají se trvalejší součástí veřejné komunikace.\n\nVe USA vyhlašuje slovo roku například organizace American Dialect Society.\n\nSlova roku v jednotlivých letech:\n\nV Německu vyhlašuje Slovo roku organizace Gesellschaft für deutsche Sprache, ovšem významově bližší je současně vyhlašovaná kategorie Ne-slovo roku (\"Unwort des Jahres\"), která podobně jako v Slovo roku v USA nebo ČR zahrnuje novotvary, které vyvolávají negativní konotace, jsou myšleny ironicky, nebo přehnaně eufemisticky. Například výrazy \"Diätenanpassung\" (1995), tj. „úpravu diet“ pro zvyšování poslaneckých platů; \"national befreite Zone\" (2000), tj. „osvobozené národní území“ pro ulice a čtvrti „vyčištěné“ od cizinců; \"freiwillige Ausreise\" (2006) „dobrovolné vycestování“ pro vynucený odjezd zahraničních uprchlíků atd.\n\nV Česku vyhlašuje slovo roku například deník Lidové noviny na základě veřejné ankety.\n\nSlova roku v jednotlivých letech podle Lidových novin:\n"}
{"id": "755801", "url": "https://cs.wikipedia.org/wiki?curid=755801", "title": "Šidebala", "text": "Šidebala\n\nŠidebala ( , , 22. února 1303 – 4. září 1323), byl od roku 1320 císařem říše Jüan a velikým chánem mongolské říše s titulem Gegeen-chán ( ).\n\nV prvních letech jeho krátkého panování dominovala dvoru chungiratská frakce. Po úmrtí babičky císaře Targi a Temüdera, stojícího v čele vlády, na podzim 1322 získal císař volnost k realizaci své politiky, správních reforem založených na konfuciánských principech. Nicméně zbytky Temüderových stoupenců se spojily s alanskou gardou a roku 1323 při „puči v Nan-po“ císaře zavraždili.\n\nŠidebala byl nejstarší syn císaře Ajurbarwady a Radnaširi z mongolského kmene Chongiratů. Ajurbarwada se roku 1307 stal následníkem svého staršího bratra Chajsana za slib, že svým následníkem jmenuje Chajsanova syna. Ale po Chajsanově smrti roku 1307 a Ajurbarwadově nástupu na trůn následník nebyl jmenován až do roku 1316, kdy Ajurbarwadova vlivná matka Targi prosadila Šidebalovo povýšení na korunního prince. Stoupenci Chajsanovy linie byli mezitím spolehlivě potlačeni a Chajsanova staršího syna Chošilu předešlého roku císař odeslal, s titulem knížete z Čou, z hlavního města do jeho údělu.\n\nPovýšení Šidebaly bylo v zájmu chongiratské dvorské frakce. Jak Targi, tak Šidebalova matka Radnaširi patřily totiž ke kmeni Chongitatů. Mladý korunní princ se příští rok stal hlavou ústředního sekretariátu i výboru pro vojenské záležitosti, byť vzhledem k jeho věku obě funkce zastával jen formálně. Targin stoupenec Temüder, který v hodnosti hlavního poradce zprava do roku 1317 vedl ústřední sekretariát, byl po svém odvolání jmenován Šidebalovým vychovatelem.\n\nAjurbarwada zemřel 1. března 1320. Šidebala se bez problému stal císařem a velikých chánem 19. dubna 1320. Neprodleně po Ajurbarwadově smrti Targi dosadila Temüdera zpět na místo hlavní poradce zprava ústředního sekratariátu, tedy do čela vlády, a převzala řízení politiky státu do vlastních rukou. Až do své smrti v říjnu 1322 měl Temüder, s plnou podporou Targi, velkou moc. Po návratu k moci Temüder důležité pozice obsadil svými stoupenci a příbuznými, jeho odpůrci přišli o posty, v některých případech i o hlavu.\n\nPřes své mládí se Šidebala od počátků své vlády snažil prosadit proti klice Targi–Temüder. Aby omezil jejich vliv, jmenoval v létě 1320 Temüderovým zástupcem (hlavním poradcem zleva) dvaadvacetiletého Bajdžua, potomka významného rodu z mongolského kmene Džalajrů. Bajdžu byl muž pevného charakteru, který se stal ve vládě císařovou protiváhou Temüdera. Jako potomek Čingischánova generála Muqaliho měl sympatie mongolské elity, a jako vnuk Chubilajova ministra An-tchunga i díky konfuciánské výchově navázal úzké vztahy s čínskými hodnostáři.\n\nVztahy chongitarské kliky a císaře se vyhrotily už po dvou měsících vlády, když bylo odhaleno spiknutí mající za cíl dosazení na trůn císařova mladšího bratra Udus Buky. Třebaže Bajdžu navrhoval popravu spiklenců, vesměs straníků Targi a Temüdera, císař se omezil na konfiskaci jejich majetku.\n\nŠidebala rychle získal stoupence mezi čínskými konfuciánskými učenci, zejména pokud oponovali Temüderově politice. Měl k tomu dobré předpoklady, byl, stejně jako jeho otec, dobře obeznámen s čínskou vzdělaností, schopen citovat tchangskou poezii. Současníci uznávali i jeho dovednosti v kaligrafii.\n\nVedle konfuciánství byl císař zbožným buddhistou a nelitoval výdajů na podporu buddhistické víry. Přikázal v každé prefektuře postavit buddhistický chrám na počest Chubilajova oblíbence, lámy Phagpy, přičemž chrámy měly být větší než jejich Konfuciovy protějšky. Největší z nich budovaly desetitisíce pracovníků v horách na západ od Chánbalyku. Chrám byl císař rozhodnut postavit za každou cenu, dokonce i popravil úředníky cenzorátu oponující stavbě. Na druhé straně muslimové byli za jeho vlády některými zákony poškozeni. Jejich chrám v Šang-tu musel ustoupit buddhistickému, vláda zakázala nákup otroků v Mongolsku a jejich prodej v Číně a omezila jejich daňové výjimky.\n\nRostoucí Bajdžuův vliv Temüdera znepokojil, nicméně ho nedokázal potlačit a nakonec v říjnu 1322 zemřel. O měsíc později zemřela i Targi. Bez Targi a Temüdera císař uchopil moc pevně do svých rukou. Bajdžu získal Temüderovu funkci, stoupenci chongiratské frakce byli obviněni ze zneužití pravomoci a korupce a ztratili místa ve vládě. Temüderův syn byl popraven, jeho majetek zkonfiskován. Počet úřednických míst byl snížen na úroveň Chubilajovy éry, přičemž propouštění se dotklo především Temüderovy kliky. Odpor proti moci císařovny vdovy sílil s růstem vlivu čínské kultury u dvora, působnost a svobody žen v Číně byly totiž proti kočovnickým společnostem výrazně omezenější.\n\nPoté, co se stal vlastním pánem, obrátil se Šidebala a Bajdžu k pročínské politice. Na úřední místa i do akademie Chan-lin jmenovali množství čínských konfuciánů, řada kterých sloužila už Ajurbarwadovi, ale rezignovala po příchodu Temüdera k moci. Nejvýznamnější z nich byl zkušený administrátor Čang Kuej, nyní pomocník Bajdžua v ústředním sekretariátu.\n\nDokončena byla revize zákonodárství, zahájená Ajurbarwadou, jejímž cílem byla racionalizace státní správy a zlepšení soudnictví. Roku 1323 byl pod názvem \"Ta Jüan tchung-č\"' () publikován soubor platných zákonů a nařízení.\n\nNa poli státních příjmů vláda částečně ulehčila zatížení drobných rolníků. Rovněž nařídila z pozemků každého vlastníka vyčlenit část, jejíž výnosy měly hradit náklady na pracovní povinnost. Od drobných rolníků nebyl tento příspěvek požadován. //\n\nŠidebalova vláda a život náhle skončily 4. září 1323, při puči v Nan-po. Spiknutí vzniklo mezi bývalými Temüderovými stoupenci, rozhněvanými ztrátou vlivu a moci. V jeho čele stál Tegši, Temüderův adoptovaný syn, ale současně blízký císařův příbuzný.\n\nTegši pocházel z mongolského kmene Ikeresů, byl synem dcery císaře Temüra a bratrem Sugabaly, císařovy manželky. V čistkách po Temüderově smrti se zapletl do korupčního skandálu, nicméně příbuzenský vztah k císaři mu zaručil beztrestnost. Kromě některých bývalých i současných vysoce postavených úředníků se k Tegšimu připojilo pět knížat z Čingisova rodu. Antipatie knížat vyvolal císař svoji politikou snižování jejich penzí vyplácených ze státního rozpočtu a skoupým udělováním knížecích titulů.\n\nKdyž se Šidebala na cestě z letního paláce v Šang-tu do Chánbalyku zastavil v Nan-po (místě třicet \"li\", tedy 16,5 km, jižně od Šang-tu), oddíl alanské gardy v čele s Tegšim zaútočil na císařský tábor a zavraždil císaře i Bajdžua. Poté Tegši vyzval Jesün Temüra, který spravoval Mongolsko, k nástupu na trůn. Jesün Temür souhlasil, obával se však závislosti na vrazích a proto pobil Tegšiho i s jeho společníky ještě předtím, než vstoupil do Chánbalyku.\n\nŠidebala byl čínskými historiky tradičně hodnocen kladně, stejně jako jeho otec. Důvodem byla jeho politika – transformace jüanského státu podle čínských vzorů do centralizovanější a byrokratičtější podoby a podpora čínské kultury za pomoci sinizovaných Mongolů a čínských konfuciánů. Vražda Šidebaly a nástup Jesün Temüra, dosud spravujícího Mongolsko a spjatého s mongolskými konzervativci, je proto chápána jako projev boje mezi pročínským a mongolským konzervativním směrem jüanské politiky.\n"}
{"id": "755803", "url": "https://cs.wikipedia.org/wiki?curid=755803", "title": "Marvin Harris", "text": "Marvin Harris\n\nMarvin Harris (18. srpna 1927 – 25. října 2001) byl americký antropolog. Narodil se v Brooklynu.\n"}
{"id": "755810", "url": "https://cs.wikipedia.org/wiki?curid=755810", "title": "Rallye Dakar 2012", "text": "Rallye Dakar 2012\n\nRallye Dakar 2012 byl 33. ročník slavné rallye. Již počtvrté se jel v Jižní Americe.\n\n"}
{"id": "755811", "url": "https://cs.wikipedia.org/wiki?curid=755811", "title": "Mistrovství světa v pozemním hokeji žen 1974", "text": "Mistrovství světa v pozemním hokeji žen 1974\n\n1. mistrovství světa v pozemním hokeji žen se konalo ve dnech 17. až 24. března v Mandelieu-la-Napoule ve Francii.\n\nTurnaje se zúčastnilo 10 týmů, které byly rozděleny do 2 pětičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. místě sehrály zápas o 9. a 10. místo.\n\n23. března se odehrály oba zápasy o 5. až 8. místo a obě semifinále. 24. března se odehrály zápasy o 9. místo, o 7. místo, o 5. místo, o 3. místo a finále.\n"}
{"id": "755813", "url": "https://cs.wikipedia.org/wiki?curid=755813", "title": "František Michálek (skladatel)", "text": "František Michálek (skladatel)\n\nFrantišek Michálek (10. března 1895 Komiža – 18. listopadu 1951 Brno) byl český varhaník a hudební skladatel.\n\nNarodil se na ostrově Vis v Dalmácii, kde byl jeho otec varhaníkem a ředitelem Městské hudební školy. Jako pedagog byl velice úspěšný a publikoval řadu škol pro různé hudební nástroje (kontrabas, violoncello, viola, trombón, tuba, trubka, fagot aj.) i \"Univerzální školu pro všechny dechové nástroje\". Ze svého povolání varhaníka se věnoval i chrámové hudbě a pro potřeby svého kostela sestavil český kancionál. Syn tak vyrůstal v hudebním prostředí a od dětství hrál na klavír a na varhany. \n\nV roce 1901 se rodina vrátila do Čech a František byl přijat na Pražskou konzervatoř. Studoval u Josefa Kličky a Karla Steckera. V roce 1915 absolvoval mistrovský kurz skladby u Vítězslava Nováka.\n\nStal se ředitelem kůru v Pardubicích. V Pardubicích působil i jako varhaník v krematoriu a jako sbormistr pěveckého spolku \"Suk\". Po založení \"Městské hudební školy\" se stal jejím ředitelem. Vyučoval hře na klavír, varhany a harmonii. Krátce řídil rovněž \"Pardubickou filharmonii\".\n\nV roce 1935 byl jmenován řádným profesorem varhanní hry na brněnské konzervatoři. Dále působil jako koncertní varhaník. Ve spolupráci s brněnským rozhlasem uskutečnil na 60 rozhlasových koncertů. Byl oblíbený jako pohotový improvizátor.\n\nZa okupace pracoval jako inspektor soukromých hudebních škol a jako člen (později i předseda) zkušební komise. V roce 1946 byl jmenován profesorem Janáčkovy akademie múzických umění v Brně a v roce 1948 se habilitoval docentem. \n\nByl známý i jako varhanář. Již během svého působení v pardubickém krematoriu inicioval postavení nového nástroje a navrhl jeho dispozici. Později navrhl řadu varhan a úspěšně řešil problémy varhan jak z technického, tak i uměleckého hlediska. Mezi dochované varhany v jeho pojetí patří např. nástroje v Židlochovicích, v Brně-Králově-Poli, v Uherském Hradišti nebo v kostele na Vranově u Brna. Navrhl rovněž varhany pro Janáčkovu Akademii v Brně a pro Husův sbor. Spolupracoval s generálním ředitelstvím varhanářské firmy v Krnově. Řídil i stavbu moderních varhan na Stadiónu v Brně. Z oboru varhanářství připravoval i praktické učebnice, nestačil je však dokončit.\n\n\n\n\n\n\n\nUpravoval a redigoval \"Zpěvy moravských kopaničářů\" a 20 svazků varhanních skladeb starých českých mistrů.\n\n\n"}
{"id": "755816", "url": "https://cs.wikipedia.org/wiki?curid=755816", "title": "Paul Gilbert", "text": "Paul Gilbert\n\nPaul Brandon Gilbert (* 6. listopadu, 1966 v Carbondale, stát Illinois, USA) je americký kytarista. Je velmi známý díky svému účinkování v kapelách Racer X a Mr. Big, stejně jako díky časté spolupráci s dalšími známými muzikanty.\n\nObsadil čtvrté místo v žebříčku deseti největších kytarových drtičů všech dob (\"Top 10 Greatest Guitar Shredders of All Time\") magazínu \"GuitarOne\" a zaujal své místo i na listině padesáti nejrychlejších kytaristů všech dob (\"Guitar World's 50 Fastest Guitarists of All Time\") časopisu Guitar World.\n\nRacer X je skupina založená v Los Angeles v roce 1985. Zakládajícími členy byli Paul Gilbert (kytara), Juan Alderete (basová kytara), Harry Gschoesser (bicí) a Jeff Martin (vokály). Byli silně ovlivněni skupinou Judas Priest a Gilbertova hra velmi připomínala rychlá sóla Yngwie Malmsteena s extrémní technikou hraní. Gschoessera v roce 1986 nahradil Scott Travis, který hrál později se skupinou Judas Priest a Bruce Bouillet se stal druhým kytaristou, který, jako velmi zručný kytarista, hrál spolu s Gilbertem jeho náročné kytarové pasáže.\n\nPaul Gilbert se stal známým jako jeden z nejrychlejších kytaristů na světě díky neuvěřitelným technickým kouskům jako jsou \"Frenzy\", \"Scarified\", \"YRO\" a \"Scit Scat Wah\". Gilbert z Racer X odešel v roce 1988, ale v roce 1999 se povedlo skupinu znovu oživit.\n\nKdyž Billy Sheehan v roce 1988 odešel ze skupiny Davida Lee Rotha, přidal se k Paulovi Gilbertovi, který rovněž odešel ze své předchozí skupiny Racer X. Oba, společně s Patem Torpey na bicích a se zpěvákem Ericem Martinem založili skupinu Mr. Big. V roce 1991 měla skupina obrovský úspěch v Japonsku. Stala se slavnou díky jejich druhému alba Lean Into It a baladou \"To Be With You\", která měla v médiích obrovskou hranost. Skladba dosáhla #1 v hitparádě Billboard Hot 100. Paul Gilbert hrál ve skupině až do konce 90. let. Skupinu opustil v roce 1997 a nyní se věnuje sólové kariéře. Paula nahradil Richie Kotzen. Skupina Mr. Big se rozpadla v roce 2002, nicméně od roku 2009 znovu účinkuje i s Paulem Gilbertem.\n\nV květnu 2003 hrál na pouze dvakrát opakovaném projektu nazvaném \"Yellow Matter Custard\"'. Šlo o skupinu hrající cover verze Beatles, sestávající z Mika Portnoye (Dream Theater), Neala Morseho (ex-Spock's Beard) a Matta Bissonetta. Z obou vystoupení jsou k dispozici CD a DVD. Jméno skupiny převzali ze skladby \"I Am the Walrus\": \"Yellow matter custard, dripping from a dead dog's eye\".\n\nV roce 2004 Paul, Mike Portnoy, Dave LaRue a Daniel Gildenlöw založili projekt nazvaný \"Led Zeppelin tribute\" s názvem skupiny \"Hammer of the Gods\". V září 2005 spolu s Mikem Portnoyem, Seanem Malonym a Jasonem McMasterem založil projekt \"The Rush tribute\". Skupina se jmenovala \"Cygnus and the Sea Monsters\". V květnu 2006 se sešli zase Paul, Mike Portnoy, Gary Cherone a Billy Sheehan, jak\" Amazing Journey: A Tribute to The Who\". Odehráli tři vystoupení. Skupina na počest The Who po koncertě zcela rozbila svůj aparát.\n\nPaul byl také přizván jako hostující kytarista na sólovém albu Neala Morseho – \"Sola Scriptura\".\n\nV roce 2007 Paul Gilbert koncertoval s Bruce Bouilletem, kvůli svému prvnímu instrumentální alba \"Get Out of My Yard\", které vyšlo v roce 2006.\n\nGilbertovy nové instrumentální CD' 'Silence Followed by a Deafening Roar\" vyšlo v Japonsku 23. ledna 2008, v Evropě to bylo 31. března 2008 a USA 8. dubna 2008.\n\nCo se týče Paulova ovlivnění zmiňuje spoustu různých umělců. Byli to především Jimmy Page, Robin Trower, Judas Priest, Yngwie Malmsteen, Akira Takasaki, Jimi Hendrix, Kiss, Van Halen, Randy Rhoads a The Ramones. Je také velkým fanouškem skupin The Beach Boys a The Beatles. Na Live DVD Space Ship poukazuje na to, že George Harrison je jeden z jeho oblíbených kytaristů. Časopis Guitar World jej řadí mezi jednoho z 50. nejrychlejších kytaristů všech dob. Spolu s ním jsou to kromě jiných i Buckethead, Eddie Van Halen a Yngwie Malmsteen.\n\nPaul Gilbert skládá hudbu různých stylů, jakými jsou např. pop, rock, metal, blues, jazz, funky a klasická hudba.\n\nPaul Gilbert měl svou vlastní rubriku v anglickém kytarovém časopise \"Total Guitar\", ve kterém předváděl kytarové techniky na stránkách i na přiloženém CD. Koncem 80. a začátkem 90. let psal instruktážní kytarové články pro časopis Guitar Player, pod názvem \"Terrifying Guitar 101\". Jeho období spolupráce s časopisem Total Guitar zahrnuje 31 částí a to až do listopadu 2006. Paul rovněž pravidelně vyučuje na \"Guitar Institute of Technology\" (GIT) a je i \"placeným děkanem\" pobočky GIT v Japonsku.\n\nPřed přestěhováním do Los Angeles v Japonsku žil. Tam se učil mluvit japonsky, jakož i jeho kolega z vydavatelství Shrapnel, Marty Friedman, který stále v Japonsku žije a mluví plynně japonsky.\n\n\n\n\n"}
{"id": "755828", "url": "https://cs.wikipedia.org/wiki?curid=755828", "title": "Champlan", "text": "Champlan\n\nChamplan je francouzská obec v departementu Essonne v regionu Île-de-France. V obci se nachází kostel svatého Germana z Auxerre.\n\nMěsto Champlan se nachází asi 17 km jihozápadně od Paříže. Obklopují ho obce Massy na severu a severozápadě, Chilly-Mazarin na severovýchodě, Longjumeau na východě a na jihovýchodě, Saulx-les-Chartreux na jihu, Villebon-sur-Yvette na jihozápadě a Palaiseau na západě.\n\n\"Počet obyvatel\"\n"}
{"id": "755832", "url": "https://cs.wikipedia.org/wiki?curid=755832", "title": "Limerick", "text": "Limerick\n\nLimerick ( , počeštěně Limerik) je město na západě Irska v bývalé provincii Munster. Město leží na řece Shannon u jejího posledního brodu před jejím ústím do Atlantského oceánu.\n\nLimerick je s 95 854 obyvateli (2011) třetím největším městem v Irské republice, v jeho metropolitní oblasti žije 162 413 obyvatel. Limerick je taktéž hlavním městem stejnojmenného hrabství.\n\nMěsto, které má rozlohu 51,3 km² a leží v nadmořské výšce 10 m n. m., se nachází na ústí řeky Shannon. Podle Köppenovy klasifikace podnebí panuje v Limericku mírné oceánické podnebí – klasifikace Cfb. Průměrná teplota na stanici Shannon Airport doshuje 10,1 °C, v lednu dosahuje 5,4 °C a v červenci 12 °C. Průměrné srážky činí 927 mm za rok.\n\nPočátky města se kladou do roku 812, kdy Vikingové opevnili King's Island. V 12. století Normané město přestavili a zbudovali zde hrad King John's Castle a katedrálu Panny Marie. Město bylo třikrát obléháno – v roce 1651 Oliverem Cromwellem a dvakrát na konci 17. století vojsky Viléma III. Oranžského. Od století 18. pak město začalo prosperovat a rychle růst. Další rozvoj město zaznamenalo od roku 1990 do ekonomické krize.\n\nPoblíž města se nachází letiště Shannon, třetí nejvytíženější letiště v Irsku. Město je také významnou železniční a silniční křižovatkou. Městem procházejí silnice N18, N20, N21 a N24 a dálnice M7, M18 a M20. Silnice N18 na obchvatu města překonává řeku Shannon tunelem. Limerick je také přístavní město využívající příznivou polohu v ústí řeky Shannon.\n\nMěsto používá spolu s celým hrabstvím SPZ L, do roku 2013 byla tato značka vyhrazena pouze pro město Limerick, zbytek hrabství používal značku LK.\n\nVe městě působí od roku 1937 fotbalový klub Limerick FC.\n\n\n\n"}
{"id": "755833", "url": "https://cs.wikipedia.org/wiki?curid=755833", "title": "Limerick (rozcestník)", "text": "Limerick (rozcestník)\n\nLimerick může označovat:\n\n"}
{"id": "755834", "url": "https://cs.wikipedia.org/wiki?curid=755834", "title": "Arrondissement Évry", "text": "Arrondissement Évry\n\nArrondissement Évry (fr. \"Arrondissement de Évry\") je správní územní jednotka ležící v departementu Essonne a regionu Île-de-France ve Francii. Člení se dále na 17 kantonů a 52 obcí. Jeho chef-lieu je město Évry.\n\n"}
{"id": "755836", "url": "https://cs.wikipedia.org/wiki?curid=755836", "title": "Radiační hybridní panel", "text": "Radiační hybridní panel\n\nRadiační hybridní panel udává umístění genů v genomu prostřednictvím RH mapy (typ genové mapy). Linie buněk obsahující určitý cizí chromozom se ozáří a jejich chromozomy se rozpadají. Následně se fúzují (spojování dvou a více chromozomů do jednoho) s linií recipienta (příjemce) a vytvoří klony, kde každý obsahuje část chromozomu zkoumaného druhu. Z klonů se izoluje DNA a pomocí PCR se zkoumá ve kterém klonu je přítomný daný gen. Jestliže detekujeme 2 geny ve stejném klonu, leží pravděpodobně blízko sebe.\n"}
{"id": "755840", "url": "https://cs.wikipedia.org/wiki?curid=755840", "title": "Villejust", "text": "Villejust\n\nVillejust je francouzská obec v departementu Essonne v regionu Île-de-France. V obci se nachází kostel svatého Juliána z Brioude.\n\nObec Villejust se nachází asi 21 km jihozápadně od Paříže. Obklopují ji obce Villebon-sur-Yvette na severu a na severovýchodě, Saulx-les-Chartreux na východě, Nozay na jihovýchodě a na jihu, Marcoussis na jihozápadě a Les Ulis na západě a severozápadě.\n\n\"Počet obyvatel\"\n"}
{"id": "755841", "url": "https://cs.wikipedia.org/wiki?curid=755841", "title": "North American FJ-2/-3 Fury", "text": "North American FJ-2/-3 Fury\n\nNorth American FJ-2/-3 Fury byl stíhací letoun se šípovými křídly, který sloužil u Námořnictva Spojených států amerických a Námořní pěchoty Spojených států amerických. Jednalo se námořní verzi stíhacího letounu F-86 Sabre, ovšem oproti tomuto modelu měl FJ-2/-3 Fury delší nos, sklápěcí křídla a brzdící hák. Typ FJ-2/-3 sdílel své označení se starším letounem North American FJ-1 Fury, který se však značně lišil (například měl přímé křídlo) a byl z něj dále vyvinut přepracovaný model North American FJ-4 Fury.\n\n\n\n\n"}
{"id": "755843", "url": "https://cs.wikipedia.org/wiki?curid=755843", "title": "Kingdom of Life", "text": "Kingdom of Life\n\nKingdom of Life je exportní verze alba \"Meditace\" české rockové skupiny Blue Effect. Deska byla vydána vydavatelstvím Supraphon-Artia v roce 1971 s katalogovým číslem 113 1023. První polovina alba \"Meditace\" měla česky zpívané texty, které byly pro exportní verzi změněny na anglické a nově nazpívány na původní instrumentální základ. Píseň „White Hair“ nazpíval Vladimír Mišík, který v době vydání \"Kingdom of Life\" již dlouho nebyl členem skupiny, zpěv na ostatních skladbách pochází od Leška Semelky (nahráváno 21. října 1970 ve studiu Mozarteum v Praze). Druhá polovina alba, která měla již na \"Meditaci\" anglické texty, je shodná s původní českou verzí.\n\nPíseň „White Hair“ byla zařazena jako bonus na dvě CD reedice alba \"Meditace\" (1994 a 1996), skladba „Kingdom of Life“ na první CD reedici \"Meditace\" (1994) a na CD reedici \"Nové syntézy\" (1997) a písně „You'll Stay with Me“ a „Brother's Song“ pouze na CD reedici \"Nové syntézy\" (1997).\n\n"}
{"id": "755850", "url": "https://cs.wikipedia.org/wiki?curid=755850", "title": "Jan Urban Jarník", "text": "Jan Urban Jarník\n\nJan Urban Jarník (25. května 1848 Potštejn — 12. ledna 1923 Praha) byl český profesor románských jazyků, zaměřený zejména na srovnávací jazykovědu, rumunštinu a albánštinu. Univerzitní studia absolvoval ve Vídni, od roku 1882 vyučoval jako profesor na české univerzitě v Praze, kde založil seminář pro románskou filologii. Věnoval se vědeckému zkoumání a popularizaci rumunské kultury, překládal česká literární díla do rumunštiny, sbíral lidovou tvorbu v Sedmihradsku. Roku 1919 se účastnil jednání o navázání diplomatických styků Československa a Rumunska. Podporoval nemajetné studenty, propagoval rodné Potštejnsko a organizoval české okrašlovací spolky. Získal si všeobecnou úctu v Čechách i Rumunsku, byl přijat do několika vědeckých společností a stal se čestným členem řady studentských spolků.\n\nNarodil se 25. května 1848 v Potštejně. Navštěvoval obecnou školu v rodném městě a ve Vysokém Mýtě. Ve čtrnácti letech nastoupil na gymnázium v Rychnově nad Kněžnou, odkud o rok později přešel do Hradce Králové. Po maturitě byl přijat na univerzitu ve Vídni, kde studoval češtinu, němčinu, francouzštinu, italštinu, angličtinu, sanskrt a srovnávací mluvnici indoevropských jazyků. Účastnil se tam rovněž činnosti v českém akademickém spolku.\n\nRoku 1874 složil učitelské zkoušky a získal cestovní stipendium, na jehož základě strávil rok na univerzitě v Paříži. V roce 1876 získal titul doktora filosofie, o dva roky později se habilitoval v oboru románské filologie. Souběžně vyučoval francouzštinu na reálných školách ve vídeňském Leopoldově. Podnikl také dvě cesty do rumunských krajů — roku 1876 pobyl několik měsíců v Blažejově (Blaj), v roce 1879 znovu navštívil Sedmihradsko a podíval se i do Bukurešti.\n\nV roce 1882 byl přijat jako mimořádný profesor na nově zřízenou českou univerzitu v Praze. Zřídil zde seminář pro románskou filologii, první v Rakousku. Roku 1898 se stal řádným profesorem.\n\nVedle vědecké a pedagogické činnosti se snažil o zlepšení sociální situace nemajetných studentů. Zprostředkovával možnosti přivýdělku (doučování, tlumočení pro obchodníky), pomáhal organizovat studentské spolky (Svépomoc, všestudentské slavnosti, Svaz českoslovanského studentstva), štědrovečerní večeře pro studenty, kteří nemohli na svátky odjet domů. Za svou obětavou péči byl přezdíván „otec studentů“.\n\nNezapomínal ani na rodný kraj. Roku 1882 spoluzakládal potštejnský okrašlovací spolek a romantické okolí této obce propagoval tak, že se stalo oblíbeným cílem pro letní dovolené Pražanů. Později přispěl k založení Svazu českých spolků okrašlovacích.\n\nRoku 1919 se účastnil jednání o navázání diplomatických styků mezi Československem a Rumunskem. V Bukurešti přednášel za účasti vlády a diplomatického sboru o své činnosti pro sblížení obou národů. Královský pár ho v Sibiu pozval k delšímu rozhovoru. Téhož roku odešel do důchodu.\n\nZa svou činnost si získal všeobecnou úctu. Stal se řádným členem České akademie, České společnosti nauk, důstojníkem Francouzské akademie v Paříži, dopisujícím členem rumunské akademie, čestným občanem Potštejna a čestným členem většiny studentských spolků. Během 1. světové války bylo jeho jméno známé i mezi prostými Rumuny, kteří ho uznávali jako „tvůrce jejich řeči“ (napomohl ke sjednocení sedmihradských nářečí, silně ovlivněných slovanskými prvky).\n\nZemřel 12. ledna 1923 v podolském sanatoriu po krátké nemoci. Po rozloučení v pantheonu Zemského muzea za účasti vyslanců Francie a Rumunska, představitelů ministerstev školství a zahraničních věcí, akademiků a studentů následoval pěší průvod do olšanského krematoria. V říjnu téhož roku mu byla v akademické menze umístěna pamětní deska s bustou, kterou zhotovil sochař Fiala.\n\nJe po něm pojmenována důležitá ulice v samém historickém centru rodného Potštejna, vedoucí přes prostranství mezi kostelem a zámkem, a také Jarníkovy schody vedoucí na vrch Hostibejk v Kralupech nad Vltavou.\n\nByl autorem např. následujících článků:\n\nKnižně vyšly např.:\n\nDo rumunštiny přeložil:\n\n\n"}
{"id": "755853", "url": "https://cs.wikipedia.org/wiki?curid=755853", "title": "Jura Sosnar-Honzák", "text": "Jura Sosnar-Honzák\n\nJura Sosnar-Honzák, též Jaroslav Sosnar, Jaroslav Jura Sosnar, Jura Sosnar nebo Jura Sosnák-Honzák, občanským jménem Jiří Sosnar (20. května 1914 Hroznová Lhota – 26. listopadu 1989 Praha), byl český a československý odbojář, novinář, politik Komunistické strany Československa a poválečný poslanec Prozatímního Národního shromáždění, který byl zapojen do takzvané krčmaňské aféry, v níž se skupina komunistů pokusila o atentát na tři nekomunistické politiky.\n\nNarodil se ve venkovské dělnické rodině. Absolvoval měšťanskou školu a vyučil se zámečníkem, přičemž příležitostně pracoval jako instalatér, kopáč hlíny v cihelně, brusič nožů a kalkulant. V roce 1930 vstoupil do Komunistické strany Československa a pak již působil jako politický funkcionář. V letech 1933–1935 byl v Hodoníně krajským politickým pracovníkem Komsomolu. Od roku 1935 byl okresním tajemníkem KSČ v Kroměříži, Holešově, Olomouci a Hodoníně. V letech 1937–1939 prodělal vojenskou službu. Za své politické aktivity, organizování demonstrací a stávek, byl opakovaně vězněn.\n\nPočátkem Protektorátu pracoval coby dělník v Olomouci a byl členem redakce ilegálního komunistického listu \"Svobodná Haná\". V roce 1940 byl zatčen a vězněn na různých místech, mimo jiné v německém vězení ve Wohlau. Zde byl jeho spoluvězněm muzikolog Vladimír Helfert. Sosnar byl kvůli těžké tuberkulóze v roce 1942 z vězení propuštěn do ošetřování. I pak se ovšem účastnil odbojové činnosti. Zastával post krajského tajemníka KSČ v Olomouci a byl redaktorem listu \"Moravská Rovnost\". Připravoval také masově šířené cyklostylované vydání knihy \"Dějiny VKS(b)\". Působil jako komisař partyzánské skupiny, za což po válce získal četná vyznamenání.\n\nPo osvobození se plně zapojil do politického života. Stal se krajským tajemníkem KSČ v Olomouci, kde také působil v redakci novin \"Stráž lidu\". Stal se také kandidátem Ústředního výboru KSČ. V roce 1947 absolvoval novinářský kurz pořádaný ÚV KSČ. V letech 1945–1946 byl poslancem Prozatímního Národního shromáždění za KSČ. Po parlamentních volbách v roce 1946 usedl za KSČ do Ústavodárného Národního shromáždění (evidován zde pod jménem Jaroslav Sosnar). Setrval zde do ledna 1948, kdy se vzdal mandátu. Nahradil ho Otakar Vašek. Důvodem jeho rezignace na poslanecký post bylo podezření, že byl zapojen do takzvané krčmaňské aféry, v níž se kdosi pokusil v roce 1947 o atentát na tři nekomunistické politiky Petra Zenkla, Jana Masaryka a Prokopa Drtinu. Vyšetřování ukázalo, že Sosnar vložil nálože do krabic a že i další stopy v celé kauze poukazovaly na podíl místních aktivistů KSČ na Olomoucku. V lednu 1948 o celé kauze promluvil v parlamentu sám Prokop Drtina a jmenovitě označil za spolupachatale Sosnara. Šlo o emotivní okamžik, který předznamenal události února 1948. Kvůli aféře se od Sosnara distancovala KSČ a počátkem roku 1948 byl uvolněn z funkce náhradníka ÚV KSČ, do níž ho zvolil VIII. sjezd KSČ.\n\nV roce 1949 byl zbaven stranických funkcí pro „anarchistické aktivity“ během únorového převratu v roce 1948. Do roku 1954 potom pracoval v podniku ČKD Sokolovo coby soustružník, pak působil do roku 1958 na postu vedoucího internátu. V roce 1957 se dočkal rehabilitace a znovu se zapojil do veřejného života. Do roku 1961 byl zástupcem šéfredaktora časopisu Květy a do odchodu na penzi v roce 1971 byl vedoucím redaktorem pražské redakce bratislavského deníku \"Práce\". Působil i jako beletrista a rozhlasový tvůrce. Pro Československý rozhlas napsal hry \"Haniččina iniciativa\" (1950) a \"Mezičas\" (1984). Coby autor námětu a scenárista se podílel na filmech \"Velká příležitost\" z roku 1949 (scénář pod pseudonymem Martin Gazda) a \"Jurášek\" z roku 1956, podle vlastního románového námětu (scénář pod pseudonymem J. Sosnar-Gazda). Kromě románu \"Jurášek\" napsal také román \"Divoká réva\", kde se zabývá dělnickým hnutím a protinacistickou odbojovou činností.\n\n"}
{"id": "755862", "url": "https://cs.wikipedia.org/wiki?curid=755862", "title": "Nová syntéza (album)", "text": "Nová syntéza (album)\n\nNová syntéza je čtvrté album české rockové skupiny Blue Effect. Nahrála jej společně s Jazzovým orchestrem Československého rozhlasu pod počeštěným názvem Modrý efekt. Výhradně instrumentální album vyšlo ve vydavatelství Panton v roce 1971 s katalogovým číslem 11 0288. Téhož roku byla vydána i exportní verze ve vydavatelství Panton-Artia, které se odlišovalo pouze jednoduchým obalem (česká verze měla obal rozkládací) a anglickými názvy alba (\"New Synthesis\"), souborů a skladeb.\n\nNa CD vyšla remasterovaná verze \"Nové syntézy\" s bonusy v roce 1997 (Bonton Music), roku 2009 bylo album vydáno v rámci box setu \"1969–1989 Alba & singly & bonusy\".\n\nNa motivech skladby „Má hra“ jsou vystavěny hudební kompozice „The Magic Key“ a „Music Is the One-T ODC“ francouzské skupiny One-T.\n\n"}
{"id": "755870", "url": "https://cs.wikipedia.org/wiki?curid=755870", "title": "Nová syntéza 2", "text": "Nová syntéza 2\n\nNová syntéza 2 je páté studiové album české rockové skupiny Blue Effect, která jej nahrála pod počeštěným a zkráceným názvem M. efekt společně s Jazzovým orchestrem Československého rozhlasu jako pokračování předchozí desky \"Nová syntéza\". Album vyšlo v roce 1974 ve vydavatelství Panton s katalogovým číslem 11 0489. Texty ke skladbám napsali Pavel Vrba a Eduard Pergner pod pseudonymem Boris Janíček.\n\nNa CD vyšla remasterovaná verze \"Nové syntézy 2\" s bonusy v roce 1997 (Bonton Music), roku 2009 bylo album vydáno v rámci box setu \"1969–1989 Alba & singly & bonusy\".\n\n"}
{"id": "755871", "url": "https://cs.wikipedia.org/wiki?curid=755871", "title": "Mistrovství světa v pozemním hokeji mužů 1973", "text": "Mistrovství světa v pozemním hokeji mužů 1973\n\n2. mistrovství světa v pozemním hokeji mužů se uskutečnilo ve dnech 24. srpna až 2. září 1973 na Wagener-stadion v nizozemském Amstelveenu.\n\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo.\n\n31. srpna se odehrály oba zápasy o 9. až 12. místo, oba zápasy o 5. až 8. místo a obě semifinále. 1. září se odehrály zápasy o 11. místo, o 9. místo a o 7. místo. 2. září se odehrály zápasy o 5. místo, o 3. místo a finále.\n"}
{"id": "755873", "url": "https://cs.wikipedia.org/wiki?curid=755873", "title": "Křtinský lom", "text": "Křtinský lom\n\nKřtinský lom je přírodní památka ev. č. 5613 na severním konci městysu Křtiny v okrese Blansko. Geomorfologicky náleží Moravskému krasu. Oblast spravuje AOPK Brno.\n\nDůvodem ochrany jsou unikátní rostlinná a živočišná společenstva, která se vyvinula v prostoru bývalého, částečně zatopeného lomu na drobu. Nejcennější částí lomu je jeho spodní patro s mokřadem, na který je vázána populace silně ohroženého čolka velkého. Z vzácných rostlinných druhů se zde vyskytují prstnatec pleťový, ostřice pozdní a orobinec sítinovitý. Předmětem ochrany je též jako významný krajinný prvek samotný útvar lomu.\n\n\n"}
{"id": "755874", "url": "https://cs.wikipedia.org/wiki?curid=755874", "title": "B.C.Rich", "text": "B.C.Rich\n\nB.C. Rich je výrobce elektrických sólových a basových kytar. Firmu založil v roce 1969 Bernardo Chavez Rico, hráč flamenka, který původně vyráběl akustické kytary určené právě pro tento druh hudby. Inspiroval se u firmy Gibson, konkrétně u modelů baskytary Gibson® EB-3 a kytary typu Les Paul®. Dochovalo se jen málo z těchto nástrojů, a dokonce existuje názor, že mnoho z nich nebylo vůbec dokončeno. \n\nPrvní slibné období začalo okolo roku 1972, kdy byla v Bernardově dílně vytvořena první kytara s originálním designem nazvaná „Seagull“ (racek). Tento tvar byl na tehdejší dobu velice výrazný a inovativní. Její průběžný krk (dnes typický pro B.C.Rich) ztělesňoval velmi neobvyklý přístup k výrobě kytar. Bernardo zvaný Bernie brzy najal několik talentovaných designérů, aby vytvářeli nápady pro velmi zručné Bernieho dělníky. Mnoho z tvarů vymyšlených při této expanzi se stalo ikonami dnešních elektrických kytar. Okolo roku 1976 přišel „Mockingbird“ (drozd), poté, dalším vývojem Seagulla, vznikl „Eagle“ (orel) a asi v roce 1978 se objevil tvar „Bitch“ (děvka).\n\nNěkteří z nejvíce ctěných kytaristů té doby si okamžitě oblíbili nový směr udávaný firmou B.C.Rich. S rozrůstajícím se úspěchem přišla potřeba vyrábět levnější kytary ve velkém. Okolo roku 1978 vytvořil Bernie oficiální značku B.C.Rico. Tento první pokus se zdál úspěšný do té doby, než firma Reed Rico podala žalobu pro neoprávněné užívání jména. Bez ohledu na výsledek sporu bylo rozhodnuto o použití značky B.C.Rich. Na území Spojených států se objevila jen hrstka, možná stovka, nástrojů pod značkou B.C.Rico.\n\nNa začátku osmdesátých let byl vynalezen, dosud asi nejznámější tvar „Warlock“ (čaroděj). Warlock, jako zdaleka ne poslední vynalezený tvar, uzavřel první pětku provokativních, nekompromisních a do té doby nevídaných tvarů kytar B.C.Rich.\n"}
{"id": "755875", "url": "https://cs.wikipedia.org/wiki?curid=755875", "title": "Tatroska", "text": "Tatroska\n\nTatroska je česká hudební formace, která vznikla v listopadu 2007 v Kopřivnici. Její hudba se opírá o ska, dotýká se i jazzu, reggae, punku či funk. Často se o stylu Tatrosky mluví jako o \"ska alternative\".\n\nPřestože jsou umělci mladí, mají již hudební zkušenosti. Např. zpěvák Jan Galia v současné době působí v cca 15 uskupeních. Kapela si zahrála po boku většiny významných českých ska kapel jako jsou Prague Ska Conspiracy, Tleskač, aj. Mimo jiné vystupovala několikrát na Majálese Vysoké školy báňské v Ostravě a zahrála si i na hlavním pódiu Colours of Ostrava 2011.\n\n\n\n\n\n\n\nNázev Tatroska pochází ze spojení názvu firmy Tatra, která sídlí v Kopřivnici, a hudebního stylu ska, který měl být v této skupině majoritní. Spojení slov „ta“ a „troska“ je interpretace chybná.\n\n\n\n\n"}
{"id": "755876", "url": "https://cs.wikipedia.org/wiki?curid=755876", "title": "Žalec", "text": "Žalec\n\nŽalec () je město a obec ve středním Slovinsku. Nachází se v údolí řeky Savinja, na západ od Celje. Hlavní hospodářskou činností regionu je pěstování chmele, což prozrazuje i městský znak. Oblast je součástí historického regionu Dolní Štýrsko. Město je nyní součástí statistického regionu Savinja.\n\nMístní kostel je zasvěcen svatému Mikuláši a náleží do Římskokatolické diecéze Celje. Byl postaven v letech 1903–1906 na místě původního kostela z 16. století. Budova z 16. století měla hradby a chránila obyvatele před nájezdy Osmanů. Kulatá věž z tohoto opevnění stále stojí vedle kostela.\n\nPartnerským městem Žalce je český Žatec.\n\n"}
{"id": "755877", "url": "https://cs.wikipedia.org/wiki?curid=755877", "title": "Stanislava Jachnická", "text": "Stanislava Jachnická\n\nStanislava Jachnická (* 18. srpna 1965 Praha) je česká divadelní a televizní herečka. Je též známá dabováním herečky Lisy Kudrow.\n\nOd mládí se věnovala baletu, poté výrazovému tanci ve Vysokoškolském uměleckém souboru. Studovala střední ekonomickou školu a divadelní akademii múzických umění. Vystudovala střední ekonomickou školu a herectví na DAMU. Tři roky byla v angažmá ve Východočeském divadle v Pardubicích (nejraději vzpomíná na hru \"14. hrabě Gurney\"), poté odešla na mateřskou dovolenou. Hostovala v divadlech v Hradci Králové, na Kladně a Praze (Divadlo Rokoko, Divadlo v Řeznické, Rubín). V současné době ji lze vidět v komorní hře \"Lorna a Ted\", a nejnověji v inscenaci \"Všechno na zahradě\" v Divadle ABC. Natočila několik televizních filmů a pohádek, ale na filmovém plátně se objevila zatím minimálně (jednu z hlavních rolí vytvořila v tragikomedii \"Postel\").\n\nÚčinkuje také v televizních seriálech (např. \"Ulice\"). \n\nVěnuje se dabingu. Poté, co začala dabovat Lisu Kudrow v \"Přátelích\", stala se Lisinou hlavní dabérkou (např. ve filmech \"Přeber si to,\" \"Šťastná čísla\" atd.). Dabuje také francouzskou herečku Juliette Binoche.\n\n\n\n\nJe vdaná, má syna Matyáše (narozen 1998, student gymnázia) a dceru Kristýnu (narozena 1992).\n\n"}
{"id": "755878", "url": "https://cs.wikipedia.org/wiki?curid=755878", "title": "S’-pching", "text": "S’-pching\n\nS’-pching () je městská prefektura v Čínské lidové republice, kde patří do provincie Ťi-lin. Má rozlohu 14 356 čtverečních kilometrů a žijí v ní přes tři miliony obyvatel. Více než 91 % obyvatel jsou Chanové a největší menšina jsou s více než 7 % Mandžuové.\n\nPartnerským městem S’-pchingu je Machačkala v Dagestánu.\n"}
{"id": "755880", "url": "https://cs.wikipedia.org/wiki?curid=755880", "title": "František Schubert", "text": "František Schubert\n\nFrantišek Schubert (27. dubna 1894 Mladá Boleslav – 19. dubna 1942 Lodž) byl český šachový mistr.\n\nPřed 1. světovou válkou obsadil v Plzni 4. místo (zvítězili (Amos Pokorný a Zářecký), v roce 1913 hrál v České Třebové a obsadil 7. místo v Mladé Boleslavi (Český šachový turnaj, zvítězil Karel Hromádka).\n\nV roce 1915 obsadil 5. místo ve Vídni (7. Třebíčský memoriál, zvítězil Carl Schlechter). Po válce zvítězil v roce 1919 v Praze (Československý šachový turnaj), v Pražském městském turnaji v roce 1921 se umístil na 12. místě (zvítězil Hromádka a František Treybal), zvítězil v Praze v roce 1925 (2. Kautského memoriál), získal společné 6. místo v Praze v roce 1926 (3. Kautského memoriál, zvítězili Jan Schulz, Prokop a Karel Skalička), obsadil 9. místo ve Scarborough v roce 1928 (zvítězil William Winter), získal 14. místo v Praze v roce 1933 (10. Kautského memoriál, zvítězil Karel Opočenský), a společné 2. až 4. místo v Praze v roce 1939 (Olympijská kvalifikace, zvítězil Jiří Pelikán).\n"}
{"id": "755881", "url": "https://cs.wikipedia.org/wiki?curid=755881", "title": "Ladislav Vychodil", "text": "Ladislav Vychodil\n\nProfesor Ladislav Vychodil (28. února 1920 Hačky, Československo – 20. srpna 2005 Bratislava) byl slovenský scénograf českého původu.\n\nAbsolvoval Školu uměleckých řemesel v Brně (1938) a v letech 1938–1939 a 1945 studoval kreslení na ČVUT v Praze. V letech 1942–1944 působil jako scénograf v Beskydském divadle. Od roku 1945 působil jako šéf výpravy Slovenského národního divadla. V letech 1953 až 1983 byl též vedoucím Katedry scénografie, kterou založil na Divadelní fakultě Vysoké školy múzických umění (VŠMU) v Bratislavě, a současně v letech 1969–1971 vedl Katedru scénografie na pražské DAMU. V roce 1977 se stal vysokoškolským profesorem.\n\nOd roku 1953 spolupracoval pohostinsky s pražským Národním divadlem. \n\nPostupně se stal vedoucí osobností slovenské scénografie. Jeho tvorbu znají kromě slovenských a českých divadel i v Krakově, v Saratově, ve Vídni, v Budapešti, v Sofii, v Bruselu, v Novém Sadu, v Lipsku, v Santa Barbaře, v Malmö, ve Stockholmu, v Berlíně, v Tampere, v Lublani a v Záhřebu. Samostatně vystavoval v Bratislavě, v São Paulu, v Santa Barbaře, v Praze. S jeho tvorbou se veřejnost pravidelně seznamovala v rámci mezinárodní výstavy \"Pražské quadrienále\", ale i na zahraničních výstavách československé scénografie (Německo, Maďarsko, Kuba, Argentina, Chile, Francie, Rakousko, Polsko, Brazílie, země bývalého Sovětského svazu, Itálie, Bulharsko, bývalá Jugoslávie, Velká Británie a Egypt).\n\nMezi jeho žáky patřil i slovenský scénograf a kostýmní výtvarník Aleš Votava. Jeho vnučka Alena Antalová je herečka.\n\n\n"}
{"id": "755884", "url": "https://cs.wikipedia.org/wiki?curid=755884", "title": "Letní shakespearovské slavnosti", "text": "Letní shakespearovské slavnosti\n\nLetní shakespearovské slavnosti je letní divadelní festival. Původně jej inicioval Václav Havel. Konají se na Pražském hradě, rovněž na Špilberku v Brně, na Slezskoostravském hradě v Ostravě a na Bratislavském hradě v Bratislavě. Organizátoři úzce spolupracují s Martinem Hilským, který většinu divadelních her přeložil.\n\nDosud nejoceňovanějším bylo představení \"Král Lear\" v roce 2002 (mj. třetí místo v Anketě Divadelních novin a Cena Alfréda Radoka pro Jana Třísku). V roce 2004 se režisér Martin Huba rozhodl pro ambiciózní projekt, kdy v představení \"Romeo a Julie\" měli jeden večer hrát Češi Monteky a Slováci Kapulety a další den obráceně. Projekt však nevyšel, Huba k tomu uvedl, že ačkoli jsou dialogy přeložené Ľubomírem Feldkem a Martinem Hilským perfektní, nějak nejdou dohromady. Nakonec byla jedinou slovensky mluvící postavou Chůva, kterou hrála Emília Vášáryová.\n\n\n"}
{"id": "755885", "url": "https://cs.wikipedia.org/wiki?curid=755885", "title": "Komprese HTTP", "text": "Komprese HTTP\n\nKomprese HTTP je v informatice vestavěná vlastnost webových serverů a prohlížečů umožňující lépe využít dostupný datový tok a zároveň zajistit rychlejší přenosové rychlosti mezi serverem a klientem. Data přenášená přes protokol HTTP jsou komprimována ještě před odesláním klientovi; kompatibilní prohlížeč podá HTTP žádost o data zhruba tak, že do požadavku vloží hlavičku Accept-encoding, do které zapíše podporované kompresní algoritmy, a následně dostane odpověď s daty zkomprimovanými jedním z těchto algoritmů. Nekompatibilní prohlížeč by nebyl schopen přijatá zkomprimovaná data rozbalit, takže by bylo zbytečné žádat o komprimovaná data.\nSoučasné nejběžnější komprimační algoritmy jsou gzip a deflate (abstraktní knihovna využívající deflate je například zlib), ačkoli kompletní seznam dostupných algoritmů je udržován IANA. Kromě toho třetí strany vyvíjejí nové kompresní metody a vkládají je do jejich softwarových produktů (například Google SDCH systém je implementován ve vyhledávači Google Chrome, který ho využívá při komunikaci s určitým okruhem serverů Google).\n\nV roce 2009 vyšel od inženýrů Google Arvinda Jaina a Jasona Glasgowa článek, ve kterém spočítali časové ztráty v případě, že by se kompresní metody nepoužívaly. Součet promarněného času všech uživatelů internetu za jeden den by v takové situaci převyšoval 99 let. K problémům s komprimovaným přenosem dochází také například v situacích, kdy antivirový software nutí prohlížeč přijímat nekomprimovaná data, kdy je použito připojení přes proxy a opatrné prohlížeče nepovolí kompresi, pokud jsou špatně nastavené servery, nebo pokud jsou v prohlížečích chyby zabraňující správnému běhu HTTP komprese. Pokud byl Internet Explorer 6 za proxy (běžné nastavení v podnicích), byl nastaven tak, aby spadnul z technologie HTTP 1.1 na HTTP 1.0 (která prakticky neumožňuje kompresi a vůbec zřetězování). Díky těmto skutečnostem byl IE6, ve své době nejpoužívanější prohlížeč, nejvíce náchylný na využívání nekomprimovaného HTTP.\n\nVe většině případů, vyjma použití SDCH, se vyjednávání provede ve dvou krocích popsaných v :\n\n1. HTTP žádost poslaná webovým klientem obsahuje řádek \"Accept-Encoding\" se jmény podporovaných kompresních schémat (pojmenovaných content-coding tokens) oddělených čárkami.\n\n2. Pokud server podporuje jedno nebo více z uvedených kompresních schémat, odchozí data můžou být komprimována jednou nebo více metodami podporovanými oběma stranami. V takovém případě server přidá řádek \"Content-Encoding\" do hlavičky HTTP odpovědi se seznamem použitých schémat oddělených čárkami.\n\nWebový server není v žádném případě povinen použít jakoukoliv kompresní metodu. Použití kompresních metod závisí výhradně na vnitřním nastavení serveru a také může záviset na vnitřní architektuře žádaných webových stránek.\n\nV případě použití SDCH je slovníkové vyjednávání také vyžadováno, může ovšem zahrnovat dodatečné kroky jako stažení přesného slovníku z externího serveru.\n\n\n\nKomprese HTTP může být také dosaženo použitím funkcionality jazyků podporujících skriptování na straně severu, například PHP nebo Java.\n\n"}
{"id": "755886", "url": "https://cs.wikipedia.org/wiki?curid=755886", "title": "Rakousko v nacistickém Německu", "text": "Rakousko v nacistickém Německu\n\nOd anšlusu v roce 1938 až do roku 1945 bylo Rakousko jako stát vymazáno z mapy Evropy, protože bylo součástí nacistického Německa.\n\nRáno dne 12. března 1938 překročila 8. armáda německého wehrmachtu německo-rakouské hranice, přičemž se nesetkala s jakýmkoliv odporem, naopak byla vítána s s květinami, hajlováním a německými vlajkami. Kolem poledne přejelo hranici auto s Hitlerem, který potom k podvečeru dorazil do Lince, kde byl přijat s bouřlivým nadšením na radnici. Další Hitlerova cesta po Rakousku se změnila v triumfální jízdu, která vyvrcholila ve Vídni 2. dubna 1938. Zde se na Heldenplatzu shromáždilo na 200 000 Rakušanů, aby si vyslechlo Hitlerův projev k rakouskému anšlusu. Situaci v Rakousku komentoval Hitler později:\n\nAnšlusu byl dán okamžitě právní efekt spolkovým ústavním zákonem „O znovusjednocení Rakouska s Německou říší“ z 13. března 1938. Rakousko se stalo zemí Třetí říše a Arthur Seyß-Inquart byl jmenován jejím říšským místodržitelem. Dne 10. dubna 1938 se pak konalo referendum o sjednocení Rakouska s Německem a podle oficiálních zpráv bylo pro připojení 99,73 % voličů.\n\nJiž týdny před referendem byly v Rakousku zaváděny Hitlerovy brutální metody na okleštění jakékoli opozice. Již před vstupem prvního německého vojáka do Rakouska dorazil Heinrich Himmler a několik důstojníků SS do Vídně, aby dali uvěznit nejpřednější zástupce první republiky. V těch několika týdnech mezi anšlusem a referendem byli sociální demokraté, komunisté, další potenciální političní protivníci a stejně tak Židé zavřeni nebo odesláni do koncentračních táborů. Během jen několika málo dní okolo 12. března bylo zavřeno 70 000 lidí. Samotné referendum bylo záležitostí rozsáhlé propagandy, a proto bylo zrušeno volební právo 400 000 lidem (téměř 10 % ze způsobilých volitelů), většinou bývalým členům levicových stran a Židům. Historikové se obvykle shodují na tom, že vlastní referendum nebylo zmanipulované, ale vlastní volební proces nebyl ani svobodný ani tajný.\n\nZáhy po anšlusu byla vydána celá řada zákonů a vyhlášek, majících za cíl úplnou integraci Rakouska do rámce nacistického Německa. Současně s přijetím zákona „O znovusjednocení Rakouska s Německou říší“ došlo k přeměně dosavadních rakouských spolkových zemí v \"zemská hejtmanství\".\n\n15. března 1938 byla vydána vyhláška říšského místodržitele, podle níž se dosavadní rakouská spolková vláda začala nazývat „Rakouská zemská vláda“ (německy \"Österreichische Landesregierung\"). 17. března 1938 byla vydána další vyhláška, podle níž se v Rakousku vedle šilinku zaváděla jako měna i Říšská marka. Téhož dne byla vydána i další vyhláška, podle níž byla Rakouská národní banka převzata Říšskou bankou a vstoupila do likvidace.\n\n27. července 1938 se započalo se změnami správního členění Rakouska, když byl tyrolský okres Lienz podřízen správě zemského hejtmanství Korutany. K 15. říjnu 1938 pak došlo k podstatně větší změně, když bylo Rakousko na základě zákona „o územních změnách v zemi Rakousku“ přerozděleno na sedm zemských hejtmanství a jedno město (Vídeň). Zemská hejtmanství byla následující:\n\nPo anšlusu se na území Rakouska rozpoutal teror proti opozici, Židům, homosexuálům, intelektuálům a umělcům. Po 11. březnu se v celém Rakousku rozpoutala vlna divokých arizací židovského majetku. Spontánně vzniklá komanda, složená z civilistů se svastikami na rukách a členů SA, ničila obchody židovských občanů. Již v roce 1938 začaly v Rakousku vznikat koncentrační tábory.\n"}
{"id": "755900", "url": "https://cs.wikipedia.org/wiki?curid=755900", "title": "Klášter Rinchnach", "text": "Klášter Rinchnach\n\nKlášter Rinchnach je bývalý benediktinský klášter ve stejnojmenné bavorské obci v Bavorském lese založený svatým Vintířem.\n\nKlášter, zasvěcený Janu Křtiteli, byl založen v roce 1011 svatým Vintířem, benediktinským mnichem z kláštera Niederaltaich, jako jedna z prvních osad uprostřed Bavorského lesa. V roce 1029 daroval císař Konrád II. Sálský klášteru Rinchnach pozemky. Svatý Vintíř se přesunul k Dobré Vodě v Čechách. Klášter Rinchnach byl zrušen v roce 1803.\n"}
{"id": "755905", "url": "https://cs.wikipedia.org/wiki?curid=755905", "title": "GAP (matematika)", "text": "GAP (matematika)\n\nGAP je systém pro výpočty diskrétní algebry s částečným důrazem na výpočtovou teorii grup. GAP poskytuje programovací jazyk, knihovny tisíce funkcí, které provádí algebraické algoritmy napsané v jazyce GAP, stejně jako knihovny o velké objemu dat s algebraickými objekty. Viz také přehled a popis matematických schopností. GAP je používán ve výzkumu a výuky pro studium grup a jejich reprezentace, okruhů, vektorových prostorů, algeber, kombinatorických struktur, a dalšího. Systém, včetně zdrojového kodu je distribuován zdarma. Můžete studovat a snadno upravit nebo jej rozšířit pro speciální použití.\n\nGAP byl vyvinut v Lehrstuhl D für Mathematik (LDFM), RWTH Aachen, Německo v letech 1986 až 1997. Po odchodu do důchodu J. Neubüsera z předsednictví LDFM, koordinuje vývoj a údržbu GAP Škola matematických a výpočetních věd při Univerzitě Sv.Ondřeje (St. Andrews) ve Skotsku. V létě 2005 byla koordinace převedena rovným dílem mezi 4 „GAP centra“, která se nachází na Universitě Sv.Ondřeje; RWTH Aachen; Technické Universitě Braunschweig; a Colorado State Universitě ve Fort Collins.\n\ncodice_1\n\n"}
{"id": "755907", "url": "https://cs.wikipedia.org/wiki?curid=755907", "title": "Minya Diez-Dührkoop", "text": "Minya Diez-Dührkoop\n\nMinya Diez-Dührkoop (* 21. června 1873 Hamburk jako Julie Wilhelmine Dührkoop – 17. listopadu 1929 tamtéž) byla německá profesionální fotografka a druhá dcera renomovaného fotografa Rudolfa Dührkoopa.\n\nMinya Diez-Dührkoop začala s fotografií ve svých 14 letech v roce 1887 jako asistentka v rodinném studiu. Její kariéra byla úzce spojena s jejím otcem, stejně jako s mnoha vztahy a členstvími v uměleckých kruzích a sdružení. V průběhu let se věnovala různým fotografickým žánrům: architektura, výstavy a festivaly, pořizovala i fotografické kopie olejomaleb. Především však pořizovala portréty celebrit a občanů Hamburku, kteří jí zajišťovali finanční příjem.\n\nNa podzim roku 1901 spolu s otcem podnikli první cestu do Anglie. Poté následovala v období 1904-1905 cesta do Ameriky. Cesty sloužily k návštěvám výstav, organizováním výstav vlastních a jednak také sloužily k udržování kontaktů s jinými profesionálními i amatérskými fotografy. Dührkoopovi se postupně stávali mezinárodně známými. Od září roku 1906 byla podílnicí v rodinném fotografickém obchodu a studiu v Berlíně. Po smrti svého otce podnik převzala a měla čest pokračovat v této funkci až do své smrti.\n\nPostupem času se z ní stala známá secesní fotografka, která se v Hamburku scházela s výtvarníky, mimo jiné také s Richardem Dehmelem. V roce 1894 si vzala fotografa Luise Dieza Vazqueza z Málagy. O jejich profesionální spolupráci však není nic známo. Když manželství skončilo rozvodem v roce 1901, vzala si Minya své původní jméno.\n\n\n"}
{"id": "755917", "url": "https://cs.wikipedia.org/wiki?curid=755917", "title": "Banský Studenec", "text": "Banský Studenec\n\nBanský Studenec je obec na Slovensku v okrese Banská Štiavnica v Banskobystrickém kraji. Obec leží 3 km východně od Banské Štiavnice. V roce 2009 zde žilo 462 obyvatel, rozloha katastrálního území činí 19,19 km².\n"}
{"id": "755931", "url": "https://cs.wikipedia.org/wiki?curid=755931", "title": "Gustav Souček", "text": "Gustav Souček\n\nGustav Souček (22. listopadu 1903 Obodř – 6. října 1979 Praha) byl český a československý odbojář, politik Komunistické strany Československa a poválečný poslanec Prozatímního a Ústavodárného Národního shromáždění a Národního shromáždění ČSR. Později působil v diplomatických službách.\n\nPůvodně byl členem Československé sociálně demokratické strany dělnické. V roce 1921 přešel do nově vzniklé KSČ. Za Protektorátu se angažoval v komunistickém odboji a podílel se na budování ilegálních struktur KSČ na Mladoboleslavsku. Byl pověřen řízením ilegálního krajského výboru strany. Byl zatčen a vězněn v koncentračním táboru Buchenwald.\n\nV letech 1945-1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění a po volbách do Národního shromáždění roku 1948 se stal poslancem Národního shromáždění ve volebním kraji Mladá Boleslav. Na postu poslance setrval do voleb do Národního shromáždění 1954.\n\nNa XI. sjezdu KSČ a XII. sjezdu KSČ byl zvolen kandidátem Ústředního výboru KSČ. Později byl diplomatem. V letech 1951-1956 jako velvyslanec ČSR ve Francii. Působil rovněž jako velvyslanec ČSR v Berlíně, kde byl velvyslancem v NDR v letech 1961-1964.\n\n"}
{"id": "755933", "url": "https://cs.wikipedia.org/wiki?curid=755933", "title": "Alois Soukup", "text": "Alois Soukup\n\nAlois Soukup (20. června 1905 Hradešice – 19. dubna 1970 Sušice) byl český a československý rolník, politik a poválečný poslanec Prozatímního a Ústavodárného Národního shromáždění za Československou stranu lidovou. V 50. letech pronásledován a vězněn.\n\nAbsolvoval zemědělskou školu v Sušici. Po většinu života hospodařil na své usedlosti v Černíči, od roku 1952 byl členem JZD. Od mládí se aktivně zúčastňoval spolkového života, nejprve jako člen Sdružení katolické mládeže v Čechách a od roku 1925 jako člen ČSL (předseda okresní organizace v Horažďovicích a v letech 1945-1948 člen Ústředního výboru ČSL). Angažoval se v řadě družstevních organizací (ředitel Zemědělské záložny v Horažďovicích, v letech 1945–1948 člen národní správy Kooperativy v Praze).\n\nV letech 1945-1946 byl poslancem Prozatímního Národního shromáždění za ČSL. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění, kde formálnbě zasedal až do voleb do Národního shromáždění roku 1948.\n\nPo únoru 1948 byl zbaven všech funkcí a pronásledován (komise pro očistu veřejného života mu například zabavila osobní automobil). Po vypršení poslaneckého mandátu se stáhl do soukromí a hospodařil na své usedlosti. V roce 1952 byl donucen ke vstupu do JZD. V roce 1953 byl zatčen a v letech 1953–1955 vězněn na mnoha místech. V květnu 1955 byl propuštěn na amnestii. Zbytek života prožil jako pracovník JZD a posléze v invalidním důchodu.\n\n"}
{"id": "755937", "url": "https://cs.wikipedia.org/wiki?curid=755937", "title": "Jan Sova", "text": "Jan Sova\n\nJan Sova (28. května 1911 Louňovice – 2. ledna 1981 Praha) byl český a československý politik a poválečný poslanec Prozatímního a Ústavodárného Národního shromáždění a Národního shromáždění ČSR za Československou stranu lidovou.\n\nPocházel z rodiny chalupníka. Po ukončení základního vzdělání se vyučil strojmistrem kamenotisku a hlubotisku v Melantrichu a posléze pracoval do roku 1945 v České grafické unii na výrobě známek. Za první republiky se angažoval ve Všeodborovém sdružení křesťanského dělnictva. Od roku 1928 byl členem ČSL, v níž patřil k levicovému, dělnickému křídlu. V letech 1936-1938 byl zemským předsedou katolické mládeže v Čechách a v letech 1938-1941 odpovědným redaktorem \"Nových směrů\". V roce 1941 ho zatklo gestapo a krátce byl vězněn. V roce 1945 byl jmenován členem Ústředního národního výboru hlavního města Prahy. V letech 1945-1954 působil jako funkcionář ÚRO.\n\nV letech 1945-1946 byl poslancem Prozatímního Národního shromáždění za ČSL, respektive za Ústřední radu odborů. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za ČSL a po volbách do Národního shromáždění roku 1948 se stal za ČSL poslancem Národního shromáždění ve volebním kraji Ostrava. Patřil k té části lidové strany, která po únorovém převratu v roce 1948 zůstala loajálním spojencem komunistického režimu. Na postu poslance setrval do voleb do Národního shromáždění 1954.\n\nPo skončení mandátu působil v letech 1954-1971 jako pracovník aparátu ČSL (krajský tajemník v Ostravě a v Hradci Králové). Posléze odešel do důchodu.\n\n"}
{"id": "755950", "url": "https://cs.wikipedia.org/wiki?curid=755950", "title": "Set (hudba)", "text": "Set (hudba)\n\nSet je sekvence hudebních stop smíchaných dohromady tak, že se jeví jako jedna kontinuální. Když je set nahrán na nějaké médium, je obvykle označován jako mixtape. Sety jsou obvykle hrány za pomoci mixážních pultů a více zdrojů zvuku, jako například gramofonů, CD přehrávačů, digitálních audio přehrávačů nebo počítačových zvukových karet, občas ještě s přidáním samplerů a kytarových efektů. Dají se ale vytvořit také za pomoci softwaru – tzv. audio editorů.\n"}
{"id": "755955", "url": "https://cs.wikipedia.org/wiki?curid=755955", "title": "Académica de Coimbra", "text": "Académica de Coimbra\n\nAcadémica de Coimbra, plným názvem Associação Académica de Coimbra – Organismo Autónomo de Futebol, je portugalský fotbalový klub z města Coimbra založený roku 1887. Největším domácím úspěchem klubu je dvojnásobný zisk portugalského poháru v sezónách 1938/39 a 2011/12, na mezinárodní úrovni pak čtvrtfinále Poháru vítězů pohárů 1969/70.\n\nV základní skupině B Evropské ligy 2012/13 byla Coimbra přilosována k týmům Atlético Madrid (Španělsko), Hapoel Tel Aviv (Izrael) a FC Viktoria Plzeň (Česká republika). Ve skupině obsadila třetí místo za první Plzní a druhým Atléticem Madrid. Měla bilanci 1 výhra, 2 remízy a 3 prohry (= 5 bodů), z Evropské ligy byla tímto vyřazena.\n\n\n"}
{"id": "755956", "url": "https://cs.wikipedia.org/wiki?curid=755956", "title": "Kondominium Anglo-egyptský Sudán", "text": "Kondominium Anglo-egyptský Sudán\n\nKondominium Anglo-egyptský Súdán bylo označení dnešního Súdánu v letech 1899-1956, kdy toto území spravovaly dva státy: Egypt a Velká Británie. Kondominium sice znamená společnou správu, ale protože i samotný Egypt byl závislý na Británii, lze Anglo-egyptský Súdán započítávat do Britské říše.\n"}
{"id": "755959", "url": "https://cs.wikipedia.org/wiki?curid=755959", "title": "Ivo Polák", "text": "Ivo Polák\n\nIvo Polák (* 22. září 1957 Blansko) je český politik a pedagog, v letech 2008 až 2016 zastupitel Jihomoravského kraje (v letech 2008 až 2010 radní kraje a v letech 2010 až 2012 náměstek hejtmana), v letech 2014 až 2018 starosta města Blanska, člen ČSSD.\n\nIvo Polák se narodil v roce 1957. Je ženatý, má dva syny Tomáše (1983) a Martina (1996). Je vyučený v oboru mechanik elektronických zařízení. Poté absolvoval Střední průmyslovou školu elektrotechnickou a Pedagogickou fakultu MU v Brně. K jeho koníčkům patří sport, literatura, divadlo a film. Jeho mladší syn Martin studoval na Obchodní akademii v Blansku a v současné době působí jako frontman v punk rockové kapele The Desperate Mind.\n\nPo dokončení vysokoškolských studií působil jako učitel na ZŠ ve Křtinách, později jako zástupce ředitele ZŠ v Blansku.\n\nOd roku 2002 do roku 2008 vykonával funkci místostarosty v Blansku. Je předsedou Okresního výkonného výboru ČSSD Blansko a místopředsedou Krajského výkonného výboru ČSSD Jihomoravského kraje.\nV roce 2008 byl zvolen do Zastupitelstva Jihomoravského kraje, od ustavujícího zasedání zastupitelstva v listopadu 2008 byl členem Rady Jihomoravského kraje. V září 2010 byl zvolen náměstkem hejtmana Jihomoravského kraje. Tuto funkci vykonával do listopadu 2012. Do jeho kompetence patřila oblast životního prostředí.\n\nV krajských volbách v říjnu 2012 byl zvolen členem zastupitelstva Jihomoravského kraje. Získal celkem 2 137 preferenčních hlasů (nejvíce v Blansku mezi kandidáty napříč politickými stranami), z kandidátky to byl v pořadí pátý nejlepší výsledek. Při ustavujícím zasedání krajského zastupitelstva byl zvolen členem Výboru kontrolního a Výboru pro výchovu, vzdělávání a zaměstnanost. I přes jeho výsledek ve volbách nebyl nominován do uvolněné funkce na kraji a proto pracoval v období od 1. 1. 2013 do 31. 12. 2013 jako manažer školícího centra ve firmě Letiště Brno a.s. Ve volbách v roce 2016 už funkci krajského zastupitele neobhajoval.\n\nV roce 2010 byl zvolen opět členem zastupitelstva v komunálních volbách v Blansku. Na zasedání zastupitelstva města Blanska 17. prosince 2013 byl jednomyslně zvolen starostou. Funkce se ujal 1. ledna 2014 poté, co vstoupila v platnost rezignace dosavadního starosty Lubomíra Toufara.\nV komunálních volbách v roce 2014 jako lídr kandidátky získal největší počet hlasů napříč politickými stranami a se svou politickou stranou obhájil vítězství v Blansku z minulých voleb. Po volbách v roce 2018 ho jako starosta vystřídal Jiří Crha z ODS. V současném vedení Města Blansko působí jako místostarosta.\n\nVe volbách do Senátu PČR v roce 2016 kandidoval za ČSSD v obvodu č. 49 – Blansko. Se ziskem 14,73 % hlasů skončil o 200 hlasů velmi těsně na 3. místě a do druhého kola nepostoupil.\n\n"}
{"id": "755964", "url": "https://cs.wikipedia.org/wiki?curid=755964", "title": "Súdánská republika", "text": "Súdánská republika\n\nSúdánská republika bylo označení pro dnešní Súdán v letech 1956-1969 až do doby, kdy plukovník Džafar Muhammad an-Numairí provedl státní převrat. V letech 1955-1972 probíhala v Súdánu občanská válka mezi muslimským severem a křesťanským jihem.\n"}
{"id": "755967", "url": "https://cs.wikipedia.org/wiki?curid=755967", "title": "FC Sion", "text": "FC Sion\n\nFC Sion je švýcarský fotbalový klub z města Sion. Založen byl roku 1909. Dvakrát vyhrál švýcarskou ligu (1991–92, 1996–97) a 12x švýcarský fotbalový pohár (1965, 1974, 1980, 1982, 1986, 1991, 1995, 1996, 1997, 2006, 2009, 2011). Největším mezinárodním úspěchem klubu je čtvrtfinále Poháru vítězů pohárů 1986/87.\n\n"}
{"id": "755968", "url": "https://cs.wikipedia.org/wiki?curid=755968", "title": "Josef Straňák", "text": "Josef Straňák\n\nJosef Straňák (21. března 1902 – 1982) byl český a československý politik a poválečný poslanec Prozatímního Národního shromáždění za Československou sociální demokracii.\n\nV letech 1945-1948 byl poslancem Prozatímního Národního shromáždění za ČSSD. V parlamentu setrval až do parlamentních voleb v roce 1948.\n\n"}
{"id": "755969", "url": "https://cs.wikipedia.org/wiki?curid=755969", "title": "Patroni vinařů", "text": "Patroni vinařů\n\nPatroni vinařů byli svatí, kteří bděli nad pokladem mistrů cechu vinařského ve vinohradech. V českých a moravských krajích se těšili velké úctě především svatý Václav, Bartoloměj, Jan Evangelista či Urban. Nelze také zapomenout na sicilského mučedníka, patrona pražské katedrály svatého Víta, zvaného též Vito. Ke každému patronovi se pojí samostatný, zvláštní příběh, díky kterému se postavil do čela tak důležitého řemesla, vinařství.\n\nCelý ten vinařský rok je potřeba, aby někdo nad pokladem bděl, chránil jej před kroupy, špačky i nemoci. Aby na podzim vinaři mohli ve svých sklípcích znovu výdát hold všem patronům sklenkou právě vyzrálého lahodného vína.\n\nV Čechách se velké oblibě těší mezi patrony hlavně svatý Václav, který je vinaři uctíván již od dob „Otce blahé paměti“, Karla IV. Je jediným českým panovníkem a zároveň patronem, který vinnou révu i sám pěstoval, ba dokonce ji i sklízel a vyráběl vlastní víno. Vinaři ve svatém Václavovi našli zalíbení jako v ochránci před nepřízní počasí. Také datum jeho smrti 28. září, zapadá do nejdůležitějšího období vinařského roku, do období vinobraní. Svatému Václavovi se dokonce dostalo té cti, stát se nejvyšším perkmistrem, stalo se tak v roce 1676 usnesením litoměřické obce.\n\nMezi moravskými vinohrady je v popředí uctívání, papež svatý Urban, jenž je vyobrazován spolu s hroznem vína. Mezi patrony vína jej zařadila legenda, která praví, že vinice ukryla papeže Urbana před pronásledovateli a zachránila mu tak život.\n\nI další patron má přídomek svatý. Dle legendy Jan Evangelista vypil pohár otráveného vína, ale jed ve víně na něj vůbec neúčinkoval. 29. prosinec, na svátek Jana Evangelisty, se stal dnem, kdy se světí víno.\n\nDalšího patrona si zvolili vinaři díky začátku vinobraní. Na svátek apoštola sv. Bartoloměje, 24. srpna, na většině vinic začalo velmi rušné období. Vinaři věřili, v jeho sílu a moc ochránit úrodu při sběru. Svatý Bartoloměj bývá také vyobrazován s nožem, který je podobný noži vinařskému. Celý ten čas než se ve vinicích zrodí ten zázrak, slaďoučké bobule, ze kterých vinaři dokážou vyrobit ty pravé skvosty.\n"}
{"id": "755978", "url": "https://cs.wikipedia.org/wiki?curid=755978", "title": "Cena Alice Garrigue Masarykové", "text": "Cena Alice Garrigue Masarykové\n\nCena lidských práv Alice Garrigue Masarykové je udělována velvyslanectvím USA od roku 2004. Oceňuje rozvoj lidských práv, podporou sociální spravedlnosti a obranou demokratických svobod přispívající k otevřené občanské společnosti v České republice.\n\nCena byla pojmenována po Alici Masarykové, nejstarší dceři T. G. Masaryka, jako výraz uznání za její prosazování lidských práv a boj proti sociální nespravedlnosti. \n\n"}
{"id": "755979", "url": "https://cs.wikipedia.org/wiki?curid=755979", "title": "Rudolf Strechaj", "text": "Rudolf Strechaj\n\nRudolf Strechaj (25. července 1914 Čachtice – 28. července 1962 Praha) byl slovenský a československý odbojář, poválečný politik Komunistické strany Slovenska, místopředseda vlády Československa, poslanec československých zákonodárných sborů, pověřenec spravedlnosti a předseda Sboru pověřenců. Představitel konzervativního a centralistického křídla slovenské komunistické politiky.\n\nPocházel z dělnické rodiny. Vyučil se tiskařem. V 18 letech se stal členem Československé sociálně demokratické strany dělnické, od roku 1935 přešel do KSČ. Téhož roku navštívil Sovětský svaz. Za druhé světové války se podílel na odboji. V srpnu 1941 byl zatčen a odsouzen na tři roky. Ve vězení nakonec strávil dva a půl roku. V roce 1944 se podílel na Slovenském národním povstání. Byl politickým pracovníkem u partyzánské jednotky.\n\nV letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946. Ve volbách roku 1948 byl zvolen do Slovenské národní rady. Mandát v SNR získal i ve volbách roku 1954 a ve volbách roku 1960.\n\nDo celostátního zákonodárného sboru se znovu dostal po volbách v roce 1954 jako poslanec československého Národního shromáždění. Po volbách v roce 1960 se stal za volební kraj Prešov členem Národního shromáždění ČSSR. Zde zasedal do své smrti roku 1962.\nOd roku 1945 byl členem Ústředního výboru KSS a od roku 1953 i členem předsednictva ÚV KSS. V letech 1946-1948 zastával funkci tajemníka oblastního výboru KKS v Bratislavě. Na X. sjezdu KSČ a XI. sjezdu KSČ byl zvolen členem Ústředního výboru Komunistické strany Československa. V období červen 1958 – červenec 1962 byl kandidátem politbyra ÚV KSČ. V letech 1949 – 1951 byl předsedou Krajského národního výboru v Žilině.\n\nJeho mocenský vzestup vyvrcholil po takzvaném procesu s buržoazními nacionalisty, při němž byl z komunistické politiky na Slovensku dočasně eliminován Gustáv Husák a jeho spojenci. V letech 1951-1953 byl Strechaj pověřencem spravedlnosti v 10. Sboru pověřenců. V letech 1953-1960 potom zastával post předsedy Sboru pověřenců (11. Sbor pověřenců a 12. Sbor pověřenců). Jeho éra v čele Sboru pověřenců představovala vyvrcholení úpadku pravomocí slovenských orgánů. Sbor pověřenců se prakticky nescházel jako kolektivní orgán a řešil jen podružnou agendu, popřípadě schvaloval materiály došlé od centrální vlády. V roce 1956 se podílel na jednání o rozšíření pravomocí Sboru pověřenců, které pak skutečně bylo provedeno, ale projevilo se spíše drobnými kompetenčními změnami.\n\nV rámci přijetí ústavy Československé socialistické republiky v roce 1960 byl Sbor pověřenců coby kolektivní orgán zrušen, přičemž Strechaj se podílel na projednávání těchto změn a obhajoval je jako posílení role slovenských orgánů, ačkoliv historik Jan Rychlík to označuje za naprostý rozpor se skutečností, kdy byla dále posílena centralistická podoba československého státu.\n\nStrechaj pak v letech 1960-1962 působil jako předseda Slovenské národní rady, přičemž v poměrech uvolňující se československé politiky počátku 60. let jej historik Jan Rychlík popisuje jako zcela zkompromitovaného politika.\n\nOd roku 1960 do své smrti měl rovněž vládní post na celostátní úrovni coby místopředseda vlády v třetí vládě Viliama Širokého. V roce 1955 mu byl udělen Řád republiky.\n\nZemřel 28. července 1962 v Praze na urémii. Vedoucím představitelům KSČ se však tato příčina úmrtí nezdála dostatečně důstojná. Byla tak zfalšována lékařská zpráva, jako příčina smrti byla zveřejněna akutní leukemie. Státní pohřeb se konal 31. července 1962 v Bratislavě.\n\n"}
{"id": "755985", "url": "https://cs.wikipedia.org/wiki?curid=755985", "title": "Konopiště (Benešov)", "text": "Konopiště (Benešov)\n\nKonopiště je vesnice, bývalá obec, místní část okresního města Benešova ve Středočeském kraji. Název nese podle zámku Konopiště, který je zde nejvýznamnější stavbou. Konopiště leží asi 2 km na západ od centra Benešova, při silnici III/10614 vedoucí z Benešova směrem do Václavic, v okolí hráze Konopišťského rybníka na Konopišťském potoce, a spadá do katastrálního území Benešov u Prahy. Je zde evidováno 28 adres s čísly popisnými (nejvyšší číslo popisné je 30, čp. 18 a 8 jsou neobsazená) a žádná s číslem evidenčním a není zde žádná pojmenovaná ulice. V roce 2011 zde podle sčítání lidu žilo 63 obyvatel a bylo zde 13 domů, z toho 11 trvale obydlených. Před druhou světovou válkou patřily k obci Konopiště i vesnice Pomněnice, Chlístov, Žabovřesky a Zbožnice, ležící severně od konopišťské obory. \n\nZa druhé světové války se území obce Konopiště stalo součástí vojenského cvičiště Zbraní SS Benešov a její obyvatelé se museli vystěhovat. Obec byla v harmonogramu vysidlování rozdělena do dvou zón: vesnice Chlístov, Zbožnice a Žabovřesky byly s II. zónou vyklizeny k 1. dubnu 1943, Konopiště a Pomněnice s III. zónou k 31. 12. 1943.\n\nVesnice Konopiště a Pomněnice byly později připojeny k městu Benešov, Chlístov se stal samostatnou obcí, jejíž částí se staly i Žabovřesky, Zbožnice se stala částí obce Václavice. \n\nČp. 1 má vlastní budova konopišťského zámku. Další budovy se nacházejí severně od zámku, pod hrází Konopišťského rybníka při pravém břehu Konopišťském potoce: čp. 3, 4 a 5 v okolí parkoviště a rybníčku přímo pod hrází, o sto metrů dále je pak restaurace Stará Myslivna (čp. 2) s dalšími budovami (čp. 14, 15, 16, 17, 19). Za mostem silnice III/10614 se na levém břehu potoka nachází dům čp. 30 (pension Konopiště, muzeum motocyklů) a čp. 22 (restaurace a hotel Nová Myslivna). Proti nim se na pravém břehu potoka nachází velké parkoviště. Jižně od zámku se v Růžové zahradě nachází dům čp. 8. Na jižním břehu Konopištského rybníka je přírodní divadlo. Na severním břehu rybníka, poblíž hráze, se kolem silnice III/10614 nacházejí domy čp. 6 a 7. \n\nSeverně od rybníku a zámku se nachází mezi levým břehem potoka a vesnicí Žabovřesky konopišťská obora. \n\nPod hrází Jarkovického rybníka, asi 1 km jihozápadně od zámku, se nachází na levém břehu potoka samota Papírna, která má konopišťská popisná čísla, ale některé mapy a adresáře ji zcela nebo zčásti přiřazují k místní části Chvojen. Zde jsou především sádky společnosti Líšno a. s. (sídlo společnosti je v budově čp. 24), ale i čtyři domky (čp. 28. 27, 25, 26) při západním okraji a budovy čp. 23 a 29 u břehu potoka severně od sádek. \n\nDům čp. 9 se nachází osamoceně asi 0,7 km jižně od zámku, při severním okraji silnice III/11457, vedoucí od Jarkovického rybníka do Benešova. Další skupina budov se nachází při jižním okraji téže silnice ještě blíže k Benešovu, v blízkosti silnice I/3 – usedlost V Širých nese čp. 10, v bezprostřední blízkosti leží kemp Konopiště s budovou čp. 21 a na jeho druhém konci usedlost čp. 20. Asi 200 metrů severně od této skupiny domů se v lese nachází u stejnojmenného kopce hájovna Šiberna (čp. 11). \n\nDalší skupina budov stojí asi 1,2 km severovýchodně od zámku, při silnicích III/10613 a II/106. Zde leží rozsáhlý zemědělský areál bývalého Agropodniku Benešov, dnes Mydlářka a. s., která zde má velký areál pro chov slepic a výrobu vajec. Dvůr Mydlářka v jižní části tohoto areálu patří číslem popisným 253 již k Benešovu, avšak u severní strany drůbežárny se nachází samota U Želetinky s konopišťskými čísly popisnými 12 a 13.\n"}
{"id": "755987", "url": "https://cs.wikipedia.org/wiki?curid=755987", "title": "GAP", "text": "GAP\n\nSlovo GAP nebo Gap má několik významů:\n\n\n\n"}
{"id": "755990", "url": "https://cs.wikipedia.org/wiki?curid=755990", "title": "Záletníci", "text": "Záletníci\n\nZáletníci (v německém originále Die Wächter der Moral) je opereta či komická opera českého skladatele Mořice Stanislava Angera na libreto německého spisovatele Leopolda von Sacher-Masocha z roku 1879, poprvé hraná 21. ledna 1880 v německém divadle v Pešti.\n\nLibreto označuje \"Záletníky\" za komickou operu, v tisku však byli vesměs označováni za operetu čemuž odpovídala i forma, ve které byli v Prozatímním divadle nastudováni. Pavel Petráněk a Jitka Ludvová je označují jako „pikantní dílko s tancem“.\n\nDílo vzniklo v době, kdy byl Anger kapelníkem divadla ve Štýrském Hradci (1875-1881), a bylo původně určeno pro vídeňskou Komische Oper, avšak tam jeho uvedení cenzura zakázala. Premiéra se proto konala v německém divadle v uherské Pešti, následovalo nastudování v Angerově působišti Štýrském Hradci. Poté, co Anger roku 1881 přešel na místo druhého kapelníka pražského Prozatímního divadla, byla jeho „výpravná opereta“ uvedena i zde v českém překladu Emanuela Františka Züngela pod názvem \"Záletníci\"; premiéru měla 29. ledna 1882. Poslední doloženou inscenaci hrála divadelní společnost Pavla Švandy ze Semčic (v níž Anger dříve rovněž působil) v městském divadle v Plzni následujícího roku.\n\nKritika přijala Sacher-Masochovo libreto celkem příznivě (na operetu), bylo prý „obratně sestaveno, ale celkem malicherné“, látka „byla vyvolena podle osvědčených vzorů francouzských a pikantní scény se v ní obratně střídají“, podle Miroslava Šulce však „události jsou v libretu rozvedeny zbytečně dlouze jen s obyčejnou rutinou“. Hudbě byl vytýkán nedostatek originality („otřepané fráze ritornelní“) a formální omezenost („stálé používání rytmů tanečních“), ale na druhé straně jí byla přiznávána řada předností: „lahodnost melodií, případnost průvodu orchestrálního, […] vůbec velmi značná znalost potřeb a effektův divadelních, neb zkrátka routina kapelnická“, jež však této „účinné hudební věcičce“ či „operetě lepšího zrna“ nezajistily očekávané setrvání v repertoáru. Pražská inscenace dosáhla 13 repríz, přičemž provedení mělo hodně kazů; přijetí publikem bylo příznivé, ale ne tak nadšené jako u jiných oblíbených operet, z jednotlivých čísel měl největší úspěch kuplet \"Roztomilé koťátko\" a závěrečný pochod.\n\nČeský překlad libreta byl vydán roku 1882. Hudba nebyla vydána, ale směs melodií z operety v úpravě pro čtyřruční klavír vyšla v ediční řadě \"Šibřinky\" pod názvem \"Koťátko\".\n\n(Ulice v Kasselu) Jerôme Bonaparte, z milosti Napoleonovy novopečený král vestfálský, žil, jak známo, velmi nádherně a vesele na zámku Wilhelmshöhe blíže Kasselu, dávaje o překot hostiny, slavnosti a plesy svým věrným dvořanům a poddaným. Při tom nebyl in puncto věrnosti manželské příliš svědomitým a úzkostlivým, nýbrž holdoval bez ostychu svým choutkám záletnickým navzdor žárlivosti ctnostné své choti Bedřišky, královské princezny würtemberské. Tato zřídila si za účelem špehování svého nevěrného manžela zvláštní stráž mravnosti a bezpečnosti, v jejíž čelo postavila obmezeného a stejně záletnického markýze de la Bonbonnière, intendanta dvorních zábav. Jednoho večera vyšel si král opět pod večer, zahalen v bílý plášť, na milostné potulky do města a královna jej stíhající unikla při tom jen stěží spárům markýzovým, kterýž ji co osobičku podezřelou chtěl dáti svými „strážci mravnosti“ zatknouti, za přepjatou svoji horlivost však notným políčkem od ní byl odměněn. Zamilovaný poručík Armand Fleury se svou milenkou, vyšívačkou zlatem, Mínou Lindnerovou, pro tentokrát ještě šťastně vyváznul.\n\nPři bruslařské zábavě následujícího dne n rybníce v parku zámeckém viděli se král se svou favoritkou, baronkou Dupontovou, jakož i plukovník Maillard se svou tanečnicí Laurou Sorelliovou, neméně pak náš zamilovaný poručík se svou Mínou nemálo ohroženými špehouny markýzovými, jakož i objevivší se tamtéž samou královnou, i hleděli jim všemožně uniknouti, umluvivše si dříve se svými dámami dostaveníčko i Míny Lindnerová. Markýz dotírající znovu na zakuklenou královnu utrží si od této druhý políček, zcela podobný tomu, jejž měl už v raportu. Velkolepý maškarní průvod na ledě zakončil slavnost i události tohoto podvečera.\n\nU večer sejdou se naši záletníci se svými dámami poznenáhla u spanilé vyšívačky zlatem, kteráž je na různých místech svého obydlí ukryje. Také markýz tam zavítá, aby pookřál po utrpěných ranách ve službě mravnosti. Špehounové jeho vetřou se tam, stopujíce náhodou každý jiného ze záletníků. Také královna tam přijde a objeví v šatníku skrytého poručíka, jenž se jí zalíbí tak, že chce s ním podniknouti zkoušku ctnosti a mravnosti, ve kteréž chce sama vítězně obstáti. V smrtelných úzkostech chvěje se pod stolem ukrytý „sloup mravnosti“, markýz de la Bonbonnière, jejž zlé svědomí tíží, anť byl právě před tím spanilou vyšívačku uváděl v mravní pokušení. Královna odvádí s sebou zamilovaného poručíka, jehožto ctnost chce zkoušet, a ostatní si oddechnou, mohouce volně odejíti.\n\nPřestrojena za Venuši zahrává si královna v improvizované orgii s nebezpečím, státi se nevěrnou choti svému, jejž vzdor jeho záletnictví přece věrně miluje. V odměnu pak za to, že také on ve zkoušce dobře obstál, slibuje Armandovi pomoc svoji v příčině jeho spojení s Mínou Lindnerovou. K ránu po této událostí plné noci dává si pak předvolati Mínu i markýze a dává své svolení k sňatku Armandovu, jejž byl zatím král povýšil za kapitána.\n\n\n"}
{"id": "755992", "url": "https://cs.wikipedia.org/wiki?curid=755992", "title": "Ivan Ilić", "text": "Ivan Ilić\n\nIvan Ilić (v srbské cyrilici: Иван Илић, * 14. srpna 1978, Bělehrad, Jugoslávie) je americký klavírní virtuóz srbského původu. Momentálně žije v Paříži.\n\nNarodil se 14. srpna 1978 v Bělehradě, v tehdejší Jugoslávii. Na Kalifornské univerzitě v Berkeley studoval obory matematika a hudba. Chvíli také navštěvoval hudební konzervatoř v San Francisku. Absolvoval postgraduální studium na pařížské konzervatoři, kde získal Premier Prix. Pokračoval na École Normale de Musique de Paris. Jeho učiteli ve Francii byli mezi jinými i François-René Duchâble, Christian Ivaldi a Jacques Rouvier.\n\nVystupujíc především jako sólista, Ilić je známý svými interpretacemi francouzské hudby, zejména prací Clauda Debussyho.\n\nV říjnu 2008 mu na francouzském nahrávacím labelu Paraty vyšla jeho nahrávka 24 Debussyho preludií (Debussy´s 24 Préludes), která byla ve Francii oceněna Mezzo TV´s Critics Choice. Kritici Fanfare Magazine zařadili nahrávku mezi 5 nejlepších roku 2008. Stejným způsobem byla oceněna i francouzským internetovým portálem Classique News. Ilić, který na albu upravil pořadí preludií, musel později své kontroverzní rozhodnutí ve vícerých rozhovorech obhajovat.\n\nIlić se soustředí zejména na sólový repertoár. Nahrál práce Johanna Sebastiana Bacha, Georga Friedricha Händela, Josepha Haydna, Ludwiga van Beethovena, Frédérika Chopina, Roberta Schumanna, Ference Liszta, Johannese Brahmse, Clauda Debussyho, Maurice Ravela a Luciena Durosoira. Do svých recitálů však často zahrnuje i současnou hudbu.\n\nMezi rostoucím počtem skladatelů, kteří pro něj napsali nové práce nechybí jména jako John Metcalf, Keeril Makan a Dmitri Tymoczko.\n\nJeho další nahrávkou bude album variací na Chopinovy etudy od Leopolda Godowského (Studies on Chopin´s Études by Leopold Godowsky).\n\nIlić vystupoval v Carneggie Hall, Weill Hall v New Yorku, Wigmore Hall, Glenn Gould Studio a v irské National Concert Hall.\n\nOd června 2011 jsou mnohé nahrávky Ivana Iliće k dispozici na stránce IMSLP.\n\n\nV roce 2010 herecky debutoval v krátkém filmu Luca Plissonneaua, Izákova volba (Les Mains), kde se představil v hlavní roli Izáka.\nV roce 2011 si zahrál postavu Glenna Goulda v novém krátkém filmu Benoîta Maireho, Pastýř (Le Berger) po boku známého herce Lou Castela.\nTaké píše o hudbě na internetovou stránku \"Washington Times\".\n"}
{"id": "755994", "url": "https://cs.wikipedia.org/wiki?curid=755994", "title": "Jozef Styk", "text": "Jozef Styk\n\nJozef Styk, též Jozef Juraj Styk (19. března 1897 Dolný Kubín – 28. srpna 1965 Sučany), byl slovenský a československý národohospodář, člen druhého odboje, poválečný politik za Demokratickou stranu, poslanec Prozatímního Národního shromáždění, Slovenské národní rady a Ústavodárného Národního shromáždění a člen Sboru pověřenců. Po roce 1948 odstraněn z veřejného života.\n\nStudoval na českých reálkách v Lipníku nad Bečvou a Kroměříži, kde maturoval roku 1915. V letech 1918–1923 absolvoval Vysokou školu technickou v Brně. Za první světové války bojoval na italské frontě, v letech 1918–1922 pak byl dobrovolníkem československé armády. V letech 1923–1929 zastával post hospodářského pracovníka Škodových závodů v Bratislavě (v letech 1929–1938 v Prešově). Byl také ředitelem elektrárny v Spišské Nové Vsi a předsedou \"Národohospodářské župy východoslovenské\" a \"Investiční komise slovenské\". V meziválečném období se angažoval v Republikánské straně zemědělského a malorolnického lidu (agrární strana). Během studií v Brně byl aktivní v studentském spolku \"Kriváň\".\n\nPo Mnichovu se v říjnu 1938 podílel za slovenské agrárníky na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze.\n\nOdmítal vznik Slovenského státu. Patřil mezi spolupracovníky Jozefa Lettricha a Jána Ursínyho. Za druhé světové války se podílel na odboji. Byl členem povstalecké Slovenské národní rady během Slovenského národního povstání (členem SNR se stal ještě před vypuknutím povstání). Jako delegát SNR se v březnu 1945 účastnil jednání v Moskvě, kde se západní a východní československý odboj dohodl na poválečném politickém a ústavním uspořádání Československa včetně vzniku Národní fronty. Podílel se pak na formulování Košického vládního programu.\n\nV roce 1944 se rovněž podílel na vzniku Demokratické strany spojením různých nesocialistických proudů slovenského odboje. Sjezd strany v září 1944 ho zvolil do funkce jednoho z místopředsedů. Na sjezdu v červenci 1945 funkci místopředsedy obhájil.\n\nV letech 1945–1946 byl poslancem Prozatímního Národního shromáždění za Demokratickou stranu. V parlamentu setrval do parlamentních voleb v roce 1946, v nichž byl zvolen poslancem Ústavodárného Národního shromáždění. V něm setrval formálně do parlamentních voleb v roce 1948.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. Na základě výsledků parlamentních voleb roku 1946 byl pak do Slovenské národní rady zvolen znovu. Zasedal ve Sboru pověřenců. V roce 1945 byl krátce pověřencem veřejných prací. V letech 1946–1947 jako pověřenec techniky, v letech 1947–1948 coby pověřenec pro zemědělství a pozemkovou reformu. 21. února 1948 podal demisi.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Jozef Styk promluvil v březnu 1948 při zasedání parlamentu jménem „dištancovaných poslancov Demokratickej strany“. V projevu odmítl, že by jeho politická skupina byla opozicí vůči novému režimu a přislíbil, že bude hlasovat pro program druhé vlády Klementa Gottwalda. Po roce 1948 odešel z politického života a pracoval v podnikové sféře na různých postech.\n\n\n\n"}
{"id": "755996", "url": "https://cs.wikipedia.org/wiki?curid=755996", "title": "Půl dechu do měchu", "text": "Půl dechu do měchu\n\nPůl dechu do měchu je česká folk-jazzová hudební skupina. V roce 2006 a 2007 vyhrála Dětskou Portu. V roce 2010 vydala studiové album \"Otisky\".\n"}
{"id": "755999", "url": "https://cs.wikipedia.org/wiki?curid=755999", "title": "Ján Svítok", "text": "Ján Svítok\n\nJán Svítok, též Ján Svitok (17. června 1896 Cigeľ – 27. září 1949 Prievidza), byl slovenský a československý poválečný politik Komunistické strany Slovenska a poslanec Prozatímního Národního shromáždění.\n\nPůsobil jako dělník a krejčí. Za druhé světové války se podílel na odboji. Působil v Prievidzi. Byl předsedou ilegálního okresního výboru KSS v Prievidzi a organizátorem zakládání revolučního národního výboru v horním Ponitří. V rámci razií proti IV. vedení ilegální KSS byl zatčen. Během Slovenského národní povstání předsedal revolučnímu ONV v Prievidzi a členem ÚV KSS. Podílel se pak na ústupu povstalců do hor.\n\nPo roce 1945 zasedal v Ústředním výboru KSS. V letech 1945–1946 byl poslancem Prozatímního Národního shromáždění za KSS. Setrval zde do parlamentních voleb v roce 1946.\n\nOd konce války až do své smrti zastával funkci předsedy ONV v Prievidzi a předsedy tamního okresního výboru KSS.\n\n"}
{"id": "756002", "url": "https://cs.wikipedia.org/wiki?curid=756002", "title": "Rudolf Svoboda (politik)", "text": "Rudolf Svoboda (politik)\n\nRudolf Svoboda (16. září 1915 – ???) byl český a československý politik Komunistické strany Československa a poválečný poslanec Prozatímního Národního shromáždění, Ústavodárného Národního shromáždění a Národního shromáždění ČSR.\n\nProfesí byl rolníkem ze Staré Plesné.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění a po volbách do Národního shromáždění roku 1948 se stal poslancem Národního shromáždění ve volebním kraji Ostrava. Na postu poslance setrval do voleb do Národního shromáždění 1954.\n\n"}
{"id": "756003", "url": "https://cs.wikipedia.org/wiki?curid=756003", "title": "Rudolf Svoboda", "text": "Rudolf Svoboda\n\nJméno a příjmení Rudolf Svoboda má více nositelů:\n\n"}
{"id": "756006", "url": "https://cs.wikipedia.org/wiki?curid=756006", "title": "Psí kožešina", "text": "Psí kožešina\n\nPsí kožešina je kožešina psa domácího. Největším producentem psích kožešin jsou země Jihovýchodní a Východní Asie, odkud je psí kožešina importována do celého světa. Z Číny a okolních zemí pochází 80 % veškeré psí kožešiny. Psi určení pro kožkování jsou přitom zabíjeni zvlášť krutými způsoby, jsou ubíjeni, svazování drátem, vykrvováni a stahováni zaživa.. Výrobky ze psí kožešiny jsou prodávány pod falešnými názvy, neoznačené nebo i oficiálně, a to i v České republice – v roce 2009 odhalila Česká obchodní inspekce v 11 obchodech s kožešinami z 25 kontrolovaných výrobky ze psích nebo kočičích kůží. A to i přesto, že od roku 2007 platí v celé Evropské unii zákaz dovozu psích kožešin a jejich uvádění na trh.\n\n"}
{"id": "756010", "url": "https://cs.wikipedia.org/wiki?curid=756010", "title": "Ernest Sýkora", "text": "Ernest Sýkora\n\nErnest Sýkora (2. srpna 1914 Banská Bystrica – 15. ledna 2000 Bratislava) byl slovenský a československý poválečný politik Komunistické strany Slovenska, ministr vlád Československa, poslanec Prozatímního Národního shromáždění, Slovenské národní rady a Národního shromáždění ČSR.\n\nZa druhé světové války se podílel na odboji. V roce 1944 se zúčastnil Slovenského národního povstání, kde zastával post redaktora povstaleckého deníku \"Útok\". Později vedl zpravodajskou agenturu v Banské Bystrici. Byl nositelem četných státních vyznamenání. V srpnu 1945 byl na konferenci českých a slovenských mládežnických organizací zvolen předsedou celostátního hnutí Ústředí mládeže ČSR. V mládežnickém hnutí se angažoval i později. Na 1. konferenci, kterou pořádal Zväz slovenskej mládeže v Bratislavě v květnu 1948 měl hlavní projev.\n\nV letech 1945–1946 byl poslancem Prozatímního Národního shromáždění za KSS, respektive za Zväz slovenskej mládeže. Setrval zde do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady. Znovu se do celostátního zákonodárného sboru dostal po volbách do Národního shromáždění roku 1948, kdy se stal poslancem Národního shromáždění ve volebním kraji Liptovský Svätý Mikuláš. Na postu poslance setrval do voleb do Národního shromáždění 1954.\n\nZastával i četné další funkce. Byl členem Ústředního výboru KSS a na 9. sjezdu KSČ byl zvolen i do Ústředního výboru Komunistické strany Československa.\n\nDlouhodobě působil v Sboru pověřenců. V 10. Sboru pověřenců působil v letech 1950–1953 a pak znovu od roku 1953 až do roku 1958 v 10. Sboru pověřenců, 11. Sboru pověřenců a 12. Sboru pověřenců na postu pověřence školství (v jednotlivých obdobích oficiálně pověřenec školství a osvěty nebo pověřenec školství a kultury). V roce 1950 na tento post nastoupil jako náhrada za Laca Novomeského, který byl odvolán v rámci kampaně proti buržoaznímu nacionalismu.\n\nPůsobil i na celostátní vládní úrovni (roku 1953 byl ministrem školství a osvěty ve vládě Antonína Zápotockého a v první vládě Viliama Širokého). Významně ovlivňoval proměny školského systému na Slovensku. Působil jako vysokoškolský učitel a děkan Filozofické fakulty Univerzity Komenského v Bratislavě. Dále působil v Slovenské akademii věd i Československé akademii věd. Publikoval četné studie a odborné články.\n\n"}
{"id": "756016", "url": "https://cs.wikipedia.org/wiki?curid=756016", "title": "Jindřich Synek", "text": "Jindřich Synek\n\nJindřich Synek (21. července 1908 Lašovice – 24. prosince 1973 Praha) byl český a československý politik a poválečný poslanec Prozatímního a Ústavodárného Národního shromáždění za Československou stranu lidovou a předák její mládežnické organizace.\n\nPo obecné a měšťanské škole navštěvoval Akademii výtvarných umění a posléze \"Vyšší státní školu průmyslovou\", kde roku 1929 odmaturoval. V letech 1929-1933 studoval na ČVUT. Poté pracoval u vojenského stavebního dozoru na opevňovacích pracích v Krkonoších. V letech 1939-1948 byl zaměstnán v \"Průmyslových podnicích hlavního města Prahy\" jako jednatel a od roku 1941 jako vedoucí závodní inženýr. Od mládí byl aktivní v katolických hnutích. Nejprve v Katolické omladině a od roku 1929 v ČSL.\n\nV letech 1945-1946 byl poslancem Prozatímního Národního shromáždění za ČSL. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za ČSL, kde setrval formálně do voleb do Národního shromáždění roku 1948.\n\nV lidové straně po roce 1945 reprezentoval mladou politickou generaci. Byl předsedou stranické mládežnické organizace (Ústřední organizace mládeže Československé strany lidové). Patřil k té části lidové strany, která po únorovém převratu v roce 1948 byla pronásledována komunistickým režimem a politicky eliminována. Krátce po převratu se uvádí, že je ve vězení s poznámkou: \"bez ochrany zákona, žádný zákrok bez rozhodnutí ministra\".\n\nPo únoru 1948 se neúspěšně pokusil emigrovat. Na jaře 1948 byl na hranicích zadržen spolu s architektem a politikem Janem Chomutovským. Byl krátce vězněn a po zvolení Klementa Gottwalda prezidentem republiky amnestován. Po propuštění byl nezaměstnaný. V letech 1950-1951 působil v \"Dřevoprojektu\" a v letech 1951-1952 v \"Projekčních a stavebních závodech\" jako vedoucí projektant. Na začátku 50. let znovu zatčen a od 1. července 1952 do 24. října 1953 znovu vězněn. Po propuštění opět pracoval jako projektant v několika podnicích. Od roku 1959 v trvalém invalidním důchodu. Během Pražského jara se stal členem K 231.\n\n"}
{"id": "756022", "url": "https://cs.wikipedia.org/wiki?curid=756022", "title": "Modrý efekt &amp; Radim Hladík", "text": "Modrý efekt &amp; Radim Hladík\n\nModrý efekt & Radim Hladík je šesté studiové album české rockové skupiny Blue Effect, která jej vydala pod počeštěným názvem Modrý efekt. Deska byla vydána ve vydavatelství Supraphon (katalogové číslo 113 1777) v roce 1975. Jedná se o zcela instrumentální album, které bylo původně nahráno pro export. Bylo nahráno již v roce 1973 a kvůli nečekaným průtahům poprvé vyšlo ve vydavatelství Supraphon-Artia na konci roku 1974 pod hlavičkou skupiny The Blue Effect a s anglickým názvem \"A Benefit of Radim Hladík\". Tato verze se od pozdější české varianty liší přebalem, anglickými názvy skladeb a vzájemně prohozenými skladbami č. 2 a 3 na první straně desky. Obsahuje mj. skladbu „Čajovna“, která se stala jednou z nejpopulárnějších nahrávek Blue Effectu vůbec - ačkoli Radim Hladík později vzpomínal, že jejím účelem bylo spíš být pouze jakousi vycpávkou, aby se album dostalo na požadovanou stopáž. Skladba „Boty“, zde instrumentální, dostala text pro později nahrané album \"Nová syntéza 2\", kde figuruje pod jménem „Je třeba obout boty a pak dlouho jít“. \n\nNa CD vyšla remasterovaná verze alba s bonusy v roce 2000 (Sony Music/Bonton), roku 2009 bylo album vydáno v rámci box setu \"1969–1989 Alba & singly & bonusy\".\n\n"}
{"id": "756023", "url": "https://cs.wikipedia.org/wiki?curid=756023", "title": "Jozef Šabršula", "text": "Jozef Šabršula\n\nJozef Šabršula (9. října 1902 – ???) byl slovenský a československý poválečný politik, poslanec Prozatímního Národního shromáždění a Ústavodárného Národního shromáždění za Demokratickou stranu, později za Stranu práce.\n\nV roce 1944 se rovněž podílel na vzniku Demokratické strany jako spojení různých nesocialistických proudů slovenského odboje. Sjezd strany v červenci 1945 ho zvolil do funkce jednoho z místopředsedů. V letech 1945-1946 byl poslancem Prozatímního Národního shromáždění zastupujícím Demokratickou stranu. V březnu 1946 ale vystoupil z poslaneckého klubu demokratů a byl nadále nazařazeným poslancem, který jako hospitant spolupracoval s klubem Československé sociální demokracie. V té době se již angažoval při vzniku nové politické strany nazvané Strana práce. Ta se začala rodit na jaře 1946 a v březnu 1946 byl Šabršula na stranické konferenci v Žilině zvolen jedním ze čtyř jejích místopředsedů.\n\nV parlamentu setrval Šabršula do parlamentních voleb v roce 1946, v nichž byl zvolen poslancem Ústavodárného Národního shromáždění za Stranu práce (jako jeden z jejích pouhých dvou poslanců). Tato strana se v roce 1947 spojila s Československou sociální demokracií a byla nadále její zemskou organizací na Slovensku. V parlamentu setrval formálně do parlamentních voleb v roce 1948.\n\n"}
{"id": "756033", "url": "https://cs.wikipedia.org/wiki?curid=756033", "title": "Reserved", "text": "Reserved\n\nReserved je polský oděvní projekční a prodejní řetězec se sídlem v Gdaňsku založený Markem Piechockým a Jerzym Lubiaňcem. Provozuje ji firma LPP S.A. a LPP byla původní značka prodejen firmy, které později přešly pod značku Reserved. Síť působí v řadě zemí střední a východní Evropy. Vznikly dále prodejny módního oblečení pro mládež (CroppTown, resp. Cropp) a pro děti Reserved-Kids, resp. Re-Kids, a také síť Home&You s potřebami pro domácnosti.\n\nNyní má LPP 146 prodejen Reserved v Polsku o celkové ploše 102 000 m² umístěných ve velkých nákupních centrech. Svou první zahraniční prodejnu firma otevřela v únoru 2002 v estonském Tallinnu. V současnosti se mimo Polsko nachází 97 salonů Reserved s celkovou plochou 90 000 m², a to v Estonsku, Litvě, Lotyšsku, na Ukrajině, v Rusku, Česku, na Slovensku, v Rumunsku, Bulharsku a v Maďarsku.\n\n"}
{"id": "756034", "url": "https://cs.wikipedia.org/wiki?curid=756034", "title": "Sémantický šum", "text": "Sémantický šum\n\nSémantický šum je jedním z činitelů ovlivňujících kvalitu lidské komunikace. Abychom mohli vysvětlit jeho podstatu, je třeba nejdříve objasnit nezbytné souvislosti.\n\nInformace (sdělení, zpráva) má svoji složku syntaktickou (formální, jazykovou konstrukci – výraz) a složku sémantickou (obsahovou, významovou – význam).\n\nVýznam je k jazykové konstrukci neformálního (přirozeného) přiřazen konotací (vágní, subjektivní a emocionálně zabarvenou interpretací), tím, kterým lidským individuem, na základě jeho vnitropsychického kognitivního modelu, v některých případech ostrou interpretací bez vágnosti (pro umělé formální jazyky).\n\nPoškozování syntaktické složky informace je jedním z důvodů zhoršování kvality komunikace, nazývá se syntaktickým šumem a zabývá se jím exaktní věda zvaná Teorie informace. Návazně pak technika a technologie pro zpracování a přenos informace.\n\nPoškozování sémantické složky, kdy se nahodile zamlžuje význam, a tedy nahodile kolísá sémantický diferenciál, je dalším z důvodů zhoršování kvality komunikace a nazývá se sémantickým šumem. Tento problém spadá převážně do oboru psychologie.\n\nAplikace však mou být například v informačních technologiích.\n\nSémantickým šumem rozumíme nahodilou změnu (fluktuaci) významu dané jazykové konstrukce probíhající v čase a v prostoru. V čase, rozumí se to, že každé z lidských individuí ve zvolených časových okamžicích dané jazykové konstrukci nahodile přiřazuje poněkud odlišný význam, tedy sémantický diferenciál konotace jazykové konstrukce se u každého lidského jedince v čase nahodile mění. V prostoru (diskrétním prostoru lidských individuí), rozumí se to, že každé lidské individuum z jisté skupiny, v jistý okamžik dané jazykové konstrukci přiřadí svůj subjektivní význam, poněkud odlišný od druhých lidí, každý podle svého subjektivního vnitropsychického kognitivního modelu.\n\nSémantický šum je tedy fluktuací významu dané jazykové konstrukce, tedy sémantického diferenciálu její konotace, v prostoru a v čase.\n\nCharakter náhodnosti oněch změn je způsoben naší neschopností odhalit příčiny těch změn, tedy stanovit nějakou smysluplnou kauzální závislost. Příčiny totiž tkví ve změnách vnitřních kognitivních modelů zúčastněných lidských individuí a ty nám zůstávají skryty.\n\nVýznam sémantického šumu je ten, že je mírou rozptylu významu jisté jazykové konstrukce (případně jejich soustavy) v čase i v prostoru. Čím je menší hodnota sémantického šumu, tím je menší rozptyl významu té jazykové konstrukce v čase i v prostoru a tím lepší je porozumění mezi komunikujícími („mluví si z duše“). Toto lze v některých případech dotáhnout k úplné dokonalosti, tedy sémantický šum zcela odstranit.\n\nIdeální stav v lidské komunikaci je ten, kdy myšlenky sdělujícího člověka se přenesou do vědomí adresáta bez zkreslení. Takového extrémního výsledku lze dosáhnout pouze použitím umělých prostředků, a to pouze v rámci exaktních věd, o nichž se zmíníme až později.\nV ohraničené skupině lidí lze zmenšovat sémantický šum tak, že v ní lidé postupně navzájem poznávají kulturní, sociální i odborné zvyklosti a znalosti ostatních. A pak s jistou vstřícností a vhledem, podle toho orientují svoji formulaci myšlenek na straně sdělujících, a konotaci sdělovaného podřizují očekávanému významu jazykových konstrukcí. Tohoto principu užívají i popisné (neexaktní) vědy, tak že budují odbornou terminologii, kdy základní termíny jsou vytvořeny vědeckým konsensem a ostatní jsou z nich odvozeny definitoricky. Lidé z příslušné vědecké komunity dost přesně znají (mají nastudovány) významy oněch termínů, tedy s malým sémantickým diferenciálem. Takto je vybudován odborný jazyk, umožňující přesnější komunikaci v rámci dotyčného oboru. \n\nÚplného odstranění sémantického šumu se dá dosáhnout pouze uměle, a to anulováním rozptylu významů dané jazykové konstrukce. Dá se toho dosáhnout zajištěním trvale nulové hodnoty sémantického diferenciálu konotace dané jazykové konstrukce a tak znemožněním fluktuace jeho hodnot. Je to cesta, kterou zvolil Newton při položení základu exaktních věd. Newtonova idea je, dívat se během poznání na svět digitálním – „dírkovaným“ filtrem poznání, namísto přirozeného lidského filtru poznání tvořeného vágností. Pro sdělování je v tomto případě použit formální jazyk, který z principu má (musí mít) exaktní konotaci (říkáme jí v tomto případě interpretace). Exaktní konotace vyžaduje: nulovou vnitřní vágnost (nulový sémantický diferenciál), zbavení se subjektivity a tak i emocionality. Z hlediska lidské psýchy jsou to požadavky hraničící s absurditou. Pro existenci exaktní vědy se vyžaduje, aby člověk (z dané vědecké komunity) byl schopen exaktní konotace (interpretace) jazykových konstrukcí použitého formálního jazyka. K tomu je třeba hlubokého vhledu, získaného studiem a aplikacemi studovaných vědeckých poznatků, tedy vytvořením ještě jiných, než přirozených vlastností lidské psýchy. Toto lidské úsilí nese plody v tom, že na straně člověka vysílajícího svoji ideu reprezentovanou formálním jazykem, je adresátem tato idea přijímána bez zkreslení. Toto se odehrává pouze v rámci exaktních věd. \nUkazuje se, že digitalizace je vhodným nástrojem nejen pro potírání šumu syntaktického (digitální měřicí přístroje, digitální přenos a zpracování informace: rozhlas, televize, kamera), ale i šumu sémantického. Je však třeba si uvědomit, že se v obou těchto případech jedná o filosoficky odlišné principy.\n\nExistuje však i samostatný vědní obor, který se zabývá metodami zmenšování sémantického šumu v komunikaci, probíhající především prostřednictvím textů. Je jím hermeneutika. Je v ní dávná snaha, překonávat komunikační bariéry dané kulturní, sociální i vzdělanostní různorodostí lidských komunit i jednotlivců a plynutím času a to i ve velkých měřítcích. \n\nSémantický šum není jen negativum, může mít i pozitivní úlohu. Lze například využít sémantického šumu k zabezpečení informace.\n\n"}
{"id": "756040", "url": "https://cs.wikipedia.org/wiki?curid=756040", "title": "Diecéze famagustská", "text": "Diecéze famagustská\n\nDiecéze famagustská (latinsky \"Dioecesis Famagustana\") byla diecéze římskokatolické církve na Kypru, která zanikla po vpádu Turků v polovině 16. století. Poté byla přeměněna na titulární biskupství.\n\nDiecéze byla založena během křížových výprav před rokem 1211. Fungovala pak až do roku 1571, kdy byl Kypr dobyt Turky a katolické kostely byly přeměněny na mešity.\n\n\nPo vpádu Turků přestalo sídelní biskupství existovat a namísto toho bylo přeměněno na titulární biskupství, které existuje dodnes, ovšem v současnosti není obsazené.\n\n\n"}
{"id": "756041", "url": "https://cs.wikipedia.org/wiki?curid=756041", "title": "Ľudovít Šenšel", "text": "Ľudovít Šenšel\n\nĽudovít Šenšel (13. dubna 1888 Očová – 22. července 1956 Liptovská Porúbka) byl slovenský a československý evangelický kněz, středoškolský učitel, poválečný politik a poslanec Prozatímního Národního shromáždění a Slovenské národní rady za Demokratickou stranu. Po roce 1948 pronásledovaný komunistickým režimem.\n\nNarodil se v učitelské rodině. Jeho otcem byl Štefan Šenšel, matkou Ľudmila rozená Izáková. Studoval na gymnáziu v Banské Bystrici, maturitu složil v Šoproni, kde pak také roku 1910 absolvoval studium teologie. Studijně pobýval v Lipsku a Edinburghu, kam byl pozván díky stipendiu od slovakofila Roberta Williama Setona-Watsona. Jeho spolužákem tu byl pozdější významný slovenský politik Martin Rázus. Angažoval se pak zejména v evangelické církvi. V letech 1914–1956 byl evangelickým farářem v obci Liptovská Porúbka. Profiloval se jako výrazný kazatel a senior církve v regionu Liptova. Byl rovněž správcem a předsedou spolku Tranoscius. Patřil mezi zakladatele časopisu \"Tvorba\", působil coby redaktor \"Cirkevných listov\" a \"Tranovského kalendára\". Byl předsedou \"Hurbanovy evangelické literární společnosti\" a členem jazykovědného odboru Matice slovenské (z něj ale musel z politických důvodů odejít). Působil jako učitel na škole v Liptovské Porúbce a na Hodžově gymnáziu v Liptovském Svätém Mikuláši. Podílel se na publikaci učebnic náboženství. V meziválečné době se angažoval v Slovenské národní straně jako její místopředseda. Zastupoval ji v slovenském zemském zastupitelstvu. Za druhé světové války se podílel na domácím odboji. Byl předsedou povstaleckého Revolučního národního výboru v Liptovské Porúbce.\n\nV letech 1945–1946 byl poslancem Prozatímního Národního shromáždění zastupujícím Demokratickou stranu. V parlamentu setrval Šenšel do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady. Po únorovém převratu v roce 1948 byl rozhodnutím akčního výboru Demokratické strany v březnu 1948 zbaven mandátu v SNR a vyloučen z politického i veřejného života.\n\n"}
{"id": "756043", "url": "https://cs.wikipedia.org/wiki?curid=756043", "title": "Plíseň sněžná", "text": "Plíseň sněžná\n\nPlíseň sněžná (\"Monographella nivalis\", \"Monographella nivalis var. nivalis\") je choroba způsobovaná houbou rážovka sněžná (synonymum hlívenka sněžná) z rodu \"Monographella\". Plíseň sněžná byla poprvé identifikována a popsána v první polovině dvacátého století díky výskytu na golfových trávnících. Plíseň sněžná se vyskytuje plošně na celém území ČR, větší hospodářský význam má zejména u obilnin ve vyšších polohách, kde jsou její výskyty častější. Hlavním obdobím nástupu epidemie je však zima a počátek jara, především pod sněhovou pokrývkou a na nezmrzlé půdě. Rozsáhlejší poškození nastává právě na těch lokalitách nebo jejich částech, kde dlouho leží sněhová pokrývka.\nHouba je přenosná osivem a saprofyticky přežívá na nedokonale rozložených organických zbytcích rostlin. Původce přečkává nepříznivé podmínky ve formě mycelia a konidií na infikovaných rostlinách a odumřelé hmotě hostitelské rostliny. Primární infekce pochází z půdy a z osiva. Základním ochranným opatřením proti plísni sněžné je výsev uznaného, kvalitně mořeného osiva. Více bývají poškozeny husté porosty rostlin (husté trávníky) a vyšší výskyty tohoto onemocnění byly zaznamenány také na hodně utužených půdách.\nTato houba může způsobit špatné klíčení osiva a vzcházení rostlin, při kterém dochází k hnědnutí kořenů a bází rostlin (mezi kořeny a prvním listem), vzniku skvrnitostí na listech, šroubovitému kroucení klíčků. Příznaky se objevují na kořenech a hypokotylech, které postupně hnědnou, zahnívají a dále tmavnou. Tmavě hnědé skvrny postupují vzhůru po rostlině. Následně dochází k zasychání a odumírání rostliny, případně celé skupiny rostlin, důsledkem je mezerovitý a prořídlý porost. Příznaky plíseň sněžné na rostlinách je později v průběhu roku velmi obtížné, často nemožné, odlišit od poškození vyvolávaných houbami rodu \"Fusarium\".\nPředevším na ozimých ječmenech bývá výskyt této choroby doprovázen i výskytem palušky (Typhula ssp.), případně \"Pseudocercosporella herpotrichoides\".\n\nRiziko napadení obilnin podporuje chladné, deštivé počasí na podzim a v jarních měsících, nepříliš mrazivá zima. Nejčastěji se onemocnění vyskytuje ve vyšších polohách, především v letech, kdy na pozemcích dlouho zůstává ležet sníh, avšak při vhodných klimatických podmínkách se patogen projevuje na celém území. Riziko napadení rostlin zvyšuje nevhodný osevní postup (častější pěstování obilnin na stejném pozemku), nedostatečná agrotechnická opatření (pomalý rozklad posklizňových zbytků). Jarní obilniny prakticky nejsou napadány.\n\nPreventivním opatřením jsou vhodné osevní plány a agrotechnika, mořené osivo, jako prevenci v případě očekávaného výskytu lze použít agrochemikálie, riziko dále snižuje vhodně zvolená (tolerantní až rezistentní) odrůda. Z fungicidních přípravků je proti plísni sněžné doporučován například Topsin M 70 WP.\nPlíseň sněžná je považována za jedno z větších a nepříjemnějších rizik pro trávník. Její vliv je nejzřetelnější na jaře, kdy se na trávníku objeví někdy okrouhlé skvrny odumřelého porostu, které jsou hnědé, později bělavé barvy. Na podzim může způsobit deformace rostlin na listech se tvoří narůžovělý povlak mycelia. Vhodnými podmínkami pro přemnožení patogena jsou teploty nad nulou do deseti stupňů, sníh, zanechání neposekané vysoké trávy na zimu, neodklizená organická hmota, přehnané, hnojení dusíkem (zejména na konci vegetace), nedostatečná výživa, velké množství stínu, vyšší vlhkost půdy a zvlhčené listy. Příčinou výskytu choroby je také velmi nízko sečený trávník při němž je více odkryt povrch půdy. Pravidelně se plíseň sněžná vyskytuje ve stinných polohách, v polohách s vysokou hladinou spodní vody. Trávník poškozený plísní sněžnou velmi špatně regeneruje. Poškození plísní sněžnou je možné zaměnit s poškozením způsobeným některými herbicidy.\n\nDoporučeným zásahem při výskytu choroby je odstranění od zbytků zaschlých rostlin a nový výsev trávníku na postižených místech, dodržování agrotechnických opatření. Vliv prostředí a přehnojení dusíkem výrazně ovlivňuje výskyt patogena. V případě silného napadení je doporučeno fungicidní ošetření.\n\nHeritage – byl jako fungicid registrován v České republice proti plísni sněžné. Aby se předešlo možnému vzniku rezistence, přípravek Heritage je povoleno použít v trávnících maximálně dvakrát v jednom roce.\n\nV České republice od roku 2010 není zaregistrován žádný přípravek proti plísni sněžné pro použití v trávníku. Nicméně jsou v ČR prodávány přípravky obsahující některé účinné látky, jenž lze s různým úspěchem použít – Ortiva, Amistar, Quadris, Discus, Tango super, Rovral flo, Novozir, Dithane.\n\nNěkdy je k použití pro zahrádkáře doporučován jako účinný širokospektrální fungicid s kurativním a protektivním účinkem Baycor 25 WP (bitertanol - 25 %).\n\n"}
{"id": "756044", "url": "https://cs.wikipedia.org/wiki?curid=756044", "title": "Zud", "text": "Zud\n\nZud nebo dzud ( ) je mongolské označení zimy obzvláště bohaté na sníh, při které dobytek není schopen vyhrabat potravu. Kvůli tomu značné množství zvířat během takové zimy uhyne hladem a zimou.\n\nProtože hospodářství Mongolska je velmi závislé na pastevectví, rozsáhlý zud může způsobit hospodářskou a potravinovou krizi.\n\nMongolové rozlišují několik typů zudu, a to:\n\"cagaan zud\" (bílý zud) - je situace, kdy napadne tolik sněhu, že se zvířata přes něj nemohou prohrabat k potravě. Je nejběžnějším typem zudu.\n\"Char zud\" (černý zud) - je spojen s holomrazy, dobytek hyne zimou a žízní.\n\"Tumer zud\" (železný zud) - nastává, pokud sníh nataje a opětovné zmrzne do silné ledové krusty, přes níž se zvířata nedokáží prohrabat k potravě. Je obzvlášť obávaný.\n\"Chuiten zud\" (mrazivý zud) - je náhlý a velmi výrazný pokles teplot, dobytek hyne podchlazením.\n\"Chavsarsan zud\" (smíšený zud) - je kombinací mrazivého zudu s jiným typem (bílý, černý či železný zud), ztráty na zvířatech bývají obzvlášť vysoké.\n\nZud ze zimy na přelomu let 2009 a 2010 byl nejhorší za posledních 50 let. Zasáhl zejména východní Mongolsko, kde pastevci přišli až o dvě třetiny stád. Těžce také postihl zde přezimující populace koně Převalského. To byl jeden ze zásadních momentů, proč začala Zoo Praha organizovat vlastní transporty koní Převalského z evropských zoo do mongolské přírody (projekt Návrat divokých koní). \n"}
{"id": "756050", "url": "https://cs.wikipedia.org/wiki?curid=756050", "title": "Jan Michalička", "text": "Jan Michalička\n\nJan Michalička (1791 – 23. prosince 1867 Kunvald) byl český kantor a hudební skladatel.\n\nZakladatel kantorské a hudební rodiny Michaličků z Kunvaldu. Přesné místo ani datum narození nejsou známy. Nejprve byl učitelským pomocníkem v Dašicích. V roce 1817 se stal učitelem a ředitelem kůru v Kunvaldě. V místním kostele uváděl i náročné mše Josepha Haydna. Řídil rovněž vesnickou kapelu, pro niž psal různé valčíky, polky a příležitostné pohřební písně a jiné skladby.\n\nZ jeho díla se dochovalo šest mší a několik dalších chrámových skladeb. Oblibu získala zejména pastorela \"Sem, ptáčkové, zpěv český o narození Krista Pána, skrze rozličné ptactvo oznámený a chválený\", která vyšla v roce 1955 v novodobé revizi tiskem.\n\nRod kantorů Michaličků působil v Kunvaldě přes sto let. Z dalších členů rodiny se jako kantoři a skladatelé proslavili:\n\nFrantišek Michalička st. (? – 17. června 1823, Slatina nad Zdobnicí). Z jeho díla se dochovala symfonie z roku 1817.\n\nFrantišek Michalička ml. (20. května 1820, Slatina nad Zdobnicí – 31. března 1895, Kunvald).\n\n\n"}
{"id": "756061", "url": "https://cs.wikipedia.org/wiki?curid=756061", "title": "Carlo Caccia Dominioni", "text": "Carlo Caccia Dominioni\n\nCarlo Caccia Dominioni (14. května 1802, Milán – 6. října 1866, Cornate d'Adda) byl italský římskokatolický kněz, který se v roce 1855 stal pomocným biskupem milánské arcidiecéze a v roce 1857 titulárním biskupem famagustským.\n\nNarodil se do milánské šlechtické rodiny, roku 1812 vstoupil do semináře a roku 1826 byl vysvěcen na kněze. Roku 1853 byl jmenován členem arcidiecézní kapituly a o dva roky později vysvěcen na biskupa. Po smrti arcibiskupa Romilliho se stal v roce 1859 administrátorem Milánské arcidiecéze, a jelikož pak italská vláda odmítla uznat nového arcibiskupa Balleriniho, musel arcidiecézi nadále spravovat Dominioni. Pak ovšem vystoupil proti Italskému království, musel uprchnout nejprve na rodové sídlo v Cornate d'Adda, později byl deportován do Turína.\n\n"}
{"id": "756063", "url": "https://cs.wikipedia.org/wiki?curid=756063", "title": "Ján Ševčík", "text": "Ján Ševčík\n\nJán Ševčík (13. února 1896 Brezolupy – 6. března 1965 Bratislava) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu a člen Sboru pověřenců. Po únorovém převratu v roce 1948 předseda Strany slovenské obrody, za níž zasedal v Národním shromáždění republiky Československé. Po roce 1952 politicky pronásledován a vězněn.\n\nZa první světové války bojoval v československých legiích v Rusku. Po návratu absolvoval Právnickou fakultu Univerzity Karlovy. V meziválečném Československu působil v letech 1926–1934 jako tajemník poslaneckého klubu Hlinkovy slovenské ľudové strany. Pak přešel do Republikánské strany zemědělského a malorolnického lidu, v níž v letech 1935–1939 zastával post zemského tajemníka agrárních odborů na Slovensku. Za druhé světové války se podílel na domácím odboji a na Slovenském národním povstání.\n\nBěhem povstání byl pověřencem pošt a telegrafů v 2. Sboru pověřenců. tuto funkci pak zastával i v 5. Sboru pověřenců v roce 1945. V 6. Sboru pověřenců v letech 1945–1946 byl pověřencem zdravotnictví.\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 usedl za Demokratickou stranu do Ústavodárného Národního shromáždění, kde zastával post místopředsedy. Po parlamentních volbách v roce 1948 byl zvolen ve volebním kraji Bratislava do Národního shromáždění, nyní již za Stranu slovenskej obrody. V parlamentu setrval do své rezignace v květnu 1952. V letech 1945–1946 byl pověřencem zdravotnictví.\n\nUž krátce před únorovým převratem roku 1948 se stal v rámci Demokratické strany představitelem prokomunisticky orientované frakce, která žádala očistu strany. Během vlastní únorové politické krize byl 25. února 1948 jmenován státním tajemníkem na ministerstvu národní obrany v druhé vládě Klementa Gottwalda a přidal se tak na stranu komunistů. Tento krok podniknutý bez konzultací se zbytkem strany, byl kritizován nejen protikomunisticky orientovanými funkcionáři demokratů ale i některými prokomunistickými kádry. Problematické totiž bylo, že Ševčík přijal vládní post v době, kdy ještě nebyl vytvořen v Demokratické straně akční výbor, jenž měl jako jediný rozhodovat o personálních otázkách a čistkách. Po únorovém převratu v roce 1948 se Ševčík zapojil do budování Strany slovenské obrody jako loajální součásti komunistického režimu. Stal se jejím prvním předsedou. Po volbách v roce 1948 se pak stal náměstkem předsedy vlády (vicepremiérem) ve vládě Antonína Zápotockého. V letech 1951–1952 kromě toho vedl Státní úřad pro tělesnou výchovu a sport. V roce 1952 ale jeho politická kariéra skončila, když byl zatčen. Stal se obětí provokace StB, která k němu poslala fingovaného kurýra ze zahraničí, přičemž Ševčík návštěvu neohlásil. Jeho kauza byla použita režimem jako exemplární případ za účelem odstrašení případných tendencí k samostatnému politickému postupu nekomunistických politických stran. Dva roky strávil ve vyšetřovací vazbě. Roku 1954 byl odsouzen k trestu odnětí svobody na 18 let. Ve vězení zůstal do roku 1960, kdy byl amnestován. Roku 1965 byl posmrtně rehabilitován.\n\n"}
{"id": "756065", "url": "https://cs.wikipedia.org/wiki?curid=756065", "title": "Svitanie", "text": "Svitanie\n\nSvitanie je sedmé studiové album české rockové skupiny Blue Effect, která jej vydala pod počeštěným a zkráceným názvem M Efekt. Deska vyšla ve vydavatelství Opus v roce 1977 s katalogovým číslem 9116 0541. Remasterovaná CD reedice vyšla v roce 1998 (Opus), roku 2009 bylo album vydáno v rámci box setu \"1969 – 1989 Alba & singly & bonusy\".\n\nÚvodní část skladby „Vysoká stolička, dlhý popol“ byla použita jako hudební podklad v písni „Take a Look Back“ rappera The Alchemist.\n\n"}
{"id": "756075", "url": "https://cs.wikipedia.org/wiki?curid=756075", "title": "Josephskreuz", "text": "Josephskreuz\n\nJosephskreuz je rozhledna ve tvaru dvojitého kříže, která stojí na vrcholu 580 m vysokého kopce Großer Auerberg blízko Stollbergu v pohoří Harz. Ocelová konstrukce vysoká 38 m o hmotnosti 125 tun byla postavena mezi 20. dubnem a 9. srpnem 1896.\n\n"}
{"id": "756085", "url": "https://cs.wikipedia.org/wiki?curid=756085", "title": "Adolf Míšek", "text": "Adolf Míšek\n\nAdolf Míšek (29. srpna 1875 Modletín – 20. října 1955 Praha) byl český kontrabasista a hudební skladatel.\n\nByl synem tkalce a venkovského muzikanta. Vystudoval konzervatoř ve Vídni a po návratu do Čech převzal otcovu kapelu v Chotěboři. V roce 1898 se stal členem orchestru dvorní opery ve Vídni. Účastnil se činnosti vídeňských krajanských spolků. Byl sbormistrem pěveckého sboru \"Tovačovský\" a dirigentem \"Českého akademického orchestru\". V letech 1910–1914 byl profesorem hry na kontrabas na Nové vídeňské konzervatoři. Po vzniku republiky se stal koncertním mistrem orchestru Národního divadla v Praze a působil i jako pedagog.\n\n\n\n\n\nPsal sborové úpravy lidových písní, upravoval skladby pro housle a kontrabas a zkomponoval i řadu pochodů a příležitostných skladeb pro dechovou hudbu.\n\n"}
{"id": "756086", "url": "https://cs.wikipedia.org/wiki?curid=756086", "title": "Laura Harringová", "text": "Laura Harringová\n\nLaura Harringová (* 3. března 1964 Los Mochis, Mexiko) je mexicko-americká herečka a Miss USA 1985, která ztvárnila roli Rity v Lynchově mysteriózním thrilleru \"Mulholland Drive\" z roku 2001.\n\nNarodila se v roce 1964 v mexickém Los Mochis do rodiny realitní agentky, sekretářky a také duchovní učitelky Maríi Eleny Cairové a farmáře a podnikatele ve stavebnictví Raymonda Herringa, který měl rakousko-německé předky. Manželství bylo rozvedeno v roce 1971. Prvních deset let života prožila v Mexiku, poté se rodina přestěhovala do texaského San Antonia. Ve dvanácti letech ji do hlavy zasáhla zbloudilá kulka. Jednalo se o náboj .45 vystřelený z jedoucího auta.\n\nV šestnácti letech přesvědčila rodinu, aby ji umožnila studium na Aiglon College ve Švýcarsku. Po návratu do Spojených států se usadila v El Pasu a přihlásila se do soutěže krásy. Postupně získala korunky Miss El Paso USA, Miss Texas USA. V roce 1985 se pak stala první Hispánkou, která zvítězila na celostátní soutěži Miss USA a zahájila pětileté kralování texaských dívek. Na Miss Universe se probojovala do semifinále, mezi prvních deset soutěžících.\n\nV roce po soutěži krásy procestovala Asii a Evropu. Roku 1987 se provdala za hraběte Carla-Eduarda von Bismarck-Schönhausena, pra-pravnuka kancléře Otty von Bismarcka. K rozvedení manželství došlo v roce 1989, ovšem i poté jí zůstal titul hraběnka von Bismarck-Schönhausen. Dramatické umění studovala na Londýnské akademii hereckého umění (London Academy of Performing Arts) a odborně se zaměřila na italskou Commedia dell'arte, stejně jako na latinskoamerické tance, včetně argentinského tanga.\n\nBěhem 90. let se objevila ve dvou vracejících se televizních rolích. V letech 1990–1991 si zahrála roli Carly Grecové v mýdlové opeře stanice ABC \"General Hospital\" a v roce 1997 ztvárnila postavu Pauly Stevensové v další mýdlové opeře kanálu NBC \"Sunset Beach\".\n\nZnámou se stala rolí Rity v Lynchově kultovním neo-noir thrilleru \"Mulholland Drive\" (2001), kde se objevila po boku Naomi Wattsové a Justina Therouxe. S Lynchem spolupracovala na dalších dvou projektech. V prvním byla obsazena do postavy antropomorfního králíka ve filmu \"Rabbits\" (2002) a ve druhém pak do cameo role v \"Inland Empire\" (2006).\n\nV roce 2004 si zahrála nepříjemnou manželku Johna Travolty ve filmové adaptaci komiksového příběhu o Punisherovi vydavatelství Marvel Comics. Poté se objevila v kriminálním dramatu produkovaném FX Networks \"Policejní odznak\". Roku 2007 získala roli v adaptaci režiséra Mika Newella Márquezova díla \"Láska za časů cholery\" (2007).\n\nV roce 2009 ztvárnila ve čtyřech dílech seriálu \"Super drbna\" postavu Evelyn Bassové, která také užívala pseudonym Elizabeth Fisherová.\n\n"}
{"id": "756097", "url": "https://cs.wikipedia.org/wiki?curid=756097", "title": "Panionios GSS", "text": "Panionios GSS\n\nPAE Panionios GSS (řecky ΠΑΕ Πανιώνιος ΓΣΣ – Ποδοσφαιρική Ανώνυμη Εταιρεία Πανιώνιος Γυμναστικός Σύλλογος Σμύρνης; fotbalový oddíl paniónského gymnastického spolku ze Smyrny) je řecký fotbalový klub z Athén, z předměstí Nea Smyrni založený roku 1890 ve Smyrně (dnešní İzmir v Turecku). Letopočet založení je i v klubovém emblému. Domácím hřištěm je stadion Neas Smyrnis s kapacitou cca 11 800 míst.\n\nDvakrát vyhrál řecký fotbalový pohár (1979, 1998) a v sezóně 1998/99 se probojoval do čtvrtfinále Poháru vítězů pohárů.\n\n"}
{"id": "756101", "url": "https://cs.wikipedia.org/wiki?curid=756101", "title": "Augustin Šíp", "text": "Augustin Šíp\n\nAugustin Šíp (12. září 1885 Plzeň – 8. února 1958) byl český a československý sokolský funkcionář a politik Československé strany národně socialistické, poválečný poslanec Prozatímního a Ústavodárného Národního shromáždění.\n\nPůsobil jako redaktor a sokolský činovník. Od roku 1926 byl trvale (kromě období nacistické okupace) starostou plzeňské sokolské župy. V polovině 20. let byl krátce aktivní v liberální Národní straně práce, která ale ovšem trvaleji neuchytila na politické scéně. Již v meziválečném období patřil mezi významné komunální politiky národně socialistické strany v Plzni. Od roku 1929 byl za ni náměstkem starosty a zůstal jím až do rozpuštění rady města Plzně v únoru 1939. Po Mnichovu na podzim 1938 se přiklonil k nově založené Straně národní jednoty, která podkopávala pozici stávajícího starosty, kterým byl sociální demokrat Luděk Pik. Za okupace byl od 1. září 1939 až do května 1945 vězněn v Buchenwaldu.\nDo politického života se vrátil v roce 1945, kdy se stal náměstkem předsedy MNV města Plzně. Funkce se ovšem vzdal, protože usedl do parlamentu. V letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty, kde setrval formálně do voleb do Národního shromáždění roku 1948.\n\nPo roce 1945 rovněž působil jako krajský důvěrník národně socialistické strany. Jeho role ovšem byla spíše symbolická. Po únorovém převratu v roce 1948 se pokoušel vstoupit do krajského Akčního výboru ČSNS v Plzni. Historik Jakub Šlouf to hodnotí jako krok motivovaný nejspíše \"rezistenčními důvody\". Krajské vedení Akčního výboru Národní fronty ho ovšem odmítlo. Stejně tak krajské vedení Národní fronty odmítlo opětovnou Šípovu kandidaturu na post starosty plzeňské sokolské župy. Pro nemoc se pak z jednání vzdálil a kandidaturu odmítl. 4. dubna 1948 ho ovšem sokolská valná hromada v nepřítomnosti župním starostou zvolila. Později se osobně dostavil na jednání a funkci odmítl.\n\n"}
{"id": "756103", "url": "https://cs.wikipedia.org/wiki?curid=756103", "title": "Studený potok (přítok Bělé)", "text": "Studený potok (přítok Bělé)\n\nStudený potok je levostranný přítok řeky Bělé v okrese Jeseník v Olomouckém kraji. Délka toku činí 4,4 km. Plocha povodí měří 7,5 km².\n\nPotok pramení pod Velkým Jezerníkem, v oblasti Slatí, které jsou jeho zdrojnicí ve výšce okolo 1285 m n. m. Celý tok má značný spád, do Bělé se vlévá v nadmořské výšce kolem 620 m, tedy na poměrně krátkém toku překonává rozdíl přes 650 metrů. Největší převýšení má Studený potok na svém horním toku. Po necelém kilometru překonává skalní stěnu Vysokým vodopádem, který je nejvyšším přírodním vodopádem Jeseníků. Původní výška vodopádu byla asi 45 metrů, ale roklina pod vodopádem byla zanesena materiálem při průtržích mračen v roce 1880. V současné době má vodopád dva stupně. První stupeň má výšku zhruba 5 m. Druhý stupeň měří něco přes 20 m.\n\n"}
{"id": "756112", "url": "https://cs.wikipedia.org/wiki?curid=756112", "title": "Mechanické napětí", "text": "Mechanické napětí\n\nMechanické napětí je stav, který vznikne v tělese pokud na něj působí účinky sil.\nJinak řečeno, napětí je míra vnitřního rozložení sil na jednotku plochy tělesa, způsobených vnějším silovým zatížením (ať už pravými silami nebo reakčními silami danými okrajovými podmínkami).\n\nPokud se pokusíme rukama natáhnout gumovou nit, musíme vyvinout sílu. Guma se prodlouží a její průřez se zmenší. Tvar gumové nitě se zdeformuje. Pokud bychom gumu v takovém stavu přestřihli, volné konce by se prudce daly do pohybu ve směru ve kterém jsme gumu předtím napjali. Znamená to, že uvnitř gumy musí existovat stav, který může vyvolat silový účinek projevující se pohybem. Tento stav se nazývá napětí.\n\nMechanické napětí je také název fyzikální veličiny, pomocí které je stav silového namáhání těles popisován.\n\nMechanické napětí jako fyzikální veličina je tenzor druhého řádu. V trojrozměrném prostoru má 3 × 3 = 9 složek, podle toho jakým směrem síla působí vůči sledovanému elementu plochy. Jak vidět na obrázku, na každou plošku vybraného elementu může působit síla v 3 nezávislých směrech:\n\nJednotlivé složky napětí mají stejnou jednotku jako tlak, kterou je v SI soustavě pascal [Pa]. Označují se symboly podle směru působení na zkoumanou plochu uvnitř materiálu a příslušnými indexy os:\n\nVždy každé dvě složky tangenciálního napětí jsou shodné, proto je tenzor symetrický a obsahuje pouze 6 nezávislých proměnných – složek napětí.\n\nPokud bychom ve výše uvedeném příkladu pryžové nitě napjali více, po přestřižení by byl pohyb volných konců výraznější. Naopak, pokud bychom stejnou silou napjali hrubší nit, efekt by byl slabší. Nenulové složky normálového napětí lze pak vyjádřit jako skalár vztahem:\n\n\nUvedený vztah však platí pouze jestliže síly působí v jedné přímce a zároveň procházejí osou taženého tělesa, tažené těleso má po celé délce konstantní průřez a velikost napětí je po průřezu rozložena rovnoměrně. V tomto případě se můžeme na systém zjednodušeně podívat jako na jednorozměrný, v němž jsou ostatní složky tenzoru napětí nulové a nenulová je pouze hodnota normálového napětí v ose tělesa.\n\nPodobný vztah platí i pro výpočet tlakového napětí, při stlačení tělesa, které je dostatečně silné na to, aby nedošlo při zatížení k jeho vybočení a vzpěru.\n\n\nVztah platí za podmínek, že síly působí v jedné přímce a zároveň procházejí osou stlačeného tělesa, těleso má po celé délce konstantní průřez a velikost napětí je po průřezu rozložena rovnoměrně.\n\nStřihové namáhání vzniká při snaze dvou sousedních průřezů tělesa o vzájemné posunutí. Toto namáhání vyvolává síla působící kolmo na povrch tělesa – rovnoběžně se sledovaným průřezem. Takové namáhání vzniká při stříhání materiálu. Vztah pro velikost tangenciálního napětí je:\n\n\nOhybové namáhání vzniká, pokud na těleso působí ohybový moment síly, kolmý k ose tělesa. Příkladem je namáhání skokanské desky, jestliže na jejím konci stojí skokan. Deska se deformuje tak, že vrchní vlákna desky jsou natahovaná a spodní stlačovaná. Intuitivně si představíte, že pokud by byla stejná skokanská deska postavená na hranu, její deformace při stejném zatížení by byla jiná. To potvrzuje i vzorec pro výpočet maximální hodnoty napětí v průřezu desky, který již nezávisí na obsahu průřezu:\n\n\nNamáhání v krutu vzniká, pokud na těleso působí moment síly, rovnoběžný s osou tělesa. Při tomto namáhání mají sousední přířezy tělesa snahu navzájem se natočit, okolo společné osy. Velikost maximálního napětí závisí opět na tvaru průřezu kolmého na osu tělesa:\n\n"}
{"id": "756113", "url": "https://cs.wikipedia.org/wiki?curid=756113", "title": "Lumčík žlutonohý", "text": "Lumčík žlutonohý\n\nLumčík žlutonohý (\"Apanteles glomeratus\") je druh blanokřídlého hmyzu ze skupiny lumčíkovitých. Dospělec je dlouhý 3 mm. Hojně se vyskytuje na polích a v ovocných sadech. Larvy parazitují v housenkách mnoha druhů motýlů i škůdců zeleniny (např. bělásek zelný) nebo ovocných stromů (bělásek ovocný). Samička klade do těl housenek po 15 až 35 vajíčkách. Larvy se v těle housenek živí hemolymfou a tukovým tělesem. Dospělé larvy vylézají z těla hostitele a kuklí se na jeho povrchu.\n"}
{"id": "756116", "url": "https://cs.wikipedia.org/wiki?curid=756116", "title": "Seznam rozhodnutí Ústavního soudu České republiky o platech soudců", "text": "Seznam rozhodnutí Ústavního soudu České republiky o platech soudců\n\nToto je seznam nálezů Ústavního soudu České republiky o platech soudců obecných soudů:\n"}
{"id": "756121", "url": "https://cs.wikipedia.org/wiki?curid=756121", "title": "Václav Božek", "text": "Václav Božek\n\nVáclav Božek (* 21. dubna 1949 Ostrava) je český politik, v letech 2000 až 2016 zastupitel Jihomoravského kraje (z toho v letech 2008 až 2015 náměstek hejtmana a v letech 2015 až 2016 radní kraje), v letech 1998 až 2002 zastupitel města Brna (z toho v letech 2000 až 2002 radní města), od roku 1994 zastupitel a od roku 2015 radní městské části Brno-Kohoutovice, člen ČSSD.\n\nNarodil se v roce 1949 v Ostravě, v roce 1972 vystudoval odbornou fyziku na Přírodovědecké fakultě Masarykovy univerzity v Brně, poté nastoupil jako asistent a interní aspirant na katedře fyziky Fakulty stavební Vysokého učení technického v Brně. Od roku 1978 působil jako odborný asistent na ústavu pozemního stavitelství Fakulty stavební Vysokého učení technického v Brně. V letech 1990 až 2005 zastával funkce v akademické samosprávě (Akademický senát fakulty, Akademický senát VUT, Rada vysokých škol ČR).\n\nOd roku 1994 je členem Zastupitelstva městské části Brno-Kohoutovice, v letech 2000 až 2002 byl členem Rady města Brna. Ve volebním období 2000-2004 i 2004–2008 byl předsedou kontrolního výboru Zastupitelstva Jihomoravského kraje, v letech 2002 až 2008 byl předsedou Klubu zastupitelů ČSSD v Zastupitelstvu Jihomoravského kraje. Na ustavujícím zasedání krajského zastupitelstva v listopadu 2008 byl zvolen náměstkem hejtmana Jihomoravského kraje., od února 2015 je členem krajské rady. Do jeho kompetence spadá oblast investic a regionálního rozvoje, oblast rozvoje lidských zdrojů, vysokých škol a vědy a výzkumu.\n\nVe volbách v roce 2016 se pokoušel mandát krajského zastupitele obhájit, ale neuspěl. Skončil tak i v pozici radního kraje.\n\nVáclav Božek je od roku 1994 členem České strany sociálně demokratické, od roku 2004 do listopadu 2013 byl předsedou Krajského výkonného výboru ČSSD. V současnosti (prosinec 2015) je předseda místní organizace ČSSD Brno - Kohoutovice. V září 2015 byl zvolen radním Městské části Brno-Kohoutovice.\n"}
{"id": "756129", "url": "https://cs.wikipedia.org/wiki?curid=756129", "title": "Iser", "text": "Iser\n\nIser může být:\n\n\n\n"}
{"id": "756138", "url": "https://cs.wikipedia.org/wiki?curid=756138", "title": "Bičivka rybí", "text": "Bičivka rybí\n\nBičivka rybí (\"Ichtyobodo necator\") je prvok z čeledi bodovitých, který parazituje na kůži ryb. Způsobuje u nich onemocnění ichtyobodózu, které patří mezi nejčastější a nejzávažnější protozoární onemocnění ryb v České republice. Napadá plůdek a mladé ryby, které často hynou. Napadená místa na tělech ryb jsou šedomodrá a pokrytá slizovitým povlakem, který je produktem napadené pokožky.\n\nBičivka rybí má tělo fazolovitého tvaru s podélnou prohlubní na spodní straně a je až 20 μm velká. V levém okraji prvoka se nachází zobáčkovitý výběžek, na kterém se nachází buněčná ústa (cytostom). Tento výběžek bičivka po přichycení se na hostitelskou buňku vysune a nasává její obsah. Dále má dva bičíky, jeden kratší a jeden delší. Jedinci se čtyřmi bičíky jsou bičivky v počátečním stadiu dělení.\n\nBičivky se množí podélným dělením, nejvíce jim vyhovuje teplota kolem 25 °C, na rybách parazituje při teplotách vody 2-30 °C. Mimo hostitele vytváří cysty.\n"}
{"id": "756152", "url": "https://cs.wikipedia.org/wiki?curid=756152", "title": "Esri", "text": "Esri\n\nESRI (Environmental Systems Research Institute) je společnost zabývající se vývojem softwaru určeného pro práci s geografickými informačními systémy (GIS – anglicky \"Geographic Information System\"). Hlavní sídlo Esri je v Redlands v Kalifornii v USA. Byla založena v roce 1969 jako konzultační společnost.\n\nJejí softwarové produkty poskytují kompletní a škálovatelnou platformu GIS. Systém ArcGIS je interoperabilní, respektuje standardy GIS i obecné standardy IT. Obsahuje hotové nástroje a komponenty, které se dají programovat a propojovat s jinými technologiemi. Jednotlivé produkty operují na desktopových, serverových i mobilních platformách, včetně prostředí pro vývoj a správu webových služeb. Technologií Esri ArcGIS jsou vybaveny všechny krajské úřady i významné instituce státní správy – Ministerstvo životního prostředí ČR, Zeměměřický úřad, Český geologický úřad, Státní plavební správa, Ředitelství silnic a dálnic a řada dalších.\n\nArcGIS for Desktop je klientská část ArcGIS, je profesionální nástroj GIS pro tvorbu a správu informačních systémů. Je k dispozici v podobě softwarových produktů ArcView, ArcEditor, ArcInfo a volně dostupného prohlížeče publikovaných map ArcReader. Každý z těchto produktů splňuje různou úroveň funkcionality a lze je tak nasadit na úrovni, která bude uživateli nejvíce vyhovovat. S jejich pomocí lze řešit nejrůznější úlohy GIS – od tvorby, editace a správy dat přes prostorovou analýzu až po tvorbu map.\nJednotlivé produkty mají společný kódový základ, jednotné uživatelské rozhraní, společné rozšiřující moduly a stejné vývojové prostředí, což zvyšuje jejich využitelnost a schopnost spolupráce a zároveň snižuje nároky na školení uživatelů. To spolu s pružným systémem licencování vytváří předpoklady pro optimální využití GIS v rámci organizace.\n\nArcGIS for Server je platforma pro tvorbu víceuživatelských, centrálně spravovaných aplikací, která přináší do oblasti serverů schopnosti dříve dostupné pouze prostřednictvím ArcGIS Desktop. S jeho použitím lze budovat webové aplikace či webové služby zajišťující plnou funkcionalitu GIS, jako například prostorovou analýzu dat a jejich správu. K dispozici jsou též některé vybrané extenze. Klientem může být webový prohlížeč ať už na PC či mobilním zařízení nebo klasická desktopová aplikace.\nZpracování neprobíhá v počítači klienta, ale na serveru, což přináší nové možnosti při využití tzv. tenkých klientů, kdy uživatel nemusí být specialista na GIS, ale přesto mu je umožněno pracovat s prostorovými daty, získávat jednoduše výsledky např. složitých analýz s minimálními nároky na hardware.\n\nArcGIS Server nabízí úplný webový GIS, který poskytuje řadu připravených aplikací a služeb pro koncové uživatele. Tyto aplikace mohou sloužit nejen k prohlížení a dotazování geografických dat, ale i pro jejich analýzu, shromažďování, editaci a správu, to vše založené na standardech. Veškeré zpracování i správa dat probíhají na serveru, nároky na straně klienta jsou minimální.\n\nAplikaci ArcGIS Mobile lze použít pro tvorbu a nasazení specializovaných mobilních aplikací, které pracují v „nepravidelně připojeném“ prostředí a lze je využít mnoha uživateli. Tyto aplikace podporují mobilní mapování, GPS, bezdrátovou synchronizaci, replikaci dat GIS a editační možnosti na řadě zařízení určených do terénu (např. mobilní telefony, Pocket PC, Tablet PC), které jsou vybaveny technologií Microsoft Windows Mobile.\n\nSystém ArcGIS nabízí i online, internetové možnosti softwarových produktů na stránkách www.arcgis.com. na stránkách je nabízeno množství podkladových map, které lze jednoduše kombinovat s vlastními daty do vlastních mapových výstupů a sdílet s dalšími uživateli.\n\nSystém ArcGIS nabízí i možnost vystavění vlastních desktopových i serverových GIS aplikací.\n"}
{"id": "756156", "url": "https://cs.wikipedia.org/wiki?curid=756156", "title": "Hundertwasserhaus", "text": "Hundertwasserhaus\n\nHundertwasserhaus ve Vídni je jedním z nejznámějších děl architekta, malíře a sochaře Friedensreicha Hundertwassera. Spolu s ním se na návrzích podílel architekt Josef Krawina. Původní funkce domu spočívala v ubytování sociálně slabších lidí, nakonec je spíše turistickou atrakcí. Vídeň se jí může pyšnit od roku 1985, kdy byla dokončena.\n\nVzhled Hundertwasserova domu je odrazem jeho celoživotních tvrzení a myšlenek. Neobsahuje tedy rovné nebo dokonce nějakým způsobem pravidelné linie. Fasáda obsahuje množství pestrých barev a dům je jak zvenčí tak uvnitř porostlý zelení.\n"}
{"id": "756159", "url": "https://cs.wikipedia.org/wiki?curid=756159", "title": "Svatopluk Buchta", "text": "Svatopluk Buchta\n\nSvatopluk Buchta (* 26. února 1966 Brno) je bývalý český dráhový cyklista, účastník sedmi Mistrovství světa a dvou Olympijských her v letech 1988 a 1992. V současnosti je vedoucím trenérem sprinterů Dukly Brno.\n\nSvatopluk Buchta získal titul Mistra světa ve stíhacím závodě družstev na 4 kilometry z roku 1986. Na Mistrovství světa ve stíhacím závodě na 4 km v roce 1987 byl třetí. Na Letních olympijských hrách 1988 v korejském Soulu skončil ve stíhacím závodě družstev pátý.\n\nJe dvacetinásobným Mistrem Československé republiky.\n\n"}
{"id": "756160", "url": "https://cs.wikipedia.org/wiki?curid=756160", "title": "Devin Harris", "text": "Devin Harris\n\nDevin Harris (* 27. února 1983, Milwaukee, Wisconsin, USA) je profesionální americký basketbalista, hrající v týmu Dallas Mavericks v NBA.\n\nDraftován byl Washingtonem v roce 2004 jako celkově 5. v pořadí.\n\n\n"}
{"id": "756161", "url": "https://cs.wikipedia.org/wiki?curid=756161", "title": "Brisbane International 2012 – muži", "text": "Brisbane International 2012 – muži\n\nTenisový turnaj ATP Brisbane International 2012 se konal ve dnech 1. – 8. ledna v areálu the Queensland Tennis Centre australského Brisbane venku na kurtech s tvrdým povrchem. Turnaj patřil do kategorie ATP World Tour 250 series. Odměny činily 484 750 USD.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n"}
{"id": "756162", "url": "https://cs.wikipedia.org/wiki?curid=756162", "title": "Letní paralympijské hry 2012", "text": "Letní paralympijské hry 2012\n\nLetní paralympijské hry 2012, oficiálně XIV. letní paralympijské hry ( ), se konaly v britském Londýně. Slavnostní zahájení proběhlo 29. srpna 2012, ukončení se pak uskutečnilo 9. září 2012. Her se účastnilo 164 zemí a zhruba 4302 paralympioniků ve 20 sportech.\n\nKandidaturu na pořadatelství letních olympijských a paralympijských her nabídlo celkem devět měst, která podala přihlášku do 15. června 2003. Všechna města prošla výběrovým řízením, které je na základě vyplněných dotazníků ohodnotilo v celkem jedenácti kritériích (jako doprava, finance, ubytování atd.) a stanovilo skóre vyjadřující schopnost pořádat olympiádu:\n\n\nPět nejlepších adeptů bylo vybráno do finálové volby, ze které nakonec vzešlo vítězně město Londýn.\n\nV Londýnském olympijském parku se nacházela tato sportoviště:\n\n\n\nNa XV. Letních paralympijských hrách se soutěžilo v celkem 20 sportovních odvětvích.\n\nNejúspěšnějším sportovcem na XIV. hrách byla australská plavkyně Jacqueline Freneyová, která získala osm zlatých medailí. Brazilec Daniel Dias (plavání) se se šesti zlatými stal nejúspěšnějším mužem a druhým nejúspěšnějším závodníkem paralympiády.\n\nČeskou republiku reprezentovalo na LPH 2012 celkem 46 sportovců. Získali celkem 11 medailí, nejúspěšnějším závodníkem byl cyklista Jiří Ježek s jednou zlatou a jednou stříbrnou.\n\n"}
{"id": "756164", "url": "https://cs.wikipedia.org/wiki?curid=756164", "title": "Mistrovství světa juniorů v ledním hokeji 2013", "text": "Mistrovství světa juniorů v ledním hokeji 2013\n\nMistrovství světa juniorů v ledním hokeji 2013 se konalo od 26. prosince 2012 do 5. ledna 2013 v ruském městě Ufa.\n\nVe dvou základních skupinách si zahrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a samostatné nájezdy. Tato kritéria rozhodovala o držiteli bonusového bodu.\n\nVítězové základních skupin postoupili přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkaly ve skupině o udržení, ze které sestoupil nejhorší celek. Také se hrály zápasy o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo deset minut (ve finále dvacet), případně následovala trestná střílení.\n\nPoznámka: \"Zápasy Finsko – Lotyšsko 5 – 1 a Slovensko – Nemecko 2 – 1 po prodloužení \"byli započteny ze základní skupiny.\"\n\n USA \n\nBrankáři: John Gibson, Jon Gillies, Garret Sparks \nObránci: Shayne Gostisbehere, Seth Jones, Jake McCabe, Connor Murphy, Mike Reilly, Pat Seiloff, Jacob Trouba \nÚtočníci: Cole Bardreau, Riley Barber, Tyler Biggs, Alex Galchenyuk, Johnny Gaudreau, Rocco Grimaldi, Ryan Hartman, Sean Kuraly, Mario Lucia, JT Miller, Blake Pietila, Vincent Trocheck, Jim Vesey.\nHlavní trenér: Phil Housley.\n\nBrankáři: Joel Lassinantti, Niklas Lundström, Oscar Dansk \nObránci: Linus Arnesson, Rasmus Bengtsson, Christian Djoos, Emil Djuse, Robert Hägg, Tom Nilsson, Mikael Wikstrand \nÚtočníci: Viktor Arvidsson, Jeremy Boyce, Sebastian Collberg, Jacob de la Rose, Filip Forsberg, William Karlsson, Elias Lindholm, Emil Molin, Rickard Rakell, Victor Rask, Filip Sandberg, Nick Sörensen, Alexander Wennberg.\nHlavní trenér: Roger Rönnberg.\n\nBrankáři: Andrej Makarov, Igor Ustinskij, Andrej Vasilevskij \nObránci: Kyrill Djakov, Jaroslav Dyblenko, Pavel Koledov, Andrej Mironov, Nikita Nestěrov, Artjom Sergejev, Albert Jarulin \nÚtočníci: Michail Grigorenko, Kyrill Kapustin, Alexandr Chochlačev, Jaroslav Kosov, Nikita Kučerov, Jevgenij Mozer, Valerij Ničuškin, Maxim Šalunov, Andrej Sigarjov, Anton Slepyšev, Vladimir Tkačjov, Nail Jakupov, Daniil Žarkov.\nHlaviní trenér: Michail Varnakov.\n\nSkupina A se hrála od 9. do 15. prosince 2012 v Amiens ve Francii, skupina B od 10. do 16. prosince 2012 v Doněcku na Ukrajině.\n\nSkupina A se hrála od 9. do 15. prosince 2012 v Brašově v Rumunsku, skupina B od 12. do 18. prosince 2012 v Bělehradě v Srbsku.\n\nDivize se hrála od 14. do 20. ledna 2013 v Sofii v Bulharsku.\n"}
{"id": "756167", "url": "https://cs.wikipedia.org/wiki?curid=756167", "title": "Sandro Penna", "text": "Sandro Penna\n\nSandro Penna (12. června 1906, Perugia, Itálie – 21. ledna 1977, Řím) byl italský básník. Své zářivé poetické miniatury zaznamenával do svého zápisníku při toulkách po celé Itálii, po dlouhou dobu stranou hlavního proudu soudobé literatury. \n\nNarodil se v umbrijské Perugii v rodině obchodníka. Ve třiadvaceti letech, jako diplomovaný účetní, odešel s matkou do Říma, kde se živil jako příležitostný novinář a spisovatel. Vedl svobodný, nespoutaný tulácký život, jehož radosti i melancholie se odrážejí v jeho průzračné, neliterátsky chápané poezii. Jeho koncentrované, snad jen zdánlivě lehce načrtnuté lyrické zlomky připomínají orientální haiku. Nějaký čas žil Penna také v Miláně, kde pracoval v knihovně. Básníkův osobitý talent jako první rozpoznal Umberto Saba: „Stále tě vidím s tvým kufříkem, tvé nové, podivuhodné básně a lehkou (opravdu slabou) neurózu. Ó lehký Penno, ty nevíš jednu věc – nevíš, jak jsem ti záviděl!“ (23. listopadu 1932). Svou první báseň \"(„Život je vzpomenout si na tesklivé probuzení...“),\" která se zalíbila Sabovi, napsal na okraj novin, když se v noci probudil a nemohl spát. Postupného uznání se dočkal až v 60. letech, poté co na jeho dílo upozornil Pier Paolo Pasolini. Dnes není sporu o tom, že Pennovy verše patří k vrcholům italské poezie 20. století.\n\n\n\n"}
{"id": "756168", "url": "https://cs.wikipedia.org/wiki?curid=756168", "title": "Botanická zahrada v Padově", "text": "Botanická zahrada v Padově\n\nBotanická zahrada v Padově (Orto Botanico di Padova) je botanická zahrada ve městě Padova v severní Itálii. Založena byla v roce 1545. Je nejstarší akademickou botanickou zahradou na světě, která je stále na svém původním místě. Je spojena s universitou v Padově, v současné době pokrývá plochu zhruba 22 000 m², a je známa pro svou speciální sbírky a historický vzhled.\n\nZahrada byla založena v Padově podle rozhodnutí Senátu Benátské republiky. Zahrada měla být věnována pěstování léčivých rostlin, tzv. „jednoduchých rostlin“ (\"Orto dei semplici\"), které produkují přírodní léčiva, a také mohou pomoci studentům rozlišit skutečné léčivé rostlin od falešných.\n\nKruhová zeď byla postavena na ochranu zahrady od častých nočních krádeží, ke kterým docházelo i přes kruté tresty (pokuty, vězení, exil). Botanická zahrada byla postupně obohacena o rostliny z celého světa, především ze zemí, které obchodovali s Benátkami. V důsledku toho Padova měla vedoucí úlohu při zavádění a studiu mnoha exotických rostlin a léčivých bylin. Herbář a knihovna a mnoho laboratoří se stalo postupně součástí botanické zahrady.\n\nV současné době, Botanická zahrada umožňuje intenzivní výukové činnosti, stejně jako důležité výzkumy prováděné na jejich pozemcích. Také se stará o zachování mnoha vzácných druhů. V roce 1997 byla Orto Botanico di Padova uvedena do UNESCO jako světového kulturního dědictví UNESCO z následujících důvodů: „\"Botanická zahrada v Padově je nejpůvodnější ze všech botanických zahrad po celém světě, a představuje zrození vědy, vědecké výměny a pochopení vztahu mezi přírodou a kulturou. Byla hlubokým přínosem pro rozvoj mnoha moderních vědeckých disciplín, a to zejména oborů botanika, medicína, chemie, ekologie a farmakologie .\"“\n\nAž do roku 1984, se Botanická zahrada chlubila keřem drmku \"Vitex agnus-castus\", který pocházel z přinejmenším z roku 1550. V současné době je nejstarší rostlinou palma vysazená v roce 1585 s názvem „Palma di Goethe“, protože ji básník zmiňuje ve své eseji „Proměny rostlin“, tento strom se nachází ve skleníku v\"Ortus Sphearicus\", kde je i ginkgo a magnolie z poloviny 18. století, které jsou považovány za nejstarší exempláře těchto rostlin v Evropě. Obrovský platan ve vnějším arboretu pochází z roku 1680, má dutý kmen, kvůli úderu blesku. V arboretu je také kmen jilmu, který uhynul v roce 1991, s výrazným letokruhy.\n\nVzhledem k nedostatku skleníků, jsou rostliny většinou umístěny venku. Šest tisíc druhů rostlin je v současné době pěstováno a seřazeno podle taxonomických, utilitárních, ekologických a historických měřítek. Systematické sbírky jsou soustředěny ve čtyřech největších centrálních záhonech. Mezi utilitárními sbírkami jsou léčivé rostliny nejdůležitější. Ty jsou klasifikovány podle Englerovy taxonomie, na základě fylogenetických vztahů mezi rodinami. Každá rostlina je označena jeho vědeckým jménem a jeho hlavními terapeutickými vlastnostmi. Sbírka jedovatých rostlin byla nedávno zřízena s didaktickými cíli. Mnoho z těchto jedovatých rostlin se vyskytuje také v oblasti léčivých rostlin, protože ve vhodných množstvích mohou být jedovaté rostliny použity k léčbě nemocí a chorob.\n\nSbírky na zahradě také obsahují\n\n\n\n"}
{"id": "756169", "url": "https://cs.wikipedia.org/wiki?curid=756169", "title": "Mešní píseň", "text": "Mešní píseň\n\nJako mešní píseň se označuje taková píseň duchovní hudby, jejíž jednotlivé sloky se vztahují k určitým částem mše; v jednotném kancionálu jsou označeny písmenem M. V podstatě nahrazuje proprium.\n\nBěhem konkrétní bohoslužby lid odzpívá postupně jednotlivé části písně mezi částmi ordinária a ostatními součástmi mše (jako například promluvami celebranta, čteními z Bible či kázáním). Příslušné sloky písně (vždy jedna nebo několik slok) jsou určeny ke zpěvu na určitých místech mše:\n\nJiné písně mohou být určeny ke zpěvu jen při některé části mše. Tak například označení M3 vyjadřuje, že píseň se zpívá při obětním průvodu. Na závěr mše však lze zpívat jakoukoliv duchovní píseň (včetně písní označených M123, které není možné zpívat jen při přijímání).\n"}
{"id": "756171", "url": "https://cs.wikipedia.org/wiki?curid=756171", "title": "Ondřej Havlíček", "text": "Ondřej Havlíček\n\nOndřej Havlíček (* 18. června 1991, Varnsdorf) je český hokejový útočník.\n\n"}
{"id": "756174", "url": "https://cs.wikipedia.org/wiki?curid=756174", "title": "Trojmezná", "text": "Trojmezná\n\nTrojmezná (1361 m) (německy \"Bayerischer Plöckenstein\"), je hora ležící v Jižních Čechách v pohoří Šumava, na hranici s Německem, 2 km západně od Plechého, nejvyššího vrcholu české i rakouské části Šumavy.\n\nVe vrcholové části je několik žulových skal s výhledem, okolí skal porůstá mimořádně cenná a ojedinělá rozvolněná smrčina s příměsí kleče. Východní sedlo Trojmezí patří k nejznámějším v Česku, prochází jím totiž hranice tří států – Česka, Německa a Rakouska.\n\nVrchol Trojmezné se nachází v I. zóně NP Šumava a zároveň na území přírodní památky Trojmezná hora, která vznikla z důvodu ochrany nejvyšších partií české Šumavy (Plechý 1378 m, Nad Rakouskou loukou 1373 m, Trojmezná 1361 m, Vysoký hřeben 1341 m a Třístoličník 1302 m), horské smrčiny, bukových porostů, kamenných moří a ledovcového Plešného jezera.\n\nTrojmezná mezi Třístoličníkem a Plechým je přístupná po červeně značené cestě č. 0148, tzv. Šumavské pěší magistrále. Nejvyšší skála je asi 700 m před rozcestím Trojmezí.\n\n"}
{"id": "756178", "url": "https://cs.wikipedia.org/wiki?curid=756178", "title": "Alianční týden modliteb", "text": "Alianční týden modliteb\n\nAlianční týden modliteb (podle něm. \"Allianzgebetswoche\") je celosvětově rozšířená akce evangelických a evangelikálních církví, zaměřená na společné modlitby napříč různými církvemi.\n\nTato ekumenická iniciativa vznikla jako návrh již při vzniku Evangelické aliance v Anglii v r. 1846 (v r. 1912 transformována na Světovou evangelikální alianci, ang. \"World Evangelical Alliance\", něm. \"Weltweite Evangelische Allianz\" – WEA) a poprvé byla realizována v roce 1861. Alianční týden modliteb se koná zpravidla ve druhém (plném) týdnu ledna. Místní skupiny evangelikální aliance (někdy jen obecně skupiny protestantských církví) organizují sérií vzájemných setkání, zaměřených na myšlenku sjednocení v modlitbě. Ve městech se nezřídka konají setkání každý den, vždy v jiné církvi, přičemž kazatelem je v tom případě zpravidla host z jiné než hostitelské církve.\n\nAlianční týden modliteb v současnosti zaštiťuje zejména Evropská evangelikální aliance (EEA). Tematické materiály jako podklady pro organizaci a zaměření celého týdne připravují vždy konkrétní národní aliance. Např. v r. 2009 je připravovalo Rakousko, v r. 2010 Česká republika společně s Holandskem, v r. 2011 Řecko a Kypr. Tyto materiály pak slouží jako východisko pro případné národní mutace, zohledňující místní specifika. V Česku tyto materiály připravuje a distribuuje Česká evangelikální aliance.\n\n"}
{"id": "756180", "url": "https://cs.wikipedia.org/wiki?curid=756180", "title": "Svět hledačů", "text": "Svět hledačů\n\nSvět hledačů je osmé studiové album české rockové skupiny Blue Effect, která jej vydala pod počeštěným a zkráceným názvem M. Efekt. Deska vyšla ve vydavatelství Panton v roce 1979 s katalogovým číslem 8113 0068. Texty z větší pochází od Pavla Vrby, jednu skladbu otextoval Jaroslav Hutka pod pseudonymem Daniel Macík.\n\nAlbum \"Svět hledačů\" vyšlo v remasterované verzi na CD poprvé v roce 1999 (Sony Music/Bonton), roku 2009 bylo vydáno v rámci box setu \"1969–1989 Alba & singly & bonusy\".\n\nMotiv ze skladby „Rajky“ použil slovenský raper Vec ve skladbě „V igelitovej taške“ na albu \"Stereo farbo slepo\".\n\n"}
{"id": "756182", "url": "https://cs.wikipedia.org/wiki?curid=756182", "title": "Aircel Chennai Open 2012", "text": "Aircel Chennai Open 2012\n\nTenisový turnaj ATP Aircel Chennai Open 2012 se konal ve dnech 2.–8. ledna v indickém Čennaíi venku na kurtech s tvrdým povrchem. Turnaj patřil do kategorie ATP World Tour 250. Odměny činily 398 250 USD.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n"}
{"id": "756183", "url": "https://cs.wikipedia.org/wiki?curid=756183", "title": "Rostislav Malena", "text": "Rostislav Malena\n\nRostislav Malena (* 19. července 1977, Kladno) je český hokejový obránce, který v sezóně 2011/2012 působí v Jihlavě s tím,že formou střídavých startů pomáhá Plzni.\n\nV předešlé části kariéry hrál za následující kluby: PSG Zlín (začátek kariéry), SK Horácká Slavia Třebíč, HC Vítkovice Steel, Rytíři Kladno, HC Kometa Brno.\n\n"}
{"id": "756184", "url": "https://cs.wikipedia.org/wiki?curid=756184", "title": "Robert Žák", "text": "Robert Žák\n\nRobert Žák (* 6. května 1966) je český bývalý fotbalista, záložník a v současnosti fotbalový trenér.\n\nV českých ligových soutěžích hrál za Slavii Praha, SK Hradec Králové a SK Dynamo České Budějovice. Mimo ČR působil v portugalském klubu FC Penafiel. V lize odehrál 138 utkání a dal 22 gólů. Za reprezentační tým do 16 let nastoupil ve 2 utkáních.\n\nTrenérskou kariéru začal jako asistent v 1. FK Příbram. Jako hlavní trenér trénoval prvoligové kluby SK Dynamo České Budějovice, FK Baník Most, FK Bohemians Praha a divizní FK Litvínov. V nejvyšší soutěži odkoučoval 46 zápasů, v nichž si připsal pouhých pět výher. V červenci 2011 se vrátil do Baníku Most a stal se ředitelem Fotbalové akademie Josefa Masopusta.\n\n\n"}
{"id": "756187", "url": "https://cs.wikipedia.org/wiki?curid=756187", "title": "Qatar ExxonMobil Open 2012", "text": "Qatar ExxonMobil Open 2012\n\nTenisový turnaj ATP Qatar ExxonMobil Open 2012 se konal ve dnech 2. – 7. ledna 2011 v areálu Khalifa International Tennis and Squash Complex katarského hlavního města Dauhá venku na kurtech s tvrdým povrchem. Turnaj patřil do kategorie ATP World Tour 250. Odměny činily 1 024 000 USD.\n\nRoger Federer byl obhájcem titulu. Před semifinále však pro bolest zad odstoupil. Pro vyplnění večerního programu tak odehráli jednosetovou exhibici Stefan Edberg s Jo-Wilfriedem Tsongou, který turnaj vyhrál.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n"}
{"id": "756189", "url": "https://cs.wikipedia.org/wiki?curid=756189", "title": "Josef Lacina", "text": "Josef Lacina\n\nJosef Lacina (2. srpna 1850 Malín — 21. června 1908 Rožďalovice) byl český středoškolský profesor, historik, spisovatel, ale i příležitostný básník a dramatik. V letech 1875–95 vyučoval na gymnáziu ve Slaném a z dějin tohoto města čerpal náměty pro řadu článků, studií a historických povídek. Vědecké práce podepisoval svým jménem, beletrii pod pseudonymem Kolda Malínský. Jeho dílo bylo ve své době populární a oceňované pro vlastenectví, vytříbený styl a hluboké znalosti autora.\n\nNa jeho památku je jedna z malínských ulic pojmenována Koldova.\n\nNarodil se 2. srpna 1850 v Malíně u Kutné Hory. V letech 1862–67 studoval na gymnáziu v Hradci Králové, poté přešel na pražské akademické gymnázium. Roku 1871 byl přijat na filosofickou fakultu, kde vystudoval historii.\n\nV roce 1875 nastoupil jako suplující učitel na piaristickém gymnáziu ve Slaném. Od roku 1877 pracoval krátce v téže pozici na gymnáziu v Kutné Hoře, ale již následujícího léta se vrátil do Slaného, kde mezitím místní gymnázium převzalo do správy město a Lacina byl přijat jako řádný učitel. Pobyt zde jej velmi ovlivnil – z bohatých dějin Slaného čerpal zdroje pro množství odborných i uměleckých textů.\n\nRoku 1895 se stal profesorem na c. k. vyšší reálce v Praze a zároveň konzervátorem c. k. ústřední komise pro okresy Louny, Rakovník, Podbořany a Slaný. Většinu času věnoval vyučování, výzkumu a literární tvorbě; veřejného dění se neúčastnil.\n\nZemřel 21. června 1908 v Rožďalovicích a byl pohřben na místním hřbitově.\n\nJosef Lacina byl autorem řady odborných článků, studií a historických povídek, ale příležitostně psal i humoresky, básně a divadelní hry. Jeho povídky byly ve své době oblíbené u čtenářů a oceňované pro vlasteneckou vroucnost a slohovou dokonalost, i když kritika nacházela i nedostatky (např. přílišnou rozvláčnost, nedostatečný důraz na psychologii postav). Projevují se v nich autorovy odborné znalosti a badatelská pečlivost. Inspirovala jej regionální historie Slaného, podobně jako Zikmunda Wintra Rakovnicko. Vědecké práce podepisoval vlastním jménem, beletrii pod pseudonymem Kolda Malínský.\n\nK jeho prvním pracím patří básně (Růže srdce, Znělka), zveřejněné ve \"Světozoru\" r. 1872. O rok později napsal komedie \"Tatínkovy juchty\" a \"Sultánova smrt\". K jeho dalším časopisecky vydaným pracím patří např.:\n\nKnižně vyšly např.:\n\n\n"}
{"id": "756193", "url": "https://cs.wikipedia.org/wiki?curid=756193", "title": "Zdeněk Pešat", "text": "Zdeněk Pešat\n\nZdeněk Pešat (4. listopadu 1927 Místek – 29. března 2010 Praha) byl český literární vědec, historik a estetik.\n\nNarodil se v Místku, kde studoval na reálném gymnáziu. Kvůli uzavření školy během okupace maturoval až v roce 1947. Poté studoval slovanské literatury, literární vědu a estetiku na filosofické fakultě Univerzity Karlovy. Ještě během studií v roce 1950 začal na katedře působit jako asistent. V roce 1952 získal titul PhDr. obhajobou práce \"Boj o Aloise Jiráska v zrcadle kritiky\" (práce vyšla knižně v roce 1954). V roce 1958 získal titul kandidáta věd prací \"J. S. Machar, básník\". Tato práce rovněž vyšla knižně v roce 1959. Doktorandskou práci \"Jaroslav Seifert\" obhájil v roce 1992 (knižně 1991)\n\nV roce 1953 přešel do Ústavu pro českou literaturu ČSAV, kde pracoval až do roku 2007. V letech 1964-1967 a 1968-1970 byl zástupcem ředitele, v letech 1989-1993 byl ředitelem ústavu.\n\nV době normalizace mohl publikovat jen omezeně. Zabýval se českou poesií konce 19. a první poloviny 20. století. Podílel se na kolektivních pracích o dějinách české literatury (\"Dějiny české literatury\" 3 a 4, \"Čeští spisovatelé z přelomu 19. a 20. století\", \"Lexikon české literatury\", \"Slovník básnických knih\")\n\n\n\n"}
{"id": "756195", "url": "https://cs.wikipedia.org/wiki?curid=756195", "title": "Shapefile", "text": "Shapefile\n\nShapefile nebo anglicky \"Esri Shapefile\" je datový formát pro ukládání vektorových prostorových dat pro geografické informační systémy. Je vyvinutý a řízený firmou Esri jako otevřený formát pro datovou interoperabilitu mezi Esri a ostatními softwarovými produkty.\n\nShapefily prostorově popisují geometrické body, linie a plochy: v mapách mohou například reprezentovat výšky, vrstevnice a lesy. Každý prvek pak může obsahovat atributy, které daný prvek popisují. Shapefile ukládá netopologickou geometrii a atributovou informaci pro prostorové prvky v jedné datové sadě. Geometrie prvku je ukládána v podobě vektorových souřadnic. Jeho velkou výhodou oproti jiným datovým zdrojům je rychlé vykreslování a možnost editace.\n\nShapefile povinně obsahuje hlavní soubor, indexový soubor a atributovou tabulku dBase IV. Kromě těchto souborů může dále obsahovat doplňkové soubory.\n\nHlavní soubor *.shp je soubor, kde je každý záznam popisován seznamem lomových bodů v určených souřadnicích.\n\nIndexový soubor *.shx propojuje prvek v hlavním souboru se záznamem v atributové tabulce.\n\nDatabázová tabulka dBase *.dbf obsahuje atributy jednotlivých prvků, kdy každý záznam v tabulce odpovídá jednomu prvku.\n\nNázev musí začínat alfanumerickým znakem (a-Z, 0-9) a následovat může 0 až 7 znaků (a-Z, 0-9, _, -).\nNapříklad: lesy.shp, lesy.shx, lesy.dbf\n\n\n"}
{"id": "756197", "url": "https://cs.wikipedia.org/wiki?curid=756197", "title": "Hrádecká lípa", "text": "Hrádecká lípa\n\nNázev Hrádecká lípa nese několik památných stromů:\n"}
{"id": "756198", "url": "https://cs.wikipedia.org/wiki?curid=756198", "title": "Teodor Teodorov", "text": "Teodor Teodorov\n\nTeodor Teodorov (; 8. dubna 1859, Elena – 5. srpna 1924) byl čelný bulharský politik a právní odborník, jenž sloužil jako předseda vlády bezprostředně po první světové válce.\n\nTeodorov se prvně dostal do popředí díky své podpoře reformy bulharského právního systému. Stal se členem komise sestavené v roce 1911, která nakonec vytvořila \"Zákon o justiční správě\", kterým byl ustanoven Nejvyšší soud.\n\nPo rezignaci Alexandra Malinova byl 28. listopadu 1918 povolán do čela koaliční vlády a usiloval o udržení pořádku v poražené zemi. Ač byl původně oponentem Alexandra Stambolijského, byl posléze přinucen přijmout tohoto čelního představitele BZLS do vlády a následně jím být vystřídán ve funkci předsedy vlády. Teodorov pak již v bulharské politice nehrál žádnou podstatnou úlohu.\n"}
{"id": "756199", "url": "https://cs.wikipedia.org/wiki?curid=756199", "title": "Mahershala Ali", "text": "Mahershala Ali\n\nMahershalalhashbaz Ali (* 16. února 1974, Oakland), známý pod profesní zkratkou svého jména Mahershala Ali, je americký herec. Svou kariéru započal v televizních seriálech, kde například ztvárnil roli Richarda Tylera ve sci-fi seriálu \"4400\" (2004–2007). Ve filmu prorazil rolí ve snímku \"Podivuhodný případ Benjamina Buttona\" (2008). Následně hrál ve filmech jako: \"Predátoři\", \"Skrytá čísla\", \"\", \"\", v oscarovém snímku \"Moonlight\" nebo ve filmu oceněném Zlatými glóby \"Zelená kniha\".\n\nZa svou roli Juana v oscarovém snímku \"Moonlight\" (2016) obdržel Oscara za nejlepší mužský herecký výkon ve vedlejší roli a například cenu Critics' Choice Movie Awards, vedle toho také nominace na ceny Zlatý glóbus nebo BAFTA. Svým vítězstvím na 89. ročníku udílení Oscarů se stal prvním muslimem oceněným v herecké kategorii. V roce 2019 obdržel za roli muzikanta Dona Shirleyho v oscarovém filmu \"Zelená kniha\" (2018) Zlatý glóbus za nejlepší mužský herecký výkon ve vedlejší roli a svého druhého Oscara za nejlepší mužský herecký výkon ve vedlejší roli.\n\nNarodil se jako Mahershalalhashbaz Gilmore v roce 1974 v Oaklandu ve státě Kalifornie. Jeho otec, Phillip Gilmore byl herec, který hrál například i v Broadway theatre. V roce 1996 vystudoval St. Mary's College of California (SMC). Ačkoliv byl na školu přijat díky stipendiu na hraní basketbalu, postupně se na univerzitě přeorientoval od sportu k herectví. Po vystudování SMC se přihlásil na herectví na New York University, kterou dostudoval v roce 2000.\n\nAčkoliv byl svou matkou vychován jako křesťan, později konvertoval k islámu a změnil si své příjmení na Ali. Vyznává učení Ahmadíja. Je pojmenovaný po Maher-shalal-hash-bazovi, jednom ze synů starozákonního proroka Izajáše (Maher-shalal-hash-baz, , ).\n\nDo roku 2010 hrál pod svým plným jménem Mahershalalhashbaz Ali, poté si ho pro umělecké potřeby zkrátil na Mahershala Ali. Ali uvádí, že důvodem změny nebyl tlak agenta nebo studií, ale praktický důvod. Jeho celé jméno se údajně nevešlo na plakát k filmu \"Za borovicovým hájem\" (2012). Dalším důvodem, který ho přesvědčil pro zkrácení byl i fakt, že celý tvar by se fanouškům nemusel dobře vyslovovat.\n\nZačínal v televizních seriálech \"Drzá Jordan\" (2001–2002) a \"\" (2003–2004). Průlomovou rolí bylo ztvárnění Richarda Tylera v seriálu \"4400\" (2004–2007). Svůj filmový debut si odbyl v nezávislé komedii \"Making Revolution\" (2003). První větší filmová role ovšem přišla až s filmem \"Podivuhodný případ Benjamina Buttona\" (2008). Tu následovaly role ve snímcích \"Imigranti\" (2009) a \"Predátoři\" (2010). V roce 2011 se vrátil do televize, kde hrál v seriálech \"Treme\" (2011–2012) a \"Výjimeční\" (2011–2012).\n\nV roce 2012 hrál ve festivalovém snímku \"Za borovicovým hájem\". V následujícím roce získal roli v novém seriálu streamovací platformy Netflix \"Dům z karet\", kde hrál v prvních čtyřech sériích (2013–2016). Současně se už naplno vrhl do natáčení velkých hollywoodských filmů. V letech 2014 a 2015 šly do kin snímky \"\" a \"\", ve kterých hrál. V roce 2016 byl k vidění v dalším seriálu Netflixu \"Luke Cage\". Rok 2016 byl jeden z jeho nejproduktivnějších, vedle seriálu \"Luke Cage\" se objevil také ve filmech \"Skrytá čísla\", \"Kecky\", \"Boj za svobodu\" a především ve snímku \"Moonlight\". Film byl oceněn třemi Oscary, přičemž sám Ali získal Oscara za nejlepší mužský herecký výkon ve vedlejší roli. V roce 2017 hrál v životopisném snímku \"Roxanne Roxanne\".\n\nV roce 2018 nadaboval postavu Aarona Davise v úspěšném animovaném filmu \"\". Film obdržel na 76. ročníku předávání cen Asociace zahraničních novinářů v Hollywoodu Zlatý glóbus za nejlepší celovečerní animovaný film za rok 2018. Následně v oscarovém filmu \"Zelená kniha\" (2018) ztvárnil roli muzikanta Dona Shirleyho, za což obdržel Zlatý glóbus za nejlepší mužský herecký výkon ve vedlejší roli a svého druhého Oscara za nejlepší mužský herecký výkon ve vedlejší roli.. V roce 2019 se objevil ve filmu \"\" a ve třetí řadě seriálu \"Temný případ\".\n\nV červenci 2019 bylo na San Diego Comic-Con International oznámeno, že ztvární komiksovou postavu Bladea v nové adaptaci v rámci Marvel Cinematic Universe.\n\n"}
{"id": "756200", "url": "https://cs.wikipedia.org/wiki?curid=756200", "title": "Vrba rozmarýnolistá", "text": "Vrba rozmarýnolistá\n\nVrba rozmarýnolistá (\"Salix rosmarinifolia\") je zřídka se vyskytující druh dřeviny keřovitého vzrůstu z rodu vrba, kde je přiřazen do podrodu \"Vetrix\".\n\nVyloženě Euroasijský druh. V západní a jižní Evropě je její výskyt ohraničen Alpami, Karpaty a Dinárským pohořím, ze severu jižní Skandinávii. Dále s různou intenzitou vyrůstá od Německa a Rakouska přes Střední Evropu, Pobaltí a východoevropské země až do Ruska, kde je k nalezení na západní i východní Sibiři. Vyskytuje se také ve Střední Asii a v přilehlých oblastech Mongolska i Číny. Lze ji spatřit od nížin až po horské oblasti do 3000 m. n. m., většinou na místech často zaplavováných vodou nebo trvale vlhkých až přemokřených zásluhou vysoké hladiny spodní vody, na slatinách, rašeliništích, v blízkosti pramenišť, vodních toků a nádrží. Vyskytuje se na půdách písčitých i jílovitých, kyselých i zásaditých.\n\nV České republice roste roztroušeně na lokalitách jejichž počty se postupně snižují. Počtem největší jsou v okolí Českých Budějovic, Třeboně, v Polabí, na Českomoravské vrchovině, v podhůří Jeseníků a v dolních tocích řek Dyje a Moravy, často na místech reliktního charakteru.\n\nDvoudomý, široce vystoupavý, poměrně řídký keř vysoký 30 až 100 cm, vzácně až 200 cm. Tenké, lysé větve jsou někdy plazivé, nové letorosty mají jemné chloupky. Vyrůstají na nich pupeny barvy hnědé, červenavé až rezavé, zpočátku jsou ochlupené a podlouhle kopinaté, později lysé a tupě zakončené. Listy s řapíky jen do 3 mm dlouhými mají někdy drobné, brzy opadávající, úzce kopinaté palisty. Jejich čepele, dlouhé 20 až 50 mm a široké 3 až 10 mm, mají tvar podlouhle kopinatý až čárkovitý a jsou k oběma koncům zúžené, okraje mají jemně pilovité až celokrajné. Jejich svrchní strana je slabě lesklá, tmavě zelená a zpočátku pýřitá, spodní šedozelená, matná a v mládí stříbřitě chlupatá, později lysá. Listy mají okolo 10 párů žilek.\n\nJednopohlavné květy jsou uspořádány do květenství jehněd, samčí bývají průměrně dlouhé 1,5 cm a samičí až 3 cm, květní listeny mají tmavě hnědé, chlupaté. V samičích květech jsou dvě tyčinky s červenavými nitkami u báze chlupatými a s prašníky zpočátku žlutými nebo purpurovými, později hnědými. Samičí květy mají po jednom chlupatém nebo lysém, kuželovitém nebo vejcovitém semeníku na dlouhé stopce a krátké čnělce s červenou bliznou. V květech je jedna nektarová žlázka. Kvete v květnu a červnu, opylována je hmyzem. Plodem jsou tobolky s ochmýřenými semeny.\n\nJe pomalu rostoucím druhem, někdy se vysazuje do alpinií. Pro schopnost odolávat větrům a pro hluboké a rozvětvené kořeny se v příbřežních oblastech vysazuje ke stabilizaci větrem přenášených písků.\n\nVrba rozmarýnolistá se často kříží s jinými druhy, v ČR prokazatelně rostou tyto čtyři hybridy:\n\nNa našem území v minulých desetiletích, následkem rozsáhlých meliorací a pokusů převést vlhké louky na ornou půdu, postupně ubývalo vhodných stanovišť pro její růst. Proto byla vrba rozmarýnolistá v \"Černém a červeném seznamu cévnatých rostlin České republiky\" z roku 2000 zařazena do kategorie C3, mezi druhy ohrožené.\n\n"}
{"id": "756202", "url": "https://cs.wikipedia.org/wiki?curid=756202", "title": "Vrba ušatá", "text": "Vrba ušatá\n\nVrba ušatá (\"Salix aurita\") je druh vzrostlé mokřadní dřeviny keřovitého vzrůstu z rodu vrba, kde je přiřazen do podrodu \"Vetrix\".\n\nVyskytuje se téměř v celé Evropě, na východě zasahuje až do východní Sibiře. Rostlina snáší chlad, většinou vyrůstá ve středních a vyšších polohách (až do 1800 m n. m.). Roste nejčastěji na kyselých a mokrých loukách, podél pramenišť, rašelinišť, potoků, řek a rybníků, vápencová podloží nesnáší. Na území České republiky se vyskytuje roztroušeně až hojně, nejvíce je rozšířena v Pošumaví.\n\nJe to dvoudomý, rozložitý, středně hustý keř pravidelného kulovitého tvaru který dorůstá do výšky až 3 m, případně i výše. Jeho kmínky s tenkou, hladkou, světle šedou kůrou dosahují tloušťky 5 cm. Červenohnědé až černohnědé letorosty jsou zprvu chlupaté, později lysé. Vyrůstají na nich malé, lysé, vejčité pupeny červenavé barvy, listové do 3 mm a květní do 5 mm dlouhé. Listy s řapíky dlouhými 3 až 7 mm mívají velké srdčité nebo ledvinovité vytrvalé, zubaté palisty. Silně vrásčité listové čepele bývají dlouhé až 8 cm, mívají tvar obvejčitý, obkopinatý nebo podlouhlý, okraj zvlněný a podvinutý, nepravidelně zoubkovaný. Na bázi jsou klínovité nebo srdčité, na konci ven vyhnuté až zkroucené. Vrchní stranu mají tmavě zelenou a holou, spodní šedě zelenou s roztroušenými chloupky a s výrazně vystouplou žilnatinou se 6 až 10 páry bočních žilek.\n\nDo podlouhle vejčitých květenství jehněd (asi 1,5 cm dlouhých) jsou sestaveny jednopohlavné květy. Samčí přisedlé jehnědy mají květy po dvou tyčinkách s nitkami na bázi chlupatými a žlutými prašníky. Samičí jehnědy na krátkých stopkách obsahují květy s úzce vejčitým běloplstnatým semeníkem na stopce s téměř nezřetelnou čnělkou a celistvou bliznou. Květní listeny jsou chlupaté, v květu je po jedné nektarové žlázce. Vykvétá od března do května, je v převážné míře opylována hmyzem, větrem jen minimálně. Dvouchlopňové chlupaté tobolky obsahují asi po 12 ochmýřených semenech.\n\nVrba ušatá je také významná jarní medonosná rostlina. Pro rozložité a hluboké kořeny se vysazují na břehy a hráze vodních toků a nádrží pro zpevňování břehů. Semena mají krátkou klíčivost, rozmnožují se hlavně dřevnatými řízky.\n\nVrba ušatá je nejen morfologicky velmi variabilní, ale navíc se často kříží s jinými příbuznými druhy a to mnohdy i zpětně, vytváří celé hybridní roje. V ČR vyrůstá prokazatelně těchto 8 jejich hybridů:\n\n"}
{"id": "756204", "url": "https://cs.wikipedia.org/wiki?curid=756204", "title": "Hrádecká lípa (okres Frýdek-Místek)", "text": "Hrádecká lípa (okres Frýdek-Místek)\n\nHrádecká lípa je největší a nejstarší památný strom Jablunkovska a největší strom Frýdecko-Místecka. Roste ve svahu při žluté turistické trase z Hrádku směrem na vrch Ostrý. Pod lípou je stará roubená studna.\n\n\nStrom se dělí v jediném místě na pět kosterních větví. Koruna je mohutná, vyvázaná. Konce větví zasychají. Na větvích jsou patrné otevřené dutiny, dutina kmene je zakrytá.\n\nJde o rodovou lípu, která patřila ke statku, jehož majiteli byli Rusnokovi, Karpetští a Kawulokovi. U lípy a studánky se soustředil život místních obyvatel, konaly se oslavy svátků a držely místní obyčeje.\n\nLípě byl věnován prostor v pořadu České televize Paměť stromů, konkrétně v dílu číslo 5. \"Stromy a boje\". V rámci projektu Záchrana genofondu památných stromů výzkumného ústavu Sylva Taroucy došlo 17. února 2004 k odběru roubů.\n\n\n"}
